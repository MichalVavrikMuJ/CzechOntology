{"id": "1259569", "url": "https://cs.wikipedia.org/wiki?curid=1259569", "title": "Imunologická synapse", "text": "Imunologická synapse\n\nV imunologii označuje pojem imunologická synapse (také imunitní synapse) rozhraní vznikající při kontaktu mezi antigen-prezentující buňkou a lymfocytem, např. efektorovou T buňkou nebo NK buňkou. Imunologická synapse je předmětem mnoha aktuálních výzkumů.\n\nImunologická synapse byla původně označována jako tzv. \"supramolekulární aktivační klastr, SMAC\" Tato struktura se skládá ze soustředných kruhů připomínajících terč, z nichž každý obsahuje specifické proteiny:\nNové výzkumy ale ukazují, že typická terčovitá struktura není přítomna ve všech typech imunologických synapsí. Jiná uspořádání byla popsána např. u synapse mezi T buňkou a dendritickou buňkou.\n\nKomplex imunologické synapse jako celek má několik funkcí zahrnujících například:\nNejnovější výzkum ukázal překvapivou paralelu mezi imunologickou synapsí a primární cilií. Jedná se především o shodnou reorganizaci aktinu během tvorby primární cilie i synapse, orientaci centrosomu směrem ke struktuře a využití shodných transportních molekul (např. IFT20, Rab8, Rab11).\n\nPrvotní interakce probíhá mezi LFA-1 přítomným v p-SMACu T buňky, a nespecifickými adhezními molekulami (např. ICAM-1 nebo ICAM-2) na cílové buňce. Když se T buňka naváže na cílovou buňku, může na jejím povrchu pomocí pseudopodií hledat specifický peptid:MHC komplex.\n\nProces formace imunologické synapse začíná vazbou T-buněčného receptoru na peptid:MHC komplex antigen-prezentující buňky. Specifické signalizační dráhy spouští orientaci centrosomu T buňky směrem k budoucí synapsi. Celá imunologická synapse a všechny v ní probíhající děje jsou od této chvíle silně polarizovány. Interakcemi TCR/CD3 s integriny a malými GTPázami (např. Rac1, Cdc42) dochází k aktivaci komplexu několika molekul (včetně WAVE (Scar), HSP300, ABL2, SRA1, NAP1 a dalších), který asociuje s proteinem Arp2/3. Arp2/3 poté spouští polymeraci aktinu. Čím více je v místě imunologické synapse aktin polymerován, tím lépe dochází k uspořádání TCR receptorů do kruhovitých struktur. Toto uspořádání podporuje polymeraci aktinu a celý proces se tak upevňuje mechanismem pozitivní zpětnovazebné smyčky.\n\nNěkteré části procesu formace iunologické synapse se liší u CD4+ a CD8+ lymfocytů. Například formace synapse u CD8+ lymfocytů probíhá velmi rychle, v řádu desítek minut, protože cílem působení CD8+ lymfocytů rychlá eliminace patogena. Celý proces u CD8+ lymfocytů končí sekrecí cytolytických granulí, které zneškodní cílovou buňku. Naopak, u CD4+ lymfocytů může celý proces tvorby imunologické synapse trvat až 6 hodin. \n\nCytotoxické T lymfocyty obsahují lytická granula – specializované sekreční lysozomy naplněné perforinem a granzymy, lysozomálními hydrolázami (například cathepsiny B a D, β-hexosaminidázou) a dalšími efektorovými proteiny s cytolytickými účinky. Jakmile jsou tyto proteiny doručeny k cílové buňce, je zahájena její apoptotická smrt. Efektivita zabíjení cílových buněk cytotoxickými T-lymfocyty závisí na síle signálu TCR. I když je tento signál slabý nebo trvá pouze velmi krátce, dochází k polarizaci MTOC směrem k imunologické synapsi, ovšem slabý signál není dostatečný k přenosu lytických granul, a tak je zabíjení neúčinné nebo se efekt vůbec neobjeví. \n\nNK buňky formují synapse s cytolytickým efektem na cílovou buňku. Během iniciační fáze se NK buňka přibližuje k cílové buňce, a to buď zcela náhodně nebo v důsledku chemotaktické signalizace. Na jejím povrchu rozezná pomocí CD2 antigen sialyl-Lewis X a dochází k buněčné adhezi. Pokud v této fázi rozezná NK buněčný receptor KIR svůj vlastní antigen na povrchu cílové buňky, dochází k zastavení formování synapse, aby se předešlo útoku na buňku vlastního organismu. Pokud signál pro KIR receptor není přítomen, buněčná adheze se prohlubuje skrze interakce LFA1 a MAC1 a případné další signály (CD226-ligand, CD96-CD155).\n\nLytická granula jsou sekreční organely naplněné cytolytickými enzymy, např. perforinem a granzymy. Po navození buněčného kontaktu se lytická granula pohybují podél mikrotubulů směrem k centrosomu, který je relokalizován do místa imunologické synapse. Obsah lytických granul je poté vypuštěn směrem k cílové buňce, kam je směrován SNARE proteiny na povrchu váčků.\n\nInhibiční synapse NK buněk\n\nKdyž se NK buňka potká s buňkou vlastního těla, formuje se takzvaná inhibiční synapse, která zabrání nechtěné cytolýze cílové buňky. NK-buněčné KIR receptory, které obsahují dlouhé cytoplazmatické řetězce s immunoreceptorovými tyrosinovými inhibičními motivy (ITIM) se shromažďují a organizují do místa synapse, váží své ligandy na povrchu cílové buňky a formují tzv. supramolekulární inhibiční cluster (SMIC). SMIC poté brání reorganizaci aktinu, blokuje shromažďování aktivačních receptorů v místě synapse a nakonec indukuje separaci obou buněk. Tento proces je zcela zásadní v ochraně vlastních buněk před cytolýzou NK buňkami.\n"}
{"id": "1259571", "url": "https://cs.wikipedia.org/wiki?curid=1259571", "title": "Kyjevský kotlet", "text": "Kyjevský kotlet\n\nKyjevský kotlet ( \"котлета по-київськи\", \"Chicken Kiev\") je pokrm z kuřecího masa zjemněného máslovou nádivkou. Recept údajně vznikl počátkem 20. století v hotelu Continental v Kyjevě obměnou francouzského jídla \"côtelette de volaille \". Původně se připravoval z kuřecích stehen, která se podávala i s kostí opatřenou ozdobným papírovým obalem, za kterou se držela, později se začala používat spíše kuřecí prsa. Do nich se buď udělá kapsa, která se naplní máslem, případně se rozklepou na tenký řízek, do něhož se zabalí váleček ztuhlého másla. Máslo se může dochutit třeným česnekem, drobně nasekaným koprem, houbami nebo strouhaným sýrem. Kotlet se následně osolí a okoření, obalí v trojobalu a usmaží na oleji. Nejčastější přílohou je bramborová kaše.\n\nV zemích bývalého Sovětského svazu je kyjevský kotlet populární specialitou v restauracích, dá se také koupit v obchodech jako polotovar. Obdobnými pokrmy jsou cordon bleu, Karađorđeva šnicla nebo kotlet Požarského z mletého masa.\n\nAmerický prezident George H. W. Bush při své návštěvě Kyjeva 1. srpna 1991 vystoupil před ukrajinským parlamentem a varoval Ukrajince před jednostranným vyhlášením nezávislosti na Sovětském svazu. Pravicový komentátor William Safire projev označil jako \"Chicken Kiev Speech\" (výraz „chicken“ označuje v americké angličtině jak kuře, tak zbabělce). \n\n"}
{"id": "1259572", "url": "https://cs.wikipedia.org/wiki?curid=1259572", "title": "63. ročník udílení Filmových cen Britské akademie", "text": "63. ročník udílení Filmových cen Britské akademie\n\n63. ročník udílení Filmových cen Britské akademie se konal v Royal Opera House v Londýně 21. února 2010. Moderátorem ceremoniálu byl Jonathan Ross. Ocenění se předávalo nejlepším filmům a dokumentů britským i mezinárodním, které se promítaly v britských kinech v roce 2015. Nejvíce ocenění získal film \"Smrt čeká všude\", celkem 6 cen. Nejvíce nominací získaly filmy \"Škola života\", \"Avatar\" a \"Smrt čeká všude\", celkem 8 cen.\n\nTučně jsou označeni vítězové.\n"}
{"id": "1259581", "url": "https://cs.wikipedia.org/wiki?curid=1259581", "title": "Záslužný řád Spolkové republiky Německo", "text": "Záslužný řád Spolkové republiky Německo\n\nZáslužný řád Spolkové republiky Německo () je jediné německé spolkové vyznamenání. Je propůjčován za významné činy v politické, hospodářské, kulturní, duchovní nebo veřejně prospěšné činnosti. V současnosti je udělován v devíti třídách. Všechny spolkové země vyjma Brém a Hamburku udělují také své záslužné kříže. Řád byl založen v roce 1951 výnosem tehdejšího spolkového prezidenta Theodora Heusse; výnos kontrasignovali kancléř Konrad Adenauer a spolkový ministr vnitra Robert Lehr.\n\n"}
{"id": "1259583", "url": "https://cs.wikipedia.org/wiki?curid=1259583", "title": "Harasov (rybník)", "text": "Harasov (rybník)\n\nRybník Harasov (dříve též \"Novomlýnská tůň\") je rybník v okrese Mělník. Nachází se nedaleko obce Nebužely, avšak spadá pod správu obce Vysoká. Nachází se v CHKO Kokořínsko. Díky své poloze je hojně navštěvován turisty, neboť se jedná o jednu z mála vodních ploch na Kokořínsku, které je též velmi navštěvované. Na skále naproti rybníku se nachází zbytky hradu Harasova. Na opačné straně je hotel Harasov.\n\nV rybníku se hojně vyskytuje stulík žlutý, kterým je porostlá celá polovina rybníka. Rovněž se zde velmi daří vodním plžům. Je zde rozšířena ryba Slunka obecná.\n\nRybník se objevil ve filmu Čeřt ví proč (r.R.Vávra - 2003).\n\nHarasov (hrad)\nHotel Harasov\n\n"}
{"id": "1259584", "url": "https://cs.wikipedia.org/wiki?curid=1259584", "title": "1995 na Slovensku", "text": "1995 na Slovensku\n\nSeznam událostí na Slovensku v roce 1995\n\n\n\n\n"}
{"id": "1259585", "url": "https://cs.wikipedia.org/wiki?curid=1259585", "title": "Umělecké muzeum Basilej", "text": "Umělecké muzeum Basilej\n\nUmělecké muzeum Basilej (německy Kunstmuseum Basel) patří k nejvýznamnějším veřejným sbírkám výtvarného umění ve Švýcarsku a je zapsáno jako památka národního významu. Jeho původ sahá až k Amerbachově kabinetu, sbírce děl Hanse Holbeina mladšího, kterou město Basilej zakoupilo roku 1661. Rozsah sbírek sahá od raného 15. století do současnosti. Významná je především kolekce děl umělců 15. a 16. století z oblasti horního Rýna a dále sbírky umění od 19. století do současnosti.\n"}
{"id": "1259588", "url": "https://cs.wikipedia.org/wiki?curid=1259588", "title": "Margita Česányiová", "text": "Margita Česányiová\n\nMargita Česányiová, také Česányi, provdaná Danihelová (28. listopadu 1911 Studienka – 25. října 2007 Bratislava) byla slovenská operní pěvkyně, soprán.\n\nAbsolvovala Hudobnou a dramatickou akadémii u Josefa Egema v Bratislavě. V letech 1933–1938 a 1941–1976 byla členkou Slovenského národního divadla. Také koncertovala.\n\nV SND ztvárnila například role: Katrena (Suchoň, Krútňava), Zuza (J. Cikker, Juro Jánošík) a další.\n\n"}
{"id": "1259590", "url": "https://cs.wikipedia.org/wiki?curid=1259590", "title": "Historica Olomucensia", "text": "Historica Olomucensia\n\nHistorica Olomucensia je český odborný historický časopis, vycházející od roku 2009. Navazuje na časopis \"Acta Universitatis Palackianae Olomucensis - Historica, Sborník prací historických\", který vycházel od roku 1960. \n\nOd roku 2009 vychází nejméně 2× ročně. Od dubna 2015 je zařazen do prestižní evropské databáze odborných časopisů ERIH PLUS (\"European Reference Index for the Humanities and the Social Sciences\"). Šéfredaktorkou časopisu je Ivana Koucká. \n\n"}
{"id": "1259598", "url": "https://cs.wikipedia.org/wiki?curid=1259598", "title": "Antonio Ascari", "text": "Antonio Ascari\n\nAntonio Ascari (15. září 1888 Bonferraro – 26. července 1925 Montlhéry) byl italský automobilový závodník.\n\nAntonio Ascari byl synem obchodníka s obilím z Lombardie. Jako chlapec byl fascinován spalovacími motory a pomáhal při opravách zemědělských strojů. Po přestěhování rodiny do Milána našel práci u automobilky De Vecchi. V roce 1909 odjel Antonio a jeho bratr Amedeo pracovat v oboru do Brazílie, jeho bratr ale zemřel na žlutou zimnici a Antonio se vrátil do Itálie i k firmě De Vecchi, kde se stal vedoucím servisního oddělení. \n\nV roce 1919 začal závodit na nejvyšší úrovni. Společně s Enzo Ferrarim se účastnil prvního poválečného závodu Targa Florio. Pro nehodu krátce po startu nedojel, po pádu vozu do hluboké strže utrpěl zlomeninu kyčle. V tomtéž roce zvítězil v závodě Coppa della Consuma ve Florencii. Jel s upraveným vozem Fiat z roku 1914. V letech 1923 a 1924 s vozem Alfa Romeo dvakrát vyhrál mezinárodní závod Circuito di Cremona. V prvním ročníku za ním druhý dojel Alfieri Maserati s vozem Diatto.\nNejvýznamnějšího italského závodu této epochy, Targa Florio, se Ascari od roku 1920 účastnil pravidelně, ale jak v roce 1920, tak v roce 1921 bez větších úspěchů. Ve čtrnáctém ročníku v roce 1923 dojel na druhém místě za krajanem a týmovým kolegou Ugo Sivoccim, rozdíl jejich časů byl jen dvě minuty. Zde také s vozem Alfa Romeo RLS 3000 zajel nejrychlejší kolo s časem 1 h 41 minut a 10 sekund a průměrnou rychlostí 64,044 km/h.\n\nPrvní vítězství získal na okruhu Autodromo Nazionale v Monze při Grand Prix Itálie 1924.\n\nZdálo se, že rok 1925 bude nejlepší sezónou v kariéře Antonia Ascariho. Ve Velké ceně Belgie s vozem Alfa Romeo na okruhu Spa-Francorchamps přesvědčivě zvítězil před týmovým kolegou Giuseppem Camparim. Jeho kariéra však skončila 26. července 1925 při Grand Prix Francie na okruhu Linas-Montlhéry, kde Ascari jako vedoucí jezdec havaroval a smrtelně se zranil. \n\nJeho synovi, budoucímu mistru světa vozů Formule 1 Albertovi bylo tehdy sedm let. I Alberto Ascari zahynul za volantem závodního vozu, 26. května 1955, rovněž ve věku 36 let, se zabil při testování vypůjčeného monopostu.\n\nAntonio Ascari je pohřben na hřbitově il Monumentale v Miláně.\n\n"}
{"id": "1259600", "url": "https://cs.wikipedia.org/wiki?curid=1259600", "title": "Marielle Goitschelová", "text": "Marielle Goitschelová\n\nMarielle Goitschelová (* 28. září 1945 Saint-Maxime) je bývalá francouzská reprezentantka v alpském lyžování, dvojnásobná olympijská vítězka.\n\nJejí otec Robert Goitschel přišel do Francie ze Švýcarska hrát fotbal za Olympique de Marseille. Marielle má čtyři sourozence, její starší sestra Christine Goitschelová je také olympijskou vítězkou v alpském lyžování, synovec Philippe Goitschel má čtyři tituly mistra světa v rychlostním lyžování.\n\nNa Zimních olympijských hrách 1964 vyhrála závod v obřím slalomu a ve slalomu byla druhá za sestrou Christine, ve sjezdu byla desátá. Na domácích Zimních olympijských hrách 1968 vyhrála slalom, v obřím slalomu obsadila 7. místo a ve sjezdu 8. místo. Na mistrovství světa v alpském lyžování vyhrála kombinaci v letech 1962, 1964 a 1966, v roce 1966 navíc vyhrála sjezd a obří slalom, ve slalomu byla druhá. Vyhrála sedm závodů Světového poháru, při premiérovém ročníku 1966/67 obsadila v celkové klasifikaci druhou příčku. Také vyhrála závod Arlberg-Kandahar v kombinaci v letech 1964, 1965 a 1967 a je pětinásobnou lyžařskou mistryní Francie.\n\nJe nositelkou Národního řádu za zásluhy, v roce 1964 byla zvolena francouzskou sportovkyní roku.\n\n"}
{"id": "1259601", "url": "https://cs.wikipedia.org/wiki?curid=1259601", "title": "Kozí hrádek (planetka)", "text": "Kozí hrádek (planetka)\n\n(76628) Kozi Hradek je planetka nacházející se v hlavním pásu planetek. Objevil ji český astronom Miloš Tichý a jeho maželka Jana Tichá na hvězdárně Kleť. Byla pojmenována podle hradu Kozí Hrádek.\n\n\n"}
{"id": "1259610", "url": "https://cs.wikipedia.org/wiki?curid=1259610", "title": "Jindřich Marek", "text": "Jindřich Marek\n\nJindřich Marek (* 22. července 1952, Šluknov) je bývalý učitel, historik a publicista s dlouholetou muzejní praxí. Je autorem historických reportáží, prací o odboji a osudech českých vojáků ve 20. století.\n\nJindřich Marek v roce 1975 ukončil studium na Pedagogické fakultě v Ústí nad Labem. V letech 1980 až 1991 pracoval jako historik v Okresním muzeu v Chomutově. V dalším období se věnoval popularizaci českých moderních dějin formou historické reportáže. Od roku 1991 pracoval jako novinář. Působil v týdeníku \"Signál\" a v denících Lidové noviny, Mladá fronta DNES a Svobodné slovo. V posledně jmenovaném periodiku zastával více jak rok funkci šéfredaktora. V říjnu roku 1998 nastoupil na pozici pracovníka tiskového odboru Úřadu vlády ČR. V letech 1998 až 2005 pak stál v čele tiskového odboru Úřadu vlády ČR a poté pracoval jako poradce předsedy Senátu Parlamentu ČR. Od prosince roku 2010 působí ve VHÚ Praha jako vědecký pracovník Historicko-dokumentačního odboru VHÚ.\n\nJindřich Marek je členem Klubu autorů literatury faktu (KALF) a Obce spisovatelů.\n\nZa tvorbu v žánru literatury faktu získal Jindřich Marek několik literárních cen:\n\nJindřich Marek se zabývá se především českou vojenskou historií 20. století. Ve svých dílech se soustřeďuje na osudy československých vojáků za první a druhé světové války. Jindřich Marek publikoval více než čtyři sta historických reportáží a řadu odborných studií. Také se autorsky podílel na mnoha televizních dokumentech. Je autorem více než dvou desítek knih literatury faktu.\n\nNíže uvedený seznam zahrnuje i tituly ze dvanáctisvazkového cyklu \"Osudy českých mužů ve 20. století\". Jedná se o tituly, které byly vydány nakladatelstvím \"Svět křídel\" v letech 2000 až 2005. Tituly jsou na začátku řádku označeny zdrojem:\n\nSeznam vybraných odborných článků a studií je seřazen chronologicky:\n\n\n"}
{"id": "1259617", "url": "https://cs.wikipedia.org/wiki?curid=1259617", "title": "Kruhovka (Semechnice)", "text": "Kruhovka (Semechnice)\n\nKruhovka je malá vesnice, část obce Semechnice v okrese Rychnov nad Kněžnou. Nachází se asi 1 km na jihozápad od Semechnic. Vznikla rozhodnutím Zastupitelstva obce Semechnice dne 27. dubna 2016 a k tomuto dni bylo evidováno 6 adres.\n\nVýchodně od Kruhovky se nachází vrchol Velká Hvězda, dosahující nadmořské výšky 355 metrů nad mořem.\n\nProchází tudy silnice III/3203, která lokalitu spojuje se Semechnicemi na severovýchodě a Záhornicí na jihu. Na této komunikaci se v Kruhovce nachází autobusová zastávka pojmenovaná „Semechnice, drůbežárna“, odkud k roku 2017 jezdí autobus do Dobrušky, Opočna či Rychnova nad Kněžnou na lince provozované společností Audis Bus. Po silnici je Kruhovkou vedena také značená cyklotrasa číslo 4351.\n"}
{"id": "1259619", "url": "https://cs.wikipedia.org/wiki?curid=1259619", "title": "János Győrffy", "text": "János Győrffy\n\nJános Győrffy (: ) (* 25. listopadu 1949) je bývalý rumunský rohovník/boxer maďarské národnosti.\n\nPřipravoval se v Bukurešti v policejním klubu Dinamo. V roce 1972 startoval na olympijských hrách v Mnichově v lehké střední váze do 71 kg a vypadl ve druhém kole s Němcem Petrem Tiepoldem. Po olympijských hrách několikrát změnil váhovou kategorii. V roce 1976 se do rumunského olympijského týmu nevešel. Naposledy se v rumunské reprezentaci objevil v roce 1977.\n"}
{"id": "1259620", "url": "https://cs.wikipedia.org/wiki?curid=1259620", "title": "Lukavec (zámek, okres Litoměřice)", "text": "Lukavec (zámek, okres Litoměřice)\n\nLukavec je zámek zámek ve stejnojmenné vesnici na východním okraji Lovosic. Postaven byl na místě starší tvrze ve druhé polovině osmnáctého století. Od roku 1964 je chráněn jako kulturní památka.\n\nPrvní písemná zmínka o vesnici pochází z let 1056–1058. Byla rozdělena na více dílů, z nichž jeden na konci patnáctého století patřil litoměřickým měšťanům Valentinu a Mikuláši Táborovi Kunešovým. Valentin, který zemřel až roku 1532, byl povýšen do vladyckého stavu a používal přídomek \"z Lukavce.\" Mikuláš Kuneš si ve vsi nejpozději v době okolo roku 1543 nechal postavit tvrz. Podle Augusta Sedláčka byla postavena až po uvedeném roce. Kromě části Lukavce mu patřily také Cítoliby a jiné vesnice. Během třicetileté války byla tvrz poškozena a v pramenech je zmíněna naposledy roku 1629. Na jejím místě byl ve druhé polovině osmnáctého století postaven malý barokní zámek na okraji hospodářského dvora. V letech 1926–1927 tehdejší majitel, doktor Sternec-Dohalský, nechal zámek opravit. Po roce 1945 byl znárodněný zámek se dvorem využíván státním statkem v Lovosicích.\n\nJednopatrový zámek má obdélný půdorys a mansardovou střechu s vikýři. Před průčelí předstupuje široký rizalit s osmi okenními osami. Skrz budovu vede průjezd, do kterého se vjíždí polokruhovým portálem zakončeným klenákem a ozdobeným volutovitě stočenými úseky říms.\n\n\n"}
{"id": "1259623", "url": "https://cs.wikipedia.org/wiki?curid=1259623", "title": "Bernd Wittenburg", "text": "Bernd Wittenburg\n\nBernd Wittenburg (* 1. dubna 1950) je bývalý německý rohovník/boxer.\n\nPřipravoval se v Berlíně v policejním klubu Dynamo pod vedením Horsta Gülleho. V roce 1976 startoval na olympijských hrách v Montréalu a vypadl ve druhém kole s Kubáncem Luis Martínezem. Sportovní kariéru ukončil po roce 1977.\n"}
{"id": "1259628", "url": "https://cs.wikipedia.org/wiki?curid=1259628", "title": "Farní sbor Českobratrské církve evangelické v Plzni - západní sbor", "text": "Farní sbor Českobratrské církve evangelické v Plzni - západní sbor\n\nFarní sbor Českobratrské církve evangelické v Plzni - západní sbor je sborem Českobratrské církve evangelické v Plzni. Sbor spadá pod Západočeský seniorát.\n\nFarářem sboru je Luděk Korpa, kurátorkou sboru Jiřina Karnoltová.\n\n\n"}
{"id": "1259629", "url": "https://cs.wikipedia.org/wiki?curid=1259629", "title": "Kalevi Marjamaa", "text": "Kalevi Marjamaa\n\nKalevi Marjamaa (* 29. ledna 1953) je bývalý finský rohovník/boxer.\n\nPřipravoval se v Lohje a ke konci sportovní kariéry v Nivale. Ve finské seniorské reprezentaci se pohyboval v letech 1973 až 1980. V roce 1976 startoval na olympijských hrách v Montréalu ve velterové váze do 67 kg a vypadl v úvodnim kole se Sovětem Valerijem Račkovem. V roce 1980 startoval na olympijských hrách v Moskvě a vypadl ve druhém kole s Rumunem Ionelem Buduşanem.\n"}
{"id": "1259630", "url": "https://cs.wikipedia.org/wiki?curid=1259630", "title": "Katolická církev v Tanzanii", "text": "Katolická církev v Tanzanii\n\nKatolická církev v Tanzanii je křesťanské společenství v jednotě s papežem. Ke katolicismu se v Tanzanii hlásilo v roce 2005 asi 9,9 miliónu obyvatel , tzn. asi 29% populace.\n\nPrvní katolické misie jsou datovány do roku 1499, kdy společně s Vascem da Gamou přišli na Zanzibar portugalští misionáři z řádu augustiniánů. Žili v nově založeném konventu, starali se však především o evropské křesťany, kteří zde žili. Po dobytí ostrova muslimskými Araby v roce 1698 konvent zanikl.\n\nDruhá fáze evangelizace nastala v 19. století a je spojena se třemi misijními řády:\nRoku 1925 vznikl první katolický kněžský seminář v Kipalapala u Tabory. Prvním domorodým biskupem byl Laurean Rugambwa, jehož Pius XII. jmenoval biskupem v roce 1951 a Jan XXIII. v roce 1960 kardinálem.\nV roce 1953 byla ustanovena samostatná tanzanská církevní hierarchie se dvěma metropolemi, v Dar es Salaamu a Taboře.\nRoku 1990 zemi navštívil papež Jan Pavel II..\n\nV Tanzanii je 6 církevních provincií, mezi něž je rozděleno dalších 29 sufragánních diecézí:\n\nVšichni katoličtí biskupové v zemi jsou členy Biskupské konference Tanzanie (\"Tanzania Episcopal Conference\", TEC) . Ta je organizována v Asociaci členů biskupských konferencí východní Afriky (\"Association of Member Episcopal Conferences in Eastern Africa\", AMECEA) a celoafrickém Sympoziu biskupských konferencí Afriky a Magadaskaru.\n\nSvatý stolec je v Tanzanii od roku 1968 reprezentován apoštolským nunciem. Do dubna 2016 tuto funkci zastával Francisco Montecillo Padilla.\n\n"}
{"id": "1259632", "url": "https://cs.wikipedia.org/wiki?curid=1259632", "title": "Markus Intlekofer", "text": "Markus Intlekofer\n\nMarkus Intlekofer (* 29. ledna 1956 Hildesheimu, Německo) je bývalý německý rohovník/boxer.\n\nBoxovat začal v rodném Hildesheimu. V německé seniorské reprezentaci se pohyboval od roku 1977 při povinné vojenské službě. V roce 1980 přišel o účast na olympijských hrách v Moskvě kvůli bojkotu. Záhy ukončil sportovní kariéru a věnoval civilnímu povolání. \n"}
{"id": "1259638", "url": "https://cs.wikipedia.org/wiki?curid=1259638", "title": "Byšičky 1", "text": "Byšičky 1\n\nPřírodní památka Byšičky 1 se nachází na území obcí Lázně Bělohrad a Lukavec u Hořic přibližně 2,5 km od Lázní Bělohrad. Chráněné území vzniklo rozdělením původní přírodní památky Byšičky na menší přírodní památku a evropsky významnou lokalitu Byšičky 1 a rozlehlejší přírodní památku Byšičky 2. Památka byla zřízena pro ochranu a zajištění stability populací kuňky ohnivé (\"Bombina bombina\"), hlízovce Loeselova (\"Liparis loeselii\") a dalších zvláště chráněných druhů rostlin a živočichů jako například čolka velkého (\"Triturus cristatus\"), ostřice Davallovy (\"Carex davalliana\"), kruštíku bahenního (\"Epipactis palustris\"), kruštíku modrofialového (\"Epipactis purpurata\"), zevaru nejmenšího (\"Sparganium natans\"), prstnatce májového (\"Dactylorhiza majalis\"), vemeníku dvoulistého (\"Platanthera bifolia\"), upolínu evropského (\"Trollius europaeus\"), lilie zlatohlávku (Lilium martagon), vachty trojlisté (\"Menyanthes trifoliata\") a dalších. Evropsky významná lokalita Byšičky byla zřízena za účelem ochrany zásaditých slatinišť, kuňky ohnivé a hlízovce Loeselova. V chráněném území se nachází rybníky Zákopský a Bahník.\n\n"}
{"id": "1259642", "url": "https://cs.wikipedia.org/wiki?curid=1259642", "title": "Matapan", "text": "Matapan\n\nMatapan (\"Ματαπάς\") nebo také Tenaron (Ταίναρον) je skalnatý mys na Peloponésu, oddělující Messénský záliv a Lakónský záliv. Je nejjižnějším bodem pevninského Řecka.\n\nV antice byl mys důležitým kultovním místem, nacházelo se zde město Tenaros, za jehož zakladatele byl pokládán stejnojmenný Diův syn. Nedaleká jeskyně byla pokládána za vchod do podsvětí, kterým podle pověstí prošli Orfeus a Héraklés. Sparťané, kteří oblast ovládali, zde vybudovali svatyni zasvěcenou Poseidónovi, v byzantské době přebudovanou na křesťanský chrám. \n\nVzhledem ke strategickému významu mysu v okolí proběhla řada námořních bitev: v roce 1148 se utkali Benátčané s Normany, v roce 1717 koalice katolických států s Osmanskou říší, roku 1915 zde Němci potopili osobní parník \"SS Californian\" a v roce 1941 v bitvě u Matapanu porazilo britské loďstvo Italy. \n\nRoku 1883 byl na Matapanu postaven maják. \n\n \n"}
{"id": "1259644", "url": "https://cs.wikipedia.org/wiki?curid=1259644", "title": "Hindsko-arabská číselná soustava", "text": "Hindsko-arabská číselná soustava\n\nHindsko-arabská číselná soustava nebo také hindská číselná soustava, poziční desítková číselná soustava, je celosvětově nejrozšířenější systém pro symbolickou reprezentaci čísel. Soustava byla vynalezena indickými matematiky mezi 1. a 4. stoletím. Tento systém byl přijat perskými matematiky (Al-Chorezmího kniha \"O výpočtech s hindskými číslicemi\" kolem r. 825) a arabskými matematiky (Al-Kindího kniha \"O používání hindských číslic\" kolem r. 825) kolem 9. století. Později se soustava rozšířila do Evropy vrcholného středověku.\n\nSystém je založen na deseti (původně devíti) rozdílných glyfech. Symboly (glyfy) použité tak, aby reprezentovaly soustavu, jsou v zásadě nezávislé na samotném systému. Znaky aktuálně používané vychází z brahmánských číslic a už od středověku se rozdělují na různé typografické varianty.\n\nTyto symboly lze rozdělit do tří hlavních skupin: arabské číslice používané v oblasti velkého Maghrebu a v Evropě, východoarabské číslice (také nazývané „indické číslice“) používané na středním Východě a indické číslice používané na indickém subkontinentu.\n\nTato číselná soustava se dodnes používá po celém světě.\n\nHindsko-arabské číslice byly vynalezeny matematiky v Indii. Persko-arabští matematici je nazývali „hindské číslice“ (kde „hindský“ znamená indický). Později se jim v Evropě začalo říkat „arabské číslice“, protože na Západě byly představeny arabskými obchodníky.\n\nStejně jako v mnoha systémech číslování, číslice 1, 2 a 3 představují jednoduché záznamy značek; 1 je jedna čára, 2 jsou dvě čáry (nyní spojené úhlopříčkou) a 3 jsou tři čáry (nyní spojené dvěma svislými čarami). Po třech číslech symboly mají tendenci se stát složitějšími (příkladem jsou čínské číslice a římské číslice). Teoretici věří, že je to proto, že je obtížné okamžitě počítat předměty o větším počtu než tři.\n\n\n\n"}
{"id": "1259645", "url": "https://cs.wikipedia.org/wiki?curid=1259645", "title": "Frittata", "text": "Frittata\n\nFrittata je italské jídlo podobné omeletě. Stejně jako omeleta se připravuje z vajec a dalších přísad, liší se ale způsobem přípravy a je také pevnější. Do vajec je možné vmíchat např. zeleninu, bylinky, různé druhy sýrů, těstoviny a další ingredience.\n\nKonzumuje se i za studena. V Itálii se servíruje jako předkrm, jedná se oblíbené italské jídlo.\n\nPřipravovat by se měla na pánvi s nepřilnavým povrchem, je možné také použít druh se silným dnem. Smaží se pomaleji než omeleta a to buď z obou stran a nebo jen z jedné s tím, že se poté ještě vloží na gril. Další možností je použít formu a připravovat ji v troubě. Správně hotová je z vnějšku propečená, uvnitř ale ještě částečně vlhká.\n"}
{"id": "1259646", "url": "https://cs.wikipedia.org/wiki?curid=1259646", "title": "Rostislav Pikonský", "text": "Rostislav Pikonský\n\nRostislav Pikonský (* 4. března 1971) je český fotbalový trenér a bývalý profesionální fotbalový záložník.\n\nV nejvyšší soutěži zasáhl do 7 zápasů v dresu Baníku Ostrava, aniž by skóroval. Ve druhé lize vstřelil celkem 7 branek za Kaučuk Opava, Novou huť Ostrava a FC Karviná.\n\nV ročníku 1995/96 se stal se 16 brankami nejlepším střelcem Moravskoslezské fotbalové ligy. V této soutěži zaznamenal celkem 34 vstřelené branky.\n\nV divizi (sk. E) hrál za Biocel Vratimov (1991–1993) a Lokomotivu Petrovice (2000–podzim 2001). Od jara 2002 do konce září 2004 hrál nižší rakouské soutěže za ATSV HandyShop Schärding. Po návratu do vlasti hrál opět za Lokomotivu Petrovice (Přebor Moravskoslezského kraje 2004/05: 21 start/7 branek, 2005/06: 25/7) a dále za Vratimov a TJ Řepiště.\n\nOd roku 2012 do 2015 měl na starosti výchovu fotbalové mládeže v klubu FC Vratimov.\nNyní je trenérem mládeže v klubu TJ Řepiště\n\n"}
{"id": "1259647", "url": "https://cs.wikipedia.org/wiki?curid=1259647", "title": "Cerimetrie", "text": "Cerimetrie\n\nCerimetrie, nebo cerimetrická titrace, je metoda redoxní odměrné analýzy vyvinutá rumunským chemikem Ionem Atanasiu. Jako odměrný roztok se využívá roztok síranu ceričitého, během titrace dochází k redukci ceričitého kationtu na ceritý, standardní redukční potenciál E(Ce/Ce) = 1,44 V. K indikaci bodu ekvivalence se využívá buď odbarvení žlutého odměrného roztoku nebo barevný přechod indikátoru, nejčastěji feroinu (komplexu Fe s 1,10-fenanthrolinem).\n\nCerimetrii lze využít ke stanovení stejných látek jako manganometrii, výhodou je vyšší stálost roztoku ceričité soli, oproti manganistanu, a to i za vyšší teploty. Velmi často se používá ke stanovení koncentrace iontů Fe a Fe.\n\n"}
{"id": "1259648", "url": "https://cs.wikipedia.org/wiki?curid=1259648", "title": "Annegret Krampová-Karrenbauerová", "text": "Annegret Krampová-Karrenbauerová\n\nAnnegret Krampová-Karrenbauerová (\"Kramp-Karrenbauer\", * 9. srpna 1962 Völklingen) je německá politička, od července 2019 spolková ministryně obrany ve čtvrté vládě Merkelové a od prosince 2018 předsedkyně Křesťanskodemokratické unie, když v této funkci vystřídala Angelu Merkelovou. Mezi roky 2011–2018 zastávala úřad ministerské předsedkyně spolkové země Sársko, jakožto první žena v tomto úřadu a čtvrtá v čele zemských vlád. \n\nV únoru 2020 se vzdala kandidatury na úřad kancléřky pro plánované volby do Spolkového sněmu 2021 a oznámila, že v průběhu roku 2020 odstoupí z pozice předsedkyně křesťanských demokratů (CDU). Její autorita byla oslabena po sérii ztrát mandátů v zemských volbách. Rozhodnutí rezignovat následovalo po jejím silném nesouhlasu s podporou křesťanských demokratů v Durynsku při volbě zemského premiéra Thomase Kemmericha za FDP, kdy CDU poprvé hlasovala shodně s Alternativou pro Německo.\n\nPochází z katolické rodiny a vyznáním se hlásí k římskokatolické církvi. V letech 1984 až 1990 studovala právo a politologii na Trevírské a Sárské univerzitě. \n\nV roce 1984 se vdala za důlního inženýra Helmuta Karrenbauera. Do manželství se v letech 1988, 1991 a 1998 narodily tři děti. Rodina žije v Püttlingenu.\n\nPro dlouhé jméno je Annegret Krampová-Karrenbauerová v Německu často nazývána zkratkou \"AKK\".\n\nV devatenácti letech roku 1981 vstoupila do Křesťanskodemokratické unie. \n\nV roce 1998 byla půl roku poslankyní Německého spolkového sněmu, následně byla od roku 1999 do března 2018 členkou Zemského sněmu Sárska. Od roku 2011 zastávala úřad ministerské předsedkyně jedné z nejmenších spolkových zemí, Sárska.\n\nV letech 2015–2016 podporovala migrační politiku „otevřených dveří“ kancléřky Angely Merkelové. Začátkem prosince 2018 zpochybnila politickou podporu německé vlády pro stavbu druhé části plynovodu Nord Stream (\"Nord Stream 2\"), s cílem zvýšení dodávek zemního plynu z Ruska přímo do Německa. Krampová-Karrenbauerová pohrozila omezením množství plynu odbíraného přes Nord Stream 2, pokud by Rusko snížilo tranzit plynu přes ukrajinské plynovody, za který dostává tato země značné poplatky.\n\nV únoru 2018 se vzdala úřadu ministerské předsedkyně Sárska a již 28. února se stala generální sekretářkou celoněmecké CDU. Dne 7. prosince 2018 byla na sjezdu strany v Hamburku zvolena předsedkyní CDU, přičemž dostala ve druhém kole volby 51,8 % hlasů (517 z 999). Nahradila tak v této funkci dlouholetou předsedkyni a stávající\nněmeckou kancléřku Angelu Merkelovou, k jejíž politice má blízko. Její soupeř z druhého kola byl advokát Friedrich Merz, na kterého připadlo 48,2 % hlasů.\n\nPodpořila prodej německých zbraní do Saúdské Arábie. Sociální demokraty (SPD) obvinila z ohrožení německých pracovních míst a z podrývání spolupráce mezi evropskými zbrojními podniky, poté co se SPD na protest proti saúdské vojenské intervenci v Jemenu a po vraždě saúdského novináře Džamála Chášakdžího postavila proti vývozu německých zbraní do Saúdské Arábie. Po zvolení Ursuly von der Leyenové na post předsedkyně Evropské komise 16. července 2019 po ní převzala vedení spolkového ministerstva obrany.\n\n"}
{"id": "1259650", "url": "https://cs.wikipedia.org/wiki?curid=1259650", "title": "Miloslav Jankovský", "text": "Miloslav Jankovský\n\nMiloslav Jankovský (28. června 1922 – 1. května 1949), ve Francii uváděný jako Miroslav Jankowski, byl český fotbalový útočník, který nastupoval i jako záložník. Zemřel při nehodě motocyklu ve věku nedožitých 27 let.\n\nV československé lize hrál za mužstva SK Pardubice, AC Sparta Praha a SK Nusle. Se Spartou získal v roce 1946 ligový titul. Ve francouzské lize hrál za AS Saint-Étienne, nastoupil v 57 ligových utkáních (dal 5 ligových gólů) a v 5 pohárových utkáních.\n\n\n"}
{"id": "1259651", "url": "https://cs.wikipedia.org/wiki?curid=1259651", "title": "Věra Kubíčková", "text": "Věra Kubíčková\n\nVěra Kubíčková-Stivínová (16. prosince 1918, Rybná nad Zdobnicí – 16. srpna 2009) byla česká íránistka, teoretička a historička islámského výtvarného umění, překladatelka z perštiny a arabštiny.\n\nNarodila se v rodině sochaře Leoše Kubíčka, je neteří sochaře Josefa Kubíčka.\n\nV roce 1936 začala studovat na Obchodní akademii v Praze. Její studium přerušilo uzavření vysokých škol nacisty. Po skončení války začala studovat orientalistiku a dějiny umění na Filosofické fakultě University Karlovy. Jejími učiteli byli Jan Rypka, Felix Tauer a Jan Květ. Studium zakončila získáním titulu PhDr. v roce 1951. Od roku 1952 pracovala v Orientálním ústavu. Od roku 1960 působila jako externí pedagog perské literatury na Universitě Karlově. V roce 1972 byla donucena ústav opustit. Spolupracovala s Náprstkovým muzeem a s orientálním oddělením Národní galerie v Praze. Publikovala odborné stati a překlady od klasické perské poezie po moderní perskou literaturu. Přispívala rovněž do slovníků a encyklopedií.\n<poem class=\"odsad\">\nTy odňala jsi se mne strach z výdělků i ztrát\nJá žádných trýzní světa už nemusím se bát\nA jenom tebou lásko jsem jaký být si přeji\nProzradíš mi jak ti mám děkovat?\n</poem>\n\nNešét Esfahání\n\n\n\n"}
{"id": "1259663", "url": "https://cs.wikipedia.org/wiki?curid=1259663", "title": "Havránka (usedlost)", "text": "Havránka (usedlost)\n\nHavránka je zaniklá viniční usedlost v Praze 7-Troji v ulici Pod Havránkou.\n\nPůvodně zde býval poddanský grunt, jehož držitelem byl Martin Havránek. Roku 1605 grunt od Havránka koupil na císařský rozkaz prezident královské komory Štěpán Jiří ze Šternberka (1570–1625), postoupil jej darem Alžbětě z Lobkovic a zároveň byli Havránek s manželkou Zuzanou propuštění z poddanství. Na pozemcích gruntu byly postupně zakládány vinice. Dvě menší vinice obklopovaly ze západu a z východu také usedlost, stavbu na půdorysu písmene Z umístěnou v klínu mezi potoky, z nichž potok na východní straně vytékal z oblasti Haltýře a Pusté vinice.\n\nRoku 1892 byla přibližně 20 metrů jižně od původního dvora postavena novorenesanční vila se dvěma štíty a bohatou fasádou a usedlost byla poté zbořena. Roku 1903 vilu koupil básník a spisovatel Svatopluk Čech, který ji užíval až do své smrti roku 1908 jako letní byt.\nStará vinice Havránka zanikla v 1. polovině 20. století.\n\n\n\n"}
{"id": "1259666", "url": "https://cs.wikipedia.org/wiki?curid=1259666", "title": "Hirsingue", "text": "Hirsingue\n\nHirsingue je francouzská obec v departementu Haut-Rhin v regionu Grand Est. V roce 2014 zde žilo 2 170 obyvatel.\n\nSousední obce jsou: Altkirch, Bettendorf, Heimersdorf, Hirtzbach, Largitzen, Ruederbach, Schwoben a Wittersdorf.\n\n\"Počet obyvatel\"\n\n"}
{"id": "1259669", "url": "https://cs.wikipedia.org/wiki?curid=1259669", "title": "Giuseppina Strepponi", "text": "Giuseppina Strepponi\n\nClelia Maria Josepha (Giuseppina) Strepponi (8. září 1815 Lodi – 14. listopadu 1897 Sant'Agata, Villanova sull'Arda) byla italská operní pěvkyně-sopranistka, druhá žena Giuseppe Verdiho.\n\nClelia Maria Josepha Strepponiová se narodila v městečku Lodi v Lombardii. Byla nejstarším dítětem Rosy Cornalbaové a hudebního skladatele Feliciana Strepponiho (1797–1832), který byl v tédobě varhaníkem katedrály v Monze. Základní vzdělání, zaměřené zejména na hru na klavír, dostala od svého otce. V roce 1830 byla přijata na milánskou konzervatoř navzdory svému věku (bylo jí již více než 15 let). V roce 1832 jí zemřel otec na encefalitidu. Pokračovala dále ve studiu zpěvu a klavíru jako neplatící žák a v roce svého absolutoria (1834) získala první cenu za bel canto.\n\nJako operní pěvkyně debutovala v prosinci roku 1834 jako \"Adria\" v opeře Luigi Ricci \"Chiara di Rosembergh\" v divadle Teatro Orfeo. První velký úspěch zažila následujícího jara v Teatro Grande v Terstu v Rossiniho \"Matilde di Shabran\". Tento úspěch jí otevřel dveře na přední operní scény Itálie a Giuseppina se tak stala hlavní živitelkou rodiny (měla pět mladších sourozenců). V létě roku 1835 zpívala v divadle Theater am Kärntnertor ve Vídni \"Adalgisu\" v Belliniho Normě a \"Aminu\" v Náměsíčné. Bylo to její první a poslední zahraniční vystoupení. Přes její slávu již nikdy mimo hranice Itálie nevystupovala.\n\nNa jaře roku 1837 podepsala Strepponiová kontrakt s impresáriem Alessandrem Lanarim, který byl nazýván „králem impresáriů“ a byl schopen jí zajistit vynikající nabídky. Na druhé straně byla nucena zpívat za každých okolností. V době spolupráce s Lanarim zpívala během třech svých těhotenství. Debut ve Scale si odbyla v roce 1839, kdy zpívala roli \"Leonory\" v opeře \"Oberto\" Giuseppe Verdiho. Její výkon byl jedním z důvodů, proč byla tato opera dobře přijata.\n\nNa počátku čtyřicátých let se objevily první zdravotní problémy. Lanari jí nechal udělat celkovou zdravotní prohlídku. Podle lékařů překročila hranice tělesné odolnosti a bylo jí doporučeno přerušit pěveckou kariéru. Nicméně Strepponiová pokračovala v náročné práci. Odzpívala premiéru Verdiho Nabucca (9. března 1842) i všechna následující představení ve Scale. Roli \"Abigaile\" pak ztvárnila v řadě dalších italských divadel. V letech 1841–1844 zpívala titulní roli v Donizzetiho opeře \"Adelia\" a Elizabetu v opeře \"Roberto Devereux\", Imogenu z \"Pirátů\" a Normu z oper Vincenza Belliniho, Marchesu del Poggio ve Verdiho \"Un giorno di regno\" (Jeden den králem) a titulní roli v opeře Giovanni Paciniho \"Saffo\".\n\nPo roce 1844 se začaly objevovat hlasové potíže vyplývající nejen z hlasového, ale i celkově tělesného přetížení. Problémy vyvrcholily katastrofální sezónou 1845, kdy jí v Palermu obecenstvo vypískalo. Její hlas už se nikdy nezotavil a na scéně se objevovala již jen sporadicky. V únoru 1846 ukončila pěveckou karéru a odešla na odpočinek. Většina jejích posledních rolí byla v operách Giuseppe Verdiho (Elvíra v \"Ernani\" a Lucrezia Contarini v \"I due Foscari\").\n\nV říjnu 1846 se Strepponiová přestěhovala do Paříže a působila jako učitelka zpěvu. Jednou se objevila na jevišti Comédie-Italienne, ale její vystoupení nebylo dobře přijato. Verdi, který se vracel z uvedení opery \"I masnadieri\" (Loupežníci) v Londýně přes Paříž, se u ní zastavil a zůstal v Paříži s krátkými přestávkami po dva roky. Vznikl tak mezi nimi romantický, leč trvalý vztah.\n\nOba se vrátili do Itálie v červenci 1849 a začali spolu žít v Bussetu, Verdiho rodišti. Nejprve bydleli v \"Palazzo Orlandi\". Obyvatelé Busseta se ženy žijící s Verdim ve volném svazku stranili, což Giuseppina těžce nesla. V květnu 1851 se oba přestěhovali na Verdiho statek v Sant'Agatě, do domu, který je dnes znám jako Villa Verdi. Strepponiová mu nejen vytvořila domácí a tvůrčí prostředí, ale pomáhala mu překlady, s korespondencí a bývala první, která předzpěvovala u klavíru Verdiho díla. Manželství uzavřeli až v roce 1859.\n\nVe stáří trpěla Giuseppina žaludečními problémy a artritidou a v posledních letech nemohla téměř vstát z postele. Zemřela po dlouhé nemoci 14. listopadu 1897 v Sant'Agatě na zápal plic. Původně byla pohřbena v Miláně. Verdi si ve své poslední vůli přál, aby byl pochován po jejím boku, byl však pohřben na hlavním milánském hřbitově. Jeho přání bylo vyplněno 26. února 1901, kdy byla obě těla uložena v kapli \"Casa di Riposo\", v útulku pro vysloužilé hudebníky, který Verdi sám založil. Při této příležitosti řídil Arturo Toscanini sbor 900 zpěváků. Zpívali slavný sbor \"Va, pensiero\" z opery Nabucco.\n\n\n"}
{"id": "1259672", "url": "https://cs.wikipedia.org/wiki?curid=1259672", "title": "Václav Šrámek", "text": "Václav Šrámek\n\nVáclav Šrámek (21. listopadu 1877 Třebechovice pod Orebem – 15. listopadu 1965 Třebechovice pod Orebem), byl český, malíř, kreslíř a ilustrátor.\n\nNarodil se v Třebechovicích 21. listopadu 1877 v rodině sedláře Václava Šrámka. Po obecné škole se vyučil hrnčířem u třebechovického mistra Františka Eliáška. Po vyučení pracoval v různých dílnách a v roce 1898 se vrátil domů. V roce 1904 navštěvoval Akademii výtvarných umění v Praze. Školil se u profesorů Rudolfa Ottenfelda a Hanuše Schwaigra. Jelikož však neměl ukončené středoškolské vzdělání, nebyl k řádnému studiu nakonec přijat. Vrátil se do Třebechovic a dál pokračoval v malování jako samouk. Krátce vyučoval kreslení na místní měšťanské škole. V roce 1915 musel narukovat do 1.světové války. Po skončení války zůstal až do roku 1922 na Slovensku v Bratislavě, kde se začal intenzivněji věnovat malování. Roku 1922 se vrátil domů do Třebechovic, kde mimo jiné v letech 1944-1952 pracoval v třebechovickém muzeu jako kurátor sbírek a později jako archivář. Václav Šrámek v listopadu roku 1965 v Třebechovicích zemřel.\n\nKreslil ilustrace pro časopisy \"\"Epocha\"\" a \"\"Královéhradecké revue\"\", ztvárnil přes 300 kreseb staročeských staveb z východních Čech pro Muzeum v Hradci Králové. V roce 1920 vystavoval v královéhradeckém muzeu velkou kolekci obrazů a v květnu téhož roku se podílel na výstavě \"„Slovenského Máje“\" v Bratislavě. V roce 1931 vystavoval v Umělecko-průmyslovém muzeu v Chrudimi a další menší výstavy měl např. v Hořicích v Podkrkonoší a další dvě v Třebechovicích.\n\n"}
{"id": "1259674", "url": "https://cs.wikipedia.org/wiki?curid=1259674", "title": "Bodajbo", "text": "Bodajbo\n\nBodajbo (rusky \"Бодайбо\", v transkripci do latinky \"Bodaybo\" nebo \"Bodaibo\") je menší okresní město v Irkutské oblasti v sibiřské části Ruské federace. Vznik města i jeho další rozvoj je spojen s místními nalezišti zlata.\n\nBodajbo leží v Patomské vysočině (rusky Патомское нагорье). jejíž průměrná výška se pohybuje mezi 1 400 a 1 900 metry. Město se nachází v nadmořské výšce cca 290 metrů na pravém břehu téměř 2 000 km dlouhé sibiřské řeky Vitim, která se zhruba dvě desítky kilometrů za městem stáčí a pokračuje na sever ke svému soutoku s řekou Lenou.\n\nZápadní okraj města je ohraničen tokem řeky Bodajbo, pravostranného přítoku řeky Vitim. Na protilehlém břehu řeky Vitim se v témže místě nachází ústí jejího levostranného přítoku, řeky Bisjaga.\n\nSoutok řek Vitimu a Bodajba je patrný i podle rozdílného zbarvení vody - vody Bodajba jsou zakalené, což je způsobeno těžební činností, která probíhá podél celého jejího toku. Od severního konce jezera Bajkal je Bodajbo vzdáleno vzdušnou čarou 350 kilometrů směrem na severovýchod.\n\nVýše na řece Bodajbo se nacházejí obce (\"posjolki\") Kjachtinskij (Кяхтинский), Balachninskij (Балахнинский), Vasiljevskij (Васильевский), Aprelsk (Апрельск), Artjomovskij (Артёмовский). dále zaniklá sídla Uspenskij (Успенский), Andrejevsk (Андреевск), Leninskij (Ленинский) a jiné. Irkutsk, metropole Irkutské oblasti, je od Bodajba vzdálen 1095 km. K 1. lednu 2016 mělo Bodajbo 13 419 obyvatel.\n\nKlima v oblasti města je vnitrozemské, v průběhu roku se vyznačuje mimořádně velkými rozdíly teplot. Pro zdejší podnebí je charakteristická dlouhá tuhá zima a krátké léto, avšak se značně vysokými teplotami, naprosto neobvyklými v těchto vyšších zeměpisných šířkách. Teploty zde mohou v měsících červnu a červenci dosahovat téměř 40 °C (nejvyšší teplota, naměřená v červenci, byla 39,6 °C). Mrazy kolem -30 až -40 °C jsou běžné od října až do dubna. Nejnižší teplota, zaznamenaná v Bodajbo, byla -55,1 °C. \n\nSídlo na soutoku řek Vitim a Bodajbo vzniklo v roce 1864 původně pod názvem \"Bodajbinská rezidence\" (\"Бодайбинская\" \"резиденция\") jako sklad nákladů a zásob pro zlatokopy, kteří přicházeli na naleziště, objevené v roce 1863. V roce 1903 ruský car Mikuláš II. podepsal dekret, kterým bylo Bodajbinské rezidenci přiznán statut města, avšak oficiálně se Bodajbo stalo městem až v roce 1925.\n\nJiž v roce 1861 provozoval majitel ložiska Voskresenskoje na svém území koněspřežnou dráhu.V roce 1895 byla zahájena stavba úzkorozchodné železnice z bodajbinského přístavu na řece Vitim údolím řeky Bodajbo k ložiskům zlata. V roce 1917 byla postavena tato částečně elektrifikovaná trať o rozchodu 914 mm až do stanice Naděždinskaja (Надеждинская ) v osadě Aprelsk. Tato cca 90 km dlouhá trať, která sloužila jak pro nákladní dopravu, tak i pro přepravu místních obyvatel, byla zrušena a demontována na základě rozhodnutí ministerských orgánů a podniku \"Lenzoloto\" v roce 1967. V roce 2007 byl dána do provozu ne zcela dokončená silnice, která vede k železniční stanici ve městě Taksimo na Bajkalsko-amurské magistrále (BAM) v Burjatské republice. Jelikož most přes řeku Vitim nebyl dostavěn, jsou obyvatelé Bodajba v létě přepravování přívozem a v zimě cestují po ledu, pokud je řeka dostatečně zamrzlá.\n\nNa jaře roku 1912 došlo na nalezištích zlata v oblasti Bodajba ke vzbouření a stávce dělníků, najatých těžební společností \"Lenské zlatorudní sdružení\" (\"Ленское золотопромышленное товарищество\"), zkráceně \"Lenzoloto\", jejímž většinovým vlastníkem byla rusko - britská společnost \"Lena Goldfields\". Příčinou stávky byly nevhodné pracovní a životní podmínky (až šestnáctihodinový pracovní den ve štolách ve věčně zmrzlé půdě, množství pracovních úrazů, pokutování za každou maličkost, část mzdy byla vyplácena formou poukázek, za něž si bylo možno nakoupit potraviny jen v místních firemních prodejnách, kde bylo prodáváno zkažené maso).\n\nV polovině března 1912 stávkovalo již kolem 6000 dělníků. Proti stávkujícím byli nakonec povoláni četníci a vojsko. 16. dubna byli zatčeni hlavní vůdci stávkujících a den poté se asi dva tisíce dělníků vydalo na protestní pochod. Vojsko zahájilo střelbu do stávkujících, při níž bylo 150 - 250 (dobové zdroje se v údajích rozcházejí) účastníků pochodu zabito a dalších asi 250 bylo zraněno. V čele komise Státní dumy, která masakr vyšetřovala, byl tehdy neznámý mladý advokát Alexandr Fjodorovič Kerenskij.\n\nK dalšímu masakru horníků došlo v Bodajbo v době stalinských čistek, spojených s hledáním \"vnitřních nepřátel\". Stalo se tak na jaře roku 1938, kdy zde dle příkazů zvláštního komisaře, schválených oblastní \"trojkou\" NKVD, bylo zatčeno a popraveno zastřelením celkem 948 zaměstnanců místních zlatorudných dolů. Komisař, který procesy a popravy realizoval, byl sám popraven v roce 1941. Hromadné hroby popravených horníků nebyly nikdy nalezeny.\n\nDo od 70. do 90. let 20. století počet obyvatel Bodajbo stále stoupal, v roce 1992 dosáhl maximální výše 21 700 osob. Vzápětí však nastal trvalý pokles. V roce 1996 bylo v Bodajbo evidováno 19 800 lidí, o 10 let později 15 700 a k 1. 1. 2016 mělo město již jen 13 419 obyvatel.\n\nRoční těžba zlata v Bodajbinském okrese představuje 95 % celkového objemu těžby v Irkutské oblasti. Přímo v povodí řeky Bodajbo bylo od roku 1865 vytěženo na 620 tun zlata, což je více než polovina množství drahého kovu, získaného od poloviny 19. do počátku 21. století v celém Bodajbinském okrese. Přesto, že produkce zlata po roce 2010 mírně stoupala, nijak se to neprojevilo na kvalitě života obyvatel, případně na zvyšování jejich počtu. Ke zlepšení života obyvatel Bodajba nepřispívá - kromě drsných klimatických a pracovních podmínek - ani nedostatek kulturních a sportovních zařízení a chybějící infrastruktura. Z výstavného kulturního domu, který existoval ještě na počátku 21. století, zbyly jen trosky, kvůli havarijnímu stavu byl uzavřen krytý bazén, v obci Mamakan nebyla obnovena základní škola, která zde vyhořela, nedokončený most přes řeku Vitim byl ponechán svému osudu, místní komunikace jsou rozbité a neudržované a někdejší obce v údolí Bodajbo postupně mizejí. Jádro problému je především v tom, že Bodajbo a Bodajbinský okres sice přispívají do státního rozpočtu na daních a poplatcích ročně částkou kolem 5 miliard rublů, avšak zpětně na rozvoj města je jim přidělován jen nepatrný zlomek těchto prostředků.\n\n\n"}
{"id": "1259676", "url": "https://cs.wikipedia.org/wiki?curid=1259676", "title": "Farní sbor Českobratrské církve evangelické v Plzni - Korandův sbor", "text": "Farní sbor Českobratrské církve evangelické v Plzni - Korandův sbor\n\nFarní sbor Českobratrské církve evangelické v Plzni - Korandův sbor je sborem Českobratrské církve evangelické v Plzni. Sbor spadá pod Západočeský seniorát.\n\nFaráři sboru jsou Miroslav Hamari a Helena Hamariová, kurátorem sboru Josef Beneš.\n\n\n"}
{"id": "1259678", "url": "https://cs.wikipedia.org/wiki?curid=1259678", "title": "Pevnost St. Elmo", "text": "Pevnost St. Elmo\n\nPevnost St. Elmo () je bastionová pevnost ve Vallettě na poloostrově Sciberras, která byla poprvé vybudována v roce 1551, aby chránila vjezd do tzv. Velkého přístavu na Maltě. Pojmenována je po sv. Erasmu z Formie, biskupu mučedníku, který je mimo jiné patronem námořníků. Známá je především pro svou roli za velkého obležení Malty v roce 1565.\n\nPevnost byla narychlo vybudována v roce 1551 v reakci na muslimské nájezdy. Práce byly kvůli uspěchanosti a nedostatku prostředků nekvalitní a původní projekt byl budovateli značně pozměněn, a to nikoliv k lepšímu. Nadměrná výška hradeb a vyvýšeniny v okolí ji činily příliš zranitelnou vůči palbě z děl. Řád se ji už pod bezprostřední hrozbou osmanské invaze pokoušel posílit, ale pro nedostatek času a prostředků stihl pouze přidat ravelin a několik drobných vylepšení. \n\nZa velkého obležení Malty přes své zjevné nedostatky, které jí měly předurčovat k brzkému pádu (osmanští velitelé jí dávali nejvýše pět dní a mnoho křesťanských velitelů nebylo o mnoho optimističtějších), pevnost nakonec vydržela mnohem déle, než se od ní čekalo – padla teprve 23. června, tj. po 29 dnech obléhání. Získala tak obráncům mnohem více času, než se čekalo, poskytla krmivo pro rozbroje mezi osmanskými veliteli a Turci při ní ztratili něco okolo šesti tisíc mužů. \n\nPo porážce Turků řád postavil pevnost znovu, větší a silnější, a učinil ji součástí opevnění nově založeného hlavního města Valletty. Pevnosti se od té doby dostalo vícero přestaveb jak za panování řádu, tak za následné vlády Britů, takže její současná podoba se od původní výrazně liší.\n"}
{"id": "1259683", "url": "https://cs.wikipedia.org/wiki?curid=1259683", "title": "Josef Špaček (1962)", "text": "Josef Špaček (1962)\n\nJosef Špaček (* 1962) je český violoncellista. Je otcem houslisty Josefa Špačka a violoncellisty Petra Špačka.\n\nVystudoval Janáčkovu akademii múzických umění v Brně, byl žákem Bedřicha Havlíka. Na profesionální scéně debutoval v roce 1986 jako jeden ze členů smyčcového kvarteta pod vedením Pavla Vallingera, které na konci osmdesátých let 20. století posbíralo mnoho ocenění (zejména zvláštní cenu na Mezinárodní soutěži smyčcových kvartet v Evianu v roce 1989).\n\nOd roku 1990 hraje v České filharmonii, od roku 1997 jako asistent koncertního violoncella. V současnosti s ním ve filharmonii spolu s ním hrají i jeho dva synové. Spolu s nejstarším synem Josefem se účastní diskuzí o hudbě s mladými posluchači.\n\nKromě kariéry ve filharmonii nadále působí v sextetu české filharmonie. Od roku 2004 je členem smyčcového kvartetu Norbert, také jako součást komorního souboru \"Pro Arte Antiqua\" hraje barokní hudbu.\n"}
{"id": "1259685", "url": "https://cs.wikipedia.org/wiki?curid=1259685", "title": "Cunard", "text": "Cunard\n\nCunard může být:\n\n\n\nnázev obce ve Spojených státech amerických\n\n"}
{"id": "1259687", "url": "https://cs.wikipedia.org/wiki?curid=1259687", "title": "Ptitim", "text": "Ptitim\n\nPtitim () je druh pražených těstovin ve tvaru rýžových zrn či malých koulí, které byly vyvinuty v Izraeli během 50. let 20. století, kdy zde byla rýže vzácná. Mimo Izrael je někdy prodáván pod komerčních názvem izraelský kuskus nebo jeruzalémský kuskus. V Izraeli byl zejména v minulosti nazýván jako „Ben Gurionova rýže“.\n\nPrvní izraelský premiér David Ben Gurion požádal Eugena Propera, jednoho ze zakladatelů potravinářské společnosti Osem Investments, o rychlou náhradu za nedostatkovou rýži na bázi pšenice. Společnost vyvinula ptitim, těstoviny z pšeničné mouky pražené v troubě. Poté se ptitim stal populárním a k původnímu tvaru rýžového zrnka přibyla koule, která byla označována jako „kuskus“. \n\nV Izraeli je ptitim zejména populární jako dětské jídlo, buď sám o sobě nebo s osmaženou cibulí a rajčatovou omáčkou. Americký kuchař Charlie Trotter vymyslel recept ptitimu podávaný se špenátem, artyčokem a Kalamata olivami.\n"}
{"id": "1259692", "url": "https://cs.wikipedia.org/wiki?curid=1259692", "title": "Popelářka", "text": "Popelářka\n\nPopelářka je usedlost v Praze 7-Troji na rohu ulic Trojská a Pod Lisem. Je chráněna jako kulturní památka České republiky.\n\nPůvodně zde bývaly vinice již za vlády Karla IV. První doložený vlastník pozemků je Jakub Popelář, který držel vinici v 16. století, první viniční lis je doložen v 17. století.\nMalý panský dům stál na Popelářce (podle tereziánského katastru) roku 1755, kdy jeho majitelkou byla Marie Klára Hummová ze Starého Města. Dům byl celoročně obývaný správcem vinice. Viničí usedlost pak vznikla zřejmě v místech lisu na počátku 18. století.\nPři prodeji Popelářky manželům Jirečkovým roku 1816 se uvádí: \"nářadí, lis s lisovnou, sudy, stavení, 2 krávy, 1 koza a 1 svině se dvěma mladými.\"\n\nRoku 1825 se stala majitelkou usedlosti Anna Kubová. Z tohoto převodu se dochoval podrobný popis usedlosti: \"Obytná a hospodářská budova leží na pravém břehu Vltavy mezi Trojou a Libní, je obrácena k jihu a poskytuje příjemný výhled. ... Tato obytná a hospodářská budova starého stavu je 11 sáhů a 4 stopy dlouhá, 6 sáhů široká a vysoká i se základy 3 sáhy 3 stopy, vystavěná z kamene zčásti na vápno a jíl, krytá šindelem.\"\n\nUsedlost měla v přízemí předsíň, 3 světnice, v patře na pravé straně 4 pokoje a kuchyň, na levé straně 3 pokoje a záchod. Dál zde byl teletník, konírna pro 2 koně a kravín pro 4 krávy. Je zde uveden lis se sklepem a sýpkou, studna na vinici a pumpa na dvoře. Z inventáře lze uvést 1 pluh, 2 vozy, 6 krav, 4 jalovice a 2 koně.\n\nZ pozemků jsou uvedeny 3 menší zahradní pozemky se záhony chřestu a sad s meruňkami, rynglemi, višněmi, ořešáky a třešněmi. Na vinici se pěstovala burgundská réva.\n\nRoku 1860 majitelka Kubová prodala usedlost knížeti Windischgrätzovi, který byl vlastníkem trojského statku. Jeho syn pak prodal Popelářku Vlastenecké hospodářské společnosti. \n\nPomologický ústav původně sídlil na Vinohradech na Kozačce, odkud jej Vlastenecká hospodářská společnost přestěhovala na Popelářku. Později byla při ústavu založena vinařská a ovocnářská škola. Zásluhy o její zřízení měl ředitel ústavu Karel Němec, syn spisovatelky Boženy Němcové. Na založení školy přispěl také kníže Windischgrätz, a to nejen finančně, ale i nižší prodejní cenou. V 60. letech 19. století zde byly zřízeny učebny, ložnice posluchačů a byty učitelů a zahradníka, přestavěna byla klasicistní severní budova. Po zrušení Vlastenecké hospodářské společnosti se roku 1874 stal vlastníkem Popelářky zemský výbor v Čechách.\n\nSpoluzakladatelem ústavu byl Jan Baptista Lambl, majitel nedaleké usedlosti U lisu, a jeho bratr Karel Milan\n\nNa Popelářce existovala pomologická zahrada až do 30. let 20. století. Později v prostorách ústavu sídlil závod leteckých přístrojů a od června 1947 pak Elektrotechnický zkušební ústav.\n\n\n\n"}
{"id": "1259698", "url": "https://cs.wikipedia.org/wiki?curid=1259698", "title": "Jiří Hauschka", "text": "Jiří Hauschka\n\nJiří Hauschka (* 24. srpna 1965 Šumperk) je český malíř a člen mezinárodního uměleckého hnutí stuckistů.\n\nNarodil se v Šumperku, dnes žije v Praze. Přestože neprošel klasickým uměleckým vzděláním, dopracoval se k osobité a velmi zajímavé podobě malby, která se pohybuje na hranici abstrakce a figurace. Jeho díla jsou zastoupena v Národní galerii v Praze a v řadě soukromých sbírek.\n\nI když Jiří Hauschka maluje již od dětství, nikdy se malířství nevěnoval naplno. Při hodinách dějin umění se zájmem naslouchal učitelům, a když se v probírané látce dostali k surrealistům, zamiloval si je. Malířství však stále ustupovalo jeho četným zájmům. Teprve ve svých 38 letech se rozhodl obrátit veškerou pozornost k výtvarné činnosti.\n\nV počátcích jeho tvorby byl pro Hauschku typický abstraktní styl. Jeho umělecký vývoj výrazně ovlivnil pobyt ve Velké Británii v roce 2005, kdy se setkal se zakladatelem uměleckého hnutí Stuckismus Charlesem Thomsonem. V této době Hauschka opouští striktně abstraktní styl tvorby a zaměřuje se na detail a výraznou černou kresebnou linii, připomínající kresbu perem. Po návratu z Británie se přiblížil realističtějšímu pojetí, jeho tvorba balancuje na pomezí abstrakce a magického realismu. Náměty jsou inspirovány autorovými zážitky a představami (dva světy: niterní vnitřní a konkrétní vnější), které se v autorově díle navzájem svobodně proplétají.\n\nPro Hauschku je charakteristický cit pro plošnou kompozici, výrazná obrysová linie, symbolická barevnost a především typická tekutost forem, která dodává zobrazeným objektům organickou dynamiku. V jeho obrazech krajin se často promítá fascinace magičností a mystičností lesa, s téměř až pochmurnou atmosférou lesních mlh. Hauschku fascinují prostory moderního města, které k němu promlouvají svou historií. Přitahují ho také místa, kde člověk zanechal svou stopu, do obrazu tak často zakomponovává lidskou figuru. Edward Lucie – Smith o něm napsal: “Jiří Hauschka je jedním z nejzajímavějších umělců, kteří se objevili na české scéně během čtvrtstoletí po pádu komunismu.“ \n\n\n\n"}
{"id": "1259716", "url": "https://cs.wikipedia.org/wiki?curid=1259716", "title": "Katedrála svatého Vladimíra (Chersonésos)", "text": "Katedrála svatého Vladimíra (Chersonésos)\n\nKatedrála svatého Vladimíra () je pravoslavný chrám na území antického řeckého města Chersonésos (dnes Gagarinský rajón Sevastopolu) na Krymu. Stojí nad ruinami původní byzantské baziliky, ve které mělo roku 988 dojít k pokřtění ruského velkoknížete Vladimíra I., jemuž je chrám také zasvěcen.\n\nPodle církevní tradice i podle historických pramenů byl v Chersonésu, z nějž se dnes dochovaly pouze ruiny, roku 988 pokřtěn ruský kníže Vladimír I. Svjatoslavič.\n\nKníže proslul zejména tím, že v Kyjevské Rusi zavedl křesťanství (za což byl v polovině 13. století svatořečen). Místo, kde byl svatý Vladimír pokřtěn, má tak pro východní Slovany mimořádný symbolický význam.\n\nNení proto divu, že nedlouho po připojení Krymu k Rusku se objevil první návrh na záchranu místa, kde první ruský kníže možná přijal křesťanství. Přišel s ním vrchní velitel černomořské flotily, viceadmirál A. S. Greig. Právě z jeho iniciativy byly v Chersonésu roku 1827 provedeny první archeologické vykopávky pod vedením předního ruského lékaře německého původu Karla Friedricha Kruse. Během těchto prací byly odkryty pozůstatky starých křesťanských chrámů, mezi nimiž zaujala badatele zejména bazilika křížového půdorysu, která stála uprostřed hlavního náměstí zaniklého města. Ta totiž odpovídala popisu v Nestorově letopisu Pověst dávných let (12. století), kde kronikář hovoří o chrámu \"„uprostřed města, kde se schází Chersonésané na trh“\".\n\nNa počátku 30. let 19. století švýcarský historik a archeolog Frédéric Dubois de Montpéreux, který se v té době zabýval výzkumem Krymu a Kavkazu, vyjádřil přesvědčení, že svatý Vladimír byl pokřtěn právě v tomto objektu (chrám sv. Vasila). Tím byly definitivně rozptýleny pochybnosti. Již roku 1850 zde byl založen klášter svatého Vladimíra a 23. srpna 1861 byl za přítomnosti cara Alexandra II. Nikolajeviče a jeho choti Marie Alexandrovny položen základní kámen nového chrámu, postaveného nad pozůstatky původní baziliky.\n\nAutorem projektu katedrály svatého Vladimíra byl petrohradský architekt David Ivanovič Grimm, který vypracoval projekt v neobyzantském stylu. Výstavba byla financována z darů trvala 30 let. Jedná se o druhý největší chrám Krymu a největší chrám Sevastopolu.\n\nPráce na vnitřní výzdobě se rozeběhly teprve v předvečer oslav 900 let od pokřtění Rusi, během oslav 13. června 1888 tak byl vysvěcen pouze spodní chrám Narození přesvaté Bohorodice, v němž byl již instalován vyřezávaný ikonostas. Práce na výzdobě hlavního chrámu začaly téhož roku pod vedením architekta Nikolaje Michajloviče Čagina. Vnitřní výmalbu a ikony pro hlavní ikonostas zhotovil akademický malíř Alexej Ivanovič Korzuchin. Mramorové prvky (ikonostas hlavního chrámu, mozaikové podlahy, mramorová balustráda aj.) byly zhotoveny italskými mistry.\n\nSlavnostní vysvěcení provedl 17. října 1891 archiepiskop taurický a simferopolský Martinian, i když zcela dokončen byl chrám až roku 1894.\n\nPravý přídělek byl zasvěcen svatořečenému knížeti Alexandru Něvskému, levý apoštolu Ondřeji.\n\nZe Zimního paláce v Petrohradu sem byly přeneseny ostatky svatého Vladimíra a uloženy v spodním chrámu, hned vedle historických pozůstatků původní baziliky.\n\nBěhem intenzivních bojů 2. světové války byla katedrála svatého Vladimíra silně poničena. Při obléhání Sevastopolu zasáhl kupoli granát těžkého kalibru. Během okupace Němci v chrámu skladovali muzejní exponáty, které chtěli vyvézt do Německa. To se jim sice nakonec nepodařilo, avšak těsně před osvobozením Sevastopolu 9. května 1944 byla asi 1/3 chrámu vyhozena do vzduchu.\n\nPráce na obnově chrámu začaly až na konci 90. let 20. století podle projektu kyjevského ústavu \"Ukrprojektrestavracija\", pod vedením architekta Jevgenije Osadčého. Vnitřní výmalbu, napodobující zničenou původní, provedli podle dochovaných fotografií malíři z Kyjeva, Petrohradu a Krymu.\n\nZnovu byla katedrála vysvěcena 3. dubna 2004.\n"}
{"id": "1259718", "url": "https://cs.wikipedia.org/wiki?curid=1259718", "title": "Bitva o Wana", "text": "Bitva o Wana\n\nBitva o město Wana probíhala mezi 16. a 23. březnem 2004 mezi pákistánskými bezpečnostními složkami a povstalci v severopakistánské provincii Jižní Vazíristán. Boj probíhal v několika osadách v okolí města, ve kterých se mělo nacházet kolem 500 ozbrojenců. Mezi nimi mělo být i několik významných představitelů teroristické sítě Al-Káida včetně zástupce Usámy bin Ládina Ajmána Zavahrí.\n\nK prvnímu střetu s povstalci došlo 16. března 2004. O dva dny později se pákistánské armádě podařilo oblast obklíčit, přičemž podle vyjádření armádních představitelů měl být mezi obklíčení povstalci i \"významný cíl\". Nicméně přítomnost Zavahrího pákistánské ani americké zdroje nepotvrdily. Následovala série intenzivních srážek, ale pákistánská armáda se pokaždé s těžkými ztrátami stáhla.\n\nPákistánská armáda během průzkumu oblasti objevila síť tunelů směřujících do sousedního Afghánistánu. 20. března pákistánští vojáci hlásili kontakt s unikajícím \"cizincem\", přičemž podle některých zdrojů mohlo jít o představitele al-Káidy.\n\n23. března se armádě podařilo obsadit všechny opěrné body povstalců. Boje si vyžádaly vysoký počet obětí na obou stranách. Pákistánská armáda ztratila v boji 49 vojáků a dalších 33 bylo zraněno. 11 vojáků padlo do zajetí. Propuštěni byli 28. března. Povstalci ztratili 55 mužů a 149 jich padlo do zajetí.\n\n"}
{"id": "1259722", "url": "https://cs.wikipedia.org/wiki?curid=1259722", "title": "Staré muzeum", "text": "Staré muzeum\n\nStaré muzeum (německy \"Altes Museum\") je jedno z pěti muzejí v Berlíně v Německu, soustředěných na Muzejním ostrově. Vzniklo v roce 1830 jako první z muzejních budov a je v ní umístěna část sbírky antického umění. Budova muzea je výraznou dominantou Libosadu (\"Lustgarten\") a tvoří jednu ze tří pohledových stran Zámeckého náměstí (katedrála, muzeum, zámek). Muzeum je jako součást Muzejního ostrova od roku 1999 na seznamu světového kulturního dědictví UNESCO.\n\nMuzejní budovu navrhl Karl Friedrich Schinkel a patří k nejkrásnějším klasicistním stavbám v Berlíně. Budova je postavena na vysokém podstavci, portikus tvoří osmnáct jónských sloupů. Zlatý nápis nad vchodem říká: \"Fridrich Vilém III. na podporu studia antiky, z níž všechno vychází, založil muzeum svobodných umění 1828\". Uvnitř budovy, za vstupním portikem se nachází dvoupodlažní schodišťová lodžie. Centrem budovy je pak rotunda, rozsáhlý prostor podle vzoru římského Pantheonu. V rotundě jsou vystaveny sochy antických bohů, rotunda byla zamýšlena jako impozantní vstupní prostor muzea. Výstavní místnosti jsou umístěny okolo centrální rotundy.\n\nMuzeum vzniklo na Muzejním ostrově jako první v roce 1830, jeho otevření se 1. 7. 1830 zúčastnil Fridrich Vilém III., na jehož přání muzeum jakožto „Svatyně umění a věd“ vzniklo. V muzeu byly původně všechny sbírky, včetně obrazů, soch i antických sbírek. Sbírka si v krátké době získala velmi dobrou pověst, a tak již v roce 1855 byla otevřena nová muzejní budova \"Neues Museum\", která měla sloužit pro sbírky starověkého Egypta, prehistorické a etnografické sbírky. S Novým muzeem byla stará muzejní budova spojena zastřešeným mostem, návštěvníci tak mohli procházet z jedné budovy do druhé. V roce 1904 byla sbírka obrazů přestěhována do nově vybudovaného muzea na severní špici ostrova (dnes Bodeho muzeum), v budově Starého muzea tak zůstala pouze sbírka klasických antických artefaktů.\nPo vypuknutí 2. světové války bylo muzeum na podzim 1939 uzavřeno, většina muzejních exponátů byla evakuována a umístěna v krytech. Poškození budovy muzea bylo značné, zanikl krytý most spojující Staré a Nové muzeum a teprve mezi roky 1958-1966 bylo muzeum zrekonstruováno podle původních Schinkelových plánů. Sbírky byly nicméně po rozdělení Berlína roztrženy mezi obě části města. Po jejich sjednocení byla zahájena rozsáhlá rekonstrukce všech budov muzejního ostrova, jejíž součástí bylo vybudování Archeologické promenády, podzemní spojovací chodby, která má zároveň sloužit jako výstavní prostor.\n\nVe Starém muzeu je umístěna část sbírky antického umění, především plastiky, starořecké malované vázy a busty. Sály tematicky pokrývají řecké mýty a jejich zobrazování, svatyně archaického Řecka, dobu helenizmu. V prvním patře se pak nachází etruské umění a mozaiky. Součástí vystavených exponátů je především Periklova busta - římská kopie sochy od Kresila, která stála u vchodu do Athénské akropole. Andochiedeova amfora - zobrazuje postavy zápasníků, běžný motiv řeckého umění. Etruské amfory (okolo roku 400 před naším letopočtem z Vulci). Významná je též sbírka portrétů mumií, etruských uren či erotického umění starého Řecka.\n\n"}
{"id": "1259727", "url": "https://cs.wikipedia.org/wiki?curid=1259727", "title": "European Journal of Ecology", "text": "European Journal of Ecology\n\nEuropean Journal of Ecology (EJE) je mezinárodní ekologický vědecký časopis, založený v roce 2015, vycházející dvakrát ročně v anglickém jazyce. Časopis založila a vydává Prešovská univerzita v Prešove ve vydavatelství De Gruyter Open. Publikuje originální, nezávislými recenzenty posouzené (\"peer-review\") práce, týkajíce se nejrůznějších oblastí ekologie. Všechny články jsou pro čtenáře volně dostupné (\"Open Access\") a od autorů nejsou požadovány žádné poplatky za publikaci, ani počet stran.\n\n"}
{"id": "1259735", "url": "https://cs.wikipedia.org/wiki?curid=1259735", "title": "František Karel Podstatzký-Lichtenstein", "text": "František Karel Podstatzký-Lichtenstein\n\nFrantišek Karel Podstatzký-Lichtenstein (26. října 1933 Brno – 2. prosince 2016 Nové Město na Moravě) byl hrabě z rodu Podstatzkých.\n\nRodina emigrovala v březnu 1948 a cestovala přes Linec, Švýcarsko a Itálii do Chile. Zde si udělal pilotní průkaz a pracoval pro leteckou společnost. S manželkou se z Chile odstěhoval do Kanady a zde pracoval v hotelu, kde se stal jeho ředitelem. Věnoval se velkoobchodu s vínem. Na torontské univerzitě přednášel o společenském chování.\n\nPo revoluci mu byl navrácen majetek v restituci – společně se sestrou a bratrem spravoval zámek ve Velkém Meziříčí.\n\n"}
{"id": "1259738", "url": "https://cs.wikipedia.org/wiki?curid=1259738", "title": "Colin R. Turner", "text": "Colin R. Turner\n\nColin R. Turner (* 10. července 1968, Dublin) je irský spisovatel a sociální aktivista. Je zakladatelem \"Charty Svobodného Světa\" a autorem dvou knih \"F-Day: The Second Dawn Of Man\" a \"Into The Open Economy\". Turnerova práce se soustředí na návrhy bezpeněžní společnosti, v jeho podání na otevřenou ekonomiku.\n\n\"F-Day: The Second Dawn Of Man\" je politické drama, ve kterém hlavní postava Karl Drayton iniciuje hypotetický odpočet do bezpeněžní společnosti.\n\n\"Into The Open Economy\" je knížka, ve které Turner definuje parametry a prostředky k vytvoření bezpeněžní otevřené ekonomiky. Byla přeložena do několika jazyků včetně češtiny pod názvem \"Do Otevřené ekonomiky\".\n\nCharta Svobodného Světa byla založena v dubnu 2011 a jedná se o dokument ve stylu petice. Turner ji popisuje jako \"\"deset základních principů, na kterých roste zcela nová světová společnost založená na spravedlnosti, zdravém rozumu a přežití.\"\" Na webu Charty mají uživatelé možnost odsouhlasit každý z deseti principů a Chartu podepsat.\n\nCharta byla podepsána více než 55 tisíci lidí a byla přeložena do všech hlavních jazyků. Veřejně ji schválila hnutí Rael a Paradism.\n\nTurner byl předmětem zájmu médií v roce 2013, kdy se vydal na cestu kolem světa bez použití peněz.\n\nV současné době je pravidelným přispěvatelem na Marbella Now.\n"}
{"id": "1259753", "url": "https://cs.wikipedia.org/wiki?curid=1259753", "title": "Peter Wilhelm Lund", "text": "Peter Wilhelm Lund\n\nPeter Wilhelm Lund (14. června 1801 Kodaň, Dánsko – 25. května 1880 Lagoa Santa, Brazílie) byl dánský paleontolog, zoolog a archeolog. V Brazílii, kde strávil většinu svého života, je považován za otce paleontologie a archeologie v této zemi.\n\nPeter Wilhelm Lund se narodil do bohaté rodiny v Kodani v Dánsku. Zajímal se o přírodní vědy. Nejprve však začal studovat medicínu na Kodaňské univerzitě. Po smrti svého otce přešel na svůj zájmový obor. Napsal dvě oceněné disertační práce. \n\nV roce 1825 odcestoval do Brazílie, kde strávil tři a půl roku sbíráním vzorků rostlin, ptáků a hmyzu v blízkosti města Rio de Janeiro a psaním o zvířatech (ptáci, mravencovití, plži) dané oblasti. Zpět do Evropy se vrátil v roce 1829. Získal doktorát na univerzitě v Kielu, poté cestoval po Itálii a usadil se na určitou dobu v Paříži. \n\nRoku 1832 se Lund vrátil zpět do Brazílie. První dva roky trávil sběrem rostlinných vzorků v částech spolkových států Rio de Janeiro a São Paulo. V roce 1834 se pak setkal se sběratelem fosilií P. Claussenem, jehož práce jej zaujala, a proto přešel na paleontologii. Začal hledat zkameněliny ve vápencových jeskyních v blízkosti vesnice Lagoa Santa a do roku 1846 zde se svými spolupracovníky objevil přes 12 000 fosilií. Mimo mastodontů a pozemních lenochodů to byla také kočkovitá šelma \"Smilodon populator\", kterou popsal společně s dalšími desítkami druhů. Byl jedním z prvních, který objevil a ocenil význam jeskynních maleb v Jižní Americe. Roku 1843 pak během sucha objevil v zatopené jeskyni ostatky asi 30 lidí společně s fosilními zvířaty, což dokázalo koexistenci těchto lidí s těmito druhy zvířat. Vyvrátil tak katastrofickou teorii Georgese Cuviera. V publikacích ilustroval jeho nálezy Peter Andreas Brandt.\n\nRok po objevu lidských pozůstatků Lund zastavil práci na vykopávkách z důvodu nedostatku peněz. Svou sbírku daroval Dánsku. Vzhledem ke svému podlomenému zdraví se rozhodl zůstat v Lagoa Santa a nevrátit se do Evropy. Zbylých 35 let svého života strávil dopisováním si s kurátory svých sbírek v Kodani a přijímáním návštěv mladých přírodovědců. Nikdy se neoženil a zemřel ve věku 78 let.\n\nOblast, ve které Lund pracoval, je chráněna v rezervaci Sumidouro State Park. Jeho jméno nese odborný časopis \"Lundiana\" a brazilský druh ještěrky \"Heterodactylus lundii\".\n"}
{"id": "1259755", "url": "https://cs.wikipedia.org/wiki?curid=1259755", "title": "Zemětřesení ve střední Itálii 2017", "text": "Zemětřesení ve střední Itálii 2017\n\nK sérii zemětřesení ve střední Itálii došlo dopoledne 18. ledna 2017 v kraji Lazio ve střední Itálii. Nejsilnější ze čtyř otřesů měl sílu 5,7 M. Zemřelo 34 lidí, většina v důsledku zemětřesením vyvolané laviny. V oblasti byly evakuovány školy a několik stanic metra v Římě bylo preventivně uzavřeno. \n\nDůsledkem těchto zemětřesení byla lavina v pohoří Gran Sasso, která zavalila hotel Rigopiano v kraji Abruzzo. Ze 40 lidí v hotelu jich 29 zemřelo, přeživší zůstali v troskách hotelu uvězněni a byli zachráněni až po několika dnech. \n"}
{"id": "1259760", "url": "https://cs.wikipedia.org/wiki?curid=1259760", "title": "Barbourofelis", "text": "Barbourofelis\n\nBarbourofelis (\"Barbourova kočka\") je vyhynulý rod kočkovitých šelem z čeledi Barbourofelidae žijící v miocénu až pliocénu. Obývala Severní Ameriku, nejzápadnější záznam pochází z Kalifornie. Životní prostředí bylo dle nálezů složeno z luk a bažin a rod žil společně s velkým množstvím suchozemských i vodních živočichů, například medvědem \"Agriotherium\", či psovitou šelmou \"Osteoborus\".\nRod byl popsán Charlesem Bertrandem Schultzem a kolektivem podle lebky z roku 1947 objevené v americkém státě Nebraska. Typovým taxonem byl určen druh \"Barbourofelis fricki\". \"Barbourofelis\" patří do čeledi Barbourofelidae, řazen je však někdy do čeledi Nimravidae a v druhém případě tvoří nejmladší druh této čeledi. Existuje celkem sedm druhů: \"Barbourofelis fricki\", \"Barbourofelis loveorum\", \"Barbourofelis morrisi\", \"Barbourofelis osborni\", \"Barbourofelis piveteaui\", \"Barbourofelis vallensiensis\" a \"Barbourofelis whitfordi\".\n\nBarbourofelis byla mohutně stavěná kočkovitá šelma, osvalená podobně jako \"Smilodon\". Druh \"B. morrisi\" dosahoval velikosti levharta a největší druh \"Barbourofelis fricki\" měřil okolo 90 cm a vážil jako lev. U rodu se vyskytovalo několik anatomických zvláštností. Na rozdíl od primitivnějších rodů se u \"Barbourofelis\" spojila čelní kost s lícní a tvořila tak oporu pro očnice. Lebka byla zkrácená a ploché šavlovité zuby opatřeny drážkami, které sloužily k lepšímu zasazení rány při stejné síle. Zuby tohoto rodu byly mohutné, což umožnilo jejich majiteli rychlé zkonzumování kořisti a značí o tlaku buď ze strany ostatních dravců nebo šlo o smečkové zvíře, možné jsou přičemž i obě varianty. Podobně jako \"Smilodon\" měl i \"Barbourofelis\" krátké bederní obratle, které zpevnily hřbet a byly nápomocny při boji s kořistí, kdy se postavil na zadní, útočil předníma nohama a poté zasadil fatální kousnutí. Rod lovil hlavně velká, ale pomalá zvířata, jako v té době běžné primitivní nosorožce.\n\nMláďata barbourofelisů rostla rychle, ale šavlovité zuby se u nich vyvinuly teprve později, nemohla proto sama zabíjet kořist a byla závislá na matce delší dobu, což patrně vytvořilo silné vazby mezi jedinci. Je však možné, že mláďata pomáhala matce lovit kořist tak, že ji strhla svou velkou silou a samice potom zasadila kousnutí.\n\nPro čeleď Barbourofelidae představovalo nebezpečí šíření machairodů. Na výskyt prvních druhů, jako byli \"Nimravides\" a \"Machairodus\", se rod adaptoval vyvinutím větších druhů, avšak po příchodu Amphimachairoda se již nedokázal přizpůsobit a vyhynul.\n\n"}
{"id": "1259762", "url": "https://cs.wikipedia.org/wiki?curid=1259762", "title": "Webquest", "text": "Webquest\n\nWebQuest je badatelsky orientovaná výuková aktivita, při níž žáci informace, s nimiž pracují, získávají především z internetových zdrojů. Aktivity mohou být vytvořeny pomocí různých programů, mohou být i ve formě dokumentu vytvořeném v jednoduchém textového editoru,  který obsahuje odkazy na webové stránky.\n\nWebQuest se odlišuje od jiných výukových aktivit, využívajících k vyhledávání a zpracování úkolů internet, čtyřmi charakteristickými vlastnostmi. Za prvé, je založen na výuce ve třídě. Za druhé, zdůrazňuje myšlení na vyšší úrovni (zahrnuje analýzu, tvořivost, nebo kritiku), nejde tedy jen o pouhé získávání informací. Za třetí, učitel předvybírá zdroje, s důrazem na jejich informační obsah, aby nedocházelo k pouhému shromažďování informací. A za čtvrté, většina WebQuestů jsou skupinové práce s úkolem často rozděleným pro více rolí.\n\nWebQuest je tvořen 6 základními částmi. Obsahuje úvod (motivační popis), úkol, postup, zdroje, hodnocení a závěr. Prvotní Webquesty  měly složku hodnocení označovanou jako pokyny.\n\nZadání úkolu je formálním popisem toho, co studenti vytvoří v rámci  WebQuestu. Úkol by měl být smysluplný a zábavný. Stanovení a popis úkolu je nejobtížnější a  nejkreativnější částí při  tvoření WebQuestu.\n\nJednotlivé kroky, které by studenti měli splnit, aby dosáhli cíle jímž je splnění úkolu. Je výhodné podpořit písemný postup několika příklady.\n\nUvedeny jsou zdroje, které by studenti měli použít při zpracování úkolů. Poskytování těchto přesných zdrojů pomáhá zaměřit se na zpracování informací spíše než na jejich pouhé umístění. Je dobré začlenit odkazy online vyhledávačů přímo u daných kroků v postupu, tím budou využitelnější, než pokud by byly přiloženy jako dlouhý seznam jinde. Využití off-line zdrojů, jako je např. účast na přednáškách, návštěvy různých míst, může výrazně přispět k zvýšení zájmu studentů.\n\nPopisuje způsob, jakým budou výsledky žáků hodnoceny. Hodnocení by mělo být spravedlivé, jasné, konzistentní a konkrétní dle stanovených úkolů.\n\nČas vyhrazený pro reflexi a diskusi o možných rozšířeních WebQuestu.\n"}
{"id": "1259770", "url": "https://cs.wikipedia.org/wiki?curid=1259770", "title": "Seznam knížat z vůle českých králů", "text": "Seznam knížat z vůle českých králů\n\nTato stránka obsahuje seznam knížat a knížecích rodů, které získaly svůj titul z pravomoci některého z českých králů.\n\nKnížecí titul byl prvním titulem vyšší šlechty, který se v Českých zemích vydělil z jednotného panského stavu. Původně náležel jen příslušníkům panujících či dříve panujících dynastií, např. Přemyslovcům či slezským knížatům z rodu Piastovců. Od dob Karla IV. jej získávali výjimečně také někteří přední duchovní hodnostáři království. Prvním nově povýšeným světským knížetem z pravomoci českého krále, konkrétně Jana Lucemburského, byl roku 1318 Mikuláš II. Opavský, z nelegitimní větve Přemyslovců. Jeho titul byl spojen se zřízením Opavského vévodství (knížectví) z části Moravy. Světské knížecí hodnosti v období středověku se většinou vázaly na nějaké konkrétní knížectví, nejčastěji ve Slezsku. Až do roku 1627 a do vydání Obnoveného zřízení zemského neměly stavovské orgány Českého království a jeho vedlejších zemí za povinnost přiznávat jakékoli jiné tituly než ty udělené z pravomoci českého panovníka. Po roce 1627 byly v Čechách uznávány také tituly udělené panovníky Svaté říše římské, včetně titulů knížecích. Přesto si mnoho rodů usazených v Čechách požádalo o vydání zvláštního českého titulu. V případě titulů knížecích někdy udělení hodnosti české dokonce předcházelo říšskou. Nové tituly již většinou nebyly vázány na nějaké knížectví v rámci zemí Koruny české a panství knížat v Českých zemích se svým statusem nelišila od panství ostatní členů panského stavu. Přesto i nadále existovaly nepočetné výjimky (Albrecht z Valdštejna, Eggenberkové). Zdaleka ne všechna knížata, která byla v Čechách usazená a vlastnila zde inkolát, měla také udělený český knížecí titul. Díky platnosti říšských titulů na českém území se bez výslovně českého titulu obešla. V jednotlivých zemích habsburské monarchie vydávaly šlechtické diplomy (tedy i knížecí) příslušné zemské kanceláře a obdobně říšské tituly, resp. jejich diplomy, byly expedovány z kanceláře říšské. V roce 1749 Marie Terezie nechala sloučit českou a rakouskou dvorskou kancelář a v důsledku toho začaly být udílené od roku 1753 šlechtické tituly platné jak v Českých, tak v Rakouských dědičných zemích. Knížecí titul ovšem představoval výjimku, protože jej v podstatě nebylo možné udělit z pravomoci rakouského arcivévody, který byl oficiálně rakouským leníkem a jehož práva byla vymezena privilegiem maius. To, že v raném nověku byla hodnost rakouského panovníka a římského císaře téměř vždy v jedněch rukou, na věci nic neměnilo. Navíc si řada rodů požádala o udělení výslovně českého knížecího titulu, což bylo v diplomu také zmíněno, i když titul samozřejmě platil jak v Českých, tak v Rakouských zemích. I po roce 1749/1753 tak přetrvával český knížecí titul. V dobách Marie Terezie existovala navíc zavedená praxe, podložená i právní úpravou, podle které nesměli poddaní habsburského panovníka požádat o říšský šlechtický titul, dokud neobdrželi titul stejné výše z rukou panovníka dědičných zemí a diplom z jejich spojené kanceláře. Poslední výslovně české šlechtické diplomy byly vydány počátkem 19. století, poslední knížecí diplom pak roku 1808. Od roku 1806 byla v monarchii zřízená jednotná knížecí hodnost Rakouského císařství a knížata, povýšená v průběhu 19. století, již proto obdržela rakouský knížecí titul. Nižší šlechtické hodnosti pro celé Rakouské císařství vznikly teprve v roce 1812. České království se lišilo od Svaté říše římské i od pozdějšího Rakouského císařství v tom, že Obnovená zřízení stanovovala přednost vévodů před knížaty. Tato přednost se projevovala v praxi při pořadí zemských stavů např. na zemském sněmu či soudu, v úřadech nebo při korunovacích českých králů. V oblasti titulatury ale vévodský titul stál za titulem říšského knížete (nikoli ale knížete českého), protože tituly vydané císařem jako „hlavy západního křesťanstva“ měly mnohem vyšší prestiž než tituly jakéhokoli jiného evropského vládce. Zvláštní českou přednost vévodů před knížaty ukončil s konečnou platností až dvorský řád z roku 1873, podle kterého se i na půdě Českého království řadí knížata i vévodové jen podle stáří titulu (lhostejno zda knížecího či vévodského) a podle toho, zdali někdy patřila k říšským knížatům. Přednost vévodů před knížaty, od zřízení Rakouského císařství také v Čechách již fakticky neuznávaná, tak zanikla docela.\n\nV raném středověku byly celé Čechy knížectvím. Knížecí titul nenáležel jen českému panovníkovi, ale také jeho příbuzným z přemyslovského rodu. Již tehdy došlo ke zřízení údělných knížectví na Moravě s centry v Olomouci, Brně a Znojmě. Konkrétně rozhodl poprvé o zřízení údělů kníže Břetislav a to, podle kronikáře Kosmy, na smrtelné posteli. Dokud však český panovník nezískal královskou hodnost, musel se omezit na zřizování údělných knížectví rodovým knížatům, sám povyšovat do knížecího stavu nemohl.\nZcela výjimečně se knížecí úděly nacházely i ve vlastních Čechách. Před smrtí Břetislava I. držel jeho nejstarší syn Spytihněv údělné knížectví na Žatecku, v závěru 12. století ve východních Čechách získali svůj dědičný úděl také Děpoltici, vedlejší větev Přemyslovců. Svého druhu údělem bylo krátce také Budyšínsko. Václav I. užíval za života otce Přemysla Otakara I. vedle titulu „mladší král“ rovněž titul vévoda budyšínský. Budyšínsko, s centrem na hradě v Budyšíně, se teprve v 15. století sloučilo spolu se Zhořeleckem do Hornolužického markrabství.\n\nRoku 1318 (3. července) povýšil Jan Lucemburský Mikuláše II. Opavského na knížete a zčásti Moravy pro něj zřídil knížectví, ačkoli Mikuláš se jako vévoda (\"Dux\") tituloval svévolně již od počátku 80. let 13. století. Zajímavý je kolísavý titul Mikulášovy Opavské země, protože zatímco v lenní listině Jana Lucemburského se mluví jen o vévodství, pak ve zlaté bule Karla IV. z roku 1348 se hovoří o „vévodství neboli knížectví“ (\"Ducatum sive Principatum\"). Opavsko se navíc později rozdělilo na (vlastní) Opavské vévodství a na vévodství Krnovské a Hlubčické. Od 7. dubna 1348 tvořilo Opavsko přímé léno České koruny rovnocenné s Moravským markrabstvím i olomouckým biskupstvím. V jeho držení se vedle Opavských Přemyslovců vystřídali také knížata Viktorin Minstrberský, Jánoš Korvín a Zikmund Jagellonský.\nBěhem vlády Jana Lucemburského a Karla IV. došlo postupně k inkorporaci Slezska do Českého státu. V rozděleném Slezsku vládla knížata z rodu Piastovců, která se stala vazaly České koruny. Piastovci o některá knížectví v průběhu času přišli a poslední piastovská větev, panující v Lehnicku, Břežsku a Volovsku vymírá po meči roku 1675. V jednotlivých slezských knížectvích se v průběhu času ujímali vlády i panovníci z dalších panujících dynastií, kteří se v jejich držbě střídali jako čeští leníci a polonezávislí panovníci. V některých případech mohli některé ze slezských knížectví držet jako osobní majetek i příbuzní aktuálního českého krále. Slezská knížectví ovládali ve středověku či raném novověku např. Gábor Bethlen (Opolsko a Ratibořsko), polští Vasovci (Opolsko a Ratibořsko), Prokop Lucemburský (Svídnicko a Javorsko), Hohenzollernové (Krnovsko, Krosensko, bez plných knížecích práv také krátce také Opolsko s Ratibořskem a rovněž s Bytomskem, které ale v té době již „pokleslo“ jen na stavovské panství), Isabela Jagellonská a Jan Zikmund Zápolský (Opolsko a Ratibořsko), Jan Olbracht (Hlohovsko), Zikmund Jagellonský (Hlohovsko, Opavsko), Opavští Přemyslovci (Ratibořsko), korunní princ Ferdinand Habsburský (Svídnicko a Javorsko), Württemberkové (Olešnicko), Jakub Ludvík Sobieski (Olavsko) či Lotrinští (Těšínsko). Tak jako v případě moravského Opavska i ve Slezsku kolísá již v dobových pramenech terminologie mezi knížectvím a vévodstvím. Nacházelo-li se slezské knížectví v přímém majetku Koruny, vždy se hovořilo o dědičném knížectví (\"Erbfürstentum\"). Až do počátku 17. století nezískal žádný slezský kníže svůj titul od českého krále, i když knížecí tituly slezských knížat byli v Českých zemích chápány jako domácí a uznávány. Jejich uznání bylo však s tou výhradou, že knížecí titul nedával svému nositeli přednost před panským stavem v Českém království - ústřední zemi korunního svazku.\n\nV roce 1377 udělil Karel IV. svému nejmladšímu synovi Janu Zhořeleckému z pravomoci českého krále nově zřízené Zhořelecké vévodství. Kromě východní části pozdější Horní Lužice - vlastního Zhořelecka, zahrnovalo vévodství také úzký pruh na východě Dolní Lužice kolem Žárů a Gubína a tzv. Novou Marku ve východním Braniborsku (v okolí města Gorzów Wielkopolski). Vévodství zaniklo již s Janovou smrtí roku 1396.\n\nPrvní slezská knížata, která nevzešla z panující dynastie, byli synové krále Jiřího z Poděbrad. Protože se narodili ještě před královským zvolením a korunovací svého otce, nenáleželo jim privilegium příslušnosti k panujícímu rodu ani titul českých královských princů. Jiří z Poděbrad zajistil svým synům Viktorinovi (31. července 1459 v Brně) a Hynkovi s Jindřichem (7. prosince 1462 v Korneuburgu) titul říšských knížat z Minstrberka, který jim udělil císař Fridrich III. Císař v obou listinách povyšuje Minstrbersko na „pravé knížectví a vévodství“ a Kladsko na „pravé hrabství“. K povýšení dříve piastovského knížectví tedy došlo z rukou císaře (Minstrbersko se tak stalo jediným říšským knížectvím ve Slezsku), vlastnická práva na Minsterbersko však svým synům udělil až král Jiří listinou z 16. prosince 1465. Minstrberští Poděbradové posléze na Moravě získali vládu v Opavsku (jen zástavou v l. 1465–1485) a ve Slezsku v Olešnicku (1495–1647). Rod Poděbradů definitivně ztratil Minstrbersko roku 1569 a jako knížata/vévodové v Olešnici vymřel po meči v roce 1647, načež Olešnicko sňatkem přešlo na sekundogenituru rodu Württemberků.\n\nPoněkud zvláštní postavení měl v Čechách v 1. polovině 16. století Arnošt Bavorský, nejmladší syn vévody Albrechta IV., který jako duchovní kníže (nepatřil k duchovnímu stavu, ale stal se administrátorem v biskupstvích Pasov a Salcburk), získal v roce 1549 v zástavu Kladsko a byl mu potvrzen i titul hraběte kladského. Patřil tak v l. 1549–1560 k české stavovské obci a usiloval v zemi i o prosazení svého knížecího stavu a vévodského titulu.\n\nDržba takovýchto knížectví či vévodství, dávali jeho držiteli jistá svrchovaná téměř vladařská práva jako např. soudní pravomoc nad poddanými, vlastní lenní šlechtu a lenní soud, lovecké právo, školský a církevní patronát, právo potvrzovat notáře a univerzitní diplomy i právo razit vlastní mince. Albrecht z Valdštejna dokonce ve Frýdlantském vévodství plánoval v Jičíně založit univerzitu a Krumlovské vévodství zase mělo až do počátku 20. století vlastní ozbrojenou gardu i s dělostřelectvem, i když v pozdějším období jen se symbolickým významem. V případě vévodství byla jeho držba spojená s dědičným vévodským titulem, který však náležel vždy jen hlavě rodu, zatímco ostatní byli knížaty, princi či hrabaty. Některá knížectví či vévodství mohla být navíc výslovně spjatá s udělením českého knížecího titulu.\n\nV následujícím seznamu jsou uvedená knížata, která svůj titul obdržela v průběhu novověku z pravomoci českého krále a jejíž knížecí diplom byl vydán prostřednictvím české (či mimo jiné české) kanceláře. Jmenovitě jsou v seznamu zahrnuta:\nSeznam naopak nezahrnuje následující knížata:\n\n\nV období raného novověku i 19. století se velmi dbalo na postavení každého jedince ve společnosti, které mělo odpovídat „přirozenému řádu“. Protože toto postavení většinou nešlo přesně určit, vedlo to k řadě sporů o přednost, neboť nepsanou povinností každého bylo své postavení nejen zachovávat, ale též bránit. Obtížnost určení přesného místa ve společnosti pro každého člověka byla odvislá od toho, že jedinec hrál více sociálních rolí a také často držel více funkcí a titulů ve více hierarchických systémech. Tento rozpor se alespoň zčásti dařilo řešit tak, že stejné osobě náleželo jiné postavení v různých úřadech, prostředích, funkcích a zemích. Přísná hierarchizace se týkala všech vrstev i jedinců ve společnosti.\n\nV případě českých knížat bylo jejich postavení do značné míry závislé na tom, zdali byla také knížaty říšskými a na tom v jakém prostředí se zrovna nacházeli. Vždy a za všech okolností záleželo na stáří knížecího titulu. V konkrétních případech dále ovlivňoval postavení každého šlechtice, tj. i knížete, jím zastávaný dvorský či zemský úřad. U českých knížat se rozlišovala působnost českého zemského sněmu a českých úřadů, zejm. soudu, dále půda říšských záležitostí a prostředí císařského dvora. Císař především usiloval o to, aby duchovní knížata měla vždy a všude přednost před knížaty stavu světského, jako to již od středověku platilo na Moravě, kde olomoucký biskup předsedal zemskému sněmu. V Čechách i českých vedlejších zemích měli vévodové přednost před knížaty, garantovanou Obnovením zřízením zemským (čl. 28 ve zřízení pro Čechy z 15. května 1627 a čl. 27 ve zřízení pro Moravu z 10. května 1628). Vévodové a knížata se mezi sebou se řadili podle stáří titulu a nehrálo roli, jestli kníže/vévoda byl navíc ještě knížetem v říši (směrodatné bylo datum udělení titulu platného v Čechách, tj. i titulu říšského, přímo český knížecí titul nutný nebyl). Takto měli tedy na zemském sněmu lehnicko-břežští Piastovci přednost před všemi říšskými knížaty, pokud ti nebyli vévody. Vévodové i knížata měli být řazeni v rámci své skupiny řazeni podle stáří vévodského, resp. knížecího titulu, ovšem ani toto nařízení neplatilo bez výjimky. Před českou korunovací Karla VI. se o přednost během ceremoniálu přel Adam František ze Schwarzenbergu jako vévoda krumlovský s Filipem Hyacintem z Lobkovic jako vévodou zaháňským. Ačkoli Lobkovicové získali vévodský titul o 77 let dříve než Schwarzenbergové, císař rozhodl ve prospěch krumlovského vévody s odůvodněním, že při české korunovaci Ferdinanda III. roku 1627 měl tehdejší krumlovský pán, Jan Oldřich z Eggenbergu přednost před Zdeňkem Popelem z Lobkovic (oba dva byli tehdy ještě „jen“ knížaty) a navíc Vévodství krumlovské leží na rozdíl od Zaháně přímo uvnitř vlastních Čech, tedy mateřské korunní země. Svou roli mohlo sehrát i to, že až do vydání Obnoveného zřízení měli čeští páni vždy přednost před slezskými knížaty, Rožmberkové měli v rámci panského stavu přednost z titulu „vladaře“ a navíc dle zemských desek bylo krumlovské panství tradičně největším panstvím v Čechách. Historik Jiří Hrbek k tomuto sporu poznamenává, že je štěstím, že se korunovace roku 1627 nezúčastnil také Albrecht z Valdštejna (vévoda frýdlantský).\n\nNa jiné, než české zemské půdě (z právního, nikoli geografického hlediska), byla otázka sporů o přednost ještě složitější, protože do ní vstupovalo více hierarchických systémů. U císařského dvora např. neexistovalo přednostní postavení vévodů a říšská knížata měla přednost před ostatními knížaty. V 17. století, přesněji od vydání dvorského řádu z roku 1655, se ale u dvora nijak nerozlišovalo mezi říšskými skutečnými a titulárními knížaty, což přinesl až výnos z roku 1728, rozlišující mezi knížaty s virilním hlasem, hlasem kuriálním a titulárními knížaty, která rozdělil do tří kurií. Řazení knížecích rodů u dvora se vždy dělo dle stáří (říšského) knížecího titulu, pokud některý kníže nezískal zvláštní přednost na základě výkonu úřadu. Na půdě Svaté říše římské, především na říšském sněmu, nehrál roli vévodský titul, ani stáří říšského knížecího titulu, ale jen říšské stavovství a datum získání virilního nebo kuriálního hlasu. Titulární nebo neříšská knížata z pohledu říše právně „neexistovala“. Z hlediska konfliktu různých hierarchických systémů je názorný spor knížat Gundakara z Lichtenštejna s Václavem Eusebiem z Lobkovic v císařské tajné radě, tedy na půdě ústředních vídeňských dvorských úřadů, ke kterému došlo v polovině 50. let 17. století. Lichtenštejn si nárokoval přednost, protože jeho knížecí titul i datum přijetí do tajné rady byly staršího data než u Lobkovice. Lobkovic se bránil tím, že je říšským knížetem vládnoucím (za okněžněné hrabství Störnstein mu náležel od roku 1653/54 virilní hlas na říšském sněmu) a navíc drží v českých zemích vévodství: slezskou Zaháň, zatímco Lichtenštejn je jen titulárním říšským knížetem, dále že Lichtenštejn v Českých zemích drží pouze knížectví kolem Moravského Krumlova (Lobkovic zřejmě nevěděl o jeho zániku v roce 1647). Lichtenštejn ale tyto námitky odmítal s tím, že moravské Knížectví Lichtenštejn je sice jen knížectví, ovšem také alod, zatímco Zaháň je pouhé léno. Navíc přednost vévodů před knížaty se podle Lichtenštejna týkala jen českého zemského sněmu, se kterým on, jako člen moravské stavovské obce nemá vůbec co do činění (přičemž zatajil, že krátce před sporem zdědil rozsáhlý majetek východně od Prahy, mj. Kostelec nad Černými Lesy). Závažnějšími Lichtenštejnovými argumenty byl poukaz na to, že postavení říšského vládnoucího knížete (a z něj plynoucí přednost před knížaty titulárními) se týká jen říše samotné („se kterou on sám nemá co do činění“) a nikoli císařského dvora. Dále pak má význam Lichtenštejnovo upozornění na císařský výnos z 9. února 1649, podle kterého se v tajné radě nerozlišuje mezi říšskými knížaty skutečnými a titulárními. Císař Ferdinand III. se nakonec ve sporu přiklonil na stranu Gundakara z Lichtenštejna a zaručil mu přednostní postavení před Lobkovicem.\n\n"}
{"id": "1259771", "url": "https://cs.wikipedia.org/wiki?curid=1259771", "title": "Lauro Rossi", "text": "Lauro Rossi\n\nLauro Rossi (19. února 1810 Macerata – 5. května 1885 Cremona) byl italský dirigent, hudební skladatel a pedagog.\n\nLauro Rossi se narodil v Maceratě, ve střední Itálii. Mezi ním a skladatelem Luigi Rossim nejsou známy žádné příbuzenské vztahy. Studoval v Neapoli na \"Collegio di S. Sebastiano\" pod vedením Giovanni Furna, Niccolò Antonio Zingarelliho a Girolama Crescentiniho. V roce 1829 uvedl v divadle \"Teatro La Fenice\" svou první operu \"La contesse villane\". V rychlém sledu následovala řada dalších oper. Největšího úspěchu dosáhl operou \"La casa disabitata, ovvero Don Eustachio di Campagna\" uvedenou ve Scale v roce 1834.\n\nV roce 1835 opustil Itálii a odcestoval do Mexika, kde založil operní společnost se kterou cestoval po Mexiku a po Kubě. Oženil se s primadonou Isabellou Obermayerovou. Nicméně úspěch nebyl velký, společnost se rozpadla a Rossi se vrátil v roce 1843 zpět do Itálie. V letech 1850–1870 působil jako ředitel konzervatoře v Miláně a následujících 8 let v Neapoli. Giuseppe Verdi jej, jako jednoho z předních italských skladatelů, požádal o kompozici Agnus Dei (altové sólo) pro společnou zádušní mši za Rossiniho (\"Messa per Rossini\").\n\nByl čestným členem několika akademií a získal řadu různých vyznamenání. V roce 1882 odešel do důchodu a žil v Cremoně. Tam také zemřel 5. května 1885. Jeho jméno nese divadlo v rodné Maceratě.\n\n\n"}
{"id": "1259773", "url": "https://cs.wikipedia.org/wiki?curid=1259773", "title": "Mistrovství Francie ve sportovním lezení", "text": "Mistrovství Francie ve sportovním lezení\n\nMistrovství Francie ve sportovním lezení (: \"Championnats de France d'escalade\") jsou národní mistrovství ve sportovním lezení, pořádané Francouzskou horolezeckou federací – \"Fédération Française de la Montagne et de l'Escalade\" (FFME), první se uskutečnilo v roce 1988.\n\nZávodí se v lezení na obtížnost, rychlost (klasická cesta i rekordový formát) a v boulderingu, hodnotí se i kombinace disciplín (: \"difficulté\", \"vitesse (classique/record)\", \"bloc\", \"combiné\").\n\n\n"}
{"id": "1259774", "url": "https://cs.wikipedia.org/wiki?curid=1259774", "title": "Lund (rozcestník)", "text": "Lund (rozcestník)\n\nLund může znamenat:\n\n\n"}
{"id": "1259778", "url": "https://cs.wikipedia.org/wiki?curid=1259778", "title": "Arco Rock Master 1990", "text": "Arco Rock Master 1990\n\nArco Rock Master 1990 byl čtvrtý ročník prestižních závodů ve sportovním lezení, probíhal ve dnech 8.-9. září v italském městě Arco.\n\nPrezident organizačního výboru: Ennio Lattisi, technické zabezpečení: Angeoseneci, hlavní stavěč cest Herve Laille (FRA). Umělá stěna firmy Arcoroc z panelů se strukturami a chyty, výška kolem 20 m, cesty dlouhé kolem 25 m, cesta na OS v obtížnosti 8a+, pracovní cesta (RP) pro ženy 8b, pro muže 8b/c. Hlavní sponzoři: lezecké firmy La Sportiva a Cassin.\n\nV tomto roce byl Rock Master organizovaný jako světové závody ve sportovním lezení ASCI (Mezinárodní asociace sportovních lezců. Pozvaných bylo 28 sportovců na základě klasifikačního žebříčku ASCI k 1.3.1990. Závodů se zúčastnilo 16 mužů a 9 žen.\n\nV lezení na obtížnost se sčítaly výsledky ze závodů na OS a na RP. V lezení na rychlost obhájil titul Francouz Jacky Godoffe, který měl také nejlepší čas na jedné cestě (18.04 s).\n\n\n\n\n"}
{"id": "1259780", "url": "https://cs.wikipedia.org/wiki?curid=1259780", "title": "Pavel I. Esterházy z Galanty", "text": "Pavel I. Esterházy z Galanty\n\nPavel I. hrabě, později kníže Esterházy z Galanty (8. září 1635 Eisenstadt, Burgenland – 26. března 1713 tamtéž), maďarsky \"Galánthai gróf Esterházy Pál\", německy \"Paul I. Esterházy de Galantha\" byl císařský polní maršál a první kníže magnátské rodiny Esterházy.\n\nNarodil se jako syn hraběte Mikuláše Esterházyho († 1645) a jeho manželky Kristiny Nyáryové z Bedeghse. Pavel ukončil studium u jezuitů v Trnavě a Štýrském Hradci a v roce 1652 zdědil velký rodinný majetek poté, co jeho starší bratr, hrabě Ladislav Esterházy, padl ve válce proti Turkům.\n\nSvou vojenskou kariéru začal až v roce 1664, když se pod vedením Raimunda Montecuccoliho postavil Turkům v bitvě u Mogersdorfu. V roce 1671 přijal asi 3000 židů, které císař Leopold I. vyhnal z Vídně. To vedlo k založení Siebengemeindenu v Burgenlandu. Za své zásluhy byl Pavel v následujících letech jmenován polním maršálem a vrchním velitelem vojenské hranice v jižním Uhersku. Pavel zůstal věrný Habsburkům, a proto se nezúčastnil Wesselényiho magnátské přísahy v 70. letech 17. století. Tato loajalita byla Habsburky odměněna v roce 1681, když byl jmenován palatinem. Přesto neminula válka s Turky rodinu Esterházyů beze stopy, protože během tažení Turků k Vídni, byla četná území rodiny zpustošena a obyvatelstvo, které tam žilo, částečně vyvražděno.\n\nPavel se podílel na znovudobytí Uherska, a proto byl císařem v roce 1687 povýšen na knížete. Tento titul byl původně omezen jen \"ad personam\", to znamená pouze na jeho osobu. Od roku 1712 směl také nejstarší syn nosit knížecí titul. V roce 1703 znovu bojoval za habsburskou stranu v kuruckých válkách. Po smrti v roce 1713 byl pohřben v rodinné hrobce ve františkánském klášteře v Eisenstadtu. Aby zabezpečil své jmění, založil po vzoru Habsburků fideikomis, a uspořádal své následnictví v poslední vůli tak, že zřídil dva majoraty pro své syny Michala a Josefa. Protože však oba synové brzy po svém otci zemřeli, byly oba majoraty po krátkém čase zase spojeny.\n\nPaul Esterházy hrál na cembalo a skládal. Jeho \"Harmonia Caelestis\" pro zpěv a orchestr byla v roce 1711 zveřejněna ve Vídni.\n\nPavel se dvakrát oženil. Nejprve 7. února 1652 v Eisenstadtu se svou neteří Uršulou Esterházyovou z Galanty, dcerou svého bratra hraběte Štěpána (Istvána) Esterházyho z Galanty a jeho manželky hraběnky Alžběty Thurzové z Betlenovců. Tento domluvený sňatek s dcerou nejstaršího bratra měl zabránit rozdělení majetku rodu. Narodilo se jim 19 dětí:\n\n\nPo smrti své první manželky se Pavel oženil s Evou Thököly z Kežmarku, přestože stará uherská magnátská rodina Thökölyů slula jako odpůrci císaře, zatímco Esterházyové byli vždy věřní císaři. Eva byla dcerou Štěpána hraběte Thökölyho z Kežmarku a jeho manželky Marie Gyulaffy z Rátótu. Narodily se jim následující děti:\n\n\n"}
{"id": "1259781", "url": "https://cs.wikipedia.org/wiki?curid=1259781", "title": "Henri-Edmond Cross", "text": "Henri-Edmond Cross\n\nHenri-Edmond Cross, rodné jméno Henri-Edmond-Joseph Delacroix, (20. května 1856, Douai, Francie – 16. května 1910, Saint-Clair, Francie) byl francouzský malíř a grafik. Patří k nejvýznamnějším mistrům neoimpresionismu a hrál významnou roli při utváření druhé fáze tohoto hnutí jakož i při vzniku fauvismu. Měl významný vliv na Henriho Matisse a mnoho dalších umělců.\n\nHenri-Edmond-Joseph Delacroix se narodil do rodiny s tradicí v železářství v Douai, v departementu v severní Francii, dne 20. května 1856. Jeho rodiče byli francouzský dobrodruh Alcide Delacroix a Britka Fanny Woollett. Neměl žádné přeživší sourozence.\n\nV roce 1865 se rodina přestěhovala blíže k Lille, francouzskému městu blízko belgických hranic. Jeho umělecký talent byl brzy rozpoznán a jeho bratranec dr. Auguste Soins se rozhodl podporovat Henriho umělecké sklony. V příštím roce financoval chlapcovu první výuku v kresbě u malíře Caroluse-Durana. (Carolus-Duran celým jménem Charles Auguste Émile Durand byl francouzský malíř a umělecký lektor). V následujících letech se Henri stal Duranovým chráněncem. V roce 1875 krátce studoval v Paříži u malíře Françoise Bonvina. Poté se vrátil do Lille. Studoval na École des Beaux-Arts (Národní vysoká škola krásných umění) a v roce 1878 se zapsal na Écoles Académiques de Dessin et d'Architecture (Akademickou školu kresby a architektury) a tři roky studoval ve studiu Alphonse-Victora Colase. Jeho umělecké vzdělání pokračovalo pod dohledem umělce Émile Dupont-Zipcyho, poté co se v roce 1881 přestěhoval do Paříže.\n\nCrossovy rané práce, portréty a zátiší byly v tmavých barvách realismu. Aby se odlišil od slavného romantického malíře Eugèna Delacroixe, změnil v roce 1881 své jméno zkrácením a poangličtěním svého rodného jména na „Henri Cross“ – francouzské slovo „croix“ znamená kříž. Rok 1881 byl také rok jeho první výstavy na Salon des artistes français. Během pobytu v Alpes-Maritimes, doprovázený svou rodinou, se věnoval krajinomalbě. Dr. Soins, který s rodinou také cestoval, se stal námětem jednoho Crossova obrazu. Později v tomto roce obraz Cross vystavil na výstavě v Nice Exposition Universelle. Během cesty po středomoří se setkal s Paulem Signacem, který se stal jeho blízkým přítelem a velmi Henriho umělecky ovlivňoval. V roce 1884 se Henri Cross stal spoluzakladatelem Salonu nezávislých, který sdružoval umělce nespokojené s praktikami oficiálního Salonu. Pořádali výstavy obrazů bez výběru poroty a také bez udílení cen. V Salonu nezávislých se spřátelil s mnoha umělci zapojenými do neoimpresionistického hnutí, jako byli Georges Seurat, Albert Dubois-Pillet nebo Charles Angrand. Přestože byl ve spojení s neoimpresionisty, Cross po mnoho let nepřijal jejich styl. V jeho práci se projevoval vliv impresionistů, jako byl Jules Bastien-Lepage a Édouard Manet. Změna z jeho raných, temných, realistických obrazů byla postupná. Jeho paleta barev se stala světlejší a pracoval s jasnějšími barvami impresionismu. Maloval také v plenéru. V druhé polovině 19. století maloval nezkaženou krajinu, která ukazovala vliv Clauda Moneta a Camille Pissarra. Kolem roku 1886 se znovu pokoušel odlišit sebe od jiného francouzského umělce – tentokrát, Henri Crose – takže si znovu měnil jméno, nakonec přijal podobu “Henri-Edmond Cross”.\n\nV roce 1891 začal Henri Cross malovat v neoimpresionistickém stylu. Svůj první obraz namalovaný touto technikou vystavoval na Salonu nezávislých. Je to portrét \"Madame Hector France\", rozené Irmy Clar, se kterou se umělec setkal v roce 1888 a oženil se s ní v roce 1893. Robert Rosenblum napsal, že „obraz je jemně nabitý zrnitou atmosférickou září“. Od roku 1883 trávil malíř zimní období na jihu Francie. Roku 1891 se na jih přestěhoval nastálo, donutil ho k tomu nastupující revmatismus. Jeho díla byla ovšem stále vystavována v Paříži. První jeho bydliště v jižní Francii bylo v Cabassonu, poblíž Le Lavandou, (oblast v Provence-Alpes-Côte d'Azur, název odvozen podle květu levandule) a poté se usadil nepříliš daleko, v malé vesničce Saint-Clair, kde strávil zbytek svého života. Vesnici opustil pouze na krátkou dobu při svých cestách do Itálie v roce 1903 a 1908, a také při každoročních návštěvách výstavy Salonu nezávislých v Paříži. V roce 1892 se Crossův přítel Paul Signac přestěhoval do nedalekého Saint-Tropez, kde se s Crossem v jeho zahradě často setkával Paul Signac, Henri Matisse, André Derain a Albert Marquet.\n\nCrossovo spojení s neoimpresionistickým hnutím ovlivnil i jeho malířský styl. Neoimpresionistické hnutí nebylo jen uměleckým stylem, zahrnovalo i politickou filozofii. Stejně tak jako Signac, Pissarro a další neimpresionisté i Cross věřil v anarchistické principy s nadějí na utopickou společnost. V roce 1896 vytvořil Cross litografii \"L'Errant\" (\"Tulák\"). Bylo to poprvé, kdy Cross spolupracoval s vydavatelem, a jeho práce byla zveřejněna anonymně v „Les Temps Nouveaux“, což byl anarchistický časopis, který vydával Jean Grave. Crossovy anarchistické ideje ovlivnily i jeho výběr námětů: maloval scény ilustrující utopický svět, který by mohl být vybudován na základě anarchistických myšlenek. Proces vytváření divizionistických obrazů s četnými malými barevnými tečkami byl únavný a časově náročný. Když chtěl zobrazit své pocity rychle, maloval obrázky ve svých skicářích akvarelem nebo kreslil barevnými tužkami. O rustikálním výletu po francouzském venkově napsal:\n\nCrossovy obrazy vytvořené kolem roku 1890 jsou charakteristicky pointilistické, s těsně a pravidelně umístěnými malými tečkami. Počátek této jeho techniky je datován rokem 1895. Tuto techniku postupně změnil, začal používat široké tahy štětcem ve velkých celcích a mezi tahy nechával malé oblasti čistého plátna. Výsledek připomínal mozaiku a obrazy lze považovat za předchůdce fauvismu a kubismu. V pointillistickém stylu bylo zvykem míchat barvy jednotlivých drobných skvrn v harmonii a kontrastu, ve stylu neimpresionismu druhé generace. Cross uvedl, že neimpresionisté se „mnohem více zajímají o vytváření harmonie čisté barvy než o harmonizaci barev konkrétní krajiny nebo přírodní scény“. Matisse a jiní umělci byli velmi ovlivňováni pozdní Crossovou kariérou, a taková díla napomáhala formování principů fauvismu. Mezi další umělce, které Cross ovlivnil patří André Derain, Henri Manguin, Charles Camoin, Albert Marquet, Jean Puy a Louis Valtat.\nV roce 1905 uspořádala Galerie Druet v Paříži Crossovi první samostatnou výstavu, která obsahovala třicet obrazů a třicet akvarelů. Přehlídka byla velmi úspěšná, přinesla uznání kritiků a většina děl byla prodána. Belgický básník symbolista Emile Verhaeren, vášnivý stoupenec neoimpresionismu ve své zemi, poskytl předmluvu pro katalog výstavy a napsal:\n\nPočátkem let 1880 začal Cross mít potíže s očima, které se kolem roku 1900 zhoršily. Stále více trpěl také artritidou. Zdravotní problémy, které ho trápily roky jsou zřejmě čátečným důvodem proč je Crossova práce z těchto let poměrně malá. Avšak v posledních letech byl produktivní a velmi kreativní a jeho práce byly uváděny na významných samostatných výstavách; dostalo se mu velkého uznání od kritiků a užil si komerční úspěch.\n\nV roce 1909 se Cross léčil v pařížské nemocnici s rakovinou. V lednu 1910 se vrátil do Saint-Clair, kde 16. května 1910 na rakovinu zemřel jen čtyři dny po svých 54. narozeninách. Jeho hrobka na hřbitově v Le Lavandou je vyzdobena bronzovým medailonem, který navrhl jeho přítel Théo van Rysselberghe. V červenci 1911 Crossovi jeho rodné město, Douai, uspořádalo retrospektivní výstavu jeho prací.\n\nKromě výše uvedených výstav se Cross účastnil i mnoha dalších. Octave Maus, belgický umělecký kritik a spisovatel, ho pozval, aby představil své dílo na několika výročních výstavách Annual Exhibitions umělecké skupiny skupiny Les XX. Cross se v roce 1895 na Mausovo pozvání účastnil výstavy skupiny La Libre Esthétique (pokračování skupiny Les XX, rozpuštěné v témže roce) a stejně tak v letech 1897, 1901, 1904, 1908 a 1909. V roce 1898 se účastnil s Paulem Signacem, Maximilienem Lucem a Théem van Rysselberghe první neoimpresionistické výstavy v Německu, organizované Harry Kesslerem v galerii Keller und Reiner v Berlíně. V roce 1907 uspořádal Félix Fénéon Crossovu retrospektivní výstavu v Paříži v Galerii Bernheim-Jeune, přičemž Maurice Denis napsal pro výstavní katalog předmluvu. Mezi další místa autorových výstav patřila galerie L'Art Nouveau à Paris, galerie Durand-Ruel (Paříž), galerie Cassirer (Hamburk, Berlín), výstava Toison d'or (Moskva), Bernheim-Jeune's Aquarelle et pastel a další, včetně jiných galerií v Paříži, Drážďanech, Výmaru a Mnichově.\n\n\n"}
{"id": "1259782", "url": "https://cs.wikipedia.org/wiki?curid=1259782", "title": "NAT traversal", "text": "NAT traversal\n\nNetwork address translator traversal (NAT-T, ) je v počítačových sítích způsob navázání a správy spojení pomocí IP protokolu přes síťové prvky, které provádějí NAT (překlad síťových adres). Za standardních okolností totiž není možné navázat spojení s počítačem, který je umístěn za dynamickým NAT (tzv. „maškaráda“). Možnost průchodu skrze NAT (bez spolupráce správce NAT zařízení) je výhodná pro mnoho síťových aplikací, jako například peer-to-peer sdílení nebo VoIP, protože vyžaduje spolupráci třetí strany (s veřejnou IP adresou) pouze při vzniku spojení.\n\nZařízení NAT narušují end-to-end konektivitu, se kterou počítal původní návrh Internetu. NAT se začalo používat kvůli Vyčerpání IPv4 adres, resp. pro zmírnění následků nedostatku IPv4 adres. NAT umožňuje používat privátní IP adresu v soukromých sítích, které jsou umístěny za směrovači a pro komunikaci se zbytkem Internetu využívat byť jedinou veřejnou IP adresu. Zařízení ve vnitřní síti komunikují se zařízeními ve vnější síti pomocí změny zdrojové IP adresy (a portu) v odchozích IP datagramech, které procházejí skrze zařízení provádějící NAT. Při obdržení odpovědi přepíše zařízení provádějící NAT zpět původní privátní IP adresu a port tak, aby byla odpověď doručena původnímu zařízení.\n\nPřeklad síťových adres je nevhodný pro umisťování serverů do vnitřní sítě, protože zařízení provádějící NAT nemá bez vnější pomoci možnost, jak určit, pro jaké zařízení ve vnitřní síti jsou přicházející datagramy určeny. Tento problém nevzniká při přístupu z vnitřního počítače k webovým stránkám a e-mailovým službám umístěných ve veřejném Internetu. Ale peer-to-peer sdílení souborů, VoIP služby a herní konzole vyžadují, aby klienti byli dosažitelní z Internetu podobně jako veřejné servery. Příchozí datagramy nemohou být jednoduše předány správnému vnitřnímu zařízení. Kromě toho mnoho podobných služeb přenáší informace o IP adrese a čísle portu uvnitř datagramů, což potenciálně vyžaduje nasazení technologií deep packet inspection.\n\nTechnologie překladu síťových adres nejsou standardizovány. Tím pádem jsou metody, využívané pro průchod NAT branou často proprietární a špatně zdokumentované. Mnoho technik průchodu vyžaduje asistenci od serverů umístěných vně maškarádované sítě. Některé metody využívá server pouze při navazování připojení. Jiné metody jsou založeny na přeposílání všech dat skrze takový veřejný server, což eskaluje požadavky na šířku pásma (tj. kvalitní konektivitu veřejně umístěného serveru), zvyšuje latenci (zpoždění), a jsou tak nevhodné pro hlasovou a obrazovou komunikaci v reálném čase.\n\nTechniky průchodu NAT branou obvykle obchází zabezpečení používané v příslušné síti. Podnikoví bezpečností experti upřednostňují techniky, které výslovně spolupracují s NAT branou a firewally povolujících průchod NAT branou, a tím umožňují kontrolu a vynucování bezpečnostních politik v NAT bráně. Mezi IETF standardy, které používají takový bezpečnostním model, jsou Realm-Specific IP (RSIP) a middlebox komunikace (MIDCOM).\n\nDostupné techniky průchodu branou NAT jsou následující:\n\nNedávný růst počtu symetrických bran NAT snížil míru úspěšných průchodů branou NAT v mnoha praktických situacích, jako např. mobilní a veřejné WiFi připojení. Techniky Hole punching, jako STUN and ICE, nedokáží procházet symetrickou branou NAT bez pomoci přeposílajícího serveru, jak je ukázáno v TURN. Techniky, které procházejí symetrickou branou NAT pomocí pokusů předpovědět následující port, který bude otevřen zařízením NAT, byly objeveny v roce 2003 Yutakou Takedou v Panasonic Communications Research Laboratory a v roce 2008 výzkumníky z Waseda University. Techniky předpovědi portu jsou efektivní pouze se zařízením NAT, které používá známé deterministické algoritmy pro výběr portu. Toto předvídatelné, ale ne statické, schéma pro alokaci portu je neobvyklé ve velkých branách NAT, které jsou použité např. v 4G LTE sítích, a proto je předpověď portu v těchto mobilních širokopásmových sítích velmi neefektivní.\n\nKlienti IPsec VPN používají průchod branou NAT k umožnění Encapsulating Security Payload paketů projít branou NAT. IPsec používá ke svému provozu několik protokolů, které musí být povoleny, aby bylo možné projít firewally a překladači sítových adres (NAT):\n\n\nMnoho směrovačů poskytuje rozšíření často nazývané IPsec Passthrough.\n\nV systému Windows XP je ve výchozím stavu průchod NAT branou povolen, ale v systému Windows XP s balíčkem Service Pack 2 je tato funkce ve výchozím nastavení vypnuta pro případ, kdy je VPN server také za zařízením NAT, kvůli vzácné a kontroverzní bezpečnostní chybě. Záplaty pro IPsec NAT-T jsou dostupné také pro systémy Windows 2000, Windows NT 4.0 a Windows 98.\n\nPrůchod NAT branou pro IPsec může být použit k umožnění oportunistického šifrování mezi systémy. Průchod NAT branou umožňuje systémům za NAT branou na požádání přijímat a navazovat bezpečné spojení.\n\nHosted NAT traversal (HNT) je množina mechanismů používaná zprostředkovateli, které obsahují prostředky pro přeposílání a blokování. IETF radí nepoužívat metodu blokování přes Internet a doporučuje ICE kvůli bezpečnostním důvodům.\n\n\n"}
{"id": "1259785", "url": "https://cs.wikipedia.org/wiki?curid=1259785", "title": "Cellar Darling", "text": "Cellar Darling\n\nCellar Darling je švýcarská folkmetalová hudební skupina založená v roce 2016. Založili ji Merlin Sutter, Ivo Henzi a Anna Murphy krátce po svém odchodu ze skupiny Eluveitie. Poté podepsali smlouvu s vydavatelstvím Nuclear Blast, pod kterým nahrávali i jako členové Eluveitie a v roce 2017 vydali debutové album \"This Is the Sound\".\n\nV roce 2016 byl bubeník Merlin Sutter požádán, aby odešel ze své tehdejší skupiny Eluveitie. Jeho odchod byl ve skupině dohodnut bez konsultace se zpěvačkou Annou Murphy a kytaristou Ivo Henzim, dalšími dlouhodobými členy Eluveitie. Všichni tři tedy v návaznosti na to kapelu opustili a bez dlouhých diskusí se rozhodli pokračovat spolu v nové kapele. Tu pojmenovali Cellar Darling a začali pracovat na debutovém albu. Během nahrávání spolupracovali s producentem Tommym Vetterlim, který produkoval jejich desky s Eluveitie. Byli ovšem v časové tísni a nestíhali, takže jim Eluveitie, kteří měli hned po nich nahrávat další album, darovali svůj první den natáčení. Debut \"This Is the Sound\" vyšel v červnu 2017 pod záštitou vydavatelství Nuclear Blast.\n\nV rámci podpory alba vystupovali Cellar Darling během podzimu 2017 v roli předkapely na dvou evropských turné; jednom skupiny Delain a druhém skupiny Lacuna Coil. Ke konci roku 2017 poté začali členové pracovat na druhém studiovém albu. To bylo vydáno v březnu 2019 a jmenuje se \"The Spell\".\n\n\n"}
{"id": "1259786", "url": "https://cs.wikipedia.org/wiki?curid=1259786", "title": "Obština Sadovo", "text": "Obština Sadovo\n\nObština Sadovo ( \"Община Садово\") je bulharská jednotka územní samosprávy v Plovdivské oblasti. Leží ve středním Bulharsku v Hornothrácké nížině. Správním střediskem je město Sadovo, kromě něj obština zahrnuje 11 vesnic. Žije zde necelých 13 tisíc stálých obyvatel.\n\nVšechna sídla v obštině jsou samosprávná.\nV obštině žije 12 947 stálých obyvatel a včetně přechodně hlášených obyvatel 15 056. Podle sčítáni 1. února 2011 bylo národnostní složení následující:\nV severní části území prochází obštinou od západu k východu hlavní silnice I-8 z Plovdivu do města Chaskovo. Ve stejném směru tudy také prochází železniční trať do města Părvomaj.\n\nZápadní hranici obštiny tvoří řeka Čepelarska reka, která se v severozápadním cípu území zprava vlévá do řeky Marica. Řeka Marica tvoří severní hranici obštiny.\n"}
{"id": "1259787", "url": "https://cs.wikipedia.org/wiki?curid=1259787", "title": "Milan Novák", "text": "Milan Novák\n\nMilan Novák mohou být:\n"}
{"id": "1259793", "url": "https://cs.wikipedia.org/wiki?curid=1259793", "title": "Rick Vaive", "text": "Rick Vaive\n\nRichard Claude Vaive (* 14. května 1959 Ottawa) je bývalý kanadský lední hokejista, hrající na pravém křídle. Proslul svým herním nasazením, patřil k nejlepším střelcům i k nejtrestanějším hráčům National Hockey League.\n\nZačínal v juniorském týmu Sherbrooke Castors, kde získal v roce 1977 Michel Bergeron Trophy, po krátkém působení v Birmingham Bulls a Vancouver Canucks přišel roku 1980 do Toronto Maple Leafs, kde odehrál osm sezón. V ročníku 1981/82 zaznamenal 54 branek a stal se prvním hráčem Toronta, který překonal hranici padesáti gólů za sezónu. V letech 1982 až 1986 byl Vaive kapitánem svého týmu. Byl nominován k NHL All-Star Game v letech 1982, 1983 a 1984, v letech 1986 a 1987 hrál s Maple Leafs finále Norrisovy divize. V roce 1987 ho klub dal na přestupní listinu, působil v Chicago Blackhawks a Buffalo Sabres, kariéru ukončil roku 1993 v Hamilton Canucks.\n\nReprezentoval Kanadu na mistrovství světa juniorů v ledním hokeji 1978, kde jeho tým získal bronzové medaile, na mistrovství světa v ledním hokeji 1982 (3. místo) a mistrovství světa v ledním hokeji 1985 (2. místo).\n\nPo ukončení kariéry se stal trenérem, vedl týmy South Carolina Stingrays, s nímž vyhrál v roce 1997 ECHL, a Saint John Flames.\n\nJeho syn Justin Vaive je také profesionálním hokejistou. Na rozdíl od svého otce má americké občanství, reprezentoval USA na mistrovství světa v ledním hokeji do 18 let 2007.\n\n"}
{"id": "1259795", "url": "https://cs.wikipedia.org/wiki?curid=1259795", "title": "Brickleberry", "text": "Brickleberry\n\nBrickleberry je americký animovaný komediální seriál zaměřený na dospělé publikum díky svému černému, rasistickému, politickému a často i homofóbního humoru. V USA byl vysílán na stanici Comedy Central a v Česku na stanici Prima Comedy Central. Pořad byl vytvořen Rogerem Blackem a Waco O'Guinem. Hlavní postavy jsou správci ve fiktivním národním parku s názvem Brickleberry. \n\nSeriál byl v roce 2015 ukončen třetí sérií. Poslední epizoda byla však zakončena cliffhangerem, kvůli čemuž se autoři rozhodli pro pokračování této epizody v komiksové formě.\n\n"}
{"id": "1259810", "url": "https://cs.wikipedia.org/wiki?curid=1259810", "title": "Katolická církev v Konžské demokratické republice", "text": "Katolická církev v Konžské demokratické republice\n\nKatolická církev v Konžské demokratické republice je křesťanské společenství v jednotě s papežem. Ke katolicismu se v Konžské demokratické republice hlásilo v roce 2005 asi 28,26 miliónu obyvatel , tzn. asi 55% populace. Katolicismus má v zemi velmi silné postavení, církev je vedle státu jednou z mála skutečných národnch institucí a má velký vliv: v jejích základních školách se vzdělává asi 60% populace, ve středních asi 40%, má vastní síť němocnic a klinik i diecézních podnikatelských aktivit (farem, rančů, řemeslnických dílen a obchodů). V katolické církvi se používá varianta římského ritu, jíž je tzv. zairský ritus (podle dřívějšího názvu země), schválený Římem v roce 1988.\n\nV Konžské demokratické republice je 6 církevních provincií, mezi něž je rozděleno dalších 41 sufragánních diecézí:\n\n\n\n\n\n\nVšichni katoličtí biskupové v zemi jsou členy Biskupské národní konference Konga (\"Conférence Episcopale Nationale du Congo\", CENCO) . Ta je organizována v Asociaci biskupských konferencí střední Afriky (\"Association des Conférences Episcopales de l'Afrique Centrale\", ACEAC) a celoafrickém Sympoziu biskupských konferencí Afriky a Magadaskaru.\n\n\nSvatý stolec má v Konžské demokratické republice od roku 1930 své zastoupení, od roku 1963 je reprezentován apoštolským nunciem, jímž je od roku 2015 Luis Mariano Montemayor.\n\n"}
{"id": "1259821", "url": "https://cs.wikipedia.org/wiki?curid=1259821", "title": "Joseph-Albert Malula", "text": "Joseph-Albert Malula\n\nJoseph-Albert Malula (17. prosince 1917, Leopoldville – 14. června 1989, Lovaň) byl římskokatolický duchovní, biskup arcidiecéze Kinshasa v dnešní Demokratické republice Kongo a kardinál.. Velmi se zasloužil od vytvoření a schválení tzv. zairského ritu, specificky africké podoby prožívání liturgie, byl jedním z velkých odpůrců diktátora Mobutu. Současný prezident země Joseph Kabila jej při příležitosti 20. výročí jeho úmrtí prohlásil za \"národního hrdinu\".\n\n\n"}
{"id": "1259826", "url": "https://cs.wikipedia.org/wiki?curid=1259826", "title": "Rudolf Toman (germanista)", "text": "Rudolf Toman (germanista)\n\nRudolf Toman (26. března 1918 Vídeň – 5. prosince 2006) byl český germanista a překladatel z němčiny.\n\nGermanistiku studoval v letech 1936 až 1937 na univerzitě ve Vídni a poté v letech 1937 až 1939 na Univerzitě Karlově. Po válce v letech 1975 až 1950 vyučoval němčinu na středních školách. Od roku 1951 působil na Filozofické fakultě Univerzity Karlovy jako odborný asistent v oboru dějin německé literatury.\n\nVěnoval se především překladům německé a rakouské prózy 19. a 20, století, byl rovněž autorem učebnice němčiny pro gymnázia.\n"}
{"id": "1259828", "url": "https://cs.wikipedia.org/wiki?curid=1259828", "title": "Třeboutice (zámek)", "text": "Třeboutice (zámek)\n\nTřeboutice jsou částečně zaniklý zámek ve stejnojmenné vesnici u Křešic v okrese Litoměřice. Postaven byl v barokním slohu jako letní sídlo litoměřických biskupů ve druhé polovině osmnáctého století. Hlavní obytná budova byla zbořena roku 1985, a ze zámeckého areálu se tak dochovaly pouze hospodářská budova a část ohradní zdi, které jsou chráněny jako kulturní památka.\n\nBarokní zámek nechal v areálu staršího hospodářského dvora postavit litoměřický biskup Mořic Adolf Sachsen-Zeits, ale stavbu dokončil až jeho nástupce Emanuel Arnošt z Valdštejna ve druhé polovině osmnáctého století. Další stavební úpravy interiérů na zámku proběhly ve čtyřicátých letech devatenáctého století. Během nich byly prostory v prvním patře vyzdobeny freskami vedut s žánrovými výjevy. Po roce 1945 zámek přešel do vlastnictví státního statku, a postupně začal chátrat, až byla hlavní budova v roce 1985 stržena.\n\nJednopatrová zámecká budova měla obdélný půdorys, na který navazovala dvě krátká boční křídla. Před průčelí předstupoval schodišťový rizalit. Na straně obrácené k Labi se ve velkém sále nacházela tři okna s půlkruhovými záklenky.\n"}
{"id": "1259829", "url": "https://cs.wikipedia.org/wiki?curid=1259829", "title": "Šutka", "text": "Šutka\n\nŠutka je zaniklá usedlost v Praze 7-Troji. Nacházela se na severovýchodním okraji čtvrti mezi ulicemi Trojská a Na Šutce.\n\nUsedlost Šutka nesla jméno svých majitelů, pražské rodiny erbovních měšťanů Šudů ze Semanína. Původně se zde rozkládala pouze vinice. Obytná budova usedlosti a hospodářské stavby byly postaveny až v 18. století, klasicistně pak přestavěny na počátku 19. století.\n\nUsedlost byla prázdná od 60. let 20. století. Zpustla a vysoká zeď spojující její části se rozpadla. Vše bylo zbořeno v polovině 70. let 20. století a nejpozději roku 1978 zde stála nová budova Základní školy Na Šutce.\n\n\n\n"}
{"id": "1259830", "url": "https://cs.wikipedia.org/wiki?curid=1259830", "title": "Turenne", "text": "Turenne\n\nTurenne [\"tyren\"] může znamenat:\n\n"}
{"id": "1259831", "url": "https://cs.wikipedia.org/wiki?curid=1259831", "title": "Arcidiecéze Kinshasa", "text": "Arcidiecéze Kinshasa\n\nArcidiecéze Kinshasa (latinsky \"Archidioecesis Kinshasana\") je římskokatolická metropolitní arcidiecéze na území Demokratické republiky Kongo se sídlem v jejím hlavním městě Kinshase a katedrálou Panny Marie Konžské. Byla založena v roce 1886 jako missio sui iuris v belgickém Kongu, roku 1888 byla povýšena na apoštolský vikariát, a v roce 1959 ji papež Jan XXIII. zřídil jako metropolitní arcidiecézi . Od roku 1966, kdy hlavní město změnilo jméno z Léopoldville na Kinshasa, nese současné jméno.\n\n\n"}
{"id": "1259833", "url": "https://cs.wikipedia.org/wiki?curid=1259833", "title": "Cebu", "text": "Cebu\n\nCebu ( \"Sugbo\") je ostrov ve střední části Filipín. Má rozlohu 4468 km² a žijí na něm přes čtyři miliony obyvatel. Největším městem je Cebu City na východním pobřeží, které je také správním centrem celého regionu Central Visayas. Převládajícími jazyky jsou cebuánština a tagalog. Většina obyvatel se hlásí ke katolické církvi, na ostrově existuje arcidiecéze Cebu.\n\nOstrov je protáhlý v severojižním směru, dlouhý 200 km a široký okolo třiceti kilometrů. Na severu omývá jeho břehy Visayské moře, na západě ho Tañonský průliv odděluje od Negrosu a na východě Cebuánský průliv od Boholu. Severní část okolo města Bogo je rovinatá, středem ostrova prochází horský hřbet, dosahující nadmořské výšky přes tisíc metrů. Klima je tropické, rok se dělí na období sucha a období dešťů. Ve vnitrozemí se nachází národní park, zbytek ostrova trpí v důsledku přelidnění a intenzivního zemědělství odlesňováním. Pěstuje se kokosovník ořechoplodý, mangovník, cukrová třtina, kukuřice setá a rýže setá. Významná je těžba uhlí, zlata a mědi.\n\nNázev ostrova vznikl zkrácením výrazu „sinibuayng hingpit“, který znamená tržiště. Ve 13.-16. století zde vládli domorodí rádžové. V roce 1521 na ostrově přistál Fernão de Magalhães, vztyčil kříž, který je kulturní památkou, a obracel domorodce na křesťanství, záhy byl však zabit při vojenské výpravě na sousední ostrov Mactan. Pod španělskou nadvládou bylo Cebu City do roku 1569 hlavním městem souostroví, roku 1595 byla založena Univerzita San Carlos. Ostrov je díky příznivé poloze obchodním a dopravním centrem Filipín, mezinárodní letiště Mactan-Cebu je druhým největším v zemi. Rozvíjí se průmysl, zejména nábytkářství a stavba lodí, významný je i turistický ruch: Cebu nabízí množství historických památek i prázdninový resort Moalboal využívaný ke koupání a potápění, atrakcí je také každoroční velký kulturní a náboženský festival Sinulog.\n\n"}
{"id": "1259834", "url": "https://cs.wikipedia.org/wiki?curid=1259834", "title": "Seznam katolických biskupů a arcibiskupů v Kinshase", "text": "Seznam katolických biskupů a arcibiskupů v Kinshase\n\nToto je seznam biskupů v dnešní Kinshase (dříve Léopoldville)\n\n\n"}
{"id": "1259838", "url": "https://cs.wikipedia.org/wiki?curid=1259838", "title": "Nová čeština doma a ve světě", "text": "Nová čeština doma a ve světě\n\nNová čeština doma a ve světě (zkratka NČDS) je český jazykovědný odborný recenzovaný časopis vydávaný dvakrát ročně v elektronické podobě na Filozofické fakultě Univerzity Karlovy. Časopis Nová čeština doma a ve světě navazuje na čtvrtletník Čeština doma a ve světě, který byl vydáván na FF UK v Praze od roku 1993 do roku 2009. \nČasopis NČDS je zapsán do Seznamu recenzovaných neimpaktovaných časopisů (periodik) vydávaných v České republice.\n\nOd roku 2011 je vedoucí redaktorkou časopisu Kateřina Romaševská a výkonnou redaktorkou Katarzyna Vaculová.\nKromě článků věnovaných českému jazyku a publikovaných v elektronické podobě, se redakce zabývá popularizací bohemistiky a to hned v několika elektronických rubrikách.\n\nOd roku 2017 periodikum patří mezi časopisy z produkce Vydavatelství Filozofické fakulty Univerzity Karlovy vycházející v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1259844", "url": "https://cs.wikipedia.org/wiki?curid=1259844", "title": "Moonlight Shadow: The Collection", "text": "Moonlight Shadow: The Collection\n\nMoonlight Shadow: The Collection je kompilační album britského multiinstrumentalisty Mika Oldfielda. Vydáno bylo 22. dubna 2013. Album obsahuje vybrané Oldfieldovy skladby z celé jeho dosavadní kariéry z let 1973–2008. Jednalo se o třetí Oldfieldovu kompilaci vydanou během dvou let.\n"}
{"id": "1259845", "url": "https://cs.wikipedia.org/wiki?curid=1259845", "title": "Marek Hošťálek", "text": "Marek Hošťálek\n\nMarek Hošťálek (* 31. května 1969) je český fotbalový trenér a bývalý profesionální fotbalový útočník.\n\nOdchovanec Tatranu Bystřice pod Hostýnem zasáhl v nejvyšší soutěži do 4 utkání v dresu Opavy, aniž by skóroval (18.11.2001–09.02.2002). Od ledna do února 1994 byl ve Viktorii Žižkov, první ligu si zde však nezahrál. Ve druhé lize vstřelil celkem 12 branek za Jablonec nad Nisou, Slušovice a Zlín (1993–1998).\n\nV létě 1993 nastoupil za DAC Dunajská Streda ve 4 utkáních Interpoháru, aniž by skóroval.\n\nV dresu Bystřice pod Hostýnem se stal dvakrát po sobě nejlepším střelcem Moravskoslezské fotbalové ligy (2001/02: 17 branek, 2002/03: 18). V této soutěži dal celkem 50 gólů (1995–2005), dalších 8 třetiligových zásahů přidal v České fotbalové lize (1994).\n\nPůsobil také v nižších rakouských soutěžích (1998–podzim 2000 SV Haitzendorf, 2003/04 SC Retz a 2004/05 USV Allentsteig). Na jaře 2006 pomohl 7 góly v 11 startech zachránit Sokolu Míškovice účast v I. B třídě Zlínského kraje. Poté se vrátil do Bystřice pod Hostýnem, kde hrál také za B-mužstvo. Nastupoval i za TJ Sokol Martinice a FK Komárno - Osíčko.\n\nOd 35 let hrál i za „staré pány“ Bystřice pod Hostýnem.\n\nStará se o výchovu fotbalové mládeže v klubu FK Bystřice pod Hostýnem.\n\n"}
{"id": "1259851", "url": "https://cs.wikipedia.org/wiki?curid=1259851", "title": "Čou Jou-kuang", "text": "Čou Jou-kuang\n\nČou Jou-kuang (, 13. ledna 1906 Čchang-čou – 14. ledna 2017 Peking) byl čínský ekonom a jazykovědec známý zejména jako tvůrce pchin-jinu.\n\nOd roku 1923 studoval ekonomii a lingvistiku na univerzitě Svatého Jana v Šanghaji. Tu opustil v roce 1925 v době Hnutí 30. května a přešel na Východočínskou pedagogickou univerzitu sídlící rovněž v Šanghaji.\n\nV letech 1946 až 1949 pobýval jako zástupce čínské banky v New Yorku. V letech 1949 až 1955 působil jako profesor ekonomie na univerzitě Fu-tan. V letech 1956 až 1988 byl členem komise pro čínskou reformu psaní, přičemž v době Kulturní revoluce strávil mezi lety 1966 až 1969 dva roky v pracovním táboře.\n"}
{"id": "1259853", "url": "https://cs.wikipedia.org/wiki?curid=1259853", "title": "František Kolman", "text": "František Kolman\n\nFrantišek Kolman (* 9. srpna 1921, Praha) byl český fotbalista, obránce. Po skončení aktivní kariéry působil jako trenér.\n\nV československé lize hrál za SK Olomouc ASO a SK Rakovník. Gól v lize nedal. Ve francouzské lize hrál za AS Cannes a ve druhé francouzské lize hrál za Sporting Club de Toulon.\n\nV československé lize trénoval v letech 1954 a 1955 ČH Bratislava.\n\n\n"}
{"id": "1259854", "url": "https://cs.wikipedia.org/wiki?curid=1259854", "title": "Žalmánek", "text": "Žalmánek\n\nŽalmánek je nepříliš četné české příjmení.\nŽenská forma příjmení je Žalmánková.\n\nPůvod příjmení, stejně jako původ příjmení Žalman, vychází z vedlejší podoby osobního (křestního) jména Šalamoun.\n\nPrvní známá nositelka jména byla roku 1369 Margaretha Žalmani de Praga.\n\nPrvní písemná zmínka o panství nesoucí toto jméno byla roku 1497 Žalmanova Lhota.\n\nRoku 1535 byl zmiňován Salamon žid pražský, ale následně je již nazýván Žalmanem židem.\n\nDalší příjmení s podobným původem jsou Žalák, Žalčík, Žalda, Žalek, Žalkovský.\n\nČetnost příjmení Žalmánek v České republice v roce 2015 bylo 81.\nČetnost příjmení Žalmánková v České republice v roce 2015 bylo 74.\n\nNejvětší výskyt příjmení je v okrese Vsetín ve Zlínském kraji.\n\nPříjmení Zalmanek se vyskytuje také v USA, zejména v Texasu, pravděpodobně od roku 1865, kdy na místo dorazili vsetínští imigranti a založili tam osadu nesoucí jméno Vsetín.\n\nJeden z nositelů příjmení Žalmánek, zabývající se genealogickým výzkumem předků, sestrojil rodokmen dostupný nejen pro nositele tohoto příjmení na adrese https://www.myheritage.cz/site-31231481/zalmanek.\n\nV Texasu (USA) je v oblasti v historii osídlené českými přistěhovalci také Žalmánkovo jezero.\n"}
{"id": "1259865", "url": "https://cs.wikipedia.org/wiki?curid=1259865", "title": "Východoarabské číslice", "text": "Východoarabské číslice\n\nVýchodoarabské číslice (nazývané také arabsko-Indické číslice a arabské východní číslice) jsou symboly použité k reprezentaci hindsko-arabské číselné soustavy ve spojení s arabskou abecedou v zemích Mašreku (na východě arabského světa), na Arabském poloostrově a ve variantách v dalších asijských zemích, které používají perské písmo.\n\nTyto číslice jsou známy jako ( \"indická čísla\") v arabštině. Někdy se také nazývají v různých jazycích jako \"indické číslice\" . To je však někdy odrazující, protože to může vést k záměně s indickými číslicemi, které se používají ve znacích jazyka bráhmí v Indii.\n\nKaždá číslice v perské variantě má rozdílný unicodový znak, a to i když vypadá totožná s východoarabským číselným protějškem. Varianty používané v urdštině, sindhi a dalších jihoasijských jazycích však nejsou kódovány odděleně od perských variant. \n\nPsané číslice jsou uspořádány tak, že jejich číslice s nejnižší hodnotou je umístěna napravo a vyšší poziční hodnota se přidává nalevo. Je identické s uspořádáním používaném v západních textech při použití arabských číslic, přestože arabské písmo se čte zprava doleva. Neexistuje v tom žádný rozpor, pokud není nezbytné číslice zarovnat, jako je tomu v případě aritmetických úloh (jak v jednoduchém sčítání nebo násobení) a při tvorbě seznamů čísel, které se většinou zarovnávají na desetinnou čárkou nebo tečku. \n\nVýchodoarabské číslice zůstávají silně převažujícím protějškem západoarabské číslice v mnoha zemích na východě arabského světa, a to zejména v Íránu a Afghánistánu. V arabsky mluvící Asii, stejně jako v Egyptě, Súdánu a oblasti známé jako arabský Mašrek se používají oba druhy číslic vedle sebe. Západní číslice se však stávají stále více oblíbenými i ve velmi tradičních zemích jako je Saúdská Arábie. \n\nV Pákistánu se západoarabské číslice používají stále ve větší míře, protože značná většina současné populace je anglofonní. Východní číslice se i nadále používají v urdských publikacích a novinách, stejně jako na reklamních cedulích.\n\nV severní Africe (s výjimkou Egypta a Súdánu) se nyní běžně používají pouze západoarabské číslice (0, 1, 2, 3, 4, 5, 6, 7, 8 a 9). Ve středověku tyto oblasti používaly mírně odlišnou sadu znaků (ze které přes Itálii západní \"arabské číslice\" pocházejí).\n\n"}
{"id": "1259866", "url": "https://cs.wikipedia.org/wiki?curid=1259866", "title": "Kraje v Řecku", "text": "Kraje v Řecku\n\nKraje ( [Perisferes]) jsou územní administrativní jednotky nejvyšší úrovně v Řecku. Je jich 13 a každý z nich se dělí na regionální jednotky.\n"}
{"id": "1259867", "url": "https://cs.wikipedia.org/wiki?curid=1259867", "title": "Farní sbor Českobratrské církve evangelické v Chodově u Karlových Varů", "text": "Farní sbor Českobratrské církve evangelické v Chodově u Karlových Varů\n\nFarní sbor Českobratrské církve evangelické v Chodově u Karlových Varů je sborem Českobratrské církve evangelické v Chodově u Karlových Varů. Sbor spadá pod Západočeský seniorát.\n\nSbor byl založen roku 1950.\n\nFarářem sboru je Radek Matuška. Od 2016 ve sboru byla ustavena správní komise, předsedou je David Braha.\n\n\n\n"}
{"id": "1259869", "url": "https://cs.wikipedia.org/wiki?curid=1259869", "title": "Altlandsberg", "text": "Altlandsberg\n\nAltlandsberg je město v Německu, ve spolkové zemi Braniborsko, v zemském okrese Märkisch-Oderland.\n\nMěsto bylo založeno na počátku 13. století, v místě dřívějšího slovanského (sprévanského) osídlení.\n\nVe městě působil ve 2. polovině 18. století český a německý kazatel a spisovatel Ondřej Macher.\n\nV roce 2015 v něm žilo 9 158 obyvatel.\n\n"}
{"id": "1259871", "url": "https://cs.wikipedia.org/wiki?curid=1259871", "title": "Rudolf Černý (malíř, 1888–1923)", "text": "Rudolf Černý (malíř, 1888–1923)\n\nRudolf Černý (16. dubna 1888 Praha – 7. května 1923 Praha), byl český akademický malíř.\n\nStudoval na pražské malířské akademii u prof. Hanuše Schwaigra.\n\n"}
{"id": "1259875", "url": "https://cs.wikipedia.org/wiki?curid=1259875", "title": "Obec (Řecko)", "text": "Obec (Řecko)\n\nObce ( [Dimoi]) jsou územní administrativní jednotky třetí úrovně v Řecku. Je jich 325 a dělí se na obecní jednotky, komunity nebo jen jednotlivá sídla.\n\nK poslední změně došlo v roce 2011, kdy byly některé obce sloučeny. Obce se v Řecku dělí na městské a vesnické. Městské se nazývají města () a odpovídají městům nebo z urbanistického hlediska jejich částem. Vesnické obce () odpovídají jedné vesnici nebo skupině vesnic a osad. Jednotlivé obce spravuje starosta ().\n"}
{"id": "1259882", "url": "https://cs.wikipedia.org/wiki?curid=1259882", "title": "Císařská štola (Špania Dolina)", "text": "Císařská štola (Špania Dolina)\n\nCísařská štola (slovensky \"Cisárska štôlňa\"), též Denní štola (\"Denná štôlňa\"), je jednou z nejstarších štol v hornickém revíru Španí Doliny v Banskobystrickém kraji na Slovensku.\n\nPodle archeologických nálezů prehistorických nástrojů existují důkazy, že v oblasti Španí Doliny se měděná ruda těžila již v období neolitu a později i v době bronzové. V raném středověku nepřímé zmínky o hornické činnosti ve Starohorském revíru, kde se získávala zejména měď, ale společně s ní také stříbro, se váží k roku 1006. První písemný doklad existence obce Špania Dolina (pod jménem \"Montana\", později se objevovaly názvy \"Grueb\", \"Herrengrund\", \"Vallsdominorum\" či \"Úrvölgy\") je z roku 1263. O největší rozkvět těžby se zasloužil podnikatel Ján I. Thurzo z Betlanoviec, který společně s augsburským bankéřem Jakubem Fuggerem v roce 1494 založil těžařskou společnost \"Ungarischer Handel\". Ján Thurzo zde m. j. zavedl novou benátskou technologii oddělování čisté mědi od stříbra. S tímto rozvojem souviselo budování hutí, vodovodu a nových štol. Nejstarší byla štola Ferdinand, která v roce 1496 dosahovala hloubky 250 metrů a odvodňovala celý revír. Pozůstatky této štoly jsou přímo na náměstí, nad ní se nachází odval z bývalé štoly Maxmilián. V období 15. - 17. století se měď ze Španí Doliny vyvážela do celého světa. Až později nastala postupná stagnace a uzavírání dolů.\n\nDenní (Císařská) štola bývala jednou z hlavních vstupních štol v revíru Španí doliny. Vstup do štoly se nachází v centru obce nedaleko klopačky v nadmořské výšce cca 720 metrů. Před nástupem do práce se před ní shromažďovali horníci ke společné modlitbě. Štola je dlouhá 960 metrů a je propojena s katastrem obce Staré Hory.\n\nV červenci roku 1764 navštívili hornický revír ve Španí Dolině synové Marie Terezie - korunní princ Josef (pozdější císař Josef II.) a jeho mladší bratr Leopold (později Josefův nástupce Leopold II.) - společně s těšínským vévodou Albertem Kazimírem Sasko-Těšínským. V doprovodu místních horníků prošli celou Denní štolu a po 45 minutách vyšli z podzemí v osadě Richtárová ve Starých Horách.\n\nOd roku 2008 působí ve Španí Dolině občanské sdružení \"Banícke\" \"bratstvo Herrengrund\", jehož cílem je jak uchování nehmotného kulturního dědictví a hornických tradic ve Starohorském regionu, tak i péče o nemovité historické památky v oblasti Španí Doliny. Hornické tradice, jako je hornická přehlídka, hornická svatba či pohřeb, rekonstruované členy spolku, byly v roce 2011 Ministerstvem kultury Slovenské republiky zapsány na seznam nehmotného kulturního dědictví Slovenska.\n\nMezi nemovité památky, o něž pečují členové zmíněného hornického bratrstva, patří kromě štoly Ludovika, Hornické naučné stezky a dalších objektů i Císařská štola, v níž byla zřízena expozice, vhodná pro návštěvy rodin s dětmi. Členové spolku také v obci založili hornické, geologické a mineralogické muzeum, nazývané \"Naše múzeum medi\", jehož expozice každoročně doplňují o nové přírůstky. Průměrná roční návštěvnost muzea od počátku byla 1800 osob.\n\n"}
{"id": "1259883", "url": "https://cs.wikipedia.org/wiki?curid=1259883", "title": "Lufa válcovitá", "text": "Lufa válcovitá\n\nLufa válcovitá (\"Luffa cylindrica\") je teplomilná, jednoletá, popínavá rostlina pěstovaná pro válcovité plody. Ty se buďto ještě nezralé konzumují, nebo se po dozrání využívá vysušené dužiny tvořené síťovinou cévních svazků.\n\nJe široce rozšířena v tropech a subtropech, kde již od pradávna slouží jako užitková rostlina. Lze stěží určit, zda pochází původně z Afriky či Asie. Roste sice planě na několika místech v západoafrické přírodě, ale bývá to přičítáno dávnému úniku z vědomého pěstování. O něco později se dostala do Austrálie a na některé ostrovy v Pacifiku. V novověku byle exportována i do Ameriky.\n\nLufě válcovité se nejlépe daří v tropických oblastech, na plném slunci i v polostínu, nesnáší chlad pod +10 °C. Občas z roznesených semen samovolně vyrůstá v zahradách okolo domů i v řídkých lesích nebo křovinách buše, obvykle do nadmořské výšky 1500 m. Může růst jako plazivka po zemi nebo popínavka po konstrukci také v teplých oblastech Střední Evropy, kde je ovšem vhodné vysazovat předpěstovanou sadbu na venkovní stanoviště až koncem května. Pro úspěšný růst je nutná hluboká písčitá půda průměrně vlhká a s dostatečným obsahem živin. Nadměrné srážky a velká vlhkost vzduchu během kvetení nepříznivě ovlivňují výnosy.\n\nJednoletá bylina s pětihrannou lodyhou dlouhou až 15 metrů. Lysá nebo jemně chlupatá lodyha, 2 až 5 mm tlustá, je porostlá jednoduchými, tmavě zelenými, střídavými listy bez palistů, s řapíky až 15 cm dlouhými a víceramennými, mohutnými úponky. Listové čepele jsou v obrysu vejčité, bývají velké 25 × 27 cm a mají tři až sedm trojúhelníkovitých nebo vejčitých laloků, na bázi jsou srdčité, na konci špičaté a po obvodě celistvé či mělce zubaté a drsné.\n\nJednopohlavné, pětičetné, na stopkách rostoucí žluté květy mívají v průměru 5 až 10 cm. Samčí květy vytvářejí 5 až 20květá úžlabní hroznovitá květenství dlouhá 15 až 35 cm, samičí vyrůstají jednotlivě na stopkách ze stejných úžlabí. U všech květů jsou korunní lístky volné, rozložené, sytě žluté, široce vejčité, celokrajné, až 4,5 cm dlouhé a 2 cm široké; menší kališní lístky tvoří krátkou trubku, jsou vejčité nebo kopinaté a jemně chlupaté.\n\nSamčí květy na krátkých stopkách s listenci mají tři nebo pět volných tyčinek se širokými, bílými nitkami. Samičí květy na dlouhých stopkách mají spodní, jemně chlupatý, úzce válcovitý semeník se dvou až třílaločnou bliznou. Květy se otvírá brzy ráno, jsou opylovány hmyzem, pyl může být i z téže rostliny. Kvetou od dubna, plody dozrávají na podzim. Ploidie druhu je 2n = 26.\n\nPlod je zelená, hladká, válcovitá nebo elipsoidní, rovná nebo mírně zakřivená bobule, která bývá obvykle 30 až 60 cm dlouhá a 6 až 10 cm široká, někdy je tmavě pruhovaná a mívá stopku asi 1 až 6 cm dlouhou. Obsahuje četná tmavá, matná, elipticky vejčitá, plochá semena až 15 mm dlouhá a 10 mm široká s úzkými blanitými křídly. Ve zralosti se víčko plodu otevře a uvolní se semena, která na krátké vzdálenosti roznese vítr.\n\nRostlina se může rozmnožovat pouze semeny, hmotnost tisíce semen je 70 až 100 gramů. Semena nejlépe klíčí při teplotě 20 až 30 °C, obvykle se vysazují semena z předchozí úrody, sejí se na vzdálenost asi 1 m od sebe. Při pěstování na plantážích se používá mřížovitá konstrukce umožňující přichycení lodyhy, postranní větve se odřezávají a na rostlině se, v závislosti na hustotě výsadby, neponechává více než 20 plodů. V Japonsku se z jednoho hektaru sklidí asi 60 000 plodů.\n\nByly vypěstovány kultivary určené jak k jídlu, tak k průmyslovému použití. Jsou šlechtěny hlavně na kompaktnost a délku vláken a průměr jejich pramenů, jsou využívány i mezidruhové hybridy.\n\nPlody určené k jídlu se sklízí za dva měsíce po vyklíčení, jsou určené pro rychlou spotřebu a nelze je dlouho skladovat, starší plody se stávají hořkými. Naopak plody, které mají být použity pro vlákna, se sklízejí za čtyři až šest měsíců, až začínají žloutnout, těch se na rostlině ponechává do deseti. Po utržení se plody máčejí ve vodě a promývají k odstranění slupky a semen, zbylý vláknitý endokarp se suší a bělí na slunci nebo v chlornanu sodném.\n\nPo vyzrání plodů se z nich odstraní slupka, zbytek dužiny i semen a získá se váleček jemných, houževnatých vláken používaných mnoha způsoby. Nejznámější je jejich použití jako houba na mytí těla, kuchyňského nádobí, porcelánu, skla i jako kosmetické houbičky, jsou jemné, neškrábou, snášejí mechanické namáhání a jsou netoxické. Vlákna bývají dále používána pro výrobu klobouků, rukavic, sandálů, vložek do bot, jímačů potu (potní vložky do šatů v podpaží, návleky k otírání potů z tváře), stolních rohoží a rohoží do koupelen nebo jako náhrada dveří pro přepažení místností. Mají dobré zvukově izolační vlastnosti a dávají se do přileb vojáků v obrněných vozidlech. Filtruje se přes ně motorový olej, palmové víno nebo znečištěná voda. Pro schopnost absorbovat velké množství vody se používají jako biologické adsorbenty těžkých kovů z odpadních vod a pod.\n\nMladé plody se ještě před dozráním konzumují čerstvé nebo vařené jako zelenina. Byly vypěstované kultivary, které jsou výhradně jedlé. Připravují se smažené s jiným ovocem nebo se nakrájí na plátky, usuší a konzumují se později. Jako zelenina jsou využívány i mladé listy. Pražená semena jsou jedlá a obsahují hodně oleje (až 35 %), který se také používá k výrobě mýdla.\n\nListy působí antibakteriálně, hlavně proti \"Bacillus subtilis\", \"Escherichia coli\", \"Salmonella typhi\", \"Staphylococcus aureus\" a společně s olejem ze semen se používají na špatně se hojící rány a k léčbě kožních neduhů. Vymačkaná šťáva z plodů je silné projímadlo, čerstvá semena slouží jako dávidlo.\n\nLufa válcovitá se podobá příbuznému druhu lufě ostrohranné (\"Luffa acutangula\"), která má sice plody chutnější, ale vlákna méně kvalitní. Vizuální rozdílnost spočívá ve tvaru plodů, lufa válcovitá má plody hladké, kdežto lufa ostrohranná je má výrazně podélně rýhované.\n\n"}
{"id": "1259884", "url": "https://cs.wikipedia.org/wiki?curid=1259884", "title": "Tel Keppe", "text": "Tel Keppe\n\nTel Keppe je asyrské město v severním Iráku. V syrštině jeho jméno znamená „kopec kamení“. Město leží v Guvernorátu Ninive 9 kilometrů severovýchodně od Mosulu. Město je historickým rolnickým sídlem složeným z hustě obydleného centra, obklopeného zemědělskou zemí. Všichni asyrští obyvatelé uprchli do iráckého Kurdistánu a dalších částí Iráku jako je Bagdád, poté co město v srpnu 2014 obsadil Islámský stát. Irácké ozbrojené síly obnovily kontrolu nad městem 19. ledna 2017. Město je historickým centrem Chaldejské katolické komunity v Iráku.\n"}
{"id": "1259887", "url": "https://cs.wikipedia.org/wiki?curid=1259887", "title": "Hirtzbach", "text": "Hirtzbach\n\nHirtzbach je francouzská obec v departementu Haut-Rhin v regionu Grand Est. V roce 2014 zde žilo 1 403 obyvatel.\n\nSousední obce jsou: Altkirch, Carspach, Fulleren, Hindlingen, Hirsingue a Largitzen.\n\n\"Počet obyvatel\"\n\n\n"}
{"id": "1259891", "url": "https://cs.wikipedia.org/wiki?curid=1259891", "title": "Teorie demokratického míru", "text": "Teorie demokratického míru\n\nTeorie demokratického míru se snaží vysvětlit, proč konflikty mezi demokratickými zeměmi nejsou časté. Říká, že demokratické státy mají mnohem menší tendenci mezi sebou vytvářet konflikty, než státy nedemokratické. Idea demokratického míru se utvářela už od 18. století, ale do své nynější podoby se zformovala až ve druhé polovině 20. století.\n\nKant ve své knize „K věčnému míru” hovořil o věčném míru mezi státy, které sdílí republikánské ústavy. Jeho pojednání koresponduje se základním pochopením demokracie. Jako znaky podal svobodu, zastupující vládu a rozdělení mocí. Dalším klíčem jeho míru byl „kosmopolitní zákon“ a „Pacifické unie“ zřízené na základě smluv v mezinárodním právu mezi republikami.\n\nBruce Russett v knize „Grasping the Democratic Peace: Principles for a post-Cold War world” píše o tom, že Woodrow Wilson zastává ve 20. století stejnou pozici jako před ním Kant. Jeho 14 bodů si je s Kantovou ideou v mnohém podobné, obsahují například kosmopolitní zákon či Pacifickou unii. Třetí bod požaduje: „Odstranění, pokud je to možné, všech ekonomických bariér a zřízení rovnosti obchodních podmínek mezi všemi národy svolnými k míru a sdružujícími se pro jeho údržbu.“ A čtrnáctý bod: „Obecná společnost národů musí být založena na úmluvách, jejichž účelem je poskytnutí vzájemných záruk politické nezávislosti a územní celistvosti bez rozdílu mezi malými a velkými státy.“ V jeho válečné řeči z roku 1917 mluví o tom, že: „Vytrvalý mír nemůže být udržen jinak, než skrze partnerství demokratických národů.“\n\nHlavními teoretiky teorie demokratického míru jsou Bruce Russett a Michael W. Doyle. Russett v knize \"Grasping the Democratic Peace\" popisuje demokratický mír na období po druhé světové válce. Toto období je vhodné proto, že se zde častěji vyskytují dyády, u kterých je možné pozorovat vývoj konfliktu, a také proto, že je zde mnohem více vlivů, které se podílí na udržování míru (roste bohatství států, vytvářejí se spojenectví s cílem čelit „hrozbě komunismu” apod). Pozoruje, že v posledních 50 letech došlo k relativně málo konfliktům, a uvádí tyto tři důvody, proč tomu tak je.\n\nDůležitými faktory ovlivňujícími vznik a eskalaci konfliktu jsou demokracie, úroveň institucionálních omezení moci a demokratické normy. Vedlejšími faktory jsou bohatství, ekonomický růst, spojenectví, společné hranice a tzv. \"Military Capability Ratio\" (poměrná síla armád států v dyádě).\n\nRussett také říká, že demokratický mír nepozorujeme jen ve státech, ale i v preindustriálních společnostech. Stejně jako státy, preindustriální společnosti mají vlastní politické systémy, které se dají (ačkoliv je to problematické) popsat jako demokratické nebo nedemokratické. Důvody jsou zde tedy stejné jako v případě států, s tím rozdílem, že je zde obzvlášť důležitá účast lidí na místní „politice”, tj. jestli o budoucnosti svého kmene, vesnice, komunity atd. rozhoduje jeden člověk nebo celá společnost.\n\nDle Doyla je základem odporu demokracií proti vzájemným konfliktům existence liberální ekonomiky a soukromého vlastnictví, obohacené o volební právo, díky kterému je pro společnost poměrně snadné dovést do čela reprezentativní vedení, které stejně jako společnost na rozdíl od despotického monarchy netouží po konfliktu.\n\nMezi nejmírumilovnější preindustriální společnosti patří indiánský kmen Cuna, jehož vůdce (\"nele\") může být kdykoliv svržen, není za svou práci nijak odměněn a většinu rozhodnutí nedělá on, nýbrž celá společnost.\n\nPravým opakem jsou kmeny na Marshallových ostrovech. Vůdce kmene (\"iroij\") je dědičný titul a moc panovníka je neomezená. Pod vůdcem je šlechta (\"bwirik\") a pod nimi zbytek kmene. Struktura těchto kmenů je tedy silně autokratická a tyto kmeny mezi sebou neustále válčí.\n\nVnitřní uspořádání státu se silně odráží na situaci v mezinárodním systému. Demokratický mír by v budoucnosti měl podpořit mír mezi demokraciemi, ale jeho nesprávná interpretace by mohla mít neblahé následky a demokratické státy by mohly napadat státy autoritářské ve snaze o převrat, kterým by získaly hegemonickou nadvládu nad jejich ekonomikami a zajistily si výhodný diplomatický vztah. Z podobného jednání mohou být v dnešní době obviňováni například G. W. Bush či Tony Blair po invazi do Iráku, jak řeší ve svém článku „Iraq and the Democratic Peace” John M. Owen.\n\nSprávným řešením by naopak dle Russetta mělo být pevné zavedení demokratických norem a institucí do okolních demokratických režimů a pomalým procesem integrace „vyvézt” demokratické hodnoty do autoritářských zemí.\n\nKritika demokratického míru začíná kritikou Kantových faktorů, které umožňují mír mezi demokratickými státy. Problematika veřejného mínění jako síly proti bojechtivosti se týká tendence veřejnosti reagovat jenom na konkrétní politické rozhodnutí a neobtěžovat se každodenním chováním státu. Navíc, jak Layne demonstruje na příkladu první světové války, veřejné mínění může být extrémně bojovné nejen vůči nedemokratickým, ale i ostatním demokratickým státům. Mimoto míra vlivu faktoru obchodnického ducha v rámci demokratického míru není jasná kvůli spoustě příkladů, ve kterých obchodnický duch, vzájemná závislost a blízké ekonomické vztahy mezi státy nehrály žádnou roli v prevenci války, například první světové. Proto také není možné říct, jestli státy obchodují mezi sebou, protože jsou v míru nebo jsou v míru, protože obchodují mezi sebou. Dokonce sám Kant nevěřil, že jsou demokracie celkem vzato mírumilovnější.\n\nNa druhou stranu samotné koncepty míru, války a demokratického státu nelze úplně přesně definovat. Je možné říci, že existuje více typů míru a jeho rozlišné příčiny. Mír, často definovaný jako absence války, může být následkem vzájemného odstrašování, existence regionálního hegemona nebo spokojenosti se statusem quo. Problém pak vychází z toho, že tyto případy míru nejsou kvůli tomu, že jsou tyto státy demokratické. Navíc je nelze jednoznačně rozlišit od ostatních variant míru. Z tohoto důvodu by neměly všechny případy míru být považované za způsobené existencí demokratických režimů. Dále dyadická teorie demokratického míru považuje všechny demokratické státy, které neválčí, jako validaci teorie, například: Švýcarsko a Česká republika. Nicméně problém je v tom, že ne každý stát má zájmy a možnost prosazovat své zájmy vojensky a z toho vychází, že nemůžeme všechny státy považovat za demokratické dyády.\n\nJak shrnuje Chan, podle Ida Orena existuje také problém operacionalizace demokracie a různé systémy hodnocení míry demokracie, které často mají tendenci být subjektivní, etnocentrické nebo nekompletní. Také formální typ politického systému státu nemusí být reprezentací skutečného stavu.\n\nDále podle některých teoretiků důkazy „pro“ hypotézu, že demokracie jsou mírumilovné, platí jen v periodě studené války, kdy válka byla definovaná jako mezinárodní konflikt a považování absence války, jako jediné podmínky, je příliš omezující. Jinak řečeno, práh pro započítání ozbrojeného konfliktu jako války je výrazně menší než práh pro započítání státu jako účastníka války. Z toho důvodu například Brazílie patří mezi účastníky druhé světové války stejně jako Rusko, bez ohledu na roli, kterou hrála. Proto podle některých teoretiků frekvence válek mezi státy představuje jenom jeden způsob měření násilí. Přesnější způsob měření by bylo měření intenzity konfliktu. K tomu také lze přidat i občanské a extra-systemické konflikty mezi aktéry, kteří můžou být jak moderní státy, tak i nestátní entity. Layne tvrdí, že jeden z příkladů proti demokratickému míru je Americká občanská válka a říká, že když demokratické normy a kultura neuspějí k zabránění občanské války uvnitř státu, proč máme věřit tomu, že mohou zabránit válce v anarchickém politickém prostředí vládnoucím mezi státy?\n\nNavíc někteří teoretikové věří, že snaha demokracií neválčit může paradoxně znamenat, že je ostatní státy považují za méně silné, a proto jsou i větší šance ke vzniku války mezi demokratickými a nedemokratickými státy. Také existuje otázka, zda by demokratické státy měly ve válkách omezovat použití síly na základě toho, že by institucionální a strukturální vlastnosti demokratických států, které brání konfliktům mezi nimi, měly ovlivnit i jejich chování ve válce. Podle Laynea válka jako taková představuje raritu v mezinárodních vztazích a absence války a korelace mezi demokracií a mírem je prostě náhoda a samotná nemůže validovat teorii demokratického míru. Jinak řečeno, míra vlivu demokratického uspořádání na vznik krizí a její další eskalace není stejná. Dále je obtížné rozlišit zahraniční politiku ovlivněnou normativními demokratickými hodnoty mezi zájmem států. Například tendence státu k formování aliancí a řešení sporů je kompatibilní jak z realistického hlediska, tak i z hlediska teorie demokratického míru. Další problém s institucionálním vysvětlením příčin demokratického míru spočívá v tom, že kdyby strukturální omezení a veřejné mínění bránila válce mezi demokratickými státy, proč neplatí stejné mezi demokratickými a nedemokratickými státy. Mírumilovnost neznamená jen absence války, ale také ultimáta, diplomatické hrozby a podobné druhy tzv. tvrdé moci.\n\nDokonce kauzální vztah mezí mírem a demokracií není jasně viditelný, tj. mír může podporovat rozvoj demokracie, ale také platí i opačný vztah mezi nimi. Paradoxně státy, které jsou nebo věří, že mají větší šance být účastníkem války v budoucnosti, častěji přijímají autokratické vládní struktury, které umožňují lepší strategický status ve srovnání s potenciálními nepřáteli.\n\nPodle Rosata je neválčení demokratických států zapříčiněno společnými společenskými normami. Podle něj také válčení demokratických států s těmi nedemokratickými a zároveň zachování míru mezi demokratickými je způsobeno tím, že nelze nedemokratické státy sankciovat ani jinak kontrolovat a vůdci těchto zemí se nemusí ohlížet na veřejné mínění, nebo na parlament v případě, že by chtěli vyhlásit válku. Demokracie také vždy nepřistupují navzájem s respektem a důvěrou, např. USA v době studené války zasahovaly do vývoje demokracií v rozvíjejících se částech světa, a to ze strachu z komunismu. Podle Rosata je ovšem i problém ve sdílení informací v demokratickém zřízením. Tj. schvalovací proces války, který se musí schvalovat na více úrovních, a z toho vyplývá nemožnost překvapivého útoku, který je součástí války. Dnes je „zárukou“ míru NATO, jelikož naprostá většina demokracií je na území Severní Ameriky a Evropy. Tyto státy jsou součástí NATO, kde platí zásada, že napadení jednoho se rovná napadení všech. Proto není pravděpodobné, že by některý nedemokratický stát napadl nějakého člena.\n\n"}
{"id": "1259893", "url": "https://cs.wikipedia.org/wiki?curid=1259893", "title": "Šiprage", "text": "Šiprage\n\nŠiprage (cyrilicí srbsky/bosensky Шипраге) je vesnice a místní komunita v obci Kotor-Varoš, Bosna a Hercegovina.\n\nV roce 1991 zde žilo 946  obyvatel, a v roce 2013: 788 obyvatel.\n\nBěhem války v Bosně (1992-1995) bylo jedno z 18 táborů Bosnického válečného zajetí obce Kotor-Varoš na policejní stanici (MUP) Šiprage.\n\n♦ Rozloha Šiprage\n\n"}
{"id": "1259894", "url": "https://cs.wikipedia.org/wiki?curid=1259894", "title": "Hindlingen", "text": "Hindlingen\n\nHindlingen je francouzská obec v departementu Haut-Rhin v regionu Grand Est. V roce 2014 zde žilo 643 obyvatel.\n\nObec leží u hranic departementu Haut-Rhin s departementem Territoire de Belfort, tedy i u hranic regionu Grand Est s regionem Burgundsko-Franche-Comté.\n\nSousední obce jsou: Friesen, Fulleren, Hirtzbach, Largitzen, Lepuix-Neuf (Territoire de Belfort), Mertzen, Strueth a Suarce (Territoire de Belfort).\n\n\"Počet obyvatel\"\n\n"}
{"id": "1259896", "url": "https://cs.wikipedia.org/wiki?curid=1259896", "title": "Miguel Ferrer", "text": "Miguel Ferrer\n\nMiguel Ferrer (7. února 1955 Santa Monica, Kalifornie – 19. ledna 2017 Los Angeles) byl americký herec.\n\nNarodil se jako nejstarší syn Josého Ferrera a Rosemary Clooney. Jeho bratrancem je George Clooney. Vyrostl a studoval v Beverly Hills. Věnoval se hudbě a hře na bicí.\n\nV roce 1983 byl jeho z prvních filmů \"The Man Who Wasn't There\", objevil se i ve snímku \"\" (1984). V dalších letech získával i větší role, a tak mezi jeho nejslavnější filmy patří \"Robocop\", \"Žhavé výstřely 2\" a \"Traffic – nadvláda gangů\".\n\nVěnoval se také televiznímu herectví; objevil se v seriálech \"Městečko Twin Peaks\", \"Pohotovost\" a \"Námořní vyšetřovací služba L. A.\".\n\nNaposledy hrál ve filmu \"Iron Man 3\" (2013).\n\n"}
{"id": "1259897", "url": "https://cs.wikipedia.org/wiki?curid=1259897", "title": "AbcHistory.cz", "text": "AbcHistory.cz\n\nabcHistory.cz je soukromý odborný portál na českém internetu, provozovaný od roku 2004. V prvních letech své existence fungoval především jako specializovaný rozcestník internetových stránek s historickou tematikou. Později začal jeho redakční tým příležitostně publikovat i samostatné články, buď recenze nových knih, nebo eseje a analýzy se zaměřením na různá historická témata.\n\nPortál je personálně provázán s rešeršní agenturou abcRedakce.cz a také s Nakladatelstvím Zdeněk Bauer (NZB). V letech 2007–2014 byl jeho součástí také specializovaný realitní server HistorickéNemovitosti.cz, který v této oblasti poskytoval i specializované poradenské služby.\n\nPortál počátkem března 2015 jako první publikoval obsáhlou analýzu příčin Kauzy „Hitler je gentleman“, když ve věcném třídílném článku, už šest dní od vznesených obvinění Ferdinanda Peroutky, naznačil možné pozadí dobových okolností.\n\nV listopadu 2016, den po vítězství Donalda Trumpa ve volbách do úřadu prezidenta USA, zveřejnil jako první obsáhlou zprávu o tom, že v 70. a 80. letech 20. století o Trumpovi a jeho tehdejší manželce shromažďovala informace komunistická Státní bezpečnost. Dne 1. 12. 2006 převzala zprávu Česká televize a od ní pak světová média.\n\nV roce 2009 se portál podílel na prezentaci nově objevené korespondence spisovatele Karla Čapka, vydané tiskem u nakladatelství NZB. V roce 2014 informoval o vydání vůbec prvního uceleného životopisu překladatele a novináře J. A. Trpáka, tvůrce propagačního názvu Česká Kanada.\n\nObjevnost a preciznost rešerší publikovaných na portálu abcHistory.cz opakovaně zmiňovali různí nezávislí komentátoři.\n\n"}
{"id": "1259901", "url": "https://cs.wikipedia.org/wiki?curid=1259901", "title": "Fulleren (Haut-Rhin)", "text": "Fulleren (Haut-Rhin)\n\nFulleren je francouzská obec v departementu Haut-Rhin v regionu Grand Est. V roce 2014 zde žilo 340 obyvatel.\n\nSousední obce jsou: Ballersdorf, Carspach, Hindlingen, Hirtzbach, Mertzen a Saint-Ulrich.\n\n\"Počet obyvatel\"\n\n\n"}
{"id": "1259905", "url": "https://cs.wikipedia.org/wiki?curid=1259905", "title": "Michael Slovis", "text": "Michael Slovis\n\nMichael Slovis je americký kameraman a televizní režisér.\n\nSlovis pracoval od roku 1981 jako kameraman a od roku 1995 jako hlavní kameraman různých filmů. V roce 2000 začal pracovat jako hlavní kameraman televizního seriálu \"Ed\". Později byl hlavním kameramanem seriálů \"CSI: Kriminálka Las Vegas\", \"New Amsterdam\", \"Fringe\", \"Milionový doktor\", \"Rubicon\", \"Running Wilde\", \"Perníkový táta\" a \"Better Call Saul\". Na seriálu \"Perníkový táta\" pracoval jako hlavní kameraman od jeho druhé série až do konce.\n\nJeho režisérský debut byl televizní film \"Spirit\" v roce 2001. Později zrežíroval i několik epizod seriálů \"Ed\", \"CSI: Kriminálka Las Vegas\", \"Rubicon\", \"Perníkový táta\", \"Zákon a pořádek: Útvar pro zvláštní oběti\" a \"Peklo na kolech\". Zrežíroval i dvě části páté série fantasy seriálu \"Game of Thrones\".\n"}
{"id": "1259906", "url": "https://cs.wikipedia.org/wiki?curid=1259906", "title": "Michelle MacLarenová", "text": "Michelle MacLarenová\n\nMichelle MacLarenová, nepřechýleně Michelle MacLaren (* 1965, Vancouver, Kanada) je kanadská televizní režisérka a producentka. Jako režisérka pracovala například v seriálech \"Akta X\", \"Perníkový táta\", \"Walking Dead\" a \"Game of Thrones\". Za seriál \"Perníkový táta\" vyhrála v letech 2013 a 2014 Cenu Emmy jako jeho producentka.\n\nJejí režisérský debut byla epizoda \"John Doe\" v deváté sérii seriálu \"Akta X\", jejíž scénář napsal Vince Gilligan, se kterým později spolupracovala na seriálu \"Perníkový táta\". V listopadu 2014 bylo oznámeno, že MacLarenová napíše a zrežíroval film \"Wonder Woman\". V dubnu 2015 však opustila projekt kvůli rozdílným názorům v produkčním týmu.\n"}
{"id": "1259910", "url": "https://cs.wikipedia.org/wiki?curid=1259910", "title": "Pothia", "text": "Pothia\n\nPothia, také nazývané podle ostrova Kalymnos (), je hlavní město regionální jednotky Kalymnos v Řecku. Nachází se na ostrově Kalymnos a je hlavním sídlem stejnojmenné obce. Je jedním z 11 sídel na ostrově a leží v blízkosti historického hlavního města Chorio.\n\nPodle sčítání v roce 2011 mělo město 12 324 obyvatel.\n\nMěsto bylo založeno v roce 1850, když pirátské nájezdy polevily a umožnily přesun obyvatel blíže k moři. Jeho populace rychle rostla a během italského období bylo postaveno mnoho domů v benátském stylu.\n\nV horní části města stojí kostel Chrisocheria postavený řádem johanitů. Ve městě se nacházejí dvě muzea. Prvním je archeologické museum na Kalymnu a druhým je námořní muzeum, které dokumentuje lov dějiny lovu mořských hub a námořnictví. Další památkou města je katedrála proměny Ježíše Krista postavená v 19. století, ve které jsou mramorové sochy od Giannoulis Chalepas.\n"}
{"id": "1259933", "url": "https://cs.wikipedia.org/wiki?curid=1259933", "title": "Giovanni Furno", "text": "Giovanni Furno\n\nGiovanni Furno (1. ledna 1748 Capua – 20. června 1837 Neapol) byl italský hudební skladatel a pedagog.\n\nNarodil se 1. ledna 1748 v Capui. Záhy osiřel nebo byl nalezencem. Díky knězi, jehož jméno není známo, byl přijat na neapolskou konzervatoř \"Conservatorio di Sant'Onofrio a Porta Capuana di Napoli\", která převzala náklady na jeho vzdělání. Pod vedením Carla Cotumacciho (1709–1785) studoval basso continuo, kontrapunkt a skladbu. Ke karnevalu v roce 1778 zkomponoval pro divadlo konzervatoře hudební komedii \"L'allegria disturbata\". Úspěch si vynutil i opakování pro veřejnost v Teatro Nuovo. Pro toto divadlo pak ještě zkomponoval operu \"L'impegno\" a patrně i několik dalších oper, které se nedochovaly a neznáme ani jejich jména.\n\nJiž jako student působil jako asistent Carla Cotumacciho a po jeho smrti v roce 1785 jej nahradil. Na \"Conservatorio della Pietà de´Turchini\" vyučoval kompozici do roku 1808 a poté přešel na \"Real Conservatorio di Musica San Pietro a Maiella\". Byl považován za jednoho z nejlepších pedagogů konzervatoře. Do důchodu odešel v roce 1835, ale až do své smrti pobíral plný plat. Zemřel na choleru 20. června 1837. Mezi jeho žáky prosluli zejména Luigi Ricci, Saverio Mercadante, Vincenzo Bellini, Lauro Rossi a Errico Petrella.\n\nJako skladatel komponoval převážně chrámovou hudbu a skladby pro varhany. Důležitá je však především jeho činnost pedagogická a teoretická.\n\n\n\n\n\n\n\n"}
{"id": "1259937", "url": "https://cs.wikipedia.org/wiki?curid=1259937", "title": "Mistrovství Československa v krasobruslení 1979", "text": "Mistrovství Československa v krasobruslení 1979\n\nMistrovství Československa v krasobruslení 1979 se konalo 5. ledna až 7. ledna 1979 v Bratislavě.\n\n\n"}
{"id": "1259938", "url": "https://cs.wikipedia.org/wiki?curid=1259938", "title": "Mistrovství Československa v krasobruslení 1978", "text": "Mistrovství Československa v krasobruslení 1978\n\nMistrovství Československa v krasobruslení 1978 se konalo 7. ledna a 8. ledna 1978 v Brně.\n\n"}
{"id": "1259942", "url": "https://cs.wikipedia.org/wiki?curid=1259942", "title": "Na večer Bílé soboty", "text": "Na večer Bílé soboty\n\nNa večer Bílé soboty (též psáno \"Na večer bílé soboty\") je jednoaktová opera českého skladatele Antonína Vojtěcha Horáka na libreto Adolfa Weniga. Napdána byla roku 1897 a poprvé byla provedena dne 21. září 1898 v Národním divadle v Praze.\n\nOba autoři byli na počátku své kariéry: pro 24letého Weniga to byla první větší práce, o rok mladšího Horáka nazvala kritika skladatelem „úplně neznámým“. Námětem je prostá příhoda z venkovského prostředí, i když tragický konec připomíná dobově populární veristické aktovky – ostatně při své premiéře byla opera \"Na večer Bílé soboty\" hrána v kombinaci s programovým dílem italského verismu, \"Komedianty\" Ruggera Leoncavalla. Libretista Adolf Wenig své dílo věnoval „památce svého otce, děda a praděda, učitelů venkovské školy“. Libreto je zpracováno originálním způsobem, i když kritika připomínala, že dějiště opery (kruchta venkovského kostela) není ideální z hlediska motivace přítomnosti různých postav i z hlediska scénického ztvárnění a rovněž původní nápad po krátké předehře otevřít oponu, odehrát první scénu kostelního zpěvu, a poté oponu zavřít a pokračovat vlastní předehrou náladově předjímající romanticko-tragický děj, vzbudil u recenzenta \"Národních listů\" pochybnosti.\n\nZ Horákovy hudby byla nejvíce chválena první scéna, vyobrazení zpěvu z českého venkovského kostela, zejména využitím nástrojů dokonale charakterizující atmosféru. Jinak byla jeho hudba charakterizována jako poněkud povšechná, s názvuku „národní“ hudební školy, a nikoli veristicky emotivní, naopak velmi střízlivá, až suchá, nejšťastnější v detailní drobnokresbě. Orchestrální část opery hodnotila kritika příznivěji než vokální, protože zpěvu vévodila přísná deklamace a příležitosti k charakterizaci postav nebo lyrickým zastavením, které libreto poskytovalo, nebyly využity. Cekově kritik \"Národních listů\" soudil, že „první pokus dopadl [pro mladého skladatele] zcela slušně“.\nV Národním divadle byla opera střídavě dávána po dobu jednoho roku, večer doplňovaly různé tituly. Obecenstvo ji přijalo příznivě a dosáhla dobrého počtu 13 představení celkem. Po pražském Národním divadle uvedlo Horákovu operu ještě Národní divadlo v Brně (premiéra 15. prosince 1900), ale později již hrána nebyla. V roce 1900 vystoupil Horák, povzbuzen poměrným úspěchem své prvotiny, se svou druhou, celovečerní operou \"Babička\" podle známé stejnojmenné novely Boženy Němcové.\n\nLibreto vydal roku 1898 nakladatel Alois Wiesner.\n\n(Kůr vesnického kostela, roku 1830) Předehra. Součástí je scéna z velikonoční mše (je večer Bílé soboty). Z kostela je slyšet zpěv kněze a lidu, na kůru zpívají učitelé s rodinami a hrají venkovští hudebníci, řídí učitel Brázda (sbor \"Vstalť jest této chvíle\" a \"Te Deum\"). Po předehře se zpěváci a hudebníci rozcházejí 'sbor \"Tak šťastně skončeno je dnešní Vzkříšení\"). Brázdův syn Jan a správcovic Márinka si smlouvají schůzku. Všichni odcházejí, jen správce zůstává, chce o něčem promluvit s učitelem. Brázda využívá příležitosti a snaží se u správce prosit za mladé milence (arioso \"Své prosby zase k srdci vašemu\"), ale Soukup opět odmítá, Márinka se má dostat doktorovi z města. Ale po učiteli by na dnešní noc chtěl, aby mu nechal kůr kostela otevřený. Vypráví o tom, jak se kdysi zavázali s farářem, učitelovým bratrem, že ten, kdo z nich dříve skoná, přijde povědět druhému o záhrobním životě. Farář před půl rokem zemřel a dnes se má zjevit (árie Soukupa \"Za bílou zdí tam pod drnem\"). Brázda mu to slíbí. O samotě jej napadá lest: může si obléci šaty nebožtíka bratra, jemuž je tak jako tak podoben, a přijít na kůr místo něj, aby pohnul Soukupem ve prospěch Jana a Márinky (árie \"Můj bože, hlavou víří divně\"). Je mu při tom kacířském pomyšlení úzko, ale odhodlává se to vykonat pro blaho dětí.\n\nStmívá se, zvenčí je slyšet zpěv děvčat (sbor \"Škoda je těch božích květů\"). Na kůr se uchylují oba milenci, kteří nemají pro schůzku jiného bezpečného místa (duet \"Co on tu chce? … Svou lásku skrývat musíme\" a Janův zpěv \"Noc jemnou sáhla rukou svou\"). Musí se ukrýt před Brázdou, který je připraven na provedení svého záměru, ač má strach. Když se dostaví Soukup, učitel v přestrojení za nebožtíka odmítá prozradit tajemství posmrtného života, ale žádá správce, aby nepřekážel své dceři v lásce (árie \"Já přišel, slib svůj abych tobě splnil\"). Při couvání k odchodu však spadne ze schodů a zlomí si vaz. U mrtvého se seběhnou Soukup, Jan a Márinka. Správce lest pochopí, ale hodlá splnit mrtvému poslední přání a dává souhlas ke sňatku své dcery s učitelovým synem.\n\n"}
{"id": "1259944", "url": "https://cs.wikipedia.org/wiki?curid=1259944", "title": "České kláštery servitů", "text": "České kláštery servitů\n\nToto je seznam zahrnující české kláštery řádu služebníků Mariiných (servitů), vesměs zaniklé.\n\n"}
{"id": "1259945", "url": "https://cs.wikipedia.org/wiki?curid=1259945", "title": "Miriam Hrušková", "text": "Miriam Hrušková\n\nMiriam Hrušková (30. srpna 1959 – 20. dubna 1982) byla česká zpěvačka. Její matka byla Jana Berousková.\n\nMiriam Hrušková měla matku Češku a otce Kubánce, který tu studoval. Matka však Miriam kvůli tomu, že ji počala s cizincem, odložila do dětského domova, kde se jí ujala paní Hrušková, jež Miriam dala svoje příjmení a nový domov. Mezi její známé písně patří \"\"Hotel Romeo\"\", \"\"Už je ti šestnáct pryč\"\" nebo \"\"Slzy a pot\"\". Za svůj krátký život vydala jediné album. Spolupracovala s hudebníkem Jindřichem Brabcem, se zpěvákem Václavem Neckářem a jeho kapelou Bacily a s kapelou Motor.\n\nMiriam Hrušková byla zamilovaná do jednoho technika ze Supraphonu. Ten ji však náhle opustil a Miriam rozchod s ním psychicky neunesla. Dne 20. dubna 1982 spáchala sebevraždu – oběsila se v nahrávacím studiu.\n\n\n\n"}
{"id": "1259946", "url": "https://cs.wikipedia.org/wiki?curid=1259946", "title": "Klášter servitů na Bílé hoře", "text": "Klášter servitů na Bílé hoře\n\nKlášter servitů na Bílé hoře v Praze s kaplí svatého Martina je nedokončený projekt výstavby kláštera servitů na Bílé Hoře, z něhož se dochoval jen objekt pozdější \"Velké hospody\".\n\nVýstavba kláštera řádu servitů a budoucího mariánského kostela na počest vítězství císařského vojska v bitvě na Bílé hoře byla slavnostně zahájena položením základního kamene 25. dubna 1628, tedy v době třicetileté války. Události se zúčastnil sám císař Ferdinand II., pražský arcibiskup Arnošt Vojtěch kardinál z Harrachu a generál řádu servitů, Jindřich.\n\nNedlouho poté, v roce 1631, však byla výstavba zastavena. Důvodem byla jednak častá tažení vojenských skupin těmito místy a nakonec obsazení Prahy saskými vojsky. Dalším neméně podstatným důvodem byl nedostatek vodních zdrojů na bělohorské plošině. Řád se rozhodl přemístit do nového kláštera při kostele sv. Michala na Staré Město pražské, kde se usídlil a bělohorský pozemek byl prodán.\n\nNedokončený areál, jenž se postupně měnil v ruinu, poté seriviti roku 1673 s povolením arcibiskupa prodali Maxmiliánu Valentinovi, hraběti Martinicovi. Ten zde nejdříve vybudoval v letech 1673-89 špitál, pro nějž byl dokončen kostelík sv. Martina. Západní průčelí kaple pochází až z roku 1719, jak dokládá zachovalé datum. Špitál či spíše chudobinec, nalézající se snad po severní straně kaple, měl sloužit pro šest žen. Patrně současně se špitálem došlo k úpravě někdejšího rozestavěného konventu na zájezdní hospodu (tzv. Velká hospoda). Postupně docházelo k několika barokním úpravám areálu, jak ukazuje také vstupní portál hostince, vzniklý někdy během 18. století. Po požárech v letech 1740 a 1757 došlo k dílčím opravám (roku 1751 doložena obnova kaple), další se uskutečnily roku 1840, krátce před požárem v roce 1842, který stavbu poškodil. Patrně do roku 1862 špitál zanikl a kaple sv. Martina byla předělena novým patrem, i když se zachovala původní klenba ze 2. poloviny 17. století. \n\n"}
{"id": "1259948", "url": "https://cs.wikipedia.org/wiki?curid=1259948", "title": "Riverdale (seriál)", "text": "Riverdale (seriál)\n\nRiverdale je americký televizní dramatický seriál, volně inspirovaný postavami z komiksů vydavatelství Archie Comics. Stanice The CW si ho objednala do své vysílací sezony 2016–2017. Pilotní díl měl premiéru 26. ledna 2017. Druhá řada byla potvrzena 7. března 2017. Premiéra druhé řady se uskutečnila 11. října 2017. V září 2017 byl oznámen nový projekt, spin-off seriálu nazvaný \"Chilling Adventures of Sabrina\". Dne 31. ledna 2019 byla objednána čtvrtá řada. Čtvrtá řada měla premiéru dne 9. října 2019. \n\nSeriál sleduje postavy Archie komiksů, s K.J. Apou v roli Archieho Anderwse, Lili Reinhart jako Betty Cooper, Camilou Mendes jako Veronicou Lodge, nováčkem ve městě a Colem Sprousem jako Jugheadem Jonesem, vypravěčem seriálu. Seriál také sleduje Ashleigh Murray jako Josie McCoy, hlavní zpěvačku the Pussycats a Madelaine Petsch jako Cheryl Blossom, sestru Jasona Blossom, který je centrem záhady první řady. Další postavy v seriálu jsou Kevin Keller, Fred Andrews, Alice Cooper a Hermione Lodge, rodiče Archieho, Betty a Veronicy.\n\nV roce 2019 byl oznámen nový spin-off nazvaný \"Katy Keene\" inspirovaný komiksy studia Archie Comics, ve kterém bude hrát Ashleigh Murray postavu Josie McCoy. Seriál je objednaný na rok 2020.\n\nNa mezinárodní Netflix, kde bude epizoda seriálu dostupná vždy den po odvysílání seriálu na americké stanici The CW.\n\nSeriál \"Riverdale\" původně vyvíjela stanice Fox v roce 2014. Nicméně Fox od projektu odpustil a přesunul se do stanice The CW, kde byl pilotní díl oficiálně objednán 29. ledna 2016. Natáčení pilotu začalo 14. března a skončilo 1. dubna. Produkce dvanácti epizod první série začala 7. září 2016 ve Vancouveru.\n\nDruhá řada byla potvrzena 7. března 2017. Natáčení bylo zahájeno v polovině června roku 2017 ve Vancouveru a ve Fraser Valley. 25. dubna 2017 bylo oznámeno, že otce Veronicy, Hirama Lodge, si zahraje Mark Consuelos. 12. května bylo oznámeno, že Ross Butler se neobjeví v druhé řadě, kvůli jeho roli v seriálu \"13 Reasons Why,\" jeho roli převezme Charles Melton. Ten samý den bylo oznámeno, že role Caseyho Cotta byla povýšena na roli hlavní. V červenci byla do vedlejší role Penny Peabody obsazena herečka Brit Morgan. V srpnu byl do role Nicka St. Claira, Veronicy ex-přítele z New Yorku, obsazen Graham Phillips.\n"}
{"id": "1259951", "url": "https://cs.wikipedia.org/wiki?curid=1259951", "title": "Automatický mlýn NUPOD", "text": "Automatický mlýn NUPOD\n\nAutomatický mlýn NUPOD je funkcionalistická průmyslová stavba dokončená roku 1938 na Suchovské silnici 3 v Trnavě. Patří mezi vrcholná díla slovenského architekta Emila Belluše. \n\nProjekt tohoto mlýna objednalo Nákupní ústředí potravinářských družstev (NUPOD), pro které Belluš navrhl družstevní domy v Bratislavě. Průmyslový charakter objektu a jeho úplná nezávislost na tradici dovolovaly více než veřejné městské stavby. Moderní průmyslový mlýn byl něčím zcela jiným než tradiční mlýny. \n\nTrnavský objekt sestává z lapidárně rozdělených a protikladně tvarovaných základních objemů: ze skladu obilí, který tvoří osm válcových sil a ze šestipodlažního hranolu s dlouhými řadami oken, ve kterém jsou hlavní provozy mlýna. Mezeru mezi nimi přemosťují menší objemy s dopravníky a vodojemy na sloupech. Konfiguraci výrazně dotvářejí dvě šikmo seříznuté plochy. Jedna je u násypky - jsou zde přívody obilí do jednotlivých sil, druhá, šikmá plocha překrývá schodiště. V obou případech jsou tyto tvary přímým průmětem vnitřní funkce. \n\nProvoz mlýna je zjednodušeně následující: ze železniční vlečky se obilí vykládá, čistí a upravuje, přepravuje se nahoru a nasype se do sil. Z nich pak jde na různá podlaží, kde se mele a zpracovává. Šikmým dopravníkem se přepravuje do samostatně stojícího skladu mouky. Tento sklad, nižší a samostatně stojící, často unikne pozornosti při sledování čisté krásy hlavní budovy mlýna. Je to však neobvyklý objekt. Má obdélníkový půdorysný tvar v poměru stran 6:4. Průčelí jsou volné a na nich jsou úzké pásová okna táhnoucí se kolem celé stavby. Ve středu dispozice bylo otevřené schodiště s půlkruhovými podestami. \n\nMlýn byl často publikován v různých souborech vybraných staveb moderní architektury. Mnozí s nadšením hodnotili dokonalou výtvarnou kompozici mlýna, ale zdá se, že právě neoddělitelné vzájemné přestoupení funkce a kompozice je vrcholným architektonickým výkonem. Bellušovo vyjádření \"všude se volily prvky konstruktivně, přiléhající co nejvíce vnitřnímu obsahu\" sice zdánlivě zdůrazňuje funkcionalistickou automatiku, ale to je také symptomatické pro tuto dobu. Málokdo tehdy zdůrazňoval svou schopnost tvořit krásné, když na prvním místě bylo vždy účelné, Belluš zde na jedné straně dokazuje svou klasickou schopnost proporčně přímo dokonale komponovat, ale současně i sebejistou práci s vnitřním uspořádáním.\n\nLe Corbusier má na začátku jedné kapitoly ve své knize \"Le Vers une architecture\" vyobrazenou podobnou figuru válcového sila. Je to skupina devíti prostých válců, jako příklad přímočaré funkcionální krásy. Bellušův mlýn je složitější, neboť je vlastně jakýmsi strojem - i když ne na bydlení. I v jeho názvu se stále traduje slovo \"plně automatický\" jako výraz strojovosti. Mlýn není pouze exemplární příklad seskupení válců. V tom, jak spojil funkcionalitu s formou je ještě umocnenejším a komplexnějším ztělesněním moderní fukcionální doby. Ladislav Foltyn napsal, že \"tady estetická funkce nepřistupovala zvenčí, existuje v samotné podstatě mlýna\".\nBylo to dílo spojené s funkcionalistickým názorem, vnitřně svázané se začátkem třicátých let. Zatímco ostatní architekti prezentovali starší či novější, ale spíše konzervativní díla, Belluš se ještě i v druhé polovině třicátých let prezentoval moderní architekturou.\n\n"}
{"id": "1259955", "url": "https://cs.wikipedia.org/wiki?curid=1259955", "title": "K. J. Apa", "text": "K. J. Apa\n\nKeneti James K.J. Apa (* 16. června 1997, Auckland, Nový Zéland) je novozélandský herec. Proslavil se díky roli Kana Jenkinse v australské telenovele \"Shotland Street\". V roce 2016 byl obsazen do role Archieho Andrewse v seriálu \"Riverdale\"\n\nNarodil se v Aucklandu na Novém Zélandu. Je synem Tessy a Kenetiho Apa. Má dvě starší sestry Ari a Timenu.\n\nV roce 2016 byl obsazen do role Archieho Andrewse v seriálu stanice The CW \"Riverdale\".. V roce 2017 měl premiéru film \"Psí poslání\", ve kterém si zahrál roli Ethana. V roce 2018 si zahrál roli v úspěšném filmu \"Nenávist, kterou jsi probudil.\" O rok později si zahrál v romantické komedii \"Poslední léto\".\n\n"}
{"id": "1259958", "url": "https://cs.wikipedia.org/wiki?curid=1259958", "title": "Michael Osvald Thun-Hohenstein", "text": "Michael Osvald Thun-Hohenstein\n\nMichael Osvald hrabě Thun-Hohenstein (\"Michael Oswald Graf von Thun und Hohenstein\") (13. října 1631 – 30. ledna 1694 Praha) byl český šlechtic z rodu Thun-Hohensteinů. Zastával zemské úřady ve správě Českého království, především proslul jako jeden z nejaktivnějších aristokratických stavebníků druhé poloviny 17. století a pro své záměry angažoval významné architekty (Carlo Lurago, Francesco Caratti, Jean-Baptiste Mathey). Nechal postavit Toskánský palác v Praze, zámecké a sakrální stavby vznikly z jeho podnětu také na venkovských statcích v různých částech Čech (Klášterec nad Ohří, Žehušice, Ledeč nad Sázavou).\n\nNarodil se jako syn Jana Zikmunda Thun-Hohensteina (1594–1646) a jeho druhé manželky Anny Markéty z Wolkenstein-Trostburgu (cca 1600–1635). Pocházel z velmi početné rodiny, měl 18 sourozenců, řada z nich ale zemřela v dětství. Jeho starší bratři Guidobald (1616–1668) a Václav (1629–1673) se dali na církevní dráhu, nejstarší bratr Kryštof Šimon (1615–1643) byl zabit v souboji se švédským důstojníkem. Michael Osvald vyrůstal v Praze a na zámku v Děčíně, poté studoval se starším bratrem Václavem v Salzburgu, po smrti nejstaršího bratra Kryštofa Šimona měl od roku 1643 v rámci rodiny důležité postavení jako univerzální dědic rozsáhlého majetku v Čechách. Po studiích absolvoval kavalírskou cestu, doložen je jeho pobyt v Římě (1652–1653), studoval také v Lovani. \n\nSe starším bratrem Guidobaldem se zúčastnil diplomatické cesty do Řezna (1654), téhož roku byl jmenován císařským komořím. S ohledem na snahu o správu majetku převážně v severních Čechách rezignoval na kariéru u vídeňského dvora a zůstal v Čechách. Od roku 1664 byl přísedícím zemského soudu, zároveň se stal členem sboru místodržících Českého království. V roce 1687 byl jmenován tajným radou. Od roku 1693 byl seniorem celého rozvětveného rodu Thunů, proto téhož roku navštívil Trident, v jehož okolí měla rodina svá nejstarší sídla. \n\nZ otcova majetku zdědil původně jen panství Felixburg, protože se ale jeho starší bratři jako církevní hodnostáři vzdali svých dědických podílů, v letech 1655–1656 převzal navíc Klášterec nad Ohří s padesáti vesnicemi, část Benešova nad Ploučnicí a Pětipsy. V roce 1661 koupil poblíž Čáslavi od Valdštejnů panství Žehušice s 32 vesnicemi (cena 110 000 zlatých), později ještě významně rozšířil svůj majetek v roce 1677 o Ledeč nad Sázavou, k níž patřilo 30 vesnic (cena 133 000 zlatých), téhož roku koupil ještě Svojšice na Kolínsku. Mezitím po starším bratru Guidobaldovi zdědil v roce 1668 statky v Tyrolsku a nemovitosti v Praze. V Praze pak ještě v roce 1685 koupil za 21 000 zlatých od Václava Ferdinanda Lobkovice pozemky a nemovitosti poblíž Hradčanského náměstí.\n\nV roce 1671 s císařským svolením zřídil ze svého majetku fideikomis, který zahrnoval Klášterec nad Ohří, Felixburk, Pětipsy, Žehušice, statky v Tyrolsku a domy v Praze. Po rodech Černínů, Slavatů, Eggenbergů nebo Schwarzenbergů patřil koncem 17. století k nejbohatším velkostatkářům v Čechách. Z fideikomisu byla jako alod vyčleněna panství Ledeč nad Sázavou a Svojšice, která byla určena pro dcery. Klášterecký majorát zdědil po Michaelově smrti jeho mladší bratr Maxmilián (1638–1701), Toskánský palác zdědil další bratr Romedius Konstantin (1641–1700).\n\nNejvětší pozornost věnoval Michael Osvald svému sídelnímu městu Klášterci nad Ohří, které za jeho éry prošlo výraznou proměnou. Nejprve došlo na stavební úpravy zámku, které probíhaly již od konce padesátých let 17. století, v letech 1665–1670 byl na jeho náklady vystavěn kostel Nejsvětější Trojice (architekt Carlo Lurago) a v prostoru mezi zámkem a kostelem vznikla hodnotná stavba saly terreny doplněná sochařskou výzdobou od Jana Brokoffa. Protože na svých severočeských statcích neměl vhodnou lokalitu pro pořádání honů, koupil v roce 1661 Žehušice s rozsáhlým loveckým revírem. Podle projektu Francesca Carattiho zde nechal postavit lovecký zámek ve stylu italských vil dokončený v roce 1679. Jako stavebník byl později aktivní i na dalších zakoupených panstvích. V Ledči nad Sázavou nechal poblíž hradu postavit barokní letohrádek (1685–1694, architekt pravděpodobně Jean Baptiste Mathey), ve Svojšicích dokončil stavbu zámku započatou předchozími majiteli (1678).\n\nV Praze je nejvýznamnější památkou na stavební činnost Michaela Osvalda Thuna Toskánský palác na Hradčanském náměstí, který svým umístěním a velikostí odrážel ambice Thunů koncem 17. století (Michael Osvald tehdy usiloval o knížecí titul). V 80. letech 17. století skoupil několik domů v západní části Hradčanského náměstí a vzápětí přistoupil ke stavbě monumentálního paláce podle projektu architekta J. B. Matheye, který do českého prostředí importoval italské vlivy. Palác byl částečně obyvatelný již kolem 1690, stavební práce ale pokračovaly v jeho severní části. Plně dokončen byl až za následující majitelky Anny Marie Toskánské, po níž nakonec nese dodnes jméno Toskánský. \n\nI když je doloženo, že Michael Osvald Thun kupoval například také obrazy nebo knihy, nejednalo se o cílevědomé budování uměleckých sbírek. Jeho prioritou byla reprezentace rodu na poli architektury.\n\nV roce 1654 se v Salzburgu oženil s hraběnkou Alžbětou Lodron-Laterano (1635–1688), neteří salzburského biskupa Parise Lodrona. Jediný syn František Antonín (1667), narozený v Praze, zemřel v kojeneckém věku, dospělého věku se dožily dvě dcery. Starší Eleonora (1661–1723) se v roce 1679 provdala za knížete Antonína Floriána z Lichtenštejna. Zatímco v tomto naplánovaném sňatku se odrážely vysoké ambice Thunů, mladší dcera Marie Magdalena (1665-1708) se proti otcově vůli z vlastního rozhodnutí a s hrozbou vydědění provdala za poměrně nevýznamného hraběte Františka Josefa Serényiho. Po otcově smrti sestry společně držely Ledeč nad Sázavou, Eleonora navíc sama vlastnila Svojšice a po strýci Romediu Konstantinovi zdědila v roce 1700 také Toskánský palác.\n\nPo ovdovění se Michael Osvald v roce 1689 podruhé oženil s hraběnkou Annou Cecílií z Thannhausenu (1674–1721), která byla mladší o 43 let. Z tohoto manželství nevzešlo žádné potomstvo, podruhé se Anna Cecílie provdala za hraběte Aloise Tomáše z Harrachu, pozdějšího neapolského místokrále. \nMichael Osvald je pohřben v kryptě kostela Nejsvětější Trojice v Klášterci nad Ohří, kde jsou jeho ostatky k vidění v rámci jednoho z prohlídkových okruhů kláštereckého zámku.\n\n\n"}
{"id": "1259959", "url": "https://cs.wikipedia.org/wiki?curid=1259959", "title": "Dějiny Trenčína", "text": "Dějiny Trenčína\n\nPodle historických a archeologických důkazů je oblast dnešního města Trenčín osídlena od paleolitu.\n\nPřírodní poměry a geografická poloha umožňovaly osídlení Trenčína již od starší doby kamenné - paleolitu, který je na území Slovenska vymezený obdobím přibližně 2 000 000 až 8 200 př. n. l. První lidé přišli na území Trenčína v mladším paleolitu (asi 38 000 let př. n. l.). Paleolitický člověk se živil převážně lovem a sběrem, na což byly v trenčínské lokalitě vhodné podmínky. Archeologické výzkumy prokázaly toto osídlení v jihovýchodní části města pod jižním hřbetem lesoparku Brezina. V mladší době kamenné - neolitu žil v trenčínské lokalitě lid želiezovské kultury. Tato doba je charakteristická přechodem na zemědělský způsob obživy. Trenčínská lokalita však neposkytovala ideální podmínky pro první, primitivně hospodařící rolníky. V pozdní době kamenné - eneolitu, přibližně 3 000 – 1 900 let př. n. l. osídlil podstatnou část Slovenska lid badenské kultury. Sídliště lidu této kultury se rozprostírala v nížinách a na úpatích hor, využívajíce přitom blízkost Váhu. V době bronzové žil na tomto území lid maďarovské kultury. Osady této kultury se nalézaly obvykle na vyvýšených místech a proto i v Trenčíně se vyskytovaly na hradní skále a na pahorku Breziny. Osídlení na hradní skále nebylo pouze útočištěm, ale bylo i střediskem řemeslné výroby. V pozdní době bronzové přišel na území Trenčína lid lužické kultury, pro kterou je typický žárový způsob pohřbívání. V mladší železné době- laténské době byla hradní skála osídlena lidem púchovské kultury. Tento lid podléhal postupně vlivu Keltů, kteří osídlili jižní část Slovenska. Výskyt Keltů v Trenčíně přímo doložen není, ale v této oblasti je archeologickými nálezy - zejména mincemi, doložený jejich vliv.\n\nV období kolem přelomu letopočtu přišli na území Slovenska Germáni, jejichž pobyt v trenčínské lokalitě je doložen římským nápisem na trenčínské hradní skále. Tento nápis pochází z roku 179 a je důkazem styku trenčínské lokality s tehdejším civilizovaným světem. Římský název osady na území Trenčína je Laugaricio a nápis informuje o vítězství římského vojska. Význam této lokality z hlediska Římské říše spočíval především v tom, že ležela poměrně blízko římské hranice - limes Romanus, která vedla podél Dunaje, a byla osídlena nepřátelským germánským etnikem. Z tohoto území podnikali Germáni výpady proti Římské říši a Římané ve snaze zajistit bezpečnost svého území museli podnikat výpady do germánského vnitrozemí, tedy i na území dnešního Slovenska. Území Trenčína nebylo významné pouze z vojenského hlediska ale i z hlediska obchodního. Kotlinou Váhu vedla jedna z větví tzv. Jantarové cesty, kterou se do Říma dovážel z baltského pobřeží jantar. Právě to může být hlavní důvod existence osady, kterou se však dosud nepodařilo přesně lokalizovat. Existence takové osady je doložena i v Ptolemaiově mapě, kde je zakreslena osada Leukaristos. Kontakty na Římskou říši jsou doloženy nálezy římských mincí v areálu Trenčínského hradu i Breziny.\n\nV období stěhování národů přišli na území Slovenska Slované, přičemž není prokázána kontinuita osídlení z předslovanského období. Nejstarší slovanské osídlení z Trenčína je doloženo až koncem 7. století. V 9. století byla oblast poměrně hustě osídlena Slovany, což vytvořilo předpoklad pro vytvoření určitého správního, politického a christianizačního centra. V tomto období je doloženo slovanské osídlení v lokalitách Trenčianske Biskupice, Kubrá, Trenčín - Juh, Zamarovce a Skalka nad Váhom. Hradní skála byla přírodní dominantou v osídlené oblasti a představovala důležitý strategický bod. Křesťanská rotunda, vybudovaná v tomto období na hradní skále, byla církevním centrem pro široké okolí. Rotunda patří k typu, který se vyskytoval na území Slovenska v oblastech, které byly součástí Velkomoravské říše. V nižších polohách trenčínské hradní skály se soustřeďovaly další mocenské funkce. V tomto období pravděpodobně vznikl i název města, který je slovanského původu. Vznik a význam názvu je však dosud nevyjasněný.\n\nVýznam Trenčína značně vzrostl v 11. století. O území Trenčína zpočátku projevovali zájem čeští i polští panovníci, ale předpokládá se, že od roku 1018 se stal Trenčín součástí Uherska. Význam Trenčína spočíval zejména v jeho výhodné poloze a proto plnil řadu důležitých funkcí. Měl exponované obranné postavení na hranicích s českými zeměmi, v důsledku čehož začali uherští panovníci budovat na trenčínské hradní skále Trenčínský hrad. Vznik hradu se datuje do 11. století, kdy sestával z obytné věže a rotundy. Obytná věž byla situována na nejvyšším bodě hradního komplexu. Tento komplex se postupně formoval přistavováním paláců a fortifikačních systémů. Trenčínský hrad neměl pouze obrannou, ale i správní funkci. Stal se sídelním centrem Trenčínského komitátu, území spravovaného z Trenčínského hradu, které se formovalo v průběhu 11. století. Tato správní jednotka zahrnovala území celého středního Pováží a Trenčín byl sídlem takto vyčleněné územní jednotky až do roku 1922. Významným faktorem při vzniku města byla poloha na křižovatce obchodních cest. Obchodní cesta vedoucí podél Váhu se v Trenčíně setkávala s obchodní cestou, která spojovala Pováží s Ponitřím a s obchodní cestou směřující přes Váh a karpatské průsmyky na Moravu. Na této křižovatce vznikla tržní osada, ze které se později vyvinulo město Trenčín. První osídlení vznikalo v podhradí, na přístupových cestách k hradu, mezi hradní skálou a tokem řeky Váh. Tržiště se nacházelo v prostorách dnešního Mírového náměstí. Protáhlé trojúhelníkové náměstí se tvořilo vedle staré historické cestě vedoucí Povážím na terase nad řekou Váh. Obyvatelé tržní osady se zabývali nejen zemědělstvím, ale i řemeslem a obchodem. Je však doložen i příchod kolonistů z Německa. Předpokládá se, že kolem roku 1200 přišli do města johanité, kteří zde v polovině 13. století založili klášter. Nejstarší písemné zmínky o Trenčíně pocházejí z let 1067, 1091 a 1111, kdy se v Zoborské listině vzpomínají mýta na Pováží, patřící zoborskému opatství. Samotná tržní osada zpočátku patřila Trenčínskému hradu.\nV roce 1241 vtrhli do Uher Mongolové, jisté však je, že Trenčínský hrad jejich náporu odolal.\nPo mongolském vpádu následovaly na hradě další opevňovací práce, které podporoval uherský panovník Béla IV. V době mongolského vpádu byl trenčínským županem Bohumír (\"Bohumil, Bogomil, Bogomerius\"), jehož zásluhy vzpomíná král Béla IV.\n\nKoncem 13. a začátkem 14. století byl Trenčín sídlem Matúše Čáka Trenčanského. Tento velmož postupně sjednocoval své izolované majetky a zvolil si Trenčín za své sídelní město. V letech 1290–1301 byl bratislavským županem a v letech 1296–1297 palatinem. Po vymření vládnoucího rodu Arpádovců se Matúš aktivně zapojil do boje o uherský trůn. Nejprve podporoval českého kralevice Václava, za což dostal doživotně županskou hodnost a všechny královské majetky v Trenčínské, Nitranské a komárňanské župě. Pak podporoval Otu Bavorského a následně Karla Roberta z Anjou. Ten ho v roce 1308 jmenoval královským taverníkem a později jedím ze tří palatinů. Na vrcholu své moci byl Matúš v letech 1311–1312, kdy částečně nebo zcela ovládal 14 žup převážně na dnešním západním a středním Slovensku a i Vyšehrad v dnešním Maďarsku. Podléhalo mu asi 50 hradů. Na území, které ovládal, však vládl bez ohledu na zájmy krále a proto byl v roce 1312 zbaven hodnosti hlavního královského taverníka. Uhersko bylo v té době mocensky rozděleno mezi několik rodů a Karel Robert se ho pokoušel sjednotit silou. V roce 1312 porazila královská vojska v bitvě u Rozhanovců Omodejovce, kterým poslal Matúš vojenskou pomoc. I přes tuto porážku ovládal Matúš většinu svého území a král se proti němu pokoušel neúspěšně zakročit. Matúš si na Trenčínském hradě vydržoval vlastní dvůr, trvale používal titul palatina a svolával shromáždění šlechty z území, které ovládal. Oporou jeho moci byli zejména příslušníci drobné šlechty. V roce 1314 vedl výboje na Moravu a v letech 1316–1317 vypálil Nitranský hrad s katedrálou a zničil zdi a věže nitranského opevnění, za co byl exkomunikován. Obsadil i Trnavu odkud vyhnal královy přívržence. Karel Robert dobýval Matúšovo území jen velmi pomalu. Zcela dobýt se mu ho podařilo až po jeho smrti v roce 1321, když 8. srpna toho roku kapituloval i Trenčín. Období Matúšovy vlády bylo výjimečné v tom, že pouze jednou v dějinách byl Trenčín správním centrem rozsáhlého území, které nepodléhalo žádné jiné moci. Toto prakticky nezávislé území, jehož centrem byl Trenčín, je v některých historických pramenech nazývané také Matúšova zem (Terra Mathei).\n\nI po Matúšově smrti a ovládnutí králem zůstal Trenčín významným mocenským centrem Uherska. V roce 1324 byl postaven farní kostel na místě zvaném Mariánská hora. Areál kostela byl opevněn. V roce 1335 se na Trenčínském hradě konala schůzka českého krále Jana Lucemburského, který přišel v doprovodu syna Karla (budoucího Karla IV.), polského krále Kazimíra a uherského krále Karla Roberta, jehož doprovázel syn Ludvík. Na tomto setkání se zřekl Jan Lucemburský titulu polského krále a ponechal si vojvodství ve Slezsku. V roce 1362 jednali na hradě císař Karel IV. a uherský král Ludvík Velký o obsazení Aguileje. Po počátečních rozporech nakonec oba tito panovníci uzavřeli v roce 1364 mír. Po udělení privilegií v roce 1412 začalo město budovat opevnění. Opevnění využilo konfiguraci terénu a tok řeky Váh a spolu s opevněním hradu a Farského kostela tvořilo jeden kompaktní obranný celek. Opevnění současně rozdělilo město na dvě části - na část, která zůstala uvnitř hradeb a na část za hradbami - předměstí. Opevnění vedlo od vnějšího opevnění hradu od Breziny po Dolní bránu (současnou Městskou věž). Tato část opevnění se dodnes zachovala. Dále opevnění vedlo od Dolní brány směrem k Váhu, přes místa, kde dnes stojí synagoga. U jižního vyústění Palackého ulice se zalamovalo a vedlo přibližně po současné Palackého ul. až k hotelu Tatra, kde se připojovalo na opevnění Horní brány a za ní se napojilo na hradní skálu pod dělovou baštou. Význam opevnění i hradu se ukázal již v nejbližších letech, kdy musela oblast čelit husitským nájezdům.\nTrenčín se stal díky výsadám územím nezávislým na hradních kastelánech. Výsady svobodného královského města Trenčínu udělil v roce 1412 Zikmund Lucemburský. Jako svobodné královské město podléhal přímo panovníkovi a často se dostával do sporu s hradními pány. Do hradu se dalo dostat pouze přes město, ale z hradu bylo město možné vojensky kontrolovat. Spory vznikaly ohledně soudní pravomoci ale i majetku. Tyto spory musel někdy řešit i panovník.\nPo Zikmundově smrti byl Trenčínský hrad opěrným bodem Jana Jiskry z Brandýsa, který hájil práva Ladislava Pohrobka proti zájmům Jana Hunyadyho. Po smrti Ladislava Pohrobka v roce 1454 ovládl hrad Jan Hunyady. Jeho syn Matyáš Korvín, který se stal v roce 1457 uherským králem se v roce 1461 setkal na trenčínském hradě se snoubenkou Kateřinou, dcerou českého krále Jiřího z Poděbrad. Trenčínský hrad později sloužil Matyášovi Korvínovi jako opěrný bod na jeho výpady do českého pohraničí. V roce 1476 daroval hrad Štěpánovi Zápolskému jako odměnu za prokázané služby. Během jeho vlády probíhaly na hradě významné opevňovací práce.\n\nMěstu Trenčín byly v průběhu středověku postupně uděleny mnohé výsady - privilegia, které zdůraznily jeho význam a napomohly jeho hospodářskému rozvoji. Nejstarší výsady Trenčína se nedochovaly pravděpodobně proto, že byly uděleny Matúšem Čákem Trenčanským a během vlády Anjouovců se na ně Trenčané nemohli odvolávat. Mezi nejdůležitější dílčí výsady patřilo:\nDne 19. února 1412 vydal král Zikmund Lucemburský listinu, kterou vyňal trenčínského rychtáře a měšťany zpod pravomoci trenčínských kastelánů. Současně povolil obyvatelům Trenčína užívat výsady Budína, Stoličného Bělehradu a jiných míst království. Toto je nejvýznamnější listina z hlediska právního postavení města a Trenčín se zařadil mezi svobodná královská města tj. města, která byla nejvyšší v hierarchii měst v Uhersku.\n\nPředpokládá se, že začátkem 14. století měl Trenčín přibližně 1000 obyvatel. Na přelomu 15. a 16. století kolem 1500, z nichž polovina žila ve vnitřním městě a přibližně polovina za hradbami na předměstích. Na přelomu 13. a 14. století je doložen příchod německých kolonistů, kteří však rychle splynuli s původním obyvatelstvem. Většinu obyvatel tvořili Slováci. Ze sociálního hlediska nejvyšší vrstvu obyvatelstva tvořili zámožní měšťané. Byli to většinou majitelé nemovitostí, domů a půdy. Hospodářsky pod nimi byla střední vrstva řemeslníků, kteří vlastnili domy, občas půdu. Baráčníci (inkvilíni) přebývali většinou na předměstích, někteří vlastnili domy, někteří žili v podnájmu. Živili se řemeslem a nádenickou prací. Sluhové a služky většinou nemívali vlastní majetek. Obyvatelé města se neživili pouze zemědělstvím, ale i řemesly a obchodem a to i dálkovým. Trenčané cestovali za obchodem i na Moravu, do Zadunají a na západní a střední Slovensko. Z řemeslníků byli ve městě zastoupení tkalci, soukeníci, řezníci, krejčí, zlatníci, obuvníci, zbrojíři, kožešníci, provazníci, kováři, mlynáři. Samospráva města sestávala z rychtáře, kteří předsedal městskému soudu, členů městské rady - přísežných a notáře. První známý představený trenčínské samosprávy - Michal se vzpomíná roku 1324. Označuje se jako starosta, správce obce (villicus). Prvním známým rychtářem (iudex) je Ondřej, který se vzpomíná v roce 1370.\n\nV období středověku postupně probíhala přeměna tržní osady pod Trenčínským hradem na město. Trenčín se stal městem postupně, nejen díky privilegiím ale i díky svému rozvoji. Postupně se měnila funkce, architektura, sociální skladba obyvatelstva a samospráva města Trenčína tak, že přibližně od konce 13. století nebo počátku 14. století lze Trenčín nazývat městem.\n\nVstup Trenčína do novověku bezprostředně souvisel s bitvou u Moháče v roce 1526. Po smrti uherského krále Ludvíka II. nastal boj o uherskou korunu mezi Ferdinandem I. Habsburským a Janem Zápolským, který v té době vlastnil Trenčínský hrad. Ten byl v té době významnou Zápolského pevností a proto Ferdinandovo vojsko pod vedením Jana Katzianera v roce 1528 oblehlo Trenčín i hrad a podařilo se mu ho i dobýt. Předpokládá se, že k dobytí hradu i města přispěla zrada trenčínského měšťana Juraje Kupce, který ukázal obléhatelům přístupové cesty k hradu a nejslabší místa opevnění. Veliteli hradní posádky byli Benedikt Korzár a Pavel Baračka. Po dobytí hradu ponechal Ferdinand I. Pavla Baračku ve funkci hradního kapitána a ustanovil ho doživotním podžupanem Trenčínské stolice. Tato skutečnost napovídá tomu, že i velitelé hradní posádky spolupracovali s dobyvateli. Tím, že hrad ovládli Habsburkové však došlo k poklesu jeho významu. Přestal být významným pohraničním centrem, ale stal se pevností v zázemí, protože ze sousední Moravy, ovládané také Habsburky, už nebezpečí nehrozilo. Během obléhání došlo k velkému zpustošení města i hradu. Význam hradu však zcela nezanikl, protože stále sehrál významnou roli v domácích nepokojích a také jako protiturecká pevnost. Proto dal Ferdinand hrad opravit a opravy probíhaly až do konce 16. století. Ferdinand poskytl úlevy na daních i městu Trenčín, aby mohlo opravit a zesílit městské opevnění. Po dobytí města klesl počet obyvatel, ale v dalších letech zejména vlivem migrace začal opět růst. Hrad dostali do zálohy v roce 1551 Turzové, ti ho v roce 1582 přenechali Imrichovi Forgáchovi, od kterého ho v roce 1594 koupil Štefan Illésházy. Ve vlastnictví Illésházovců zůstal hrad až do vymření rodu v roce 1835.\n\nPoté co pominulo ohrožení z českého území byli jedinými vnějšími nepřáteli, kteří by mohli ohrozit Trenčín Turci. Po bitvě u Moháče ovládli značnou část Uherska. Současné Slovensko a západní část dnešního Maďarska zůstaly v moci Habsburků jako tzv. Královské Uhersko. Trenčín byl poměrně daleko od území ovládaného Turky, to však neznamená, že by nebyl vystaven ohrožení. Turecká taktika boje spočívala mimo jiné v tom, že vysílali na nepřátelské území vojenské oddíly, které v krátkodobých výpravách plenily dobyté území a pak se vrátily zpět. Takto Turci vyslali v roce 1599 na západní a střední Slovensko četné oddíly krymských Tatarů. Ti se dostali až k Trenčínu, vyplenili široké okolí města, ale do města se nedostali. Přímý turecký vpád přežilo město i v roce 1663. V důsledku tureckého ohrožení byla ve městě početná vojenská posádka, která svou přítomností také poškozovala město. Jako další obranný prvek byly před předměstími vybudovány protiturecké valy -\"šance\" a to v místech, odkud hrozilo turecké nebezpečí, tedy ve směru od Trenčianské Turné, odkud bylo město nejlépe přístupné.\n\nKromě Turků ohrožovali Trenčín a Trenčínský hrad i protihabsburští povstalci. Uherská šlechta, která vojensky povstala proti císaři měla zájem ovládat toto významné strategické místo. Protihabsburská stavovská povstání byla často podporována samotnými Turky, kteří využívali rozpory mezi svými nepřáteli. V roce 1604 se hradu i města zmocnila hajducká vojska Štěpána Bočkaje a napáchala obrovské škody, za což nechal Štefan Illésházy popravit kapitána rabujících hajduků Belošiče. V roce 1619 ovládla město vojska Gabriela Bethlena. Bethlen však byl z Trenčína vytlačen po porážce českých stavů. V roce 1622 byla dokonce v Trenčíně 3 měsíce uherská královská koruna, kterou se Bethlen zavázal po uzavření míru vrátit císaři. V letech 1644 - 1645 zasáhlo oblast Trenčína povstání Juraje I. Rákociho. Ten přešel v Trenčíně přes Váh a pokračoval se svým vojskem na Moravu jako spojenec Švédů. Význam vojenské posádky ve městě se ukázal v letech 1678 - 1683 kdy zabránil tomu, aby se ho zmocnila vojska Imricha Thökölyho. Ta však zpustošila široké okolí. Nejnebezpečnější pro město Trenčín i pro hrad však bylo povstání Františka II. Rákociho. Rákociho vojska obsadila 14. února 1704 předměstí i město a císařská posádka se stáhla do hradu. V květnu 1704 však před císařským generálem Ričanem, který táhl z Moravy, unikla do okolí města. Město i hrad byly obsazeny císařskými vojsky a ta odolávala blokádě povstaleckých vojsk více než čtyři roky. Do města se uchýlilo i množství lidí z okolí. Kurucká blokáda skončila v létě roku 1708, kdy Rákocziho vojska utrpěla v bitvě u Trenčína porážku. Trenčín se stal cílem povstalců díky své strategické poloze ve vztahu ke strategii Františka II. Rákociho. Ten chtěl dobýt Trenčín jako opěrný bod na cestě do Slezska. Slezsko byla bohatá provincie patřící nepříteli a proto měla být cílem Rákociho plenění. Současně chtěl tak zajistit pruskému následníkovi trůnu Fridrichovi Vilémovi uherský trůn.\n\nNáboženská reformace, která se postupně šířila z Německa ovlivnila i dějiny města Trenčín. Reformační učení se šířilo zejména ve městech, kde pomocí něj uplatňovalo měšťanstvo svůj vliv a vymaňovalo se zpod moci katolické církevní hierarchie. Podobně jako tomu bylo v dalších místech říše, i v Trenčíně se dostávalo reformační učení do rozporu s vládnoucím rodem - katolickými Habsburky. V Trenčíně se reformace výrazněji prosadila až v poslední třetině 16. století. Podporovateli reformace byli i držitelé Trenčínského hradu. Za pomoci Gašpara Illéšházyho, který zdědil Trenčínský hrad v roce 1609, se trenčínským evangelíkům podařilo z města odstranit i posledního katolického kněze, zmocnit se farního kostela, fary a správy města, jehož obyvatelstvo bylo již téměř úplně evangelické. Reformační církev působila ve městě svobodně až do roku 1671. Patřila mezi umírněné církve luterského směru, které se opíraly o augsburskou konfesi z roku 1530. Význam reformace spočíval mimo jiné v rozvoji školství a vzdělanosti, protože reformační církev upřednostňovala používání domácí řeči. Proti reformaci ostře vystupovali Habsburkové. Rudolf II. využíval na potírání reformace boj proti Turkům, protože protestantská šlechta často využívala spojenectví s Turky na boj proti Habsburkům. V trenčínských poměrech byl takovým počinem soud nad Bočkajovým spojencem Štefanem Illésházym, který byl za urážku královského majestátu v roce 1603 odsouzen k trestu smrti a konfiskaci majetku. Habsburky mu však byly všechny majetky vráceny po uzavření míru. Po potlačení stavovského povstání Juraje I. Rákocziho v roce 1645 nastaly vhodné podmínky na rekatolizaci. V roce 1647 přišli do Trenčína jezuité a v roce 1649 si zde otevřeli vlastní školu, která se zanedlouho přetvořila na gymnázium. V letech 1652 - 1657 byl postaven jezuitský (dnešní piaristický) kostel. Trenčín se postupně stal opět katolickým městem. Od roku 1714 byl městský magistrát zcela katolický. V roce 1794, po vydání tolerančního patentu si mohli Trenčianský evangelíci postavit na okraji města kostel a při něm i novou školu.\n\nNa sklonku feudalismu zavládlo v Trenčíně období míru. Války, které vedla Habsburská říše se Trenčína nedotýkaly, protože se vedly buď na jihu nebo na severu země, tedy daleko od města. Trenčín se musel nejdříve zotavovat z dlouhých let válek a obléhání, přičemž město mělo velké dluhy. Postupně rostl počet obyvatel a také se rozvíjela předměstí, která byly po kuruckých obléháních v roce 1708 téměř úplně zničena. Pokračovaly spory mezi městem a majiteli hradu, kteří na území města prosazovali svá práva. V roce 1783 opustila město vojenská posádka. Město ohrožovaly požáry a povodně, přičemž v roce 1790 vyhořel i Trenčínský hrad, který byl ruinou až do poloviny 20. století, kdy jej začali rekonstruovat. Napoleonské války, které se přímo Trenčína nedotýkaly, si vyžadovaly velké daňové zatížení. V roce 1805 přešel přes město ruský car Alexandr I., který táhl se svým vojskem ke Slavkovu a po porážce se tudy vracel i zpět. Ruské vojsko v počtu 36 tisíc jezdců procházelo Trenčínem i v roce 1814. Postupně, s rozvojem vojenské techniky ztrácely význam i hradby.\n\nBěhem celého období feudalismu bylo základem ekonomiky města zemědělství, i když město se od venkově lišilo rozvojem obchodu a řemesel. Držba usedlostí se vázala na držení měšťanského domu, přičemž v Trenčíně bylo pouze 60 takových usedlostí. Zemědělství se zaměřovalo na rostlinnou ale i na živočišnou výrobu. Chov hospodářských zvířat byl ve vnitřním městě zakázán a proto byly k tomuto účelu budované dvory na okrajích předměstí. V katastrálním území města se pěstovaly všechny základní druhy obilovin. Rozšířené bylo i pěstování chmele a s tím souvisel rozvoj pivovarnictví. Trenčín byl i centrem řemeslné výroby. řemeslníci se sdružovali do cechů. Většina cechů vznikla v druhé polovině 16. století. Ve městě působily cechy mlynářů, zlatníků, krejčích, kloboučníků, soukeníků, obuvníků, hrnčířů, bednářů, řemenářů, ševců, truhlářů, knoflíkářů, zámečníků, kovářů a mečířů. Kromě nich zde existovali i jiní řemeslníci, ale údaje o jejich ceších se nedochovaly - např. zedníci, tesaři, kameníci, sládci, pekaři, nožíři. Cechy v Trenčíně působily až do jejich zrušení v Uhersku v roce 1872. Obchod se realizoval především prostřednictvím trhů. Trhy lokálního významu se konaly každou sobotu. Jarmarky se konávaly několikrát v roce a setkávali se při nich i kupci ze vzdálených oblastí. V popředí dálkového obchodu stál díky poloze města obchod s Moravou. Z Trenčína vedla přímá cesta přes Drietomu a Starý Hrozenkov do Uherského Hradiště a odtud do Kroměříže a Olomouce. Přes Vlársky průsmyk vedla obchodní cesta do přes Vsetín do Nového Jičína. Na Moravu se z Trenčína vyvážel zejména dobytek, víno, sůl, kůže, podobné výrobky, šafrán, sušené ovoce, ořechy a dřevěné výrobky. Dováželi se odtud moravské a slezské sukna, železářské výrobky. Trenčínští kupci udržovali obchodní styky i s městy na Pováží, s Trnavou nebo se středoslovenskými důlními městy. Důležitá byla zejména počátkem novověku náboženská příslušnost obyvatel. Kromě vlivu reformace působila na religiozitu obyvatel města i migrace. Přírůstek představovali zejména pobělohorští exulanti z českých zemí a židé. Mezi českými exulanty byli novokřtěnci (habáni), příslušníci Jednoty bratrské ale nejpočetnější vrstvu exulantů představovali luteráni a utrakvisti.\nPočet obyvatel Trenčína v období novověku do konce feudalismu podle odhadu ve vybraných letech: \n\nVybudování opevnění rozdělilo Trenčín na vnitřní město a předměstí. Opevnění omezilo kapacitu osídlení vnitřního města na poměrně konstantní hodnotu. Počet obyvatel předměstí se mohl poměrně neomezeně zvětšovat ale v případě války bylo právě obyvatelstvo předměstí vystaveno největšímu nebezpečí. V Trenčíně byl růst předměstí determinován zejména přírodním reliéfem krajiny. Město v městských hradbách bylo z jihovýchodní strany ohraničené hradní skálou a ze severu a severovýchodu tokem řeky Váh. Nejpřirozenějším směrem pro rozvoj předměstí byl otevřený prostor jižním a jihovýchodním směrem za Dolní branou (dnes Městskou věží). V novověku došlo k významnému růstu města za hradby: \n\nRevoluce v letech 1848 - 1849 se dotkla i města Trenčín. Po její porážce byla v Uhersku nastolena vojenská diktatura a nastoupil Bachův absolutismus. Městská i župní samospráva byla zlikvidována. V květnu 1849 obsadila Trenčín císařská vojska, udělala soupis obyvatelstva a zavedla přihlašovací povinnost. Byla zřízena císařsko-královská vyšetřovací komise a náhlý soud. Do čela župy byli namísto zlikvidované samosprávy dosazeni přednostové a dosazeni byli i ostatní župní funkcionáři. O bezpečnost se starali četníci. Na čele města zůstala širší městská rada a magistrát. Purkmistr i členové magistrátu však byli jmenováni správou župy. I když cílem Bachovy správy bylo především potlačit revoluční hnutí, byly do ní přeneseny i některé prvky organizace správy ze západních zemí a správa fungovala efektivněji. Jako komunikační jazyk v úředním styku byla prosazována němčina. V úřadech, školách nebo soudech se však často používala i slovenština. V roce 1852 navštívil Trenčín císař František Josef I. V roce 1860 došlo k uvolnění poměrů a začala se obnovovat župní i městská samospráva. V tomto roce bylo zvoleno 39 členů městského zastupitelstva podle volebního zákona z roku 1848. Zastupitelstvo zvolilo starostou Ladislava Košťála. Prusko-rakouská válka v roce 1866 ovlivnila i Trenčín. Četné armády procházely přes město od Bánovců na Moravu a po porážce v bitvě u Hradce Králové se vojáci přes město vraceli z bojišť zpět, přičemž se na čas ve městě utábořili a způsobili městu velké škody.\n\nRakousko-uherské vyrovnání nastolilo v Uhersku i v Trenčíně nové poměry. Trenčín jako svobodné královské město měl výsadní postavení a právně byl postaven na úroveň župy. Uherská vláda se však rozhodla reformovat veřejnou správu a tak byla práva na úrovni župy ponechána pouze městům s více než 12 tis. obyvateli. V roce 1876 bylo postavení svobodných královských měst zrušeno. Trenčín, podobně jako další bývalá svobodné královské města se stal „obcí se zřízeným magistrátem“. Vláda však povolila, že Trenčín mohl i nadále používat název „svobodné královské město“. Trenčín se tak dostal na úroveň okresů Trenčínské župy. Takto formovaná správa města existovala s malými změnami až do roku 1918. Nejvyšším orgánem města bylo zastupitelstvo na čele s purkmistrem. Volební právo měli pouze muži, kteří platili daně a příslušníci inteligence a svobodných povolání. Zvláštní komise sestavovala každoročně seznam občanů, kteří platili nejvíce daní a 19 nejbohatších z nich se automaticky stávalo členy městského zastupitelstva. V roce 1880 se vzdal úřadu purkmistr Ladislav Košťál a purkmistrem se stal František Girschik. Od roku 1887 byl purkmistrem Ernest Učnai, který setrval v tomto úřadě až do roku 1918.\n\nPodobně jako v celém Uhersku, i v Trenčíně se po roce 1867 začalo úřadovat po maďarsky a projevoval se maďarizační vliv. Maďarizace dosahovala významné úspěchy i díky tomu, že ve městě, jako župním centru žilo mnoho úředníků. V Trenčínské župě i samotném městě měli na konci 19. a začátkem 20. století v rukou politickou moc přívrženci Liberální strany. V roce 1910 byla v Trenčíně založena župní organizace Národní strany práce, která sdružila bývalé liberály, Stranu nezávislosti a Lidovou stranu. Tato strana měla v župě absolutní převahu.\n\nVypuknutí I. světové války část obyvatel Trenčína vítala. Ve městě se začali shromažďovat mobilizovaní vojáci 15. a 71. pluku, celkem asi 15 000 mužů. Slavnostní přísahy vojáků odcházejících na frontu se konaly na Horní Sihoti (dnešní sídliště Sihoť) a vojáci byli na frontu vyprovázeni s velkou slávou. Prvotní nadšení však vyprchalo poté, co začaly přicházet zprávy z fronty o válečné realitě. Už koncem srpna 1914 začaly přicházet do Trenčína první transporty s raněnými. Proto bylo třeba i značně rozšiřovat nemocniční prostory. Mrtví byli pohřbíváni nejdříve na městském hřbitově a později na zvláštním hřbitově v Kubré. Trenčínské pluky bojovaly nejdříve na frontách v Rusku. Později se pluky promíchaly a vojáci z Trenčína se dostali i do Srbska, Francie nebo i na Blízký východ. Množství vojáků se dostalo do zajetí v Rusku. Trenčín ztratil v bojích asi 200 mužů a asi 150 až 180 mužů zůstalo trvalými invalidy. Válka přinesla městu Trenčín, podobně jako jiným městům drahotu a nedostatek. V souvislosti s úspornými opatřeními se od května 1916 zavedl v Trenčíně poprvé letní čas. V Trenčíně se pořádaly sbírky a válečné půjčky. Na podzim 1916, po vstupu Rumunska do války, přišlo do Trenčína kolem 600 uprchlíků ze Sedmihradska. V roce 1918 bylo v Trenčíně a okolí soustředěno přibližně 6000 navrátilců z ruského zajetí. Mezi těmito vojáky vznikaly nepokoje, protože žili ve špatných podmínkách, byly značně demoralizovaní a velení je plánovalo znovu vyslat na frontu. K dějinám Trenčína lze přiřadit i známou vzpouru 71. trenčínského pluku umístěného v srbském Kragujevaci z června 1918. V důsledku zahraničních snah o vytvoření státu Čechů a Slováků přišel v létě 1918 do Trenčína šéf policejního oddělení ministerstva vnitra zjišťovat požadavky Slováků a jejich vztah ke společnému státu s Čechy. 31. října 1918 na plánovaném podzimním zasedání municipiálního výboru Trenčínské župy župan Medňanský seznámil župní shromáždění s Martinskou deklarací, se kterou ho předtím seznámil Karol Štúr. Ve městě přívrženci Uherska vytvořili maďarskou národní radu a spolu s honvédskymi důstojníky organizovali ozbrojenou občanskou gardu. Vzhledem k politickému vývoji a nepokojům v okolí města dne 6. listopadu 1918 požádali městští a župní funkcionáři Karola Štúra, aby řídil veřejnou správu. V ten den se vytvořila místní Slovenská národní rada, které předsedal Karol Štúr a místopředsedové byli Igor Pietor a A. Bulla. Na žádost Slovenské národní rady byl do Trenčína vyslán první prapor 1. československého pluku složený z pražských dobrovolníků. Ten se však zpočátku zastavil v Trenčínské Teplé, neboť na žádost některých místních činitelů byla uherskou vládou do Trenčína vyslána i setnina námořníků, která měla ve městě posílit maďarskou posádku. Velitel československého praporu Karel Římek poslal trenčínskému županovi a velení posádky ultimátum, kterému se podvolili. Československé vojsko vstoupilo do Trenčína dne 10. listopadu 1918 a v Trenčíně tak jako v jednom z prvních míst Slovenska byla ustavena vláda nového státu.\n\nV letech 1848 až 1918 došlo k významnému prostorovému a hospodářskému růstu města Trenčín, který souvisel zejména s průmyslovou revolucí. Její nástup se na prostorovém růstu města začíná projevovat až po roce 1880, čemuž předcházela demolice hradeb v letech 1857 až 1873. Významným impulsem pro město bylo vybudování železničního spojení. V roce 1879 bylo dostavěno spojení po Istebník, v roce 1883 došlo k přemostění Váhu a dobudování tratě po Žilinu. Trenčín tak získal přímé železniční spojení s Vídní a Budapeští a současně získal železniční přístup k slezskému uhlí propojením na Košicko-bohumínskou dráhu. V roce 1888 byla dostavěna trať Trenčianska Teplá - Uherský Brod a v roce 1901 trať do Bánovců nad Bebravou. V Trenčíně tak vznikly vhodné podmínky pro budování průmyslových závodů, které vznikaly na okrajích města, zejména v lokalitě „Pod Sokolicami“. Nejvýznamnějším průmyslovým podnikem, který v tomto období vznikl v této lokalitě a vůbec v Trenčíně byl textilní závod Tiberghien postavený v letech 1906 - 07. V lokalitě „Pod Sokolicami“, rozprostírající se ve východní části města, byly vybudovány inženýrské sítě a také další průmyslové podniky jako válcový mlýn, štěrkovna s kamenolomem, parní pila, cihelna a další. Mezi průmyslovými závody probíhala bytová výstavba. Tato průmyslová lokalita přímo navazovala na kasárna, která byla postavena v letech 1886 - 87 župou na dnešní ul. M.R. Štefánika. V jihozápadním směru dochází k rozšiřování města ve směru na Trenčianskou Turnou a v této části jsou vybudovány honvédská kasárna na místě pozdějších Masarykových kasáren. Kromě toho v této části vzniká lihovarský, kvasný, řeznický a truhlářsko-nábytkářský průmysl. Po roce 1900 dochází k růstu města v Zámostí, na pravé straně řeky Váh, kde byla v roce 1901 postavena továrna na cihly. V roce 1905 se začala výstavba budovy nynějšího Gymnázia Ľ. Štúra a v letech 1907 - 1909 byl vystavěn kostel a klášter na dnešní ul. 1. května. Požadavky majetnějších vrstev podmínily vznik vilové (později Kollárovy) čtvrti v místech dnešní Piaristické, Kollárovy a Bernolákovy ulice.\n\nV souvislosti se vznikem první ČSR se významně změnila administrativní funkce města. Trenčín byl během celé existence Uherska sídelním městem Trenčínské župy, která zanikla v roce 1922 se zánikem uherského župního systému. Od roku 1923 byl Trenčín součástí Povážské župy. Trenčín se stal na krátkou dobu sídelním župním sídlem v letech 1940 až 1945, během trvání válečného Slovenského státu, kdy v rámci administrativního systému znovu vznikla Trenčianska župa.\n\n"}
{"id": "1259963", "url": "https://cs.wikipedia.org/wiki?curid=1259963", "title": "Mistrovství Evropy v boxu 1977 – seznam účastníků", "text": "Mistrovství Evropy v boxu 1977 – seznam účastníků\n\nSeznam účastníků na mistrovství Evropy v boxu v roce 1977.\n"}
{"id": "1259970", "url": "https://cs.wikipedia.org/wiki?curid=1259970", "title": "Astypalaia (město)", "text": "Astypalaia (město)\n\nAstypalaia, také nazývané podle ostrova Chora ( nebo případně ), je město na ostrově Astypalaia a je hlavním sídlem stejnojmenné obce. Je jedním z 4 sídel na ostrově.\n\nPodle sčítání v roce 2011 mělo město 1055 obyvatel.\n"}
{"id": "1259972", "url": "https://cs.wikipedia.org/wiki?curid=1259972", "title": "Bitva o komplex Tora Bora", "text": "Bitva o komplex Tora Bora\n\nBitva o komplex Tóra Bóra byla vojenská operace, která se uskutečnila v prosinci 2001 v Afghánistánu v úvodní části nové války v zemi. Důvodem začátku bojových operací byly předpoklady, že by se v hornatém terénu v oblasti Tora Bora mohl nacházet vůdce teroristické organizace Al-Káida Usáma bin Ládin. Navzdory likvidaci vojsk Tálibánu v oblasti nebyl bin Ládin dopaden.\n\nJeskynní komplex Tora Bora (v překladu Černý prach) se nachází v pohoří Bílé hory nedaleko chajbarského průsmyku na východě Afghánistánu. V prosinci 2001 se jednalo o poslední významnou baštu al-Káidy a jejích spojenců z hnutí Tálibán v zemi. Podle informací rozvědky se v něm mělo nacházet několik významných představitelů Al-Káidy, mezi nimi i její šéf Usáma bin Ládin.\n\nSpolehlivé informace o struktuře komplexu dosud chybí, ale s jistotou lze říci, že fámy o rozsáhlých bunkrech v nichž se skrývala těžká technika se nezakládají na pravdě. Tora Bora měla mít i svou vlastní hydroelektrárnu a podle střízlivých odhadů poskytovala útočiště pro zhruba tisíc mužů. Jádro tvoří síť jeskyní, která byla posílena dobudovanými tunely během bojů proti sovětské armádě. Na výstavbě Tora Bora se aktivně podílela i americká CIA v rámci operace Cyklon. Některé stavby jsou ale ještě starší, protože oblast byla i v minulosti pro okolní těžký terén vyhledávaným útočištěm.\n\nPříslušníci Severní aliance se jen pomalu probíjeli přes těžký terén směrem k poslednímu opěrnému bodu Talibanu. Podporu jim poskytovalo několik příslušníků amerických a britských speciálních jednotek, kteří měli na starost mimo jiné navádění letecké podpory na pozemní cíle. Po krátké přestávce se nejintenzivněji boje rozhořely 12. prosince, ale podle některých zdrojů šlo už jen o snahu poskytnout čas představitelem Al-Káidy na útěk.\n\nZe strany spojenců zasáhlo do bojů asi 50 příslušníků různých amerických a britských speciálních jednotek. Překvapivé informace zveřejnili v srpnu 2008 německé noviny Frankfurter Allgemeine Zeitung, podle nichž se do boje mělo zapojit i několik příslušníků německé speciální jednotky KSK. Tento údaj se ale nedá potvrdit z dalších zdrojů.\n\nJak se tlak spojenců stále více soustředil na Tóra Bóra Taliban byl stále více zatlačován. Napomohly tomu i lokální milice v počtu asi 2 000 mužů, které se díky snaze (a penězům) CIA připojili na stranu spojenců. Bohužel boje si vyžádaly i oběti v řadách civilistů. Podle oficiálních informací se jejich počet vyšplhal až na 100 – 200.\n\n2. prosince vyslali na místo bojů dalších 20 příslušníků speciálních sil. 5. prosince se postupujícím afghánským milicím podařilo dobýt níže položené jeskyně a Taliban se musel stáhnout do výše položených postavení. Do boje zasáhla i jednotka Afghánců spolupracující s agenty CIA, ale dostala se pod přátelskou palbu. Ta způsobila těžké ztráty, ale jednotka i tak pokračovala v boji.\n\nTaliban nemohl odolávat navždy. Postupující vojska krok za krokem dobývala jednotlivé opěrné body. Definitivní pád Tora Bora nastal 17. prosince, kdy byly dobyty všechny jeskyně a tunely. Nebyly ale nalezeny žádné rozsáhlé podzemní stavby o kterých se mluvilo, pouze většinou přírodní jeskyně s nevelkými sklady zbraní a munice.\n\nJednotky USA pátraly po bin Ládinovi i během ledna, ale marně. Přitom zejména v řadách mužů zapojených do pátrání po bin Ládinovi se říká, že k jeho dopadení měli blízko. Bývalý agent CIA Gary Bernstern pověřen nalezením Usámy bin Ládina napsal v roce 2005 knihu Jawbreaker. V ní tvrdí, že se mu dokonce podařilo bin Ládina lokalizovat, ale žádost o vyslání vojsk byla zamítnuta. Údajně několik zadržených členů Al-Káidy potvrdilo, že bin Ládin unikl 16. prosince horskými průsmyky směrem na východ do Pákistánu. V roce 2008 Bernsternův názor podpořil i bývalý příslušník SAS vystupující jako Andy McNab.\n\nNa druhou stranu v říjnu 2004 generál Tommy Franks pro noviny The New York Times řekl, že není vůbec jisté, zda se bin Ládin v Tora Bora někdy nacházel. Ten měl během bojů několikrát oslovit své přívržence pomocí rádia, ale nedá se prokázat, zda vysílání pocházelo z okolí komplexu.\n\nBývalý velitel skupiny Delta Force známý jako Dalton Fury v televizním pořadu 60 minut také vyjádřil názor, že bin Ládin Američanům těsně unikl. Uvedl tři hlavní důvody, které to měly zavinit:\n\nDalton Fury tvrdil, že v jednu chvíli se se svou jednotkou nacházel jen 2 000 metrů od Usámy bin Ládina. Ale jeho plán útoku nebyl schválen, protože chyběly informace o bin Ládinově ochrance a chyběla podpora ze strany afghánských vojsk. Navíc Afghánci uzavřeli s bojovníky v Tora Bora příměří. Američané chtěli i tak pokračovat v boji, ale jejich afghánští spojenci na ně namířili své zbraně. Trvalo dvanáct hodin než se podařilo Afghánce přesvědčit, aby se postup obnovil. Oddíl Delta Force pokračoval ve své činnosti a nakonec se mu podařilo lokalizovat jeskyni ve které měla být skupina bojovníků al-Káidy. Následoval letecký úder, ale když ji o půl roku později spojenci prohledávali, tělo bin Ládina nenašli. Podle některých zdrojů měl bin Ládin po útoku zraněné rameno, avšak podařilo se ho evakuovat a byla mu poskytnuta zdravotní péče.\n\nPo pádu Tora Bora následovalo upevňování kontroly nad zemí. Mnoho osobností se vrátilo z exilu, a pod vedením Hamída Karzaje vznikla prozatímní vláda. Američané vytvořili z letiště Bagram (které již v minulosti využívaly Sověti) svou hlavní základnu v zemi. Po pár měsících byla spuštěna operace Anakonda, která ukázala, že Taliban nebyl definitivně poražen.\n\n"}
{"id": "1259973", "url": "https://cs.wikipedia.org/wiki?curid=1259973", "title": "Amel Tuka", "text": "Amel Tuka\n\nAmel Tuka (* 9. ledna 1991 Kakanj) je atlet z Bosny a Hercegoviny, specialista na běhy na středních tratích a držitel národních rekordů na 400 i 800 m. Je členem klubu AK Zenica. Vrcholovému sportu se věnuje teprve od roku 2008.\n\nZískal bronzovou medaili v běhu na 800 m na mistrovství Evropy v atletice do 23 let 2013 a na mistrovství světa v atletice 2015, což byla vůbec první medaile pro samostatnou Bosnu a Hercegovinu z atletického mistrovství světa. Na mistrovství Evropy v atletice byl na osmistovce šestý v roce 2014 a čtvrtý v roce 2016. Byl vlajkonošem bosenské výpravy na olympiádě 2016, kde v běhu na 800 metrů vypadl v semifinále, když zaběhl dvanáctý nejrychlejší čas. Také vyhrál osmisetmetrovou trať na mistrovství Balkánu v atletice 2012 a na mítinku Herculis v roce 2015, kde porazil mistra světa Mohammeda Amana a vytvořil časem 1:42,51 nejlepší světový výkon roku. \n\n\n"}
{"id": "1259979", "url": "https://cs.wikipedia.org/wiki?curid=1259979", "title": "Vojtěch Novotný (biolog)", "text": "Vojtěch Novotný (biolog)\n\nVojtěch Novotný (* 20. listopadu 1964 Svratka) je český biolog. Vystudoval Přírodovědeckou fakultu Univerzity Palackého v Olomouci. Přednáší na Přírodovědecké fakultě Jihočeské univerzity. Zabývá se tropickým hmyzem, zkoumá jej na terénní stanici na Papui-Nové Guineji.\n\nV současnosti pracuje na Entomologickém ústavu (patřící pod Biologické centrum) České akademie věd v Českých Budějovicích.\n\n"}
{"id": "1259984", "url": "https://cs.wikipedia.org/wiki?curid=1259984", "title": "Kirsti Paltto", "text": "Kirsti Paltto\n\nKirsti (Kirste) Paltto (* 11. února 1947 v Utsjoki, ve finském Laponsku). Je to sámská spisovatelka, učitelka a ředitelka divadla. Píše v severní sámštině. Její knihy byly přeloženy do mnoha jazyků (například finštiny, norštiny, němčiny, angličtiny a inarijské sámštiny). Paltto bydlí v Utsjoki. V letech 1979–86 předsedala Svazu sámských spisovatelů (Sámi Girječálliid Searvi). Navíc od roku 1992 předsedá Finské společnosti sámských umělců (Suomen saamelaistaiteilijat ry), od roku 1994 je ředitelka a režisérka sámskojazyčného divadla Rávgoš. Od roku 1996 je členkou představenstva Fenno-ugrické literární společnosti (Suomalais-ugrilaisen kirjallisuusseura). Její dcera Rauna Kuokkanen zkoumá na kanadských univerzitách kulturu původních obyvatel circumpolárních oblastí.\n\n\nKirsti (sámsky Kirste) Paltto píše knihy pro děti i dospělé. Náměty dětských knih čerpá z tradičních sámských příběhů a sámské mytologie. Na nich postaví příběh z dnešní doby.\n\nDo další umělecké tvorby patří divadelní a rozhlasové hry a finskojazyčný pamflet Saamelaiset (Sámové, 1973), kde líčí sámskou historii a dnešní život.\n\nAutorčino hlavní dílo je románová série o sámském životním stylu, jazyku a období druhé světové války. Tématem románů je sámská příroda, význam sobů pro sámskou kulturu a lidské vztahy. Série má tři díly: Guhtoset dearvan min bohccot (1987), Guržo luottat (1991) a Násttit muohtagierragis (2007).\nPrvní kniha série. Je z období před druhou světovou válkou, ze 30. let 20. století. Devítiletý sámský chlapec Johanas sní o tom, že se jednoho dne zapojí do chovu sobů se svým otcem Antarasem. Ve světě jdou divoké zvěsti, že se blíží válka. Dospělí začínají mít strach. Když se pak obavy vyplní, Antaras tajně vezme svou rodinu do bezpečí rodné oblasti v Norsku. Ale potom tam také přijdou ozbrojení muži a nálety letadel a zdá se, že svět není už nikde bezpečný. Ale v myslích lidí stále žije moudrý Noita-Piehti, který umí věštit.\n\nDruhá kniha série. Vypráví o skupince Sámů ve Finsku na konci druhé světové války a hned po válce. Na začátku knihy se Sámové musí evakuovat, ačkoli někteří, jako hlavní hrdina Antaras, se rozhodnou zůstat nelegálně. Antarasova žena Sofie a jejich děti utekly do bezpečí. První část knihy vypráví o Antarasovi a jeho přátelích a Aimovi, mladém Sámovi z finské armády, který se oddělil a přidal k Antarasově skupině. Skupina žila v ilegalitě, hnala soby, ukrývala majetky, zaháněla vlky a kradla dřevo z lesů, kde pobývali Němci. Když válka skončila, lidé se nemohli bezprostředně vrátit kvůli množství min v krajině. Když bylo konečně možné přijít zpět, Sofie a děti se vrátily domů, ale našly tam jen chaos, a po Antarasovi ani stopy. Nevěděly, co se s ním stalo. Začaly uklízet a dávat do pořádku věci tak, jak byly před válkou. Antarasův syn Johanas našel otcovu loď a začal rybařit. Antaras se objeví se svými soby, ale musí se postavit problémům a ostatním Sámům. Nakonec je obviněn z krádeže sobů ostatních lidí a čelí policejnímu vyšetřování.\n\n\n\n\n\n"}
{"id": "1259986", "url": "https://cs.wikipedia.org/wiki?curid=1259986", "title": "Seznam dílů seriálu Vraždy v Midsomeru", "text": "Seznam dílů seriálu Vraždy v Midsomeru\n\nToto je \"'seznam dílů seriálu \"Vraždy v Midsomeru\".\n\n<onlyinclude></onlyinclude>\n\n"}
{"id": "1259998", "url": "https://cs.wikipedia.org/wiki?curid=1259998", "title": "Airbus A330neo", "text": "Airbus A330neo\n\nAirbus A330neo (new engine option) je širokotrupý dvoumotorový proudový dopravní letoun firmy Airbus, vyvinutý z prvotního letounu Airbus A330ceo. Oproti starší verzi je A330neo o čtvrtinu úspornější, je to tak díky novým motorům Rolls-Royce Trent 7000 a lehčímu trupu. Byl představen 14. července 2014, první let se konal 19. října 2017 a s nasazením do provozu se počítá v průběhu roku 2018. Má dvě verze založené na Airbusu A330, konkrétně -800 a -900, ta by měla mít s 257 pasažéry dolet 13 900 km a -900 s 287 pasažéry doletí 12 130 km. Verze A330-800 vzlétla poprvé 6. listopadu 2018.\n\nProgram se celkově zpozdil kvůli zpoždění přípravy motorů. Letové zkoušky se konají na podzim 2017 a dodání prvnímu uživateli TAP Portugal by mělo nastat v průběhu roku 2018.\n\nFirmy a letecké společnosti si k 20. lednu 2017 objednaly 214 Airbusů A330neo:\n\n\n\n"}
{"id": "1259999", "url": "https://cs.wikipedia.org/wiki?curid=1259999", "title": "Proudový zdroj", "text": "Proudový zdroj\n\nProudový zdroj je v teoretické elektrotechnice aktivní dvojpól, který na výstupních svorkách poskytuje konstantní elektrický proud při připojení jakékoliv zátěže.\nPodle duality elektrotechniky je k proudovému zdroji protějškem zdroj (konstantního) napětí. Reálný zdroj proudu je obvykle konstruován jako zdroj napětí, za kterým je připojen obvod pro regulaci proudu (např. pomocí LM317) a proudový zdroj funguje v předem daném rozsahu napětí. Proudový zdroj se používá například pro napájení výkonových LED, kde zajistí, že dioda nebude zničena nadměrným protékajícím proudem.\n\nIdeální proudový zdroj je elektrický zdroj, který poskytuje stálou velikost proudu do napájeného obvodu bez ohledu na napětí na jeho svorkách (a tedy připojené zátěži). Vnitřní vodivost ideálního zdroje proudu je rovna nule (a tedy vnitřní odpor je nekonečný). \n\nTak jako u ideálního zdroje napětí je nepřípustný nulový zatěžovací odpor, u proudového zdroje je nepřípustný nekonečný zatěžovací odpor (tzn. rozpojené svorky), při kterých by ideální zdroj proudu poskytoval napětí nekonečné velikosti. Reálně se u proudového zdroje při rozpojených výstupních svorkách zdroje objeví maximální dosažitelné napětí, které odpovídá typu a uspořádání zdroje. \n\nJako zdroje proudu se chovají některé zdroje, jejichž napětí je měkké. Reálný zdroj elektrického proudu se ideálním vlastnostem pouze blíží.\n\nZdroj proudu může být představovaný zdrojem napětí se zařazeným sériovým odporem (nejméně o jeden řád větším, než největší připojovaný odpor vnějšího obvodu). Zdroj proudu je možné realizovat také pomocí elektroniky. Elektronické zdroje proudu se až na omezení napětí mohou chovat jako ideální zdroje proudu s vnitřním odporem blízkým nekonečnu.\n\nReálný zdroj proudu může být nahrazen (modelován) ideálním zdrojem napětí se sériovým odporem a naopak reálný zdroj napětí může být nahrazen ideálním zdrojem proudu s paralelním odporem. Tyto dva modely reálného elektrického zdroje jsou rovnocenné.\n"}
{"id": "1260000", "url": "https://cs.wikipedia.org/wiki?curid=1260000", "title": "Klášter servitů na Novém Městě", "text": "Klášter servitů na Novém Městě\n\nKlášter servitů na Trávníčku na Novém Městě pražském je někdejší klášter při kostele kostele Zvěstování Panny Marie Na slupi v Praze 2-Novém Městě. Kostel je v současnosti v užívání pravoslavné církve.\n\nNovoměstký klášter servitů byl založen kolem roku 1360 jako jeden ze šesti zdejších klášterů, vzniklých v rámci založení Nového Města pražského Karlem IV. Nejstarší označení pro tento kostel a celý klášter je „\"in viridi\"“, „na zeleném“. Později bylo toto pojmenování pozměněno na „na Trávníčku“, pravděpodobně podle zelených luk v údolí botičského potoka, na nichž byl klášter založen. Ve středověku se klášter i kostel označují, podle přilehlého potoka, jednoduše jako „Botič“.\n\nLegenda praví, že Karel IV. klášter založil poté, co po své nemoci přislíbil před obrazem ve florentském klášteře servitů, že i u nás založí klášter tohoto řádu, jako dík za své uzdravení. Dalším možným podnětem k založení tohoto kláštera mohla být pro Karla IV. snaha o posílení upadajícího náboženského života Čech a zejména Prahy druhé poloviny 14. století.\n\nKarel IV. požádal v roce 1359 papeže Inocence VI. o povolení založit v Praze nový klášter servitů a bylo mu vyhověno. Klášter byl založen v roce 1360 a bezprostředně poté se rozběhla i stavba kostela. Podle Beneše z Veitmile byl kostel zřízen u starší kaple Panny Marie.\n\nV době husitských nepokojů měla z věže zdejšího kostela bojůvka pražanů namířeno děla proti královskému opevnění na Vyšehradě.\n\nV průběhu 16. století zdejší konvent na čas zanikl, ale po třicetileté válce byl roku 1669 obnoven a budovy zrekonstruovány. Konečný zánik kláštera znamenalo až zrušení v roce 1783 v rámci josefinských reforem. Poté budovy kláštera využívala císařská armáda.\n\nV letech 1858–1863 byly budovy bývalého kláštera opraveny a regotizovány podle plánu architekta Bernarda Grubera. V současné době v budově sídlí Ústav revmatologie a knihovna Revmatologického ústavu.\n\n"}
{"id": "1260001", "url": "https://cs.wikipedia.org/wiki?curid=1260001", "title": "Airbus Beluga XL", "text": "Airbus Beluga XL\n\nAirbus Beluga XL je velký nákladní letoun založený na typu letadla Airbus A330-200 a je následovníkem Airbusu Beluga ST. Oproti němu má o 30 % vyšší kapacitu.\n\nVývoj byl zahájen v roce 2014 s cílem postavit celkem čtyři tyto letouny, první let se konal 19. července 2018 a k zařazení do provozu dojde v létě 2019\n\nStejně jako jeho předchůdce bude tento letoun přepravovat součásti letadel pro urychlení výroby. Do Belugy XL se vejdou například dvě křídla Airbusu A350.\n\n\n\n\n"}
{"id": "1260002", "url": "https://cs.wikipedia.org/wiki?curid=1260002", "title": "Indické číslice", "text": "Indické číslice\n\nIndické číslice jsou symboly reprezentující číslice v Indii. Tyto číslice se obvykle používají v kontextu desítkové hindsko-arabské číselné soustavy a jsou odlišné, i když spřízněné, od arabských číslic.\n\nNíže je uveden seznam indických číslic ve své moderní dévanágarské formě, odpovídající hindsko-arabské (evropské) ekvivalenty, jejich hindská a sanskrtská výslovnost a překlady do některých jazyků.\n\nDíky tomu, že sanskrt je indoevropský jazyk, je zřejmé (jak je také patrné z tabulky), že slova pro čísla se podobají řeckým a latinským. Slovo pro nulu \"š unya\" bylo přeložena do arabštiny jako \"صفر\" \"sIfr\", tedy \"nic\", které se stalo slovem \"zero\" v mnoha evropských jazycích ze středověké latiny \"zephirum\" . \n\nPět indických jazyků (hindština, maráthština, konkánština, nepálština a sám sanskrt), které si přizpůsobily dévanágarské písmo pro své použití, také přirozeně využily číselné symboly zobrazené výše. Jména pro čísla se samozřejmě liší podle jazyků. Níže uvedená tabulka uvádí výčet použitých symbolů v různých moderních indických písmech v porovnání s hindsko-arabskými a východ arabský číslicemi pro čísla od nuly do devíti:\n\nTamilské a malajálamské písmo má také odlišnou formu zápisu pro číslice 10, 100, 1000 a to: ௰, ௱, ௲ a ൰, ൱, ൲ respektive v tamilštině.\n\n\n"}
{"id": "1260008", "url": "https://cs.wikipedia.org/wiki?curid=1260008", "title": "Seznam postav seriálu Vikingové", "text": "Seznam postav seriálu Vikingové\n\nTento článek je seznamem postav z historického seriálu \"Vikingové\".\n\n\nVikingská legenda Ragnar Lothbrok, původem farmář, tvrdí, že je potomkem boha Ódina. Po boji a výhře nad původním jarlem Haraldsonem se stává jarlem Kattegatu. Stává se však i obávaným válečníkem, proslulým nájezdníkem dosud neobjevených území a nakonec i králem Dánska. Navzdory svým pověstem o bezohlednosti a brutalitě je vnímavým člověkem, jež se zajímá o nové kultury. Popraven králem Aellem z Northumbrie, který ho nechal mučit a shodit do hadí jámy. Historická postava Ragnar Lothbrok.\n\n\nLagertha je odvážná štítonoška a Ragnarova první žena. Po odchodu od Ragnara se stává jarlem osady Hedeby a zvolí si jméno jarl Ingstad. Po Ragnarově a Aslaugině smrti se stává královnou Kattegatu. Historická postava Lagertha.\n\n\nRollo je Ragnarův bratr. Je nemilosrdný a velmi zkušený bojovník, který však tráví život v Ragnarově stínu. To ho nicméně změní a z věrného bratra se stane žárlivý odpůrce. Nakonec přeběhne k Frankům a stane se vévodou Normandie. Historická postava Rollo.\n\n\nZprvu žena jarla Haraldsona a poté Rollova milenka. Má strategickou mysl a neúnavnou touhu udržet si moc, sílu a vliv. Při péči o Ragnara a jeho rodinu se však změní. Nakonec se utopí při záchraně Ragnarových synů Ubbeho a Hvitserska.\n\n\nNadaný byť výstřední stavitel lodí a přítel Ragnara. Jeho lodě započaly revoluci ve skandinávském námořnictvu a vikingských výpravách. S vědomím svého podivného chování se Floki považuje za potomka boha Lokiho. Po smrti Ragnara se vydal na Island a založil tam osadu. Historická postava Hrafna-Flóki Vilgerðarson.\n\n\nAnglosaský mnich, který původně sloužil v northumbrieském klášteře Lindisfarne. Ragnar ho zajal na své první výpravě. Athelstan se stále zmítá mezi křesťanstvím a pohanstvím. Nakonec si zvolí křesťanství a Ježíše Krista jako spasitele. Je zabit Flokim.\n\n\nRagnarův předchůdce jako jarl Kattegatu a manžel Siggy. Nelíbí se mu Ragnarovi ambice napadnout Západ a vidí také Ragnarovu rostoucí popularita, která může ohrozit jeho vlád. Během osobního souboje je jím zabit.\n\nZtvárněna Alyssou Sutherland (1.−4. řada)\n\nRagnarova druhá žena, která prohlašuje, že je dcerou štítonošky a valkýri Brynhildy a drakobijce Sigurda. Nakonec je zabita pomstychtivou Lagerthou. Historická postava Aslaug.\n\n\nMocný král Dánska, který je svržen a zabit Ragnarem. Historická postava Horik I.\n\nZtvárněn Nathanem O'Toolem (1.-2., 4 řada) a Alexanderem Ludwigem (2. řada-dosud)\n\nSyn Ragnara a Lagerthy. Přezdívku Železný mu dal otec po jeho první bitvě se Sasy. Historická postava Björn Železný.\n\nZtvárněn Linusem Roachem (2.-4. řada)\n\nPanovník nejmocnější říše v Anglii. Jeho snem je stát se Bretwaldem a stal se také přítelem Ragnara. Byl poražen Ragnarovými syny a spáchal sebevraždu, když si podřízl žíly v lázni. Historická postava Egbert.\n\nZtvárněn Benem Robsonem (3.-4. řada)\n\nProminentní a ambiciózní vesničan osady Hedeby, který později zradí Lagerthu a převezme její hrabství. Lagertha mu to neodpustila a probodla ho dýkou.\n\nZtvárněn Kevinem Durandem (3. řada-dosud)\n\nCharismatický tulák a vypravěč příběhu, který navštívil Kattegat.\n\nZtvárněn Lothairem Bluteauem (3. řada-dosud)\n\nPanovník v Paříži, který byl svědkem jejího dobytí Ragnarem. Později zaměstnává Rolla jako obránce proti budoucímu nájezdům Vikingů. Postava je vytvořena dle tří historických vládců: Karel II. Holý (první, který chránil Paříž před Vikingy), Karel III. Tlustý (druhý, který velel Odovi) a Karel III. Francouzský (třetí, který se setkal s Rollem a mohl mít dceru Gislu).\n\nZtvárněn Johnem Kavanaghem (1.-5. řada)\n\nSeiðr Kattegatu. Často lidem poskytuje tajemné rady a předpovídá jim, co se s nimi v budoucnu stane. Byl zabit Ivarem, jelikož ho neuznal bohem a předpověděl mu jeho smrt.\n\nZtvárněn Peterem Franzénem (4. řada-dosud)\n\nAmbiciózní Viking, který chce být prvním králem Norska. Historická postava Harald I. Krásnovlasý.\n\nZtvárněn Jasperem Pääkkönenem (4.-5. řada)\n\nHaraldův násilnický mladší bratr. Zabit svým bratrem během bitvy o Kattegat. Postava je vytvořena dle Halfdana Ragnarssona a Halfdana Černého.\n\nZtvárněn Moem Dunfordem (2.-5. řada)\n\nSyn krále Egberta a fanatické křesťanky. Je ženatý s princeznou Juditou, s níž má syna, prince Aethelreda. Poté, co je bodnut včelou, zemře na udušení. Historická postava Ethelwulf.\n\nZtvárněn dětským hercem (2.−3. řada), amesem Quinnem Markeyem (4. řada) a Alexem Høghem (4. řada-dosud)\n\nČtvrtý syn Ragnara a Aslaug. Vrozená vada mu způsobila, že nemůžu pohybovat nohama a je impotentní. Historická postava Ivar Bezkostý.\n\nZtvárněn Cathalem O'Hallinem (2.-3. řada), Stephenem Rockettem (4. řada) a Marcem Ilsøem (4. řada-dosud)\n\nDruhý syn Ragnara a Aslaug. Historická postava Hvitserk.\n\nZtvárněn dětským hercem (2.-3. řada), Elijahem O'Sullivanem (4. řada) a Davidem Lindströmem (4. řada)\n\nTřetí syn Ragnara a Aslaug. Byl zabit svým bratrem Ivarem. Historická postava Sigurd Hadí Oko.\n\nZtvárněn Cormacem Meliem (2.-3. řada), Lukem Shanahanem (4. řada) a Jordanem Smithem (4. řada-dosud)\n\nPrvní syn Ragnara a Aslaug. Historická postava Ubba.\n\nZtvárněn Jonathanem Rhysem Meyersem (4.-5 řada)\n\nVelmi nábožensky založený kněz a válečník. Zahynul v bitvě u Martonu. Historická postava Heahmund.\n\n\nLoajální stoupenec jarla Haraldsona. Po Haraldsonově smrti byl zabit Rollem.\n\n\nGyda je dcera Ragnara a Lagerthy, která zemřela při epidemii moru. Postava je volně založena na Ragnarově nejmenované dceři.\n\n\nStarý Viking a jeden z Ragnarových válečníků. Má ženu Elisef a syna Leifa. Je Ragnarovým zastáncem a nakonec je zabit jarlem Haraldsonem.\n\n\nJeden z Ragnarových válečníků, jež je synem Erika a Elisef. Nabídl se jako oběť ve městě Uppsale.\n\n\nRagnarův lučištník s páskou přes oko. Byl zabit v bitvě Ragnarovým bratrem Rollem.\n\n\nJeden z Ragnarových válečníků a nejbližších přátel. Byl zabit mercieským lučištníkem.\n\n\nErikova žena a Leifova matka.\n\n\nPanovník jednoho z anglických starověkých království, jež bylo jako první napadeno Ragnarem. Otec princezny Judity a dědeček princů Aethelreda a Alfréda. Zabil Ragnara, kterého hodil do jámy plné hadů, a byl zabit Björnem za jeho smrt. Historická postava Ælle z Northumbrie.\n\n\nDcera jarla Haraldsona a Siggy. Spolu s Gydou zemřou při epidemii moru.\n\n\nFlokiho trpělivá žena. Je zavražděna její adoptovanou dcerou, která pak spáchá sebevraždu.\n\n\nManželka Eyvinda, která se také přidá k Flokiho expedici a založení kolonie. Před událostmi seriálu byl její bratr zabit otcem Kjetilla. Byla zabita Kjetillem.\n\n\nManželka krále Aellea a matka princezny Judity.\n\n\nSilný válečník z hrabství Götalandu. Jeho ženou je Torvi a synen Guthrum. Byl zabit Ragnarem krvavým orlem, protože napadl jeho lid a rodinu.\n\n\nPrvní syn krále Horika. Je krutý a zlomyslný. Po smrti jeho otce se chce pomstít Ragnarovi a jeho rodině. Rozvede se s Torvi a spolčí se s Kalfem, aby zabili Ragnarovi. Byl zabit Torvi.\n\n\nLagerthin druhý manžel a jarl z Hedeby. Zabila ho Lagertha, protože zneužil několik žen.\n\n\nVlivný rádce na dvoře krále Egberta. Později je zabit Hvitserkem, když na ně udeří dánská armáda. Historická postava Eadmund z Winchesteru.\n\n\nBývala manželka jarla Borga. Poté Björnova milenka a nakonec jeho manželka. Věrná společnice Lagerthy a štítonoška.\n\n\nBjörnova láska, se kterým má dceru Siggy.\n\n\nIntrikující potížista a spojenec jarla Sigvarda. Později ho zradí a pomáhá Lagerthě získat moc. Když Lagertha odmítne jeho návrhy, pomůže Kalfovi získat v Hedebě moc. Nakonec je zraněn Kalfem a zabit Lagerthou.\n\n\nDcera krále Aella a královny Ealhswith a manželka Ethelwulfa. Má legitimního syna s Aethelwulfem, který se jmenuje Aethelred, a nelegitimního s Athelstanem, jehož jméno je Alfréd. Zemřela na rakovinu prsu. Historická postava Judita Flanderská.\n\n\nUchazečka o Mercieský trůn. Má bratra prince Burgreda a nemanželského syna s Ragnarem, Magnuse. Historická postava Cwenthryth.\n\n\nDcera Helgy a Flokiho. Stala se obětí horečky.\n\n\nVzpurný bratr Kwenthrith. Je otráven jeho sestrou, která se stane královnou Mercie. Historická postava Burgred z Mercie.\n\n\nSyn prince Aethelwulfa a princezny Judity. Byl otráven svou vlastní matkou. Historická postava Ethelred.\n\n\nPřítel jarla Kalfa a spojenec krále Ragnara. Byl zabit při obléhání Paříže. Postava je volně založena podle norského válečníka Sigfreda, který se během roku 885-886 účastnil obléhání Paříže.\n\n\nPoutník, který má znalosti o Anglii a Francké říši. Sloužil Vikingům jako překladatel. Postava je volně založena podle nora Sinfrica, který se během roku 885-886 účastnil obléhání Paříže.\n\n\nNemanželský syn mnicha Athelstana a královny Judity. Po smrti Aethelwulfa byl jmenován králem. Historická postava Alfréd Veliký.\n\n\nVelel ochraně Paříže při obléhání Vikingy. Na příkaz císaře Karla je Rolandem ubičován k smrti. Historická postava Odo Pařížský.\n\n\nDcera císaře Karla, která si vzala Rolla. Historická postava Gisela Francouzská.\n\n\nOdův první velitel. Má incestní vztah se svojí sestrou Theresou. Spolu s jeho sestrou jsou zabiti císařovými vojáky.\n\n\nŠlechtična, setra Rolanda a milenka hrabě Ody. Spolu s jejím bratrem jsou zabiti císařovými vojáky.\n\n\nSyn jarla Borga a Torvin. Byl zabit v bitvě Hvitserkem.\n\n\nNemanželský syn Ragnara a Kwenthrith. Přidává se k Haraldovi, avšak byl zabit během dobývaní Kattegatu jedním z Ivarových mužů.\n\n\nČínská otrokyně patřící královně Aslaug. Poskytuje Ragnarovi utlumovací drogu a stane se jeho milenkou. Časem chce opustit Vikingy. Nakonec Ragnarovi odmítne poskytnout více utlumovací drogy a ten jí následně utopí.\n\n\nSlužebník na dvoře krále Egberta.\n\n\nJeden ze špehů krále Egberta. Je ubodán k smrti Kwenthrith.\n\n\nŠtítonoška a Lagerthina milenka. Spolu s Björnem měli aférku. Později je unesena králem Haraldem, za kterhéo se provadal. Když se snažila varovat Lagerthu před přicházejícím útokem, byla znásilněna lovcem velryb, kterého se snažila podplatit. Později zjistila, že je těhotná, a přiměla během bitvy Lagerthu, aby ji zabila.\n\n\nJedna z otrokyň královny Aslaug, jež sdílí lásku s Ubbem, Hvitserkem a Sigurdem. Je znepokojena Ivarem, kterého se bojí. Nakonec je osvobozena a provdána za Ubbeho. Ten také souhlasil, že Hvitserk může být jejím milencem. Byla zabita skupinou tří Ivarových mužů.\n\n\nViking, který se přidá k Flokiho expedici a založení kolonie.\n\n\nVikingská žena, která se přidá k Flokiho expedici a založení kolonie.\n\n\nMaurská dívka, která je adoptována Helgou. Když ji Helga vezme k rabování Egbertova panství, bodne Helgu nožem a nakonec i sebe.\n\n\nŠlechtic ve službách krále Aethelwulfa a biskupa Heahmunda. Po zajetí Heahmunda se stává biskupem Sherborne a nakonec je jím ubodán.\n\n\nIvarova bývala otrokyně a milenka. Po svatbě s Ivarem se stala královnou Kattegatu. Byla uškrcena Ivarem.\n\n\nByzantská abatyše, která doprovázela Euphemia na jeho cestách. Svou krásou a zpěvem okouzlila i Halfdana. Volně založeno na historické postavě Kassia.\n\n\nNásilnický patriarcha velké rodiny, kterého si vybral Floki na jeho expedici a založení kolonie. Historická postava Ketill Flatnose.\n\n\nViking z Kattegatu, který se přidá k Flokiho expedici a založení kolonie. Byl zabit Kjetillem.\n\n\nMoudrá dcera Kjetilla Plochonosého, která se přidá k Flokiho expedici a založení kolonie. Na Islandu spáchala sebevraždu skokem do vodopádu. Historická postava Aud the Deep-Minded.\n\n\nProstřední syn Eyvinda a Rafarty, který se přidá k Flokiho expedici a založení kolonie. Byl zabit Kjetillem.\n\n\nDcera Kjetilla Plochonosého a Ingvildy, manželka Helgiho, která se přidá k Flokiho expedici a založení kolonie. Byla zabita Asbjörnem.\n\n\nManželka Kjetilla Plochonosého, která se přidá k Flokiho expedici a založení kolonie na Islandu.\n\n\nSyn Eyvinda ak Rafarty, který se přidá k Flokiho expedici a založení kolonie. Byl zabit Thorgrimem.\n\n\nViking, který se přidá k Flokiho expedici a založení kolonie. Nejmladší syn Eyvinda a Rafarty, bratr Bula a Helgiho. Byl zabit Kjetillem.\n\n\nViking, který se přidá k Flokiho expedici a založení kolonie. Syn Kjetilla Plochonosého. Utonul na Islandu.\n\n\nMladý Viking, který se přidá k Flokiho expedici a založení kolonie na Islandu. Společně se svým otcem povraždil Eyvindovu rodinu.\n\n\nDcera Kjetilla Plochonosého a Ingvildy, která se také přidá k Flokiho expedici a založení kolonie. Byla zabita Frodim.\n\n\nVůdce Sámů a spojenec Lagerthy. Byl zabit v bitvě. Postava je volně založena podle legendárního krále Sámů, Svasiho.\n\n\nDcera krále Svaseho a milenka Björna Železného. Byla zabita v bitvě. Postava je volně založena podle Snæfrith, milenky Haralda Krásnovlasého.\n\n\nŠlechtic z Wessexu, který se spikne s Aethelredem, protože chce svrhnout krále Alfréda. Byl oběšen.\n\n\nMannelova dcera a neteř královny Judity. Je manželkou krále Alfréda.\n\n\nŽena jarla Olavsonna. Po jeho smrti se vdá za Björna Železného. V bitvě o Marton zabila biskupa Heahmunda. Volně založeno na historické postavě Gunnhild Gormsdóttir.\n\n\nHvitserkova milenka. Byla zaživa upálena Ivarovými vojáky.\n\n\nDcera lorda Cuthreda a manželka prince Aethelreda.\n\n\nKrál Norska.\n\nNásledující seznam obsahuje postavy, které se v seriálu objevily více než jednou a sehrály v něm důležitou roli.\n\n\n\n\n\n\n\nNásledující seznam obsahuje postavy, které se v seriálu objevily pouze jednou.\n\n\n\n\n\n"}
{"id": "1260010", "url": "https://cs.wikipedia.org/wiki?curid=1260010", "title": "Return to Ommadawn", "text": "Return to Ommadawn\n\nReturn to Ommadawn je dvacáté páté studiové album britského multiinstrumentalisty Mika Oldfielda. Vydáno bylo v lednu 2017 vydavatelstvím Virgin EMI Records a v britském žebříčku dosáhlo nejvýše čtvrté pozice.\n\nZcela instrumentální album navazuje na jeho díla ze 70. let 20. století a zejména na desku \"Ommadawn\" z roku 1975. Je tvořeno jednou skladbou „Return to Ommadawn“, rozčleněnou na dvě části. Žánrově se pohybuje na rozmezí progresivního rocku a world music.\n\nOldfield jej nahrál zcela sám ve svém domácím studiu v bahamském Nassau mezi prosincem 2015 a listopadem 2016. Využil celkem 22 různých nástrojů.\n\n"}
{"id": "1260016", "url": "https://cs.wikipedia.org/wiki?curid=1260016", "title": "Vojtěch Hynek Popelka", "text": "Vojtěch Hynek Popelka\n\nVojtěch Hynek Popelka (13. prosince 1888 Praha-Smíchov – 26. ledna 1961 Praha) byl český akademický malíř a ilustrátor.\n\nNarodil se na Smíchově v rodině Vojtěcha Popelky. Zprvu studoval na pražské Uměleckoprůmyslové škole u profesorů Emanuela Dítěte ml. a Heinricha Jaksche. V letech 1911–1912 pokračoval ve studiu na malířské akademii ve speciálce prof. Hanuše Schwaigra. Po ukončení akademického studia malíř vyjížděl na studijní cesty po Čechách a Moravě, nejvíce však maloval ve Strmilově u Jindřichova Hradce. Věnoval se krajinomalbě, specializoval se však na malbu zvířat. V roce 1923 studoval a maloval v pařížské Jardin des plantes život a pohyby zvířat. Pro nakladatelství Sfinx vytvořil ilustrace k Brehmovu životu zvířat. Pořádal výstavy v Topičově salonu a v Rubešově galerii. Jeho obrazy jsou mimo jiné ve sbírkách Městského muzea v Jindřichově Hradci, v Galerii v Plzni a v Městském muzeu v Náchodě.\n\n"}
{"id": "1260023", "url": "https://cs.wikipedia.org/wiki?curid=1260023", "title": "62. ročník udílení Filmových cen Britské akademie", "text": "62. ročník udílení Filmových cen Britské akademie\n\n62. ročník udílení Filmových cen Britské akademie se konal 8. února 2009. Ocenění se předávalo nejlepším filmům a dokumentů britským i mezinárodním, které se promítaly v britských kinech v roce 2008. Nejvíce cen si domů odnesl snímek \"Milionář z chatrče\", celkem 7.\n"}
{"id": "1260029", "url": "https://cs.wikipedia.org/wiki?curid=1260029", "title": "Diouf", "text": "Diouf\n\nPříjmení Diouf nosí více různých významných osobností:\n\n"}
{"id": "1260036", "url": "https://cs.wikipedia.org/wiki?curid=1260036", "title": "Písečný vrch (337 m)", "text": "Písečný vrch (337 m)\n\nPísečný vrch je vrch s nadmořskou výškou 337 metrů, který se nachází 4 kilometry západně od centra Děčína.\nV úpatí pod jižním svahem probíhá silnice I. třídy č. 13 z Děčína směrem na Teplice. Vrch je ze téměř všech stran obklopen děčínskými čtvrtěmi Bynov (západ, jih), Nová Ves (severozápad), Čechy (východ) a Dolní Oldřichov (jihovýchod). Pouze na jihovýchodě, severu a severovýchodě jsou zalesněné či řídce zastavěné plochy. Těmito plochami probíhá červená turistická stezka, jež se k vrcholu přibližuje na 150 metrů (42 metrů výškových). Přímo k němu bohužel nevede žádná cesta a je nutný výšlap lesním terénem.\n"}
{"id": "1260039", "url": "https://cs.wikipedia.org/wiki?curid=1260039", "title": "McLaren (rozcestník)", "text": "McLaren (rozcestník)\n\nMcLaren nebo MacLaren může znamenat:\n\n\n"}
{"id": "1260044", "url": "https://cs.wikipedia.org/wiki?curid=1260044", "title": "Plamen Jankov", "text": "Plamen Jankov\n\nPlamen Jankov (: ) (* 1. října 1954) je bývalý bulharský rohovník/boxer.\n\nPřipravoval se v Sofii v klubu Slavia. V bulharské seniorské reprezentaci se pohyboval v letech 1974 až 1980 ve velterové váze do 67 kg. V roce 1976 startoval na olympijských hrách v Montréalu a vypadl ve druhém kole s Kubáncem Emilio Correou. V roce 1980 vypadl ve čtvrtfinále s Kubáncem Andrésem Aldamou na olympijských hrách v Moskvě. Po skončení sportovní kariéry se věnoval trenérské práci.\n"}
{"id": "1260054", "url": "https://cs.wikipedia.org/wiki?curid=1260054", "title": "Kazanka (usedlost)", "text": "Kazanka (usedlost)\n\nKazanka je usedlost v Praze 7-Troji v ulici Trojská. Je chráněna jako kulturní památka České republiky.\n\nNa místě původní vinice s lisem byla po třicetileté válce postavena barokní usedlost. Centrální patrová část s dvoutraktovou dispozicí obsahuje komín a v západní části příčný podsklepený průjezd. Patro je členěno čtyřmi okny, mezi okny uprostřed se nachází nika se soškou svatého Václava. Zděnou budovu kryje mansardová střecha. Na východní a západní straně byla později k centrální budově přistavěna přízemní křídla krytá sedlovou střechou. V roce 1840 zde existovala kromě obytné budovy ještě dvě hospodářská stavení, která později zanikla. K přestavbám usedlosti došlo ve 2. polovině 18. století a na konci 19. století.\n\nPozemky a vinice byly rozparcelovány a zastavěny. Usedlost chátrala až se v 80. letech 20. století dostala do havarijního stavu. Roku 1986 se dočkala rekonstrukce, při které však byly zničeny všechny staré cenné trámové stropy. \n\n\n\n"}
{"id": "1260055", "url": "https://cs.wikipedia.org/wiki?curid=1260055", "title": "Zákony Jima Crowa", "text": "Zákony Jima Crowa\n\nZákony Jima Crowa ( \"Jim Crow laws\") je neoficiální souhrnné označení pro různá nařízení o rasové segregaci, která platila v jižních státech USA v letech 1876 až 1965. Název byl poprvé použit roku 1892 v \"New York Times\" a byl inspirován populární písní „Jump Jim Crow“, v níž kabaretiér Thomas D. Rice zesměšňoval mluvu černých otroků.\n\nPo občanské válce a zrušení otroctví panovala mezi bílými Jižany obava z rostoucího vlivu Afroameričanů. To přivedlo k moci konzervativní politiky spojené převážně s Demokratickou stranou, kterým uvolnila ruce dohoda o stažení federálních jednotek z Jihu, uzavřená roku 1877. Nové politické vedení začalo na úrovni jednotlivých států nebo okresů přijímat zákony vylučující „barevné“ z veřejného života. Byly pro ně zřizovány oddělené školy, veřejné knihovny, nemocnice, věznice, restaurace, veřejné dopravní prostředky a podobně, u soudů se přísahalo na dvě různé Bible, zakazovala se smíšená manželství nebo stěhování do rasově odlišných čtvrtí. Byla také přijata opatření omezující volební právo černochů, jako majetkový cenzus nebo nutnost složit vědomostní zkoušky. Oficiálně se uplatňovala zásada „separate but equal“ (odděleni, ale rovni), v praxi však byly veřejné služby určené barevným podstatně méně kvalitní. Protesty proti novým zákonům ukončilo roku 1896 rozhodnutí amerického Nejvyššího soudu v kauze \"Plessy v. Ferguson\", podle něhož jsou podobná rozhodnutí v kompetenci místních orgánů a segregace není v rozporu se Čtrnáctým dodatkem ústavy.\n\nV roce 1909 byla založena National Association for the Advancement of Colored People, usilující o zrušení rasové segregace. Hnutí získalo na síle po druhé světové válce, protože aktivní účast v ní podpořila sebevědomí Afroameričanů. V roce 1955 došlo v Montgomery k bojkotu rasově oddělené veřejné dopravy, který vedla Rosa Parksová, v roce 1957 zajistila armáda přístup černých studentů na Little Rock Central High School, v roce 1963 se konal Pochod na Washington za práci a svobodu, na němž promluvil Martin Luther King. Reakcí na tyto události bylo 2. července 1964 přijetí Civil Rights Act of 1964, zakazujícího jakoukoli formu rasové diskriminace. O rok později byl změněn také volební zákon, aby zaručil menšinám rovné hlasovací právo.\n\n\n"}
{"id": "1260062", "url": "https://cs.wikipedia.org/wiki?curid=1260062", "title": "Kostel svatého Vojtěcha (Dvory nad Žitavou)", "text": "Kostel svatého Vojtěcha (Dvory nad Žitavou)\n\nKostel svatého Vojtěcha je římskokatolický kostel v centru obce Dvory nad Žitavou. Byl postaven uprostřed velké plochy zeleně na Hlavním náměstí. 17. července 1963 byl prohlášen za kulturní památku.\n\nPrvní písemná zmínka o kostele pochází z roku 1268. Z roku 1664 je poslední zmínka o kostele před jeho zničením v protitureckých bojích. Byla to stavba neznámého rozsahu a půdorysu. V první polovině 18. st. byl znovupostaven kostel, pravděpodobně bez věže.\n\nKolem roku 1750 byla před kostel představěna věž. Na její výstavbu byla použita cihla a kameny z pevnosti v Nových Zámcích.\n\nVznik dnešního kostela, obdélníkového tvaru, spadá do konce 18. století. Důvodem jeho výstavby byl pravděpodobně prudký nárůst obyvatelstva v obci. Na přelomu 19. a 20. století musely být přistavěny kónické opěrky, neboť vysoké klenby roztlačovaly obvodové stěny. Kostel slouží i v současnosti.\n"}
{"id": "1260065", "url": "https://cs.wikipedia.org/wiki?curid=1260065", "title": "Mirosław Graf", "text": "Mirosław Graf\n\nMirosław Graf (* 6. června 1959) je bývalý polský skokan na lyžích, byl průkopníkem V-stylu.\n\nSvoji kariéru započal ve středisku Szklarska Poręba, od roku 1974 působil v polském městě Karpacz a mezi lety 1980–1982 v Zakopaném.\n\nV roce 1969 utrpěl zlomeninu žeber a podvrknutí kotníku v důsledku umístění lyží při skoku do tvaru písmene V. Trenéři se snažili odnaučit jej tento styl, doporučovali mu chodit s chodidly dovnitř a na vázání lyží mu umisťovali speciální „čelisti“. Graf i přesto V-stylem skákal nadále s lepšími výsledky a bezpečnější skoky, rozhodčí jej ale hodnotili 15–16 body. V pozdních 80. letech byl klínový styl užíván také Švédem Janem Boklövem. \n\nV soutěži konané v Karpacz Graf předvedl nejdelší skok, ten ve výsledku po ohodnocení rozhodčími stačil však pouze na 4. místo. V roce 1980 při světovém poháru v Zakopaném skočil 108 metrů daleko.\n\nSvoji kariéru ukončil roku 1982 a dále se věnoval studiu tělesné výchovy na Vratislavské univerzitě. V roce 1989, naposledy, kdy skočil ve Szklarské Porębě, ustanovil nový zdejší rekord můstku a vyhrál soutěž.\n\nJe členem komise pro severskou kombinaci polské lyžařské federace. Devět let řídil lyžařský klub UKS GRAF-ski. V roce 2014 byl zvolen starostou Szkalrské Poreby.\n"}
{"id": "1260066", "url": "https://cs.wikipedia.org/wiki?curid=1260066", "title": "Achtel", "text": "Achtel\n\nAchtel je stará jednotka délky, hmotnosti a plošného obsahu.\n\nPoužívané v hornictví.\n\n\nWurttemberský achtel = 48 rute čtverečních = 394,0 m²\n\n"}
{"id": "1260067", "url": "https://cs.wikipedia.org/wiki?curid=1260067", "title": "Český lev 2016", "text": "Český lev 2016\n\nČeský lev 2016 je 24. ročník cen České filmové a televizní akademie Český lev. Akademie mohla vybírat celkem ze 71 celovečerních hraných, animovaných a dokumentárních filmů uvedených do distribuce v roce 2016. Hlasování 112 členů ČFTA o nominacích bylo uzavřeno 13. ledna 2017. Nejvíce nominací získaly snímky \"Masaryk\" (14), \"Anthropoid\" (12) a \"Učitelka\". \"Masaryk\" přitom splnil podmínky akademie díky prosincovému uvedení v jediném kinosále, ačkoli byl do běžné distribuce uveden až 9. března 2017. Televizní tvorbu do dvou kategorií nominovali sami vysílatelé – Česká televize, HBO Europe, TV Nova a TV Prima – a akademie z nich vybírala v jednokolovém hlasování.\n\nUdílecí ceremoniál se uskutečnil 4. března 2017. Slavnostní večer ve Dvořákově síni pražského Rudolfina moderovala Adela Banášová, na piano preludovali Ondřej Brzobohatý a Ondřej Brousek. Režisérem ceremoniálu byl Michael Čech a v přímém přenosu jej vysílala Česká televize na stanici ČT1. Mediální kampaň zahrnovala reklamní spoty režírované Danielem Růžičkou a inspirované filmem \"Anděl Páně 2\".\n\nCelkem 12 ocenění získal snímek \"Masaryk\", včetně hlavní kategorie.\n\n\n\n\n\n\n\n\n\n\n\n\n\n\n\n\n\n\n\n\"nestatutární cena\"\n\n\"nestatutární cena\"\n\n\"nestatutární cena\"\n"}
{"id": "1260074", "url": "https://cs.wikipedia.org/wiki?curid=1260074", "title": "Harasov", "text": "Harasov\n\nSlovem Harasov se označuje několik objektů:\n\n"}
{"id": "1260076", "url": "https://cs.wikipedia.org/wiki?curid=1260076", "title": "Alexia Runggaldierová", "text": "Alexia Runggaldierová\n\nAlexia Runggaldierová, nepřechýleně Alexia Runggaldier (* 27. listopadu 1991, Brixen), je italská biatlonistka a bronzová medailistka z vytrvalostního závodu na Mistrovství světa v biatlonu 2017 v rakouském Hochfilzenu.\n\nVe světovém poháru dokázala individuálně skončit nejlépe na třetím místě, což se ji povedlo dvakrát ve vytrvalostním závodě v sezóně 2016/17 nejprve v domácím prostředí v Anterselvě a následně na světovém šampionátu v Hochfilzenu 2017. S ženskou štafetou skončila na stejném místě na 3. pozici.\n\nRunggaldierová je trojnásobnou účastnicí Mistrovství světa v biatlonu a rovněž účastnicí zimních olympijských her. Jejím nejlepším výsledkem v závodech jednotlivců je zisk bronzové medaile z vytrvalostního závodu z rakouského Hochfilzenu v roce 2017. V týmovém závodě dokázala s ženskou štafetou skončit nejlépe na 5. místě na stejném šampionátu .\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nZúčastnila se dvou juniorských šampionátů v biatlonu. Celkově na těchto šampionátech získala dvě stříbrné medaile, všechny vybojovala se štafetami. Individuálně pak obsadila nejlépe 6. pozici ve sprintu v Novém Městě na Moravě v roce 2011.\n\n"}
{"id": "1260077", "url": "https://cs.wikipedia.org/wiki?curid=1260077", "title": "Látro", "text": "Látro\n\nLátro je stará jednotka délky, plochy a objemu.\n\nDélková míra užívaná před zavedením metrické soustavy.\n\n\nObjem polenového dříví při výšce 1 sáh a délce 1 sáh:\n\n"}
{"id": "1260079", "url": "https://cs.wikipedia.org/wiki?curid=1260079", "title": "Sklenářka", "text": "Sklenářka\n\nSklenářka je usedlost v Praze 7-Troji v ulici Pod Hrachovkou. Stojí na vrcholu kopce a není obklopena zástavbou. Je chráněna jako kulturní památka České republiky. Je jednou z historických budov na území Zoo Praha.\n\nStavba stojí na pozemcích vinice a původně byla postavena jako viniční lis. Později byla adaptována na obytnou usedlost s přízemním bytem pro správce a letním bytem měšťanského majitele v patře.\n\nVěžovitá patrová stavba obdélného půdorysu je kryta valbovou střechou, kterou prochází mohutný komín. Její nároží byla zesílena šikmými opěráky. Sedm trámových stropů mělo dvě vrstvy polychromie - starší, v podobě ovinutí trámů dvěma druhy zelených ratolestí, byla doplněna mladší, černou, s ratolestmi a hrozny. Původně byla výmalba i na vnitřních stěnách, její zbytky se našly na špaletách oken. Podle dispozice stavby a výmalby bývá datován její vznik do poslední čtvrtiny 17. století.\n\nV polovině 20. století začal být stavba využívána k ubytování zaměstnanců zoo. Usedlost byla obývána do 80. let 20. století, poté chátrala. Velkou rekonstrukcí prošla v letech 1988 až 1990. Došlo sice k její záchraně, ale byla zničena její vnitřní výmalba.\n\nV letech 2011 a 2012 došlo k rekonstrukci, která se snažila zachovat významné původní prvky. V současnosti se ve stavbě nacházejí prostory sloužící k reprezentaci Zoo Praha.\n\nUsedlost si \"zahrála\" ve filmu Psohlavci z roku 1931 (režie Svatopluk Innemann). Stavbě se říká také Katovna, a to snad právě podle natáčení tohoto filmu, neboť u Sklenářky byla ve filmu umístěna šibenice.\n\n\n\n"}
{"id": "1260080", "url": "https://cs.wikipedia.org/wiki?curid=1260080", "title": "Četník ze Saint Tropez (filmová série)", "text": "Četník ze Saint Tropez (filmová série)\n\nČetník ze Saint Tropez (ve francouzském originále Le Gendarme de Saint-Tropez) je italsko-francouzská komediální filmová série z let 1964–1982. Všech šest filmů režíroval Jean Girault. Série pojednává o příhodách četníků ze stanice ve francouzském Saint-Tropez, kam je v prvním snímku převelen strážmistr Ludovic Cruchot, hlavní postava všech filmů, kterého ztvárnil Louis de Funès.\n\nSpolečně s Louisem de Funèsem tvořili skupinu četníků především Michel Galabru (rotmistr Jérôme Gerber, velitel), Guy Grosso, Michel Modo, Jean Lefebvre a Christian Marin. Kromě Funèse hráli ve všech snímcích také Galabru, Grosso, Modo a France Rumilly, která ztvárnila řádovou sestru Klotyldu.\n\nPro budovu filmové četnické strážnice využili tvůrci snímků skutečnou stanici v Saint-Tropez, kterou četnictvo využívalo mezi lety 1879 a 2003. Poté v ní bylo vytvořeno Muzeum četnictva a filmu (\"Musée de la gendarmerie et du cinéma de Saint-Tropez\").\n\n\nPo úspěchu filmu \"Četník a mimozemšťané\" se filmaři rozhodovali, kam dál. Vzniklo několik fantastických námětů, např. o pomstě mimozemšťanů (\"Gendarme et la revanche des Extra-terrestres\"), o letu četníků do vesmíru (\"Le Gendarme en orbite\"), o zmizení Cruchota v Bermudském trojúhelníku, či dokonce o cestě létajícím talířem do roku 1815, kde měli u Waterloo potkat Napoleona (\"Gendarme et l'Empereur\"). Do francouzského četnictva však v té době byly přijaty první ženy a autoři se nakonec rozhodli pro film na toto téma.\n\nRežisér Jean Girault zemřel 24. července 1982, během natáčení filmu \"Četník a četnice\", který za něj dokončil Tony Aboyantz. Nedlouho po premiéře tohoto snímku zemřel dne 27. ledna 1983 i Louis de Funès, čímž filmová série o četnících skončila.\n"}
{"id": "1260083", "url": "https://cs.wikipedia.org/wiki?curid=1260083", "title": "Jan Pachta", "text": "Jan Pachta\n\nJan Pachta (20. května 1906 Dobrá Voda u Pelhřimova – 18. května 1977 Praha) byl český komunistický historik a archivář. \n\nVystudoval filozofickou fakultu Karlovy univerzity, kde získal titul PhDr. Pro školní rok 1932/33 získal stipendium dánské vlády.\n\nPracoval v následujících institucích:\n\nJe autorem dehonestujících děl namířených proti Josefu Pekařovi či T. G. Masarykovi. Naopak napsal oslavné práce o Klementu Gottwaldovi (byl v roce 1950 členem delegace redaktorů, která předala první díl \"Spisů Klementa Gottwalda\" autorovi). Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\n\n"}
{"id": "1260085", "url": "https://cs.wikipedia.org/wiki?curid=1260085", "title": "Na krátko", "text": "Na krátko\n\nNa krátko (2018) je český film režiséra Jakuba Šmída. Jedná se o dramatický příběh o dětech, které musí rychle dospět, protože zjistí, že jim rodiče lžou.\n\nSnímek vychází z knihy \"Zmizet\" (2009) od Petry Soukupové, konkrétně ze druhé ze tří povídek, \"Na krátko.\"\n\nNatáčelo se v Ústí nad Labem, Děčíně, Mělníku, Kralupech nad Vltavou, Neratovicích a ve studiu České televize. Filmovou hudbu složila skupina Květy jako svou první práci na takto velkém filmu. Vznik filmu podpořil Státní fond České republiky pro podporu a rozvoj české kinematografie.\n\nScénář filmu byl na třetím místě v soutěži Cena Sazky za nerealizovaný scénář v rámci cen Český lev 2008.\n\n\n"}
{"id": "1260088", "url": "https://cs.wikipedia.org/wiki?curid=1260088", "title": "Valentinská (Praha)", "text": "Valentinská (Praha)\n\nValentinská je ulice v Praze na Starém Městě v městské části Praha 1, která spojuje Mariánské náměstí s Kaprovou a Širokou ulicí.\nValentinská ulice leží na jedné z nejstarších cest na území Prahy. Tudy ve středověku vedla Vyšehradská ulice, o níž píše kronikář Kosmas, dnešní Vyšehradskou třídou kolem Emauzského kláštera, Karlovým náměstím, Spálenou a Husovou ulicí a dnešní Valentinskou k brodu nebo k mostu. Když byl po roce 1158 vybudován kamenný Juditin most, ztrácela Valentinská ulice původní komunikační význam, oddělila se od Vyšehradské ulice a získala pojmenování U sv. Valentina.\nKostel sv. Valentina stál na rohu s ulicí Kaprovou v místě domů čp. 58/I a čp. 59/I asi od r. 1253 do r. 1794, kdy byl zbořen. Na Langweilově modelu je vidět, jak zástavba vypadala po zániku kostela. Románský kostelík sloužil přilehlému šlechtickému dvorci, proto se také náměstíčku nebo rynečku, který zde později vznikl, nějaký čas říkalo Ve dvorci. Současné pojmenování Valentinská je užíváno od 17. století, i když se v 18. století objevuje také název Dolejší ryneček. Hořejší ryneček se říkalo Linhartskému náměstí. Náměstí v těchto místech bylo považováno za nejstarší na pravém břehu Vltavy, zaniklo kolem roku 1900 při asanaci. František Ruth se v Královské kronice zmiňuje o knížce o Praze z roku 1817, kde se píše dokonce o vykopávkách, které prý potvrzují pomníky a zdi Marobudova města. Kdyby tomu tak skutečně bylo, měli bychom na území Prahy rázem město dva tisíce let staré. Několik domů v ulici patří ke katastru Starého Města, několik ke katastru Josefova. Část ulice je tvořena budovou Městské knihovny, z Valentinské ulice vede vchod do dětského oddělení. Část domu (čp. 59/I) byla v roce 1913 upravena pro Pražské umělecké dílny, které založili pro výrobu kubistického nábytku Josef Gočár, Josef Chochol a Pavel Janák.\n\nUlice Valentinská začíná v křižovatce s ulicí Platnéřská a vede dále severním směrem. Přibližně po sto metrech z ní vlevo odbočuje ulice Veleslavínova. Po dalších sto metrech se křižuje s ulicí Kaprova a pokračuje až do křižovatky s ulicí Široká, kde končí. Úsek Široká – Kaprova je jednosměrný od Široké. Objezd budovy Filozofické fakulty UK ulicemi Široká, Valentinská, Kaprova, nám. Palacha slouží jako bloková smyčka pro ukončení autobusových linek MHD. Aktuálně (leden 2017) je zde ukončena linka 207.\n\n"}
{"id": "1260089", "url": "https://cs.wikipedia.org/wiki?curid=1260089", "title": "Małgorzata Tusk", "text": "Małgorzata Tusk\n\nMałgorzata Tusk (roz. Sochacka; * 1957, Gdyně) je polská historička, manželka bývalého polského premiéra Donalda Tuska. \n\nNarodila se v Gdyni na severu Polska. Je dcerou polské učitelky Stefanie Bałchanowské a důstojníka polského námořnictva Jana Sochackiego. Po absolvování lycea v Gdyni vystudovala historii na univerzitě v Gdaňsku, kde se také seznámila se svým budoucím manželem Donaldem. \n\nV roce 2013 vydala autobiografickou knihu s názvem \"Między nami\" (česky Mezi námi), jež pojednává o jejím životě s Donaldem, či tehdejším polském disentu. Kniha byla pozitivně hodnocena a srovnávána s pamětmi manželky Lecha Wałęsy, Danutou. Tato kniha jí byla také inspirací, dodala jí odvahu k sepsání vlastní knihy. \n"}
{"id": "1260096", "url": "https://cs.wikipedia.org/wiki?curid=1260096", "title": "Ballersdorf", "text": "Ballersdorf\n\nBallersdorf je francouzská obec v departementu Haut-Rhin v regionu Grand Est. V roce 2014 zde žilo 822 obyvatel.\n\nSousední obce jsou: Altenach, Carspach, Dannemarie, Fulleren, Gommersdorf, Hagenbach a Saint-Ulrich.\n\n\"Počet obyvatel\"\n\n\n"}
{"id": "1260097", "url": "https://cs.wikipedia.org/wiki?curid=1260097", "title": "Von Arnim", "text": "Von Arnim\n\nPříjmení Von Arnim nosí více významných osobností:\n\n"}
{"id": "1260103", "url": "https://cs.wikipedia.org/wiki?curid=1260103", "title": "Miura", "text": "Miura\n\nPříjmení Miura nosí více osobností:\n\nV japonštině kombinace znaků 三浦 může mít i jiný způsob čtení, z významnějších například [sanpo].\n"}
{"id": "1260104", "url": "https://cs.wikipedia.org/wiki?curid=1260104", "title": "Učida", "text": "Učida\n\nPříjmení Učida nosí více různých významných osobností:\n\n"}
{"id": "1260106", "url": "https://cs.wikipedia.org/wiki?curid=1260106", "title": "Adad-nirári", "text": "Adad-nirári\n\nAdad-nirári může být:\n"}
{"id": "1260109", "url": "https://cs.wikipedia.org/wiki?curid=1260109", "title": "Úřad pro přístup k dopravní infrastruktuře", "text": "Úřad pro přístup k dopravní infrastruktuře\n\nÚřad pro přístup k dopravní infrastruktuře je ústřední správní úřad v Česku, který vznikl dle zákona č. 320/2016 Sb., o Úřadu pro přístup k dopravní infrastruktuře. Zahájil svou činnost 1. dubna 2017. Úřad je ústředním správním úřadem mimo jiné pro:\n\nV čele úřadu je předseda, kterého jmenuje a odvolává vláda. V roce 2017 byl předsedou jmenován Pavel Kodym.\n\nZákon definuje požadavky na předsedu úřadu, spolupráce s Úřadem pro ochranu hospodářské soutěže a povinnost předkládat Poslanecké sněmovně a vládě zprávu o činnosti.\n\nPodle směrnice o vytvoření jednotného evropského železničního prostoru má Česká republika povinnost garantovat, aby byl předseda tohoto úřadu jmenován na základě jasných a transparentních pravidel, jež zajišťují jeho nezávislost na vládě.\n"}
{"id": "1260110", "url": "https://cs.wikipedia.org/wiki?curid=1260110", "title": "Mistrovství Evropy v zápasu 1977", "text": "Mistrovství Evropy v zápasu 1977\n\nMistrovství Evropy v zápasu 1977 pořádala evropská sekce Mezinárodní zápasnické federace (tehdy ještě FILA, později UWW) v těchto stylech:\n\nV Burse startovala v obou stylech celkem 212 zápasníků z 21 zemí. Pouze 6 zápasníků startovalo v obou stylech – dva Francouzi, dva Španělé a dva Švýcaři. Soutěž národů vyhráli s 8 tituly reprezentanti Sovětského svazu před Bulharskem.\n\n\n\nV klasickém stylu startovalo celkem 120 klasiků z 20 zemí. Soutěž národů vyhráli překvapivě reprezentati Rumunska před Sovětským svazem a Maďarskem.\n\nReprezentační výběr klasiků se na mistrovství Evropy v Burse připravoval v Ostravě. Reprezentační trenér Kamil Odehnal stál před složitým rozhodnutím koho na turnaj nominovat. Dlouholetá opora reprezentace, teplický Miroslav Janota ukončil působení v reprezentaci. Nějvětší hvězda týmu Vítězslav Mácha se trápil s vleklým zraněním kotníku. Opory reprezentace ostravský Josef Krysta (krční obratel) a trenčínští Zdeněk Chára a Jaroslav Meduna byli zranění. V nominaci na mistrovství Evropy se tak objevili Vladimír Kokoškov, Jiří Smékal (premiéra na velké akci) a Vladimír Romanovský (premiéra na velké akci). Otazník visel nad formou Vítězslava Máchy, který většinu přípravy prodělal na rehabilaticích.\n\n\nVítězslav Mácha opět potvrdil, že se umí soustředit na vrcholnou sportovní akci. Limitován zraněním kotníku získal svůj první titul mistra Evropy po takticky vyzrálém výkonu. Vladimír Kokoškov se probojoval do závěrečných kol, kde na své soupeře nestačil a obsadil čtvrté místo. Jiří Smékal a Vladimír Romanovský skončili svá snažení v prvních kolech.\n\n\"podrobné výsledky\"\n\n\nVe volném stylu startovalo celkem 98 volnostylařů z 17 zemí. Soutěž národů vyhráli podle očekávání reprezentati Sovětského svazu před Bulharskem.\n\nNominaci pro mistrovství Evropy v Burse byla sestavena po republikovém mistrovství v Prievidzi. Reprezentační trenér Ivan Kormaňák vybral čtveřici reprezentatů. Vedle opor Dana Karabina a Petra Drozdy vzal do Turecka i dva nováčky – devatenáctiletého Júliuse Strniska a teprve sedmnáctiletého Viliama Hönsche.\nDan Karabin a Petr Drozda absolvovali přípravu na mistrovství Evropy v rumunském Brašově pod vedením sovětského trenéra Batryna.\n\n\nPetr Drozda po olympijském roce 1976 přešel z těžké váhy do supertěžké a na mistrovství Evropy předvedl velmi dobrý výkon. Po vítězstvím nad Maďarem Józsefem Ballou mu ke třetímu místo pomohl i volný los ve druhém kole. Dan Karabin začal ve své váze velmi dobře, ale podobně jako Kokoškov v klasickém stylu nezvládl finálová kola a obsadil čtvrté místo. Július Strnisko i Viliam Hönsch ukončili svá snažení v uvodních kolech.\n\n\"podrobné výsledky\"\nV článku byly použity informace novináře Arnošta Nachera, které publikovaly noviny Československý sport na přelomu květen/červen 1977.\n"}
{"id": "1260113", "url": "https://cs.wikipedia.org/wiki?curid=1260113", "title": "Maja e Çikës", "text": "Maja e Çikës\n\nMaja e Çikës (Čika) je hora v jižní Albánii, nejvyšší vrchol pohoří Mali i Kanalit. Nachází se nedaleko Llogarského průsmyku, jižně od města Vlora a údolí Dukat; severně od Albánské riviéry. Má nadmořskou výšku 2044 m n. m.\n\nHora se rychle vypíná nad Iónským mořem; ze západní strany od mořského pobřeží se táhne stoupání 2000 m v délce pěti kilometrů. Východně od Maji e Çikës se nachází údolí Shushica. V blízkosti hory se nachází také vrchol Maja e Qorrës s nadmořskou výškou 2018 m. Vrchol hory je pokryt sněhovou pokrývkou mnohdy i v pozdních jarních měsících. Je částečně zalesněný.\n\nZ vrcholku hory je za dobré viditelnosti možné dohlédnout až na druhou stranu Otrantské úžiny do Itálie a na ostrov Korfu.\n"}
{"id": "1260114", "url": "https://cs.wikipedia.org/wiki?curid=1260114", "title": "Seznam dílů seriálu Riley ve velkém světě", "text": "Seznam dílů seriálu Riley ve velkém světě\n\nToto je seznam dílů seriálu \"Riley ve velkém světě\".\n\n<onlyinclude></onlyinclude>\n"}
{"id": "1260115", "url": "https://cs.wikipedia.org/wiki?curid=1260115", "title": "Đorđe Lazarević", "text": "Đorđe Lazarević\n\nĐorđe Lazarević (v srbské cyrilici Ђорђе Лазаревић; 3. března 1903, Vlasina u Surdulice, Srbsko – 28. června 1993, Bělehrad, Svazová republika Jugoslávie) byl srbský architekt, profesor Stavební fakulty Bělehradské univerzity. Byl rovněž prvním předsedou Jugoslávské společnosti stavebních inženýrů v letech 1958–1964 a řady ocenění z dob existence SFRJ. \n\nLazarević navrhl řadu budov, mezi které patřil např. Palác Albánie, kino Kosmaj, budova Hypoteční banky, most Gazela, most Mládeže v Niši a dalších. \n"}
{"id": "1260120", "url": "https://cs.wikipedia.org/wiki?curid=1260120", "title": "Martin Opic", "text": "Martin Opic\n\nMartin Opic (* 28. září 1977 Bohumín) je bývalý český fotbalový útočník. Povoláním je hasič.\n\nVěnuje se také futsalu, v tomto sportu reprezentoval Hasičský záchranný sbor Moravskoslezského kraje na Světových policejních a hasičských hrách 2011 v New Yorku. Na hrách ve Versailles v roce 2000 získal stříbrnou medaili a s osmi brankami se stal nejlepším střelcem turnaje.\n\nBohumínský rodák a odchovanec zasáhl v nejvyšší soutěži ČR do 4 utkání v dresu Bohemians, aniž by skóroval (22.02.2002–28.04.2002). Do profesionálního fotbalu ho z divizního Českého Těšína vytáhl Vlastimil Petržela.\n\nV letech 2003–2004 nastupoval v litevské nejvyšší soutěži za FBK Kaunas a podílel se na dvou mistrovských titulech.\n\nZa litevský klub FBK Kaunas nastoupil ve 4 utkáních prvního a druhého předkola Ligy mistrů UEFA 2003/04, v nichž vstřelil dvě branky. Skóroval v obou zápasech 1. předkola proti mužstvu HB Tórshavn z Faerských ostrovů, ve druhém kole byl Kaunas vyřazen skotským klubem Celtic FC.\n\nV tomto poháru odehrál za FBK Kaunas celkem 9 utkání, v nichž dal 3 góly (2003: 4/1, 2004: 5/2).\n\nVe druhé lize odehrál za Ústí nad Labem a Karvinou celkem 83 zápasy, v nichž vstřelil 30 branek. Tři branky dal i ve druhé litevské lize za Kauno Jėgeriai (B-mužstvo FBK Kaunas).\n\nV dresu Karviné se stal v sezoně 2007/08 nejlepším střelcem Moravskoslezské fotbalové ligy s 21 brankou. V této soutěži dal celkem 49 gólů (1996–2011), dalších 8 třetiligových zásahů přidal v České fotbalové lize (2002).\n\nMoravskoslezskou fotbalovou ligu hrál také za Bohumín, Jakubčovice a Hlučín. Na jaře 2012 hrál Přebor Moravskoslezského kraje za Český Těšín, poté se vrátil do Bohumína, kde v roce 2013 ukončil kariéru.\n\n"}
{"id": "1260122", "url": "https://cs.wikipedia.org/wiki?curid=1260122", "title": "Hošťálek", "text": "Hošťálek\n\nPříjmení Hošťálek, přechýleně Hošťálková, nosí více osob:\n\n\n"}
{"id": "1260128", "url": "https://cs.wikipedia.org/wiki?curid=1260128", "title": "Apám Napát", "text": "Apám Napát\n\nApám Napát, „Potomek vod“, je védské božstvo, jehož íránským protějškem je Apam Napát. Je mu věnován jeden rgvédský hymnus, dva verše v hymnu na Ápah „Vody“ a jinak je zmiňován téměř na třiceti místech Rgvédu. V některých hymnech je ztotožňován s Agnim „Ohněm“, zmiňován je především se Savitarem, Ažou Ekapádem a Ahi Budhnjáou, jindy je ztotožňován s Matarišvanem, který přinesl lidem nebeský oheň. V rgvédském hymnu kterým je věnován – 2.35, je označován za stvořitele světa, je obklopen Vodami, které jej kojí a živí přepuštěným máslem. Je mladý, zlatý, jeho záře je nehynoucí, oděn je bleskem a stále plane, ač bez paliva. V jiných hymnech je zmiňován jeho příbytek: „nejvyšší místo“, ale také lidské příbytky, vody i v klacících na rozdělávání ohně, podobně jako je tomu u Agniho.\n\nArthur Macdonnel, James Darmesteter a Leopold von Schroeder vykládají Apám Napáta jako oheň v mracích – tedy bleskovou formu Agniho. Naopak podle Hermanna Oldenberga byl původně čistě vodním duchem, který splynul se zcela odlišným Agnim, Alfred Hillebrandt jej zase ztotožnil s měsícem. Georges Dumézil a Jaan Puhvel Apám Napáta považují za protějšek římského Neptuna a irského Nechtana, jež také spojují s motivem „ohně ve vodě“.\n\n\n__BEZOBSAHU__\n"}
{"id": "1260130", "url": "https://cs.wikipedia.org/wiki?curid=1260130", "title": "Štola Prokop (Stříbro)", "text": "Štola Prokop (Stříbro)\n\nŠtola Prokop neboli \"Královská Prokopská dědičná štola\", někdy podle místního dolu a hutě zvaná též \"Brokárna\", se nachází ve městě Stříbro v okrese Tachov v Plzeňském kraji. Hornická činnost byla v této lokalitě ukončena v roce 1966, v celém někdejším stříbrském revíru pak v roce 1975. Na počátku 21. století vznikl ve Stříbře \"Hornický spolek\", jehož členové postupně zpřístupnili návštěvníkům podzemní prostory Prokopské štoly. Prohlídka štoly Prokop je součástí zdejšího hornického skanzenu s venkovní expozicí důlní techniky, který byl otevřen 10. září 2005.\n\nVstup do štoly Prokop a hornický skanzen leží na pozemcích města v údolí na pravém břehu řeky Mže, asi 200 metrů vzdušnou čarou směrem na jihovýchod od Masarykova náměstí. Vstup do štoly je pod tělesem hlavní železniční tratě Plzeň - Cheb, na úpatí západního svahu Křížového vrchu (472 m n. m.), jehož masív je protkán desítkami kilometrů důlních děl.\n\nNěkolik set metrů proti proudu řeky se nacházejí ještě štoly \"Svatá Barbora\" a \"Gottwill\", dále po proudu pak štoly \"Horní Marie\", \"Michael\", \"Maria\" \"Heimsuchung\" a další.\n\nZ geologického hlediska se důlní díla stříbrského revíru vesměs nacházejí v horninách neoproterozoického stáří (nejmladší éra proterozoika neboli starohor, období před cca 541 milióny až jednou miliardou let), které jsou nositeli zdejších rudních žil. Mezi nejčastěji se vyskytujícími zdejšími minerály můžeme jmenovat galenit, který je zdrojem olova, dále sfalerit, kalcit, křemen, cerusit, pyromorfit a jiné.\n\nPrvní písemná zmínka o štole Prokop je z roku 1513. V 2. knize \"Registru o\" \"vydání a příjmech hor olověných u Stříbra\" je zaznamenáno, že onoho roku \"počal Kašpar se svými podílníky razit hlubokou dědičnou štolu z důvodu odvodnění stávajících i budoucích hornických děl v prostoru rudní žíly \"Reichen\" \"Seegen\" (\"Bohaté požehnání\")\".V roce 1743, kdy ji převzal rakouský stát, byla štola přejmenována na \"C.k. Prokopi Erbstollen\". Štola byla v té době cca 2 500 metrů dlouhá, přičemž 340 m od vchodu byla hlavní těžební jáma \"Göppelschacht\". V letech 1796 - 1820 bylo v náhonové komoře postaveno kolo vodotěžního stroje, aby bylo možno těžit rudní žíly pod úrovní dědičné štoly a řeky Mže. Pomocí překopů č. I a II byly těžbě zpřístupněny další žíly a štola byla propojena se systémem žíly \"Langenzug\". Mocnost této 2,4 km dlouhé žíly byla až 6 metrů. V roce 1863 prodal rakouský stát toto důlní dílo třem soukromým těžařstvím za 16 800 rakouských zlatých.\n\nVe 20. století byla těžba několikrát obnovena a poté opět ukončena. O možnost převzetí těžby se v roce 1937 zajímala i firma Baťa, avšak tyto snahy ukončila Mnichovská dohoda v roce 1938. Po druhé světové válce nastala poslední etapa dolování v této lokalitě. V roce 1950 byla vyzmáhána štola Prokop v délce téměř 2 km a v roce 1953 bylo zahájeno zmáhání jámy \"Göppelschacht\", přejmenované na \"Brokárnu\". Jáma Brokárna byla po několika letech prohloubena až na konečnou hloubku 272 metrů. Těžba byla definitivně ukončena 28. února 1966.\n\nProhlídky štoly se konají o sobotách v době od 9 do 12 hodin v období od začátku května do konce září, v letní sezóně od 15. června do konce srpna též ve středu od 13 do 17 hodin. Mimo sezónu je umožněna návštěva jen skupinám na základě telefonické objednávky. Prohlídková trasa měří 700 metrů a prohlídka trvá 1,5 hodiny. V roce 2013 štolu Prokop navštívilo cca 5000 osob.\n\nHornický skanzen a štola Prokop leží na trase naučné stezky \"Historie\" \"hornictví na Stříbrsku\". Od železniční stanice \"Stříbro\" je štola vzdálena cca 2 km, od Masarykova náměstí, kde je zastávka místních autobusů, činí vzdálenost po červeně a žlutě značené turistické cestě necelých 400 metrů.\n\n\n\n"}
{"id": "1260132", "url": "https://cs.wikipedia.org/wiki?curid=1260132", "title": "Widmann", "text": "Widmann\n\nPříjmení Widmann nosí více různých významných osobností:\n\n"}
{"id": "1260133", "url": "https://cs.wikipedia.org/wiki?curid=1260133", "title": "Lukáš Krejčí", "text": "Lukáš Krejčí\n\nLukáš Krejčí (* 28. července 1969 Praha) je bývalý československý a slovenský reprezentant v biatlonu a český trenér běhu na lyžích.\n\nBiatlonu se závodně věnoval od roku 1976. Na juniorském MS v biatlonu dosáhl 2., 4., a 19. místo. Ve světovém poháru v biatlonu debutoval v sezóně 1990/91. V roce 1992 byl členem ASVŠ Dukla Banská Bystrica. Po rozdělení Československa v Dukle – společně s dalšími Čechy Danielem Krčmářem, Pavlem Kotrabou a Pavlem Sládkem – zůstal. Všichni čtyři se slovenským občanstvím reprezentovali Slovensko na Mistrovství světa 1993 a zimních olympijských hrách 1994. Po olympiádě v Lillehammeru jim nebyla v Dukle prodloužena smlouva a vrátili se domů.\n\nOd roku 1994 je trenérem. V LK Slovanu Karlovy Vary trénoval žactvo, dorost a juniory, vedl sportovní centrum mládeže. Petru Novákovou od jejích devíti let provedl mládežnickým lyžováním až do reprezentačního áčka. Trénoval juniorskou reprezentaci a v květnu 2013 se stal trenérem znovu sestaveného reprezentačního družstva žen. S ženskou reprezentací se zúčastnil Zimních olympijských her 2014 v Soči. V dubnu 2015 byl Krejčí jmenován trenérem reprezentace mužů a Dukly Liberec. Petra Nováková trénovala nadále pod jeho vedením společně s mužskou reprezentací.\n"}
{"id": "1260134", "url": "https://cs.wikipedia.org/wiki?curid=1260134", "title": "Kysacký hrad", "text": "Kysacký hrad\n\nKysacký hrad (nebo Hrad) je místo, kde jsou zbytky ruin původního hradu v pohoří Spišské rudohoří.\n\nZbytky zřícenin hradu leží severozápadně od obce Kysak, v části Hrad, v nadmořské výšce 501 m v katastrálním území obce Kysak, nad údolím řeky Hornád.\n\nNa hrad se lze dostat z Kysak od místního hřbitova nebo od budovy policie.\n\nPrvní písemná zmínka je z roku 1423. Postavit si ho dali páni z Dřínova. Kysacký hrad zanikl na přelomu 15. a 16. století.\n\nDnešní ruiny Kysackého hradu jsou pozůstatkem obranné pevnosti. Na hradě ještě nebyl proveden komplexní archeologický výzkum.\n\nZajímavosti hrady:\n\n"}
{"id": "1260135", "url": "https://cs.wikipedia.org/wiki?curid=1260135", "title": "Drienok (hrad)", "text": "Drienok (hrad)\n\nHrad Drienok je zřícenina hradu nacházející se v katastrálním území obce Rybník v okrese Revúca. Vznikl v první polovině čtrnáctého a zanikl v patnáctém století. Zůstaly po něm jen zbytky základů.\nRuiny hradu jsou dostupné od obce Rybník po zpevněné cestě směrem na Španie Pole, dále lesní cestou po táhlém svahu. Ruina se nachází na jižním svahu vrchu Rúbaň nad potokem Drienok.\n\n"}
{"id": "1260136", "url": "https://cs.wikipedia.org/wiki?curid=1260136", "title": "Beyer", "text": "Beyer\n\nPříjmení Beyer nosí více různých významných osobností:\n\n"}
{"id": "1260138", "url": "https://cs.wikipedia.org/wiki?curid=1260138", "title": "Wojciech Tochman", "text": "Wojciech Tochman\n\nWojciech Tochman (* 12. dubna 1969, Krakov) je polský televizní moderátor, novinář a také spisovatel. Je představitelem polské reportáže. \n\nReportáže začal psát již na střední škole. V období 1990–2004 pracoval pro polský deník Gazeta Wyborcza. V letech 1996–2002 uváděl na polském televizním kanále TVP1 program o nezvěstných lidech - \"\"Ktokolwiek widział, ktokolwiek wie\"\". V souvislosti s tím založil v roce 1999 nadaci Fundacja ITAKA, která těmto lidem a jejich rodinám pomáhá. V roce 2009 spoluzaložil \"Instytut Reportażu\".\n\n\n"}
{"id": "1260140", "url": "https://cs.wikipedia.org/wiki?curid=1260140", "title": "Robert Kubánek", "text": "Robert Kubánek\n\nRobert Kubánek (10. ledna 1964 Praha – 20. listopadu 2014) byl český básník, prozaik, nakladatelský redaktor a překladatel.\n\nV osmdesátých letech 20. století byl spoluzakladatelem, přispěvatelem a editorem samizdatového almanachu LEŽ. V letech devadesátých postupně pracoval v nakladatelstvích BB Art, Mladá fronta a XYZ. Od roku 2009 vedl vlastní nakladatelství Nemo. Redigoval stovky knih českých i světových autorů, například J. R. R. Tolkiena, Bohumila Hrabala a Joa Nesbøho.\n\nVlastní tvorbu publikoval v osmdesátých letech samizdatově, oficiální knižní prvotinou byla až sbírka básní \"Zříkadla\" (2000), následovaná knihou povídek \"Bezcestí\" (2003) a básnickou sbírkou \"Rozladění\" (2007).\n\n"}
{"id": "1260141", "url": "https://cs.wikipedia.org/wiki?curid=1260141", "title": "Bitva u Sečan", "text": "Bitva u Sečan\n\nBitva u Sečan se odehrála 4.–5. dubna 1562 u Sečanského hradu. V bitvě porazil sandžak-bej Fiľakovského sandžaku Hasan Prodovič spojené vojska Zvolenské stolice a hornouhorských hornických měst o síle asi 10 000 mužů.\n\nNa jaře roku 1562 se kapitán zvolenského hradu Ján Balaša rozhodl využít nepřítomnost budínského paši a napadnout hrad Sečany. Současně se dozvěděl že sečanský bej Mahmud odešel do Sedmihradska pomoci při obléhání Satmáru, shodou okolností ho bránil jeho mladší bratr Melchior. Měl v úmyslu prolomit okruh tureckých pevností ohrožujících důlní města.\n\nVyzval důlní města, aby mu dodaly vojáky. V dramatickém listu v březnu se na ně obrátil s výzvou, aby využili bohem danou a od mnoha let nebývalou příležitost. Shromáždil armádu 10–12 tisíc vojáků, ale pouze minimální část z nich měla vojenský výcvik. Pěchota se skládala z milicí hornických měst. Měli pouze dvě děla a bylo třeba přímého rozkazu císaře, aby byl dodán střelný prach z Banské Štiavnice.\n\nPosádka hradu se udatně bránila a požádala o pomoc beje Hasana ve Fiľakovu. Balaša také žádal posily, Juraj Bebek mu poslal 1 000 jezdců a z Egeru 200 pěšáků.\n\nBrzy ráno 4. dubna 1562 turecká jízda napadla uherskou jízdu ještě v táboře a rozprášila ji, současně s tím dorazila na bojiště i posila žoldnéřů z Egeru a byla také zničena při přechodu řeky Ipeľ. Její velitel Demeter Matyus se utopil v řece. Posádka uskutečnila výpad z hradu a napadla pěchotu. Po porážce a útěku jízdy dal Balaša rozkaz k ústupu. Nevycvičená pěchota nedokázala odolávat útokům turecké jízdy a v průběhu následujícího dne byla zničena. Balaša se vrátil do Zvolena s třemi vojáky. Do Banské Bystrice se vrátilo ze 700 mužů šest, do Kremnice devět.\n\nByla to nejkrvavější bitva od Moháče. Padlo kolem 10 000 lidí, skoro všichni ze středního Slovenska. Turci promarnili jedinečnou příležitost obsadit střední Slovensko, protože města zůstala prakticky bez vojenských posádek. Prodovič přecenil jejich vojenskou sílu a nechtěl riskovat svou malou armádu, stal se budínským pašou, což byla druhá nejvyšší pozice v Osmanské říši po velkovezírovi.\n"}
{"id": "1260142", "url": "https://cs.wikipedia.org/wiki?curid=1260142", "title": "Bod (jednotka)", "text": "Bod (jednotka)\n\nBod je stará délková a plošná jednotka.\n\n\nPoužívané pro plochu kůže.\n"}
{"id": "1260143", "url": "https://cs.wikipedia.org/wiki?curid=1260143", "title": "Hasan Prodovič", "text": "Hasan Prodovič\n\nHasan Prodovič nebo Prodovitius byl od roku 1558 (asi do 1564) Sandžak-bej Fiľakovského sandžaku.\n\nByl bosenského původu. Prosazoval expanzivní politiku vůči Turky neobsazeným oblastem na dnešním středním Slovensku. Ve dnech 4.–5. dubna 1562 v bitvě u Sečan porazil s 800člennou jízdou spojená vojska Zvolenské stolice a hornických měst o síle asi 10 000 mužů. Z 30. června 1562 pochází list Hasana Prodoviče ve slovenštině, ve kterém vyzval obyvatele okolí Banské Bystrice, aby se poddali Fiľakovskému sandžaku.\n\n"}
{"id": "1260144", "url": "https://cs.wikipedia.org/wiki?curid=1260144", "title": "Farní sbor Českobratrské církve evangelické v Horním Slavkově", "text": "Farní sbor Českobratrské církve evangelické v Horním Slavkově\n\nFarní sbor Českobratrské církve evangelické v Horním Slavkově je sborem Českobratrské církve evangelické v Horním Slavkově. Sbor spadá pod Západočeský seniorát.\n\nSbor byl založen roku 1956.\n\nSbor administruje farář Radek Matuška, kurátorem sboru je Rudolf Sterzik.\n\n\n"}
{"id": "1260145", "url": "https://cs.wikipedia.org/wiki?curid=1260145", "title": "Busch (příjmení)", "text": "Busch (příjmení)\n\nPříjmení Busch nosí více různých významných osobností:\n\n"}
{"id": "1260146", "url": "https://cs.wikipedia.org/wiki?curid=1260146", "title": "Petar Čaulev", "text": "Petar Čaulev\n\nPetar Čaulev (v makedonsky Петар Чаулев; v bulharsky Петър Чаулев; 18. prosince 1881, Ochrid, Osmanská říše – 23. prosince 1924, Milano, Itálie) byl makedonský povstalec, člen hnutí VMRO. Znám byl pod pseudonymy Ezerski, Stefka, Karaormanski, Majski, Turlakov, nebo Wasserman. Bulhaři jej považují za příslušníka bulharské národnosti; v Makedonii je považován za Makedonce.\n\nČaulev vystudoval bulharské gymnázium v Bitole. Účastnil se Ilindenského povstání. Velel Ohridskému revolučnimu výboru; v roce 1911 byl členem vedení organizace VMRO. Bojoval v první i druhé balkánské válce; účastnil se tikvešského a ohridsko-debarského povstání. Během první světové války byl oblastním náčelníkem v Ohridu. Po skončení konfliktu se účastnil s Todorem Aleksandrovem a Aleksanderem Protogerovem různých aktivit v rámci VMRO. Usiloval o přiblížení makedonské revoluční organizace k Sovětskému svazu, a proto navázal vztahy s Kominternou. Byl signatářem květnového manifestu. Zemřel násilnou smrtí; zavraždil jej Dimitar Stefanov, další člen organizace VMRO. \n"}
{"id": "1260147", "url": "https://cs.wikipedia.org/wiki?curid=1260147", "title": "Čárka (jednotka)", "text": "Čárka (jednotka)\n\nČárka je stará jednotka délky, plochy a objemu.\n\n\nJednotka pro měření plochy kůže\n\n"}
{"id": "1260151", "url": "https://cs.wikipedia.org/wiki?curid=1260151", "title": "Bielecki", "text": "Bielecki\n\nPříjmení Bielecki nosí více různých významných osobností:\n\n\n"}
{"id": "1260153", "url": "https://cs.wikipedia.org/wiki?curid=1260153", "title": "Driver", "text": "Driver\n\nDriver může být:\n\n\n"}
{"id": "1260154", "url": "https://cs.wikipedia.org/wiki?curid=1260154", "title": "Georgiev", "text": "Georgiev\n\nPříjmení Georgiev nosí více různých významných osobností:\n\n"}
{"id": "1260155", "url": "https://cs.wikipedia.org/wiki?curid=1260155", "title": "Gołuchowski", "text": "Gołuchowski\n\nPříjmení Gołuchowski nosí více různých významných osobností:\n\n\n"}
{"id": "1260156", "url": "https://cs.wikipedia.org/wiki?curid=1260156", "title": "Královská výstavní budova (Melbourne)", "text": "Královská výstavní budova (Melbourne)\n\nKrálovská výstavní budova v Melbourne je unikátní stavba pocházející z druhé poloviny 19. století. Její výstavba skončila v roce 1880 a v témže roce zde byla otevřena Světová výstava, která trvala až do 1881. Budova je obklopena zahradami Carlton, jejichž rozloha je 26 ha. Podle architekta Josepha Reeda historizující podoba výstavní haly je inspirována více budovami či stavebními styly, mimo jiné chrámem Santa Maria del Fiore ve Florencii (centrální kopule), německým novorománským Rundbogenstil (boční křídla) či několika stavbami v francouzském Caen a Paříži. Stavba je dodnes využívána pro různé výstavy a další kulturní akce.\n\nV budově proběhlo 9. května 1901 první slavnostní zasedání Australského parlamentu a 3. září 1901 byla nad kopulí budovy poprvé vyvěšena nově vzniklá australská vlajka.\n\nKrálovská výstavní budova a zahrady Carlton jsou přežívajícím projevem mezinárodního výstavního hnutí, které vzkvétalo na konci 19. a počátku 20. století. Výstavní budova byla postavena jako Velký sál, stálá budova byla původně určená k uspořádání mezinárodní výstavy v Melbourne z roku 1880 a následně mezinárodní výstavy Melbourne Centennial 1888. To byly největší události představené v koloniální Austrálii a pomohly ukázat světu australský průmysl a technologie.\n\nMísto zahrnuje tři prostranství Crown Land ve městě Melbourne, které jsou dvěma královskými pozemky pro veřejnou rekreaci (Carlton Gardens) a jeden věnovaný výstavní budově a nedávno postavenému muzeu (výstavní rezervace). Prostor se skládá z obdélníkového bloku o rozloze 26 hektarů ohraničeného čtyřmi městskými ulicemi a dalších 55,26 hektarů v okolní nárazníkové zóně.\n\nVe výstavní rezervaci, se zahradami Carlton na severu a na jihu, je umístěn Velký sál. Tato stavba je křížového půdorysu a obsahuje typickou architektonickou předlohu dřívějších výstavních budov: kupole, velké portálové vstupy, vyhlídkové plošiny, věže a okna se světlíky. Samotné zahrady Carlton se svými stromy lemovanými stezkami, fontánami a jezery jsou nedílnou součástí celoplošného designu a také charakteristické pro výstavní budovy z tohoto období.\n\n"}
{"id": "1260158", "url": "https://cs.wikipedia.org/wiki?curid=1260158", "title": "Útulna ve Slavkovské dolině", "text": "Útulna ve Slavkovské dolině\n\nÚtulna ve Slavkovské dolině (známá též jako Útulna) byla malá jednoprostorová turistická útulna ve Slavkovské dolině ve Vysokých Tatrách.\n\nNa Slavkovský štít vedla turistická cesta přes Slavkovskou dolinu. Turisté vystupovali na vrchol z Tatranské magistrály kolem Slavkovských pliesek jihozápadním žlabem. Na podnět Uherského karpatského spolku byla v roce 1878 postavena kamenná útulna. O čtyři roky ji zničila lavina. Byla opravena, ale pak ji poškodily další laviny, brzy se na ni zapomnělo a zchátrala. Příčinou byla nová turistická trasa na vrchol štítu, která vedla po jeho hřebeni z Hrebienku. Před druhou světovou válkou přišlo do módy vysokohorské lyžování a lyžařské túry na Slavkovský štít. Proto se Spišská úvěrová banka v Levoči, která byla majitelkou Starého Smokovce, rozhodla postavit malou lyžařskou útulnu pod protilavinovou zábranou, kterou tvořily velké balvany. Stála na louce poblíž Slavkovských pliesek. Stavby se ujala skupina tatranských sportovců (František Berkovský, Felix Hoepfner, Ivan Bohuš, Oktavián O. Krejčí), kteří v létě 1944 vynesli do doliny potřebný materiál. Sklad, do kterého ho umístili, na jaře 1945 smetla lavina. Stavbu chaty po této události již nedokončili.\n\n"}
{"id": "1260159", "url": "https://cs.wikipedia.org/wiki?curid=1260159", "title": "Hloušek", "text": "Hloušek\n\nPříjmení Hloušek, přechýleně Hloušková, nosí více různých významných osobností:\n\n"}
{"id": "1260160", "url": "https://cs.wikipedia.org/wiki?curid=1260160", "title": "Holzman", "text": "Holzman\n\nPříjmení Holzman nosí více významných osobností:\n\n\n"}
{"id": "1260161", "url": "https://cs.wikipedia.org/wiki?curid=1260161", "title": "Slavkovské pliesko", "text": "Slavkovské pliesko\n\nSlavkovské pliesko nebo Slavkovské pleso ( \"Sławkowski Stawek\", \"Schlagendorfer Seechen\", \"Szalóki-tavacskák\") je ledovcové jezero ve Vysokých Tatrách na Slovensku. Dřívější pojmenování Slavkovské plesá, Slavkovské plieska, Tri plesá, Tri Slavkovské plesá, Tri Slavkovské plieska odkazuje na další dvě malá plesa, která se nacházela v jeho blízkosti a v průběhu 20. století vyschla případně se sporadicky naplňují nepatrným množstvím vody. Obdobně prošlo změnou polské pojmenování. Název je odvozen od Slavkovské doliny, která dostala jméno po obci Veľký Slavkov, do jejíhož katastru toto území historicky patřilo. Má rozlohu 0,1065 ha, je 52 m dlouhé a 25 m široké. Dosahuje maximální hloubky 2,5 m a objemu 1085 m³. Leží v nadmořské výšce 1676 m.\n\nPleso se nachází uprostřed kosodřeviny v Kotli Slavkovských ples ve Slavkovské dolině na úpatí Senné kopy na sever od Tatranské magistrály mezi Hrebienkem a Sliezkym domom.\nV roce 1878 byla z iniciativy Uherského karpatského spolku ve Slavkovské dolině postavena kamenná útulna. Skládala se pouze z jednoho pokoje a sloužila jako noclehárna pro turisty, kteří vystupovali na Slavkovský štít. Nesloužila dlouho. V zimě roku 1882 ji zničila lavina. Skupina smokoveckých sportovců se po mnoha letech rozhodla znovu postavit ve Slavkovské dolině malou chatu, ale na bezpečnějším místě. Na jaře 1945 strhla lavina sklad stavebního materiálu a tak výstavba skončila.\n\nPlesem ze severu na jih protéká jedna ze zdrojnic Slavkovského potoku. Rozměry jezera v průběhu času zachycuje tabulka:\n\n\n"}
{"id": "1260162", "url": "https://cs.wikipedia.org/wiki?curid=1260162", "title": "Czartoryski", "text": "Czartoryski\n\nCzartoryski či Czartoryska je příjmení osobností z knížecího rodu Czartoryských:\n\n"}
{"id": "1260163", "url": "https://cs.wikipedia.org/wiki?curid=1260163", "title": "Potocki", "text": "Potocki\n\nPříjmení Potocki nosí více různých významných osobností, obvykle pocházejících ze šlechtického rodu Potockých:\n\n"}
{"id": "1260165", "url": "https://cs.wikipedia.org/wiki?curid=1260165", "title": "Dalibor Koštuřík", "text": "Dalibor Koštuřík\n\nDalibor Koštuřík (* 15. prosince 1981) je bývalý český profesionální fotbalový útočník.\n\nS fotbalem začínal v TJ Sokol Petrov, v žácích dále pokračoval ve strážnické Jiskře. V dorostu přestoupil do ratíškovického Baníku, na jaře 1998 začal nastupovat za třetiligové A-mužstvo.\n\nV sezoně 2000/01 byl hráčem prvoligového klubu 1. FC Synot, jednou se dostal mezi náhradníky (27.11.2000, bezbranková remíza na Slavii), v nejvyšší soutěži však nenastoupil. Ve druhé lize dal za Ratíškovice a Fulnek celkem 8 branek v 71 zápase.\n\nV sezoně 2006/07 se stal nejlepším střelcem Moravskoslezské fotbalové ligy se 14 brankami (6 na podzim za Mutěnice, 8 na jaře za Fulnek). V této soutěži dal celkem 37 gólů (1998–2010).\n\nMoravskoslezskou fotbalovou ligu hrál také za B-mužstvo Synotu a Fulnek, za Mutěnice střílel branky i v divizi (sk. D). Od jara 2009 hraje opět za Mutěnice. Od začátku sezony 2010/11 – v níž se Mutěnice přihlásily o 3 soutěže níže – do konce sezony 2018/19 nastřílel za tento klub 162 gólů (2010/11: 28, 2011/12: 25, 2012/13: 24, 2013/14: 20, 2014/15: 10, 2015/16: 17, 2016/17: 14, 2017/18: 10, 2018/19: 14).\n\n"}
{"id": "1260166", "url": "https://cs.wikipedia.org/wiki?curid=1260166", "title": "Katona", "text": "Katona\n\nPříjmení Katona nosí více různých významných osobností:\n\n"}
{"id": "1260168", "url": "https://cs.wikipedia.org/wiki?curid=1260168", "title": "Maher", "text": "Maher\n\nPříjmení Maher nosí více různých významných osobností:\n\n\nDalší významy\n\nMaher (ostrov) – ostrov v blízkosti Antarktidy\n"}
{"id": "1260169", "url": "https://cs.wikipedia.org/wiki?curid=1260169", "title": "Okříšky (zámek)", "text": "Okříšky (zámek)\n\nZámek Okříšky je barokní zámek s renesančním jádrem v Okříškách. Zámek je chráněn jako kulturní památka České republiky.\n\nZámek je v Okříškách zmíněn v roce 1751, kdy byl zakoupen zámek i s obcí hrabětem Collaltem. Zámek měl být postaven v renesanci jako typické venkovské sídlo, které mělo podobu protáhlé obdélné jednotraktové budovy se zaklenutým přízemím a plochostropým patrem. Na konci 16. století byla v prostorách zámku vytvořena sgrafita, v budově zámku se při archeologických průzkumech nalezl smrkový trám, který byl datován do roku 1598, postaven měl být zřejmě stavitelem \"Jiřím Rechmberkem z Želetic\". V době baroka byl zámek upraven, v první části úprav bylo upraveno patro, kdy byly vyzděny příčky místností a byla postavena kachlová kamna. Ve stejné stavební fázi byl upraven do barokní podoby i kostel jména Panny Marie, tj. to mělo nastat v roce 1673. Další úpravy proběhly ve dvacátých letech 18. století (dle dendrologického datování snad v roce 1715), kdy majiteli zámku byla rodina rytířů van Hoch. Bylo barokizováno průčelí budovy a někdejší dřevěná pavlač byla přebudována na zděnou patrovou arkádu se záklenky a cihlovými klenáky na vrcholu. Při této fázi oprav byla zakryta omítkou starší sgrafita a budova pak byla bíle omítnuta. Na západní straně budovy byla nově vystavěná arkáda uzavřena přístavbou nad starším suterénem.\n\nDalší úpravy pak proběhly ke konci 18. století, proběhlo pár menších úprav a v roce 1760 pak byla opravena střecha zámecké věže, kdy tak byla věž poprvé zmíněna. Roku 1787 pak byl zámek důkladně opraven, kdy mimo jiné byly osazeny nové typlové stropy, připraveny nové schody, nově pokrytá střecha a zámek byl vymalován. O rok později pak byl zámek nově vydlážděn a v roce 1798 pak byly v arkádách zámku vyzděny čtyři oblouky. Další úpravy proběhly pak v 19. století, kdy byla upravena střecha a vystavěn nový krov, také byly dozděny další arkády a také byly opět upraveny stropy, tj. na fabionové stropy se štukovými zrcadly. Ve dvacátém století pak probíhala běžná údržba a od roku 1945 pak zámek přešel od majetku a byl předán k užívání JZD a v roce 1979 pak byla opravena střecha a připraven projekt na jiné využití budovy. \n\nV roce 1991 pak okresní úřad v Třebíči vydal stanovisko k úpravě hospodářské budovy u zámku a v roce 2000 pak byl zámek doporučen k zapsání do seznamu kulturních památek České republiky. V roce 1999 pak zámek byl zakoupen městysem a byl postupně rekonstruován, byly zbořeny stáje v dezolátním stavu a místo nich byl postaven dům s pečovatelskou službou. Záchranné práce střechy proběhly v roce 2001 a mezi lezy 2008 a 2009 byl zámek celkově rekonstruován. Od září roku 2009 pak zámek slouží jako úřad městyse. V roce 2017 se pak úřad městyse přestěhuje do budovy bývalé spořitelny v centru městyse a zámek tak bude nabídnut k pronájmu. Jedním z možných využití je penzion či případné muzeum. Úřad však bude v zámku umístěn až do roku 2019.\n\nV roce 2018 byl před budovou zámku vysázen květinový záhon v podobě znaku městyse Okříšky. V roce 2019 byla Klubem českých turistů vydána sběratelská karta okříšského zámku.\n\n"}
{"id": "1260171", "url": "https://cs.wikipedia.org/wiki?curid=1260171", "title": "Slavata", "text": "Slavata\n\nPříjmení Slavata nosí více různých významných osobností:\n\n"}
{"id": "1260172", "url": "https://cs.wikipedia.org/wiki?curid=1260172", "title": "Krát (znak)", "text": "Krát (znak)\n\nKrát je symbol codice_1 nebo codice_2 (v programovacím jazyce také jako codice_3), který v matematice určuje operaci násobení pro dvě proměnné (binární operaci).\n\nPro substituci skutečného typografického krát (codice_1 nebo codice_2) se v digitálních dokumentech často používají znaky:\n\n"}
{"id": "1260173", "url": "https://cs.wikipedia.org/wiki?curid=1260173", "title": "Obština Rakovski", "text": "Obština Rakovski\n\nObština Rakovski ( \"Община Раковски\") je bulharská jednotka územní samosprávy v Plovdivské oblasti. Leží ve středním Bulharsku v Hornothrácké nížině. Správním střediskem je město Rakovski, kromě něj obština zahrnuje 6 vesnic. Žije zde přes 25 tisíc stálých obyvatel.\n\nVšechna sídla v obštině jsou samosprávná.\nV obštině žije 25 551 stálých obyvatel a včetně přechodně hlášených obyvatel 28 362. Podle sčítáni 1. února 2011 bylo národnostní složení následující:\n"}
{"id": "1260174", "url": "https://cs.wikipedia.org/wiki?curid=1260174", "title": "Rébus", "text": "Rébus\n\nRébus (z instrumentálu latinského slova \"res\" = věc, doslova \"věcmi\") je označení hádanky ve formě šifrovaného zápisu, kde všechna nebo některá slova, slovní kmeny anebo jiné skupiny písmen jsou nahrazeny obrázkem (případně plastikou či přímo věcí), popřípadě vzájemnou polohou obrázků či obrázku a textu atd. Jako jazyková hříčka může rébus využívat i homonymie nebo synonymie, rozdílu mezi zápisem a výslovností atd. Využívání principu rébusu je známé od starověku, objevuje se i ve středověké heraldice, ale i v textech pro dětské, začínající čtenáře.\n\n"}
{"id": "1260176", "url": "https://cs.wikipedia.org/wiki?curid=1260176", "title": "Petrouš", "text": "Petrouš\n\nPříjmení Petrouš nosí více různých významných osobností:\n\n"}
{"id": "1260177", "url": "https://cs.wikipedia.org/wiki?curid=1260177", "title": "Seznam českých coververzí zahraničních skladeb", "text": "Seznam českých coververzí zahraničních skladeb\n\nNásledující seznam uvádí přehled coververzí zahraničních skladeb v češtině (uveden je vždy původní interpret, či autor).\n\nV případě coververze vycházející z cizí předělané skladby je uveden nejprve interpret originální coververze a za lomítkem autor či interpret původní cizojazyčné písně. Podobně je za rokem zveřejnění výchozí coververze pro českou předělávku uveden rok zveřejnění samotné písně.\n\nNejvíce coververzí česky otextovali tito autoři:\n\nZdeněk Borovec, Eduard Krečmar, Zdeněk Rytíř, Pavel Vrba, Ivo Fischer, Vladimír Poštulka, Jan Vyčítal, Lou Fanánek Hagen, Miroslav Černý, Michal Bukovič, Jiří Štaidl, Pavel Žák, Jiřina Fikejzová, František Ringo Čech, Dušan Vančura, Jiří Grossmann, Mirek Hoffmann, Vladimír Čort, Pavel Cmíral, Petr Novotný, Michael Prostějovský, Gabriela Osvaldová a Karel Šíp.\n\n\n"}
{"id": "1260179", "url": "https://cs.wikipedia.org/wiki?curid=1260179", "title": "Rufer", "text": "Rufer\n\nPříjmení Rufer nosí více různých významných osobností:\n\n"}
{"id": "1260180", "url": "https://cs.wikipedia.org/wiki?curid=1260180", "title": "Savage (příjmení)", "text": "Savage (příjmení)\n\nPříjmení Savage nosí více různých významných osobností:\n\n"}
{"id": "1260183", "url": "https://cs.wikipedia.org/wiki?curid=1260183", "title": "Rakovski", "text": "Rakovski\n\nRakovski ( \"Раковски\") je město ve středním Bulharsku, v Hornothrácké nížině. Žije tu přes 15 tisíc obyvatel.\n\nJedná se o správní středisko stejnojmenné obštiny v Plovdivské oblasti.\n\nMěsto vzniklo v roce 1966 sloučením tří dědin: \"General Nikolaevo\" (dříve Kalıçla sarı), \"Sekirovo\" (dříve Baltacilar) a \"Parčevič\" (dříve Ali Fakıh). Nejstarší písemné zmínky o Kalıçla sarı pocházejí z roku 1576. Převážnou část obyvatel těchto vsí tvořili paulikiáni, kteří se zde udrželi až do 17. století. V roce 1643 přišli do oblasti katoličtí misionáři a přivedli zdejší křesťanské obyvatele ke katolické víře, která zde byla v období komunistické nadvlády násilně potlačena.\n\nVe městě žije 15 263 stálých obyvatel a je zde trvale hlášeno 16 851 obyvatel. Podle sčítáni 1. února 2011 bylo národnostní složení následující:\n"}
{"id": "1260185", "url": "https://cs.wikipedia.org/wiki?curid=1260185", "title": "Lipové stromořadí v Lipové", "text": "Lipové stromořadí v Lipové\n\nLipové stromořadí v Lipové, častěji označované jako lipová alej, je soubor památných stromů, 99 lip malolistých \"(Tilia cordata)\" v Lipové. Vysázet je nechal majitel lipovského panství starohrabě Leopold Antonín Salm-Reifferscheidt (1699–1769) po roce 1726 údajně poté, co přežil napadení medvědem ve Vilémově. Stromořadí začíná u nového zámku v Lipové, prochází po hrázi Zámeckého rybníka a dále kolem budovy bývalého okresního soudu a zbořeného starého zámku s pivovarem směřuje do dolní části vesnice a k vilémovskému kostelu Nanebevzetí Panny Marie. U bývalého soudu na stromořadí kolmo navazuje kaštanová alej, na dolní část stromořadí jasanová alej a od zámku směrem k lesu javorová alej (dříve nazývaná „Sténající alej“, protože nedaleko ní stála šibenice). Dne 15. července 1936 poškodil dolní část aleje silný orkán, který přišel od Nové Vísky. Celé stromořadí bylo vyhlášeno za soubor památných stromů 21. dubna 1999. Nejsilnější stromy o obvodu kmene 5,7 a 5,25 metru najdeme v dolní části aleje. Od roku 2014 probíhá doplňování aleje novou výsadbou.\n\nLipovou alej doplňuje řada drobných sakrálních staveb. Na malém návrší v dolní části aleje stojí pískovcová Pieta z roku 1781. Maazův kříž z roku 1866 a Hillův kříž z roku 1865 prošly celkovou rekonstrukcí v létě 2016. Na stromech v aleji visely v minulosti obrazy svatých, které byly odcizeny po druhé světové válce.\n\n"}
{"id": "1260186", "url": "https://cs.wikipedia.org/wiki?curid=1260186", "title": "Litochleby", "text": "Litochleby\n\nLitochleby jsou zaniklá vesnice, která stála v oblasti dnešního Litochlebského náměstí na Chodově v Praze. Doložena je od první poloviny 14. století, definitivně zlikvidována byla v 70. letech 20. století v rámci výstavby sídliště Jižní Město. \n\nVesnice Litochleby je poprvé doložena k roku 1326, kdy se po ní psal vladyka Ondřej. To je zhruba století a půl po první zmínce o sousedním Chodově (Chodově či Hodově dvorci). Název je roku 1326 zmiňován v podobě Ľutochlebi, tedy jako osada těch, kteří litují chleba, tj. skrblíků. \n\nDne 3. dubna 1420 pražský konšel Václav z Litochleb setrval v husitské Praze a byl vzat na slovo. K roku 1526 je zmínka, že Anna Chodovská z Chrástu odkazuje dědičný rodový majetek, totiž tvrz, dvůr a obce Chodov, Litochleby, Šeberov i vzdálenější statky, svému příbuznému Jiřímu Osovskému z Adlaru po dobu jeho života. V letech 1549–1551 Chodov spolu s Litochleby postupně převzal Vilém Muchek z Bukova (napřed jménem bratří, od nichž poté odkoupil jejich podíly), roku 1558 je koupil Jakub Chodaur z Lokte, roku 1578 Jan Bořita z Budče, ženich Juliany Hýzrlové z Chodů, a její matka Madalena Hýzrlová z Křešťan, roku 1616 Benjamin Fruwein z Podolí a ještě téhož roku pak Jan Vilém Hrobčický z Hrobčic, přitom jsou v obou obcích zmiňovány vejsadní krčmy. Roku 1617 podepsal kupní smlouvu na obě obce Pavel Micnna z Vacínova k ruce svého bratra Jiřího Viléma Michny, ale oba byli vypovězeni stavovskými direktory dříve, než zaplatili tržní cenu, a majetek tak dále držel Jan Vilém Hrobčický. Roku 1621 Jiří Vilém Michna z Vacínova přebral Chodov a Litochleby, poničené průchodem armád, za sníženou cenu (a roku 1634 k tomu přikoupil konfiskovaný Šeberov a Hrnčíře). Kolem roku 1670 Litochleby s dalšími statky opakovaně kupuje a prodává hrabě Millesimo. Roku 1676 koupil Chodov, Litochleby a dvůr Hostivař (zřejmě Malý Hostivař neboli pozdější Háje) benediktinský klášter sv. Mikuláše ve Starém Městě pražském. Roku 1728 koupil Chodov s Litochleby, Šeberov a Hrnčíře Jan Arnošt Václav z Goltze a připojil je ke kunratickému panství.\n\nPo polovině 18. století stálo v Chodově a v Litochlebech mimo chodovský dvůr celkem 18 domů různého významu a 3 pustá místa po hospodářstvích. Roku 1841 byl pro Chodov a Litochleby vyměřen společný katastr a Litochleby se tak staly osadou katastrální obce Chodov. V Litochlebech se k roku 1844 uvádí 29 domů se 173 obyvateli. V roce 1848 v rámci zavedení obecního zřízení vytvořily Chodov, Litochleby, Šeberov a Hrnčíře společně jednu politickou obec Chodov-Šeberov. Ta měla v roce 1890 měla celkem 141 domů a 1201 obyvatel, z toho Litochleby 282 obyvatel. V roce 1908 byl Šeberov s Hrnčíři oddělen.\n\nPo roce 1918 chodovská obecní rada rozhodla, že se Chodov nezapojí do vznikající Velké Prahy. Kunratický velkostatkář však ve 20. letech 20. století prodal pražské obci chodovský dvůr, k němuž náleželo 294 ha polí, a Praha umožnila na části těchto pozemků výstavbu a ostatní, včetně dvora, pronajímala. V následujících letech byl Chodov elektrifikován, byl do něj zaveden autobus a číslování domů v Litochlebech bylo (roku 1925) propojeno s chodovským číslováním, čímž formálně Litochleby jako osada zanikly. V rámci Chodova byly Litochleby připojeny k Praze roku 1968. V 70. letech 20. století pak zbytky původní venkovské zástavby Litochleb i s náměstím zanikly i fyzicky v rámci výstavby sídliště Jižní Město. Název Litochleby byl přenesen na sídliště Litochleby, část sídliště Jižní Město v okolí někdejších Litochleb.\n\nLitochleby byly typická návesní vesnice, tvořená hospodářskými usedlostmi seskupenými kolem okrouhlé návsi. Náves Litochleb se nacházela v severozápadním sousedství dnešního Litochlebského náměstí, od roku 1937 nesla název Švehlovo náměstí, po roce 1949 náměstí Julia Ďuriše a před rokem 1966 byla přejmenována na Litochlebské náměstí. Střed návsi byl v místech dnešního parčíku v severní části dnešního náměstí, zástavba sahala jihovýchodním směrem zhruba ke středu dnešního kruhového objezdu na severozápadní straně zasahovala do prostoru dnešních panelových domů a parkovišť v ulici Valentově. \n\nZ původní venkovské zástavby nezůstalo prakticky nic, název zůstal zachován jednak v názvu zmíněného náměstí, jednak v názvu sídliště Litochleby, které je jednou ze součástí sídliště Jižní Město, konkrétně Jižního Města I, a řady míst a institucí v tomto sídlišti, například Polikliniky Litochleby. V záběhlické kolonii Trnkov je ulice Litochlebská mezi ulicemi jiných názvů po obcích v jihovýchodním okolí a jihovýchodní části Prahy.\n\n"}
{"id": "1260189", "url": "https://cs.wikipedia.org/wiki?curid=1260189", "title": "Vierkirchen", "text": "Vierkirchen\n\nVierkirchen je název následujících německých obcí:\n"}
{"id": "1260191", "url": "https://cs.wikipedia.org/wiki?curid=1260191", "title": "Femunden", "text": "Femunden\n\nFemunden je jezero v Norsku, nacházející se na hranici krajů Innlandet a Trøndelag nedaleko švédských hranic. Okolní řídce zalidněný kraj zvaný Femundsmarka byl do podepsání smlouvy o hranicích v roce 1751 sporným územím mezi oběma zeměmi. S rozlohou 203,5 km² je Femunden třetím největším jezerem v zemi po jezeře Mjøsa a přehradní nádrži Røssvatnet. Měří 60 km ze severu na jih a dva až devět kilometrů ze západu na východ. Hladina jezera se nachází v nadmořské výšce 662 metrů nad mořem, maximální hloubka činí 132 m. Největším ostrovem je Sollerøya. Femunden spojuje se sousedním jezerem Isteren řeka Gløta, která dále pokračuje jako Klarälven (místní název Trysilelva).\nJezero je díky málo narušené původní přírodě oblíbeným výletním místem, v letních měsících po něm vozí turisty parník MS Fæmund II. Populární je rybolov, hojně se zde vyskytuje síh, pstruh, štika, lipan a okoun. Okolní bažiny a lesy jsou od roku 1971 chráněny jako národní park Femundsmarka, žije v něm medvěd hnědý, rosomák sibiřský a rys ostrovid.\n\n\n"}
{"id": "1260198", "url": "https://cs.wikipedia.org/wiki?curid=1260198", "title": "Hanwag", "text": "Hanwag\n\nHanwag GmbH je německá obuvnická firma, založená v roce 1921 Hansem Wagnerem v bavorském Vierkirchenu, specializující se na výrobu turistických a trekkových bot a pohorek. Jde o dceřinou společnost švédské firmy Fenix Outdoor AB.\n\nZakladatel Hans Wagner pocházel z obuvnické rodiny. Kromě jeho otce byli obuvníky i jeho bratři, Adolf a Lorenz Wagnerovi, kteří založili společnosti Hochland, respektive Lowa (akronym jména Lorenz Wagner). Řemeslu se vyučil v Mnichově. Poté se usadil ve Vierkirchenu, kde v roce 1921 založil obuvnickou firmu, jejíž název je akronymem jeho jména (Hans Wagner). Vyráběl pohorky, alpinistickou obuv i lyžařské boty. V 60. letech předal firmu svému synovci Josefu Wagnerovi, který v Hanwagu začínal jako obuvník. V roce 2004, po více než 70 letech působení v rodinné společnosti, ji chtěl předat své dceři. K tomu nakonec nedošlo, jelikož náhle onemocněla a zemřela na rakovinu. Rozhodl se proto společnost prodat. Jeho podmínkou však bylo zachování názvu, zachování místa výroby a ponechání zaměstnanců. Nakonec se rozhodl pro švédskou společnost Fenix Outdoor AB, která je výrobcem obuvi značek Fjällräven, Primus, Tierra, Naturkompaniet a Brunton.\n\n"}
{"id": "1260201", "url": "https://cs.wikipedia.org/wiki?curid=1260201", "title": "Uhelka", "text": "Uhelka\n\nUhelka může být:\n"}
{"id": "1260202", "url": "https://cs.wikipedia.org/wiki?curid=1260202", "title": "Vjačeslav Kondraťjev", "text": "Vjačeslav Kondraťjev\n\nVjačeslav Leonidovič Kondraťjev, rusky: (30. října 1920 - 23. září 1993) byl ruský sovětský spisovatel.\n\nNarodil se 30. října 1920 v Poltavě do rodiny železničního inženýra. V roce 1922 se rodina přestěhovala do Moskvy. V roce 1939 byl z prvního ročníku Moskevského architektonického institutu povolán do Rudé armády. Sloužil na Dálném východě u železničního vojska. V prosinci 1941 byl poslán na frontu se 132. pěší brigádou. V dubnu 1942 mu byla udělena medaile Za chrabrost. Později utrpěl zranění a po rekonvalescenci byl převelen zpět k železničnímu vojsku. Opět však utrpěl zranění, tentokrát ještě vážnější a tak byl převelen do záloh. V roce 1985 mu byl udělen Řád vlastenecké války 1. stupně.\n\nV roce 1958 absolvoval Moskevský polygrafický institut a dlouhá léta pracoval jako grafik. Psaní se věnoval od počátku padesátých let, prvního zveřejnění své tvorby se dočkal až ve svých 49 letech. Žil v Moskvě, byl členem Unie spisovatelů SSSR a ruského PEN Centra. Jeho díla byla přeložena i do češtiny a slovenštiny.\n\n23. září 1993 spáchal sebevraždu. Pohřbený je na Kuncevském hřbitově v Moskvě.\n\n"}
{"id": "1260207", "url": "https://cs.wikipedia.org/wiki?curid=1260207", "title": "Třída Istanbul", "text": "Třída Istanbul\n\nTřída Istanbul (jinak též třída TF-100, nebo třída I) jsou víceúčelové fregaty stavěné pro turecké námořnictvo v rámci ambiciózního programu rozvoje floty MİLGEM. Konstrukčně se jedná o prodlouženou vylepšenou verzi korvet třídy \"Ada\". Jsou to první raketové fregaty vyvinuté tureckým zbrojním průmyslem. Plánována je stavba čtyř jednotek této třídy. Prototypová jednotka do služby vstoupí v roce 2021.\n\nFregaty byly vyvinuty v rámci tureckého námořního zbrojního programu MİLGEM (\"Milli Gemi\"). Ten má zajistit nezávislost tureckého námořnictva na dovozu válečných lodí a částečně i jejich vybavení. V první fázi programu byly vyvinuty domácí víceúčelové korvety třídy \"Ada\" (do konce roku 2016 byly dokončeny čtyři z osmi plánovaných). Na základě třídy \"Ada\" byly následně vyvinuty víceúčelové fregaty \"Istanbul\" (\"TF-100\"), přičemž program má uzavřít stavba 4–6 domácích protiletadlových fregat plánované třídy \"TF-2000\".\n\nJednotky třídy \"Istanbul\":\nTřída \"Istanbul\" je verzí korvet třídy \"Ada\" s prodlouženým trupem. Využití existujícího trupu má několik výhod - vývoj je rychlejší, levnější a fregaty budou moci s třídou \"Ada\" sdílet stejnou infrastrukturu. Délka plavidel narostla o 14 metrů a výtlak o cca 600 tun (na 3000 tun).\n\nFregaty převzaly výzbroj třídy \"Ada\", která byla zesílena instalací vertikálních vypouštěcích sil pro řízené střely a dvojnásobného množství protilodních střel.\n\nPlánovaná výzbroj je tedy následující. Hlavňovou výzbroj tvoří jeden dvouúčelový 76mm kanón Oto Melara Super Rapid v dělové věži na přídi. Sekundární výzbroj tvoří dva 12,7mm kulomety, umístěné v dálkově ovládaných stabilizovaných střeleckých stanovištích STAMP. Hlavní údernou výzbrojí jsou čtyři čtyřnásobné kontejnery protilodních střel. K bodové obraně proti letadlům a protilodním střelám slouží protiletadlové řízené střely ESSM odpalované z vvertikálních sil Mk 41 a jeden 21násobný protiletadlový raketovým komplet systému RIM-116 Rolling Airframe Missile. K napadání ponorek plavidla nesou dva tříhlavňové 324mm torpédomety Mk 32, ze kterých jsou vypouštěna lehká protiponorková torpéda Mk 46. Na zádi se nachází přistávací paluba a hangár umožňující operace jednoho vrtulníku S-70B-2 Seahawk.\n"}
{"id": "1260208", "url": "https://cs.wikipedia.org/wiki?curid=1260208", "title": "Vavrouška", "text": "Vavrouška\n\nVavrouška je usedlost v Praze 7-Troji. Stojí osamocena na horním konci ulice \"Pod Havránkou\", východně od Haltýře a Velké skály obklopena ovocným sadem.\n\nUsedlost měla původně č.p. 25 a náležela do bohnického katastru. Přízemní zděné budovy se sedlovou střechou byly postaveny až v 1. polovině 19. století. Severovýchodní stranu dvora zabírá obytné stavení, jihovýchodní pak malá stodola, později rovněž obydlená. Roku 1840 zde bydlel domkář, poté až do roku 1908 byla Vavrouška součástí trojského velkostatku.\n\nV 90. letech 20. století zde soukromý majitel dal přistavět nahrávací studio v nautickém slohu od architekta Ivana Zachara. Stavba svým tvarem připomíná oblou příď parníku.\n\n\n\n"}
{"id": "1260211", "url": "https://cs.wikipedia.org/wiki?curid=1260211", "title": "Slovenská fotbalová divize 1986/87", "text": "Slovenská fotbalová divize 1986/87\n\nV soubojích 22. ročníku Slovenské fotbalové divize 1986/87 (jedna ze skupin 4. nejvyšší soutěže) se utkalo několik desítek týmů rozdělených po sedmi skupinách dvoukolovým systémem podzim - jaro.\n\nPo sezóně došlo k velké reorganizaci soutěže. Soutěž byla zúžena z osmi skupin na čtyři, rozdělena pak byla následovně – z bratislavské podskupiny A byla vytvořena skupina Bratislava; z bratislavské podskupiny B, jihovýchodní podskupiny a severozápadní podskupiny byla vytvořena skupina Západ; ze středoslovenských podskupin A a B byla vytvořena jednotná skupina Střed; východní podskupina a západní podskupina byly sloučeny do jedné skupiny Východ.\n\nKompletní tabulky jihovýchodní podskupiny, severozápadní podskupiny a středoslovenské podskupiny B nejsou známy.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1260214", "url": "https://cs.wikipedia.org/wiki?curid=1260214", "title": "Vlasta Petrovičová", "text": "Vlasta Petrovičová\n\nUměleckým jménem Vlasta Petrovičová, rodným jménem Vlastimila Horáková, provdaná Vlasta Neffová (25. září 1903 Přerov — 12. února 1980 Praha) byla česká herečka, překladatelka a spisovatelka, manželka spisovatele Vladimíra Neffa.\n\nNarodila se v Přerově, v rodině strojvůdce Leopolda Horáka (1873–1919) a jeho manželky Emilie, rozené Ondruškové (1880–1917). Měla čtyři sourozence, kteří zemřeli na tuberkulózu okolo roku 1910. Matka jí zemřela v roce 1917, otec v roce 1919. V šestnácti letech odešla odešla od příbuzných ke kočovnému divadlu.\n\nS kočovným divadlem se dostala do Prahy, kde již zůstala a v devatenácti se provdala za bývalého carského důstojníka Marka Bičurina, který byl v Praze divadelním a koncertním impresáriem. (Bičurin například zastupoval v Praze Fjodora Šaljapina a Rudolfa Firkušného, kterému pomáhal i v emigraci v Lisabonu a v New Yorku.)\n\nV Praze hrála v Osvobozeném divadle a dalších pražských divadlech, získala i několik filmových rolí (viz \"Dílo\"). Před německou okupací, kdy již byla partnerkou Vladimíra Neffa, odmítla s manželem Markem Bičurinem emigrovat. V období Protektorátu se živila jako skriptka u filmu. Přitom napsala několik divadelních her a po osvobození s Vladimírem Neffem překládala z ruštiny.\n\nV prosinci 1944 se podruhé provdala, za spisovatele Vladimíra Neffa. Spisovatel Ondřej Neff je její syn.\n\nJe pochována na Vyšehradském hřbitově, v rodinném hrobě, spolu s manželem Vladimírem Neffem.\n\n\n\n\n\n\n"}
{"id": "1260216", "url": "https://cs.wikipedia.org/wiki?curid=1260216", "title": "76mm kanón OTO Melara", "text": "76mm kanón OTO Melara\n\n76mm kanón OTO Melara je námořní dvojúčelový kanón, vyvinutý a vyráběny italským zbrojařským podnikem OTO Melara. Jeho základní variantou byl typ Oto Melara 76/62 Compact, dalším vývojem vznikly varianty 76/62 Super Rapid a 76/62 Strales. Je dodáván jako dělostřelecký systém, tvořený otočnou pancéřovou věží s instalovaným automaticky nabíjeným kanónem. Dělostřelecký systém je dostatečně kompaktní, aby mohl být instalován i na relativně malá plavidla jako korvety nebo hlídkové čluny. Výrobce také nabízí kupoli v provedení stealth. Vysoká rychlost palby a dostupnost širokého sortimentu specializované munice umožňuje univerzální využití kanónu. Kromě použití proti hladinovým cílům se uplatňuje v roli protiletadlové nebo protiraketové obrany, případně pozemní podpory. Mezi dostupnou munici patří protipancéřová, zápalná, tříštivotrhavá nebo naváděná, k použití proti řízeným protilodním střelám.\n\n76mm kanón OTO Melara je široce rozšířen, v současnosti je ve výzbroji námořnictev asi 60 států.\n\n"}
{"id": "1260225", "url": "https://cs.wikipedia.org/wiki?curid=1260225", "title": "Turgut Reis", "text": "Turgut Reis\n\nAdmirál Turgut Reis alias Dragut (1485 – 23. června 1565, Malta) byl osmanský pirát, korzár a admirál řeckého původu, žák Sinana Paši a Chajruddína Barbarossy. \n\nByl jedním z nejobávanějších námořních velitelů osmanské říše a nesmírně se zasloužil o značné rozšíření tureckých držav na africkém pobřeží v západním Středomoří. Sultán Sulejman I. ho poctil mnoha významnými tituly a úřady, mimo jiné byl admirálem (\"reis\") osmanského loďstva, pašou Tripolisu a bejlerbejem Bílého moře. \n\nAktivním a schopným velitelem zůstával i v důchodovém věku. Zemřel v důsledku smrtelných zranění, které utrpěl za bojů o pevnost St. Elmo za velkého obléhání Malty. \n\nTurgut Reis byl 17. června smrtelně raněn – zasažen do hlavy úlomky skály uvolněnými dělostřelbou, když vedl zaměřování nové dělostřelecké baterie proti pevnosti St. Elmo. Soudobé zdroje se nemohou shodnout na původu těchto úlomků, podle jedněch ho dostali řádoví dělostřelci z pevnosti St. Angelo, podle jiných ho ale zabila vlastní chyba, když nechal hlavně své baterie sklonit příliš nízko a její salva zasáhla skálu pod ní. Zemřel 23. června, jen pár desítek minut poté, co pevnost St. Elmo i díky jeho velkému přispění padla.\n"}
{"id": "1260226", "url": "https://cs.wikipedia.org/wiki?curid=1260226", "title": "Mistrovství světa v plážovém volejbalu", "text": "Mistrovství světa v plážovém volejbalu\n\nMistrovství světa v plážovém volejbalu je turnaj v plážovém volejbalu, organizovaný Mezinárodní volejbalovou federací (Fédération Internationale de Volleyball) (FIVB). První turnaj se uskutečnil v roce 1997 a koná se každý lichý rok. Turnaje jsou pořádány společně pro muže a ženy. \n"}
{"id": "1260227", "url": "https://cs.wikipedia.org/wiki?curid=1260227", "title": "Žihle (zámek)", "text": "Žihle (zámek)\n\nŽihle je zámek ve stejnojmenné obci na Kralovicku v okrese Plzeň-sever. Postaven byl na konci šestnáctého století, ale brzy přestal sloužit jako panské sídlo, a byl přestavěn na hostinec. Zámek, často označovaný jako tvrz, je od roku 1964 chráněn jako kulturní památka.\n\nŽihle patřila do roku 1238 králi Václavu I., od kterého ji tehdy výměnou za Kožlany získal plaský klášter. Od roku 1448 přešla jako zástava do rukou Jana Calty z Kamenné Hory, který ji připojil k rabštejnskému panství. U toho zůstala až do konce šestnáctého století, kdy roku 1595 zemřel jeho majitel Jaroslav Libštejnský z Kolovrat. Dědictví si rozdělili jeho synové, a Žihle připadla Mikulášovi Libštejnskému z Kolovrat, který z ní učinil centrum nového panství a nechal postavit tvrz. Už roku 1600 však Žihli prodal Václavu Chotkovi z Chotkova. Po něm ji zdědil syn Jiří Chotek z Chotkova, kterému byla roku 1622 za účast na stavovském povstání zkonfiskována a vzápětí prodána Heřmanu Černínovi z Chudenic. Nový majitel Žihli připojil natrvalo k petrohradskému panství. Po roce 1945 zámeckou budovu využíval státní statek, který ji nechal roku 1970 opravit. Potom už nebyla udržována a postupně chátrá. Zatékající voda poškodila krov, a způsobila statické poruchy obvodového zdiva.\n\nJednopatrový zámek tvoří obdélná budova krytá dvojitou valbovou střechou Ve středu sedmiosého hlavního průčelí se nachází bosovaný portál s otvory pro kladky padacího mostu. Za ním pokračuje průjezd, který prochází celou budovou. Fasády byly zdobené sgrafitem. Část prostor v přízemí včetně schodiště je zaklenutá neckovou klenbou. Při přestavbě okolo roku 1700 bylo výrazně upraveno první patro, přičemž z původní stavby zůstaly pouze obvodové zdi.\n\n\n"}
{"id": "1260235", "url": "https://cs.wikipedia.org/wiki?curid=1260235", "title": "Jurij Andresov", "text": "Jurij Andresov\n\nJurij Nikolajevič Andresov ( \"\"; 11. září 1969, Sovětský svaz) je ruský podnikatel.\n\nNarodil se ve vesnici Kušnarenkovo Republiky Baškortostán. Roku 1991 absolvoval Ufský letecký institut v oboru elektroniky. V letech 1991–1999 působil jako místopředseda představenstva společnosti Bašprombank ( Башпромбанк), která dnes patří bance Uralsib. V roce 2001 získal post náměstka vrchního ředitele státního unitárního podniku Bašspirt v hlavním městě Baškortostánu Ufě. V roce 2003 ukončil svá studia na Plechanovově Ekonomické Akademii a začal pracovat v Home Creditu, kde byl zpočátku zodpovědný za prodeje a budování a provoz distribuční sítě. V únoru 2014 nahradil Ivana Svítka, jenž řídil Home Credit v Rusku během šesti let. Od roku 2015 zastává pozici předsedy představenstva HCFB.\n\n"}
{"id": "1260236", "url": "https://cs.wikipedia.org/wiki?curid=1260236", "title": "Tvrdík", "text": "Tvrdík\n\nPříjmení Tvrdík (Tvrdíková) nosí více různých osobností:\n\n"}
{"id": "1260237", "url": "https://cs.wikipedia.org/wiki?curid=1260237", "title": "Dvounožka ostroretá", "text": "Dvounožka ostroretá\n\nDvounožka ostroretá (\"Lialis burtonis\") je plaz z čeledi dvounožkovitých, který se vyznačuje štíhlým hadovitým tělem, chybějícími předními končetinami a zakrnělými zadními končetinami. Vyskytuje se poměrně hojně v Austrálii kromě nejchladnějších oblastí na jihu a také na jihovýchodě Nové Guiney. Obývá různé biotopy: v lesích se skrývá před horkem i dravými ptáky mezi spadaným listím a větvičkami, v otevřené krajině vyhledává opuštěné nory. Latinské druhové jméno má podle anglického lékaře a přírodovědce Edwarda Burtona.\n\nDvounožka ostroretá dosahuje délky do 60 cm, je zbarvená šedě až olivově s podélnými černými pruhy. Má protáhlý, zašpičatělý čenich, který jí jako vizuálnímu predátorovi umožňuje široký rozhled, její čelisti se dají otevřít doširoka a jsou opatřeny zahnutými zuby. To umožňuje dvounožce lovit kořist, kterou tvoří menší plazi, jako hadi, scinkové nebo gekoni, které láká pohyby ocasu. Může být aktivní ve dne i v noci, záleží na klimatických podmínkách a dostupnosti kořisti. Je vejcorodá, ve snůšce bývají obvykle dvě vejce. Mláďata se rodí asi 13 cm dlouhá.\n\n"}
{"id": "1260238", "url": "https://cs.wikipedia.org/wiki?curid=1260238", "title": "Reis", "text": "Reis\n\nReis nebo Reiss může znamenat:\n\n\n\n"}
{"id": "1260239", "url": "https://cs.wikipedia.org/wiki?curid=1260239", "title": "Exploze potrubí v Ijegun", "text": "Exploze potrubí v Ijegun\n\nDne 16. května 2008 došlo k výbuchu plynovodu v okolí Ijegun, (předměstí na sever od Lagosu, Nigérie). K výbuchu došlo poté, když buldozer udeřil do ropovodu. Policie v Lagosu uvedla, že výbuch se zdá být nehodou, a ne prací zlodějů, stejně jako další minulé výbuchy v blízkosti Lagosu. Stavební dělníci náhodou přerušili podzemní potrubí, z něhož se začalo lít palivo; za několik okamžiků později došlo k výbuchu.\n\n"}
{"id": "1260241", "url": "https://cs.wikipedia.org/wiki?curid=1260241", "title": "Johnny Bravo", "text": "Johnny Bravo\n\nJohnny Bravo je americký animovaný komediální televizní seriál, jehož autorem je Van Partible. Premiérově byl vysílán v letech 1997–2004 na stanici Cartoon Network. Tehdy vznikly čtyři řady seriálu s 65 díly (obvykle rozdělených na dva až tři segmenty – samostatné příběhy) a dva speciály. V roce 2011 byl natočen i televizní film \"Johnny Bravo Goes to Bollywood\".\n\nProtagonistou seriálu je Johnny Bravo, „postava se vzhledem Jamese Deana z 50. let, která mluví jako Elvis“. Jedná se o mladého svalnatého, křupanského a natvrdlého sukničkáře, který bydlí se svou matkou Bunny v domě ve městě Aron City. Do Johnnyho je zakoukaná Lil' Suzy (\"malá Suzy\"), malé upovídané a inteligentní děvčátko ze stejné čtvrti. Sám Johnny se ale pokouší v každém příběhu sbalit nějakou ženu, která jej obvykle odmítne.\n\n\n"}
{"id": "1260242", "url": "https://cs.wikipedia.org/wiki?curid=1260242", "title": "Sol de Mañana", "text": "Sol de Mañana\n\nSol de Mañana, neboli Ranní slunce, je jedno z nejvýše položených geotermálních polí se sirnými prameny na světě. Rozkládá se na ploše 10 km², ve výšce 4800 až 5000 m n. m. v provincii Sur Lipez (jižní Bolívie). Nachází se jihozápadně od Laguny Colorada při cestě směrem na Salar de Chalviri. Stejně jako El Tatio patří k vulkanickému regionu Altiplano-Puna. \n\nOblast se vyznačovala intenzivní sopečnou činností doprovázenou mnoha sirnými prameny. Nejedná se o gejzíry, ale o bahenní jezera nebo parní bazény s vroucím bahnem. Byly učiněny i pokusy o jejich průmyslové využití na konci 80. let, ale ukázaly se jako neekonomické. Dozvuky vulkanické činnosti se projevují stále unikající tlakovou párou z některých zemních otvorů, viditelnou v dopoledních hodinách až do výše 50 metrů. Bublající pestrobarevná jezírka občas vystřikují proudy vřící vody a bahna a celé okolí je nasyceno sirným zápachem.\n"}
{"id": "1260243", "url": "https://cs.wikipedia.org/wiki?curid=1260243", "title": "Azat u ankakh Artsakh", "text": "Azat u ankakh Artsakh\n\nHymna Arcachu, dříve Náhorně-karabašské republiky, je hymnou nezávislého státu, který však není mezinárodně uznán. Hymnou je píseň \"Azat u ankakh Artsakh\" (). Arcach je obýván převážně Armény, a je mezinárodně uznán jako součást Ázerbájdžánu.\n\nHymna byla přijata v roce 1992, její text napsal Vardan Hakobyan a hudbu složil Armen Nasibyan.\n\n\n"}
{"id": "1260249", "url": "https://cs.wikipedia.org/wiki?curid=1260249", "title": "Emise protonu", "text": "Emise protonu\n\nEmise protonu je vzácný typ radioaktivní přeměny, při němž je z jádra vyzářen proton. Objevuje se u jader ve vyšších excitovaných stavech, kde bývá následován beta přeměnou a také u jader v základním stavu (nebo nižších excitovaných stavech) s velmi velkým přebytkem protonů, v tomto případě je proces velmi podobný alfa rozpadu. Aby proton mohl opustit jádro, jeho separační energie musí být záporná - takový proton není vázán a tunelový jev jej dostane ven v konečném čase. Emise protonu se nevyskytuje u přirozených radionuklidů, pouze u umělých, ty lze připravit jadernými reakcemi (obvykle za použití lineárních urychlovačů).\n\nPřestože emise protonu (nenásledovaná beta přeměnou) byla pozorována u kobaltu-53 již v roce 1969, další takové přeměny byly pozorovány až roku 1981, kdy byly v Ústavu pro výzkum těžkých iontů v Darmstadtu objeveny u lutecia-151 a thulia-147.\n\nDalším výzkumem bylo objeveno více než 25 nuklidů vykazujících emisi protonu.\n\nRoku 2002 byla u železa-45 pozorována přeměna současnou emisí dvou protonů a v roce 2005 byl tento jev zjištěn také u zinku-54.\n\n"}
{"id": "1260261", "url": "https://cs.wikipedia.org/wiki?curid=1260261", "title": "Seznam lanových drah v Německu", "text": "Seznam lanových drah v Německu\n\nSeznam lanových drah v Německu z nichž téměř všechny jsou členy \"Svazu německých lanovek a vleků\" (: \"Verband Deutscher Seilbahnen und Schlepplifte e. V.\").\n\n"}
{"id": "1260263", "url": "https://cs.wikipedia.org/wiki?curid=1260263", "title": "Slovenská fotbalová divize 1987/88", "text": "Slovenská fotbalová divize 1987/88\n\nV soubojích 23. ročníku Slovenské fotbalové divize 1987/88 (jedna ze skupin 4. nejvyšší soutěže) se utkalo celkem 60 týmů rozdělených po čtyřech skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1260264", "url": "https://cs.wikipedia.org/wiki?curid=1260264", "title": "Nadine Horchlerová", "text": "Nadine Horchlerová\n\nNadine Horchlerová, nepřechýleně Nadine Horchler (* 21. června 1986, Ottlar), je německá biatlonistka a reprezentantka.\n\nVe světovém poháru dokázala individuálně vyhrát jeden závod, když v sezóně 2016/17 ovládla závod s hromadným startem v italském středisku Anterselvě. S německou ženskou štafetou dále dokázala zvítězit v jenom závodě, když triumfovala v jihokorejském Pchjongčchangu v sezóně 2016/17.\n\nHorchlerová se dosavadně účastnila dvou Mistrovství světa v biatlonu a to v českém Novém Městě na Moravě, a rakouském Hochfilzenu. Individuálně nejlépe v těchto závodech skončila na 28. místě ve vytrvalostním závodě v Novém Městě na Moravě.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nNezúčastnila se žádného juniorského šampionátu v biatlonu.\n\n\n"}
{"id": "1260270", "url": "https://cs.wikipedia.org/wiki?curid=1260270", "title": "Trávnice (odbojová skupina)", "text": "Trávnice (odbojová skupina)\n\nTrávnice byla ilegální vojenská odbojová (povstalecká) skupina založená v roce 1944. Jejími zakladateli byli štábní kapitán Adam Wohlrath a podporučík v záloze Ing. Alois Kraus. Skupina působila převážně ve Vršovicích a měla spojení s menšími odbojovými povstaleckými skupinami v Hostivaři, Chodově, Řevnicích, Kunraticích a Uhříněvsi. Během pražského květnového povstání 1945 splnila skupina Trávnice svoje vymezené regionální bojové úkoly a své odbojové poslání dobře. Po skončení druhé světové války ale její velitelé příliš nadhodnocovali svoje velitelské zásluhy v pražském povstání a tak byla úloha povstalecké skupiny Trávnice v éře komunistické historiografie silně bagatelizována a někdy i zcela popírána.\n\nTěsně před vypuknutím pražského květnového povstání 1945 se velení skupiny Trávnice kontaktovalo se skupinami \"Alex\" a \"Bartoš\". Dne 4. května 1945 proběhlo na ministerstvu financí jednání o zapojení pražských povstaleckých skupin, které byly součástí ilegální organizace Trávnice, do celkové sestavy Vojenského velitelství Velké Prahy Bartoš. Jednání proběhlo mezi podplukovníkem generálního štábu Františkem Bürgerem a velitelem Trávnice štábním kapitánem Adamem Wohlrathem. Po krátkém jednání však k dohodě o zapojení Trávnice pod Velitelství \"Bartoš\" nedošlo. I když Trávnice dávala k dispozici několik set bojeschopných mužů, důvěru Františka Bürgera si nezískala. Svoji roli zde sehrály nejen Bürgerovy obavy před možnou provokací ze strany gestapa, ale i příliš rychlý vývoj revolučních událostí.\n\nIlegální skupinu Trávnice před pražským povstáním tvořily tři skupiny:\nBěhem povstání zastával funkci \"vojenského poradce velitele\" podplukovník pěchoty Boris Palička. Jako zástupce velitele Trávnice v průběhu pražského povstání pak fungoval štábní kapitán pěchoty František Horký.\n\nV sobotu dne 5. května 1945 (po vypuknutí povstání) se na dvoře fary u kostela svatého Jakuba ve středu Prahy soustředila nejsilnější složka Trávnice (tzv. \"pohyblivá záloha\"). Uskupení čítalo asi 180 mužů a jeho velitelem byl podporučík v záloze Ing. Alois Kraus. Jednotka se později přesunula do prostoru vršovického nádraží.\n\nJeště 5. května 1945 odzbrojili povstalci na vršovickém nádraží sanitní vlak Wehrmachtu. Tím získali poměrně velké množství zbraní. Tyto pak byly použity při bojích v Michli, Nuslích a na Pankráci.\n\nNa vršovickém nádraží již v předstihu dojednal Adam Wohlrath s přednostou nádraží vrchním inspektorem R. Hladíkem, že na nádraží bude sídlit (po dobu povstání) velitelství Trávnice. To bylo zřízeno 5. května 1945 ve 22.00 hodin v místnostech ČSD a okamžitě začalo podchycovat spontánně probíhající akce železničářů a lidových dobrovolníků, kteří se aktivovali na tomto úseku. Ihned byly formovány jednotky dobrovolníků, které formálně podléhaly Trávnici. Dobrovolníci byli vyzbrojováni a dostalo se jim základního bojového výcviku. Tomuto úseku velel osobně Adam Wohlrath.\n\nNa konci druhé světové války vznikla v továrně ETA (dislokované v těsné blízkosti vršovického nádraží) povstalecká skupina. Ta zasáhla během pražského povstání nezanedbatelnou měrou do bojů ve svém okolí. Její příslušníci totiž sestavili dva (pramen uvádí počet tři) improvizované povstalecké \"obrněnce\":\nObě vozidla v rukou povstalců představovala poměrně velkou palebnou sílu. Geografická blízkost nedalekého vršovického nádraží a továrny ETA logicky vyústila v provázání odbojové činnosti skupiny ETA s povstaleckým velitelstvím Trávnice.\n\nPovstalečtí zbrojíři Trávnice spolu s dělníky z vršovického závodu ETA postupně vytvořili (nebo přestavěli) ve Vršovicích celkem osm souprav improvizovaných obrněných vlaků. Vlaky byly vytvářeny přestavbou ukořistěných německých vlaků, které dobyli povstalci na různých místech Prahy. Vlaky měly svoje symbolická jména a svoje velitele:\n\nNa vršovickém nádraží povstalci získali tyto vlakové soupravy:\nNa trati mezi Hostivaří a Uhříněvsí získali povstalci tři vlaky:\na na smíchovském nádraží pak:\nOperační činnost vlaků koordinoval štábní kapitán dělostřelectva Otomar Hrdina. Vlaky se chránily dodatečně přidávanými pancéřovými pláty. Palebně byly vlaky vyzbrojovány většinou ukořistěnými německými protiletadlovými rychlopalnými kanóny ráže 30 mm a trojhlavňovými velkorážními kulomety (ráže 15 - 22 mm). Palebné prostředky vlaků byly umístěny v betonových skružích na plošinových vagonech. Tyto vlaky pak operovaly v úseku vršovického nádraží a zasáhly i do bojů na jiných místech celé pražské povstalecké jihovýchodní fronty (ve Vršovicích, Nuslích, Michli a na Spořilově).\n\nTyto obrněné vlaky po skončení druhé světové války popisoval Adam Wohlrath těmito slovy:\nVe dnech 9. až 11. května 1945 doprovázely tyto obrněné vlaky z vršovického nádraží první osobní vlaky z Prahy do Tábora, Plzně a dalších míst republiky. Osádky těchto obrněných vlaků se na mnoha místech ještě střetly s tlupami příslušníků SS a v boji je rozprášily.\n\nSvoje vymezené místní poslání během pražského povstání skupina Trávnice splnila úspěšně. Po skončení druhé světové války začalo velení Trávnice budovat rozsáhlou písemnou agendu. (V odbojářském archivním fondu 37 zaujímá objem této agendy téměř 900 listů.) Navíc velení Trávnice nekriticky nadsazovalo svůj odbojový a povstalecký význam a někteří jeho členové si po válce začali přivlastňovat nepřiměřené velitelské zásluhy. Mezi členy Trávnice byly i některé pochybné existence. Tyto uvedené skutečnosti vedly později prověřovací odbojářské orgány k tvrdým zásahům proti Trávnici, což vedlo i k tomu, že za komunistického režimu byla činnost Trávnice bagatelizována a ve finále pak zcela popírána. Souviselo to i se skutečností, že většina členů velitelského sboru byla nekomunisticky orientována. \n\n\n"}
{"id": "1260296", "url": "https://cs.wikipedia.org/wiki?curid=1260296", "title": "Vilém Velecký", "text": "Vilém Velecký\n\nVilém Velecký (22. ledna 1962 Uherské Hradiště – 25. března 2015, Těšov) byl český akademický malíř.\n\nVystudoval obor sochařství na SUPŠ v Uherském Hradišti a chtěl v sochařině pokračovat na AVU v Praze, ale dostal se na tuto školu až když se hlásil na obor malby. Stal se z něj tedy malíř, tak jako ze všech jeho tří bratranců Zálešákových – Ladislava, Martina a Robina.\n\nJeho tvorba se vyvíjela přes období abstraktních maleb ke konkrétní formě a po osudovém zážitku přibíjení křížku s Ježíšem na zeď se začal věnovat takřka výhradně biblickým motivům. Jeho tvorba měla úspěch u široké veřejnosti a ačkoli nechtěl dělat nic pro svou propagaci, konala se alespoň jednou ročně různě v republice výstava jeho děl.\n\nMaloval velkoformátová plátna pomocí uhlu a olejové barvy, někdy užíval i spreje. Jeho odkaz zůstavá otevřený dalšímu bádání a kunsthistorickému zařazení. Jeho dílo spravuje rodina Zálešákových.\n\n"}
{"id": "1260303", "url": "https://cs.wikipedia.org/wiki?curid=1260303", "title": "Reima Salonen", "text": "Reima Salonen\n\nReima Salonen (* 19. listopadu 1955, Taivassalo) je bývalý finský atlet, mistr Evropy v chůzi na 50 km z roku 1982.\n\nNa mistrovství světa v Malmö v roce 1976, kde se konal pouze závod na 50 kilometrů chůze (protože tato disciplína nebyla zařazena na program olympiády v Montrealu), získal bronzovou medaili. Na evropském šampionátu v roce 1978 ani na olympiádě v Moskvě o dva roky později závod na 50 km chůze nedokončil. Nejúspěšnějším se pro něj stalo mistrovství Evropy v Athénách v roce 1982 – zvítězil v chodeckém závodě na 50 km a skončil osmý na dvacetikilometrové trati. Při premiéře světového šampionátu v Helsinkách v roce 1983 obsadil na padesátikilometrové trati čtvrté místo, stejně jako o rok později na olympiádě v Los Angeles.\n\n\n"}
{"id": "1260305", "url": "https://cs.wikipedia.org/wiki?curid=1260305", "title": "Carli Lloydová", "text": "Carli Lloydová\n\nCarli Lloydová, celým jménem Carli Anne Lloyd Hollins (* 16. června 1982) je americká fotbalistka.\n\nJe oporou amerického fotbalového týmu žen, získala dvě zlaté medaile z olympijských her, byla jmenována vítězkou mistrovství světa ve fotbale žen, fotbalistkou roku 2015 a 2016. V současnosti (2017) hraje za tým Houston Dash americkou národní fotbalovou ligu ženského fotbalu (National Women's Soccer League) a za národní tým USA. Nejčastěji nastupuje na pozici středního záložníka. Reprezentovala Spojené státy americké již na několika mistrovství světa. V roce 2007 napomohla Spojeným státům americkým k zisku bronzové medaile. V roce 2011 ke stříbrné medaile a pomohla i v roce 2015, kdy ve finále proti Japonsku vstřelila hattrick (její třetí gól byl z poloviny hřiště).\n"}
{"id": "1260320", "url": "https://cs.wikipedia.org/wiki?curid=1260320", "title": "Ignác Oderlický", "text": "Ignác Oderlický\n\nIgnác Oderlický (26. července 1710 Uničov – 31. března 1761 Uničov) byl malíř, autor fresek a štafíř, který se řadí mezi tzv. moravské rokokové umělce.\n\nNarodil se v rodině uničovského měšťana Františka Oderlického a jeho ženy Anny Marie. Vyučil s malířství a štafírování a jako malířský tovaryš působil v Olomouci. V roce 1732 se stal uničovským měšťanem. V roce 1736 působil jako štafíř v uničovském klášterním kostele Povýšení svatého Kříže. Jeho tvorba byla zaměřena hlavně na venkovské kostely.\n\nByl ovlivněn současníkem J. K. Handkem, jehož dílo mu bylo vzorem, zvláště výzdoba v kapli Božího Těla v Olomouci nebo v zámecké kaple ve Velkých Losinách.\n\nV Olomouci se poznal se svou ženou Kateřinou Beerovou, z jejichž svazku se narodily tři děti. V jeho stopách šel nejstarší syn Jan Antonín.\n\n\n"}
{"id": "1260323", "url": "https://cs.wikipedia.org/wiki?curid=1260323", "title": "Pergamonské muzeum", "text": "Pergamonské muzeum\n\nPergamonské muzeum je jedno z pěti muzeí v Berlíně v Německu, soustředěných na Muzejním ostrově. Vzniklo v roce 1930 jako poslední z muzejních budov a je v něm umístěna část sbírky klasického antického umění, dále v něm sídlí Muzeum starověkého blízkého východu a Muzeum islámského umění. Muzeum je jako součást Muzejního ostrova od roku 1999 na seznamu světového kulturního dědictví UNESCO a díky velkolepým vystaveným artefaktům (Trhová brána, Ištařina brána, Pergamonský oltář, mozaiky, atd.) patří k nejnavštěvovanějším muzeím na ostrově.\n\nMuzejní budova v historizujícím stylu je druhá v pořadí postavená pro Pergamonský oltář na muzejním ostrově. Zvenčí vypadá jako mezopotámský chrám v pruském stylu s detaily ve stylu pruského neoklasicizmu. Stavba muzea nebyla v podstatě nikdy dokončena. Pod jižním křídlem bylo nutno betonovým překryvem uzavřít 50 metrů hlubokou puklinu (tzv. Kolk), pozůstatek z doby ledové. Ve vstupním centrálním křídle je situována hala Pergamonského oltáře (centrální místnost muzea), severní křídlo patřilo původně Německému muzeu (Deutsches Museum), jižní křídlo hostí sbírku islámského umění.\n\nBudova vznikla jako poslední muzejní objekt na ostrově, určený k umístění velkých exponátů, které se do Berlína dostaly díky rozsáhlým vykopávkám a nákupům na Blízkém východě v oblasti Středomoří (začaly v roce 1875). První muzejní budova vznikla v roce 1901, jejím hlavním kusem byl zrekonstruovaný a nově vystavený Pergamonský oltář. Budova na ostrově vydržela pouze několik let, již v roce 1909 plány k expanzi sbírky vedly ke stavbě nové budovy. Architektonické plány vypracoval Alfred Messel, po jeho smrti v nich pak pokračoval Ludwig Hoffmann, který svůj plán ve spolupráci s městským architektem Wilhelmem Wille v roce 1930 realizoval. Budova měla mít tři křídla (jejich stavba byla skutečně realizována), spojená na straně řeky kolonádou (nerealizována). Stavba byla přerušena po dobu I. světové války, dokončena byla teprve v roce 1930. S budovou Bodeho muzea a Nového muzea spojoval Pergamonské muzeum pár krytých mostů, nicméně ty byly už v době stavby chápány jako provizorní.\n\nNa počátku 2. světové války bylo muzeum uzavřeno, rozměrné kusy však nebylo možné přestěhovat do krytů, bomby proto silně poškodily Trhovou bránu z Milétu a fasádu Paláce Mshatta. Menší kusy, především vlysy Pergamonského oltáře byly sice ukryty, po válce byly nicméně odvezeny do Sovětského svazu a na jejich vrácení se čekalo až do roku 1959, k úplnému sjednocení sbírek došlo teprve po sjednocení Berlína v roce 1990. Od roku 2013, pravděpodobně do roku 2025, probíhá rekonstrukce muzejní budovy, díky níž jsou některé výstavní místnosti pro veřejnost uzavřeny. Po ukončení rekonstrukce by měly být vystaveny i dosud v depozitářích uložené kusy fasásy paláce v Mshattě, mělo by dojít k úplné reorganizaci muzejních místností a napojení muzea na Archeologickou promenádu, podzemní chodbu, spojující jednak 4 hlavní muzejní budovy ostrova (s výjimkou Staré národní galerie), která má však dále fungovat jako samostatný výstavní prostor.\n\nV muzeu jsou sbírky islámského umění, starověkého blízkého východu a část sbírky klasické antiky. Nejvýznamnější kusy jsou:\n\nPergamonský oltář – Velký oltář vybudovaný na terase akropole v Pergamonu okolo roku 170 př. n. l. Eumenem II. K oltáři patří i vystavené vlysy znázorňující zápas bohů a gigantů (gigantomachie), symbolizující boj mezi pergamskými Řeky a barbarskými Galaty. Oltář byl odkryt pruskou expedicí v průběhu tří sezón vykopávek (1878-1886). Vystavená část je pouze jednou dochovanou částí původně čtvercové stavby.\n\nTrhová brána z Milétu – brána, která původně stávala u vstupu na tržiště antického Milétu je vystavena jako celek (rozměry 28,29 x 6,66 metrů, výška 16,73 metrů), více než 60 % stavby je tvořeno původními kameny. Brána vznikla v 2 století našeho letopočtu jako přechod mezi agorou a tržištěm.\n\nIštařina brána – původně byla osmou bránou babylónského vnitřního města. Vystavěna byla kolem roku 575 př. n. l. z příkazu novobabylonského krále Nebukadnesara II. a byla zasvěcena babylonské bohyni plodnosti, lásky a války, Ištar. Většinu jejího povrchu tvoří modře glazované cihly se zvířecími motivy, především draky a býky.\n\nFasáda paláce v Mshattě – fasáda pouštního paláce, jehož zbytky se nachází poblíž dnešního letiště Jordánského hlavního města Ammánu. Fasáda se do Berlína dostala jako dar otomanského sultána Abdula Hamida II. císaři Vilémovi II.\n\nKomnata z Aleppa – nejstarší dochované dřevěné panely z dob osmanské říše. Vytvořena byla kolem roku 1600 jako přijímací místnost křesťanské rezidence v syrském Aleppu. Dřevěné panely jsou bohatě ornamentálně zdobeny.\n\n"}
{"id": "1260324", "url": "https://cs.wikipedia.org/wiki?curid=1260324", "title": "Mistrovství Evropy v zápasu", "text": "Mistrovství Evropy v zápasu\n\nMistrovství Evropy v zápasu (: \"FILA Wrestling European Championships\" nebo \"European Wrestling Championships\") je turnaj, organizovaný Mezinárodní zápasnickou federací (\"UWW, United World Wrestling\"), resp. jejím evropským výborem (\"European Council of Associated Wrestling\").\n\nPrvní turnaj v zápasu řecko-římském se uskutečnil v roce 1911, v mužském zápasu ve volném stylu v roce 1929. Ženy bojovaly poprvé v roce 1988. Tyto turnaje se konaly každým rokem. Od roku 2005 se tyto turnaje spojily do jednoho mistrovství a pořádají se každoročně, kromě roku, kdy jsou Evropské hry.\n\n"}
{"id": "1260325", "url": "https://cs.wikipedia.org/wiki?curid=1260325", "title": "Mistrovství Evropy v zápasu řecko-římském 1977 – podrobné výsledky", "text": "Mistrovství Evropy v zápasu řecko-římském 1977 – podrobné výsledky\n\nPodrobné výsledky z mistrovství Evropy v zápasu řecko-římském za rok 1977.\n\nSoutěže v zápasení nabízely v roce 1977 hrací systém, který odrážel absenci nasazování zápasniků. Zápasník který prohrál svůj úvodní zápas měl ještě naději dosáhnout na medaili. Dvě prohry v prvních kolech znamenaly konec v soutěži. Bylo toho dosaženo pomocí trestných bodů (TB). Trestné body se něudělovaly pouze v přípradě vítězství zápasníka na lopatky nebo jinak před časovým limitem. V přípradě výhry na body obdržel zápasník 1 trestný bod (při výrazném bodovém náskoku 0,5). Zápasník který prohrál na lopatky obržel 4 trestné body a pokud prohrál na body 3 trestné body (3,5 výraznou bodovou prohrou). Trestné body se s každým zápasem sčítaly (STB) a po dosažení 6 trestných bodů zápasník ze soutěže vypadl. Tento hrací systém umožňoval taktizovaní v podobě remízy, která byla za 2 trestné body. Především v závěrečných kolech toho někteří zápasníci zneuživali při vědomí, že jejich soupeř má větši počet trestných bodů. Slabinou tohoto hracího systému bylo tzv. volné kolo při lichém počtu zápasníků.\n\npoznámka: v kolonách pod jednotlivými koly je uvedeno – \"číslo soupeře\"/\"trestné body\"\n\nData jsou přepsána z německého sportovního časopisu Der Ringer, červencové vydání 1977, str. 1-7.\n"}
{"id": "1260326", "url": "https://cs.wikipedia.org/wiki?curid=1260326", "title": "Upír ve věžáku", "text": "Upír ve věžáku\n\nUpír ve věžáku je československý televizní film z roku 1979 režiséra Ludvíka Ráži podle scénáře Karla Čabrádka. Jednu z hlavních rolí se v něm ztvárnil Tomáš Holý, dětská hvězda československého filmu 70. a 80. let.\n\nLáďa Benda je asi desetiletý kluk, který rád čte dobrodružnou, někdy i brakovou literaturu. Příběhy často nahlas předčítá večer před spaním Petrovi, svému podobně starému bratrovi. Jednoho večera takto čte z knihy o upírech, oba chlapci se dohadují, jestli snad nějaký upír nežije v jejich okolí. Na mysl jim přijde knihovník Tomáš Růžička, přítel jejich starší sestry Evy. Jednou ho totiž zahlédli ve sklepě, jak Evu „kouše“ do krku, a to přece upíři dělávají, když sají lidskou krev.\n\nRozhodnou se tedy knihovníka, nesmělého mladého muže, sledovat a potvrdit tak své podezření. Navštíví ho v jeho bytě v třináctipatrovém věžovém domě pod falešnou záminkou, že mu Eva vzkazuje, aby je odvedl ke kadeřníkovi. Plán je jasný, v kadeřnictví je mnoho zrcadel a v nich upíři nejsou vidět. Ještě než všichni byt opustí, chlapcům se podaří trochu prozkoumat knihovníkův mládenecký byt. Jejich podezření se potvrdí, když objeví gramofonovou desku s operetou \"Polská krev\", skripta \"Fyziologie krve\" a knihu \"Krev mé krve\". Když poté Tomáš odmítne i nabízenou topinku s česnekem, mají chlapci jasno. Přítel jejich sestry je upír a oni ji před ním musejí zachránit.\n\nTa však pro jejich záchranářské akce příliš pochopení nemá, a protože je učitelka, tak chlapcům pohrozí domácími úkoly z matematiky, pokud se nepřestanou do jejich vztahu plést. Oba bratry to však ani v nejmenším neodradí, a když se dozví, že bude Tomáš pozván na nedělní oběd a konečně po roční známosti představen rodičům, vymyslí další plán.\n\nLáďa znovu zajde do Tomášova bytu, aby mu naoko připomněl nedělní návštěvu. Přitom se nenápadně zmíní, že Petr vůbec není jeho bratr, ale synovec, tedy syn Evy. Ještě mu prozradí, že se Petr občas chová jako blázen, a že to je pravděpodobně dědičné. Knihovník je samozřejmě šokován, ale protože je to čestný muž, je ochoten si Evu vzít a jejího syna adoptovat. Tuto myšlenku sdělí celé rodině při nedělním obědě, což má za následek velkou hádku, po které Tomáš odchází. Zdá se, že se vztahem je definitivní konec.\n\nI oba bratři si své počínání náležitě slíznou, pořádný výprask ma sebe nenechá dlouho čekat. Ještě větším trestem však pro ně je to, že s nimi Eva odmítá jakkoli komunikovat. Navíc se chce odstěhovat do Volar, kde získala práci v místní škole a byt. Kluci již vědí, že udělali velkou chybu a chtějí ji za každou cenu napravit. Takže již potřetí navštíví „upíra ve věžáku“ a všechno mu vysvětlí.\n\nTomáš se po několika dnech neočekávaně objeví v bytě rodiny Bendových. Prozradí jim, že se stěhuje z Prahy do Volar a požádá o Evinu ruku. Vše končí svatbou, na které se oba šťastní rozesmátí novomanželé vzájemně překvapí nasazenými upířími zuby, s nimiž se objeví i na svatebních fotografiích.\n\n"}
{"id": "1260330", "url": "https://cs.wikipedia.org/wiki?curid=1260330", "title": "Victorius", "text": "Victorius\n\nVictorius je německá powermetalová hudební skupina založená v roce 2004 v německém městě Lipsko. V roce 2008 vyšlo jejich první demo album nazvané \"Demo 2008\" a o dva roky později na vlastní náklad vydali debutovou desku \"Unleash the Titans\". Jejich zatím poslední a v pořadí čtvrté album \"Heart of the Phoenix\" vyšlo na začátku roku 2017.\n\n\n"}
{"id": "1260331", "url": "https://cs.wikipedia.org/wiki?curid=1260331", "title": "LGBT v islámu", "text": "LGBT v islámu\n\nLGBT v islámu je ovlivněno náboženskou, právní a kulturní historií národou s převážně muslimskou populací spolu se specifickými pasážemi Koránu a výpověďmi o činech a skutcích islámského proroka Mohameda Hadísy. Hadísy nejsou tradičně interpretovány, neboť jejich jazyk je chápán jako prostě přímočarý. Ortodoxní islám nepředstavuje pouze systém víry, ale i celý právní systém.\n\nTradiční školy islámského práva založené na verších Koránu, hadísech a učení islámských učenců imámu Malikovi a imámu Shafi považují homosexuální akty za smrtelný hřích. Korán cituje příběh \"Lotova lidu\" zničeném Božím hněvem pro obscénní praktiky mezi muži. Nicméně homosexuální témata prezentovaná v tvorbě několika muslimských básníků a literátů od zlatého věku a dál zobrazovala pederastii jako pozitivní životní volbu.\n\nExtrémní sociální a právní předsudky proti LGBT lidem stále přetrvávají ve většině částí islámského světa. V Afghánistánu, Bruneji, Íránu, Iráku, Mauritánii, Nigérii, Saúdské Arábii, Súdánu, Spojených arabských emirátech a Jemenu lze za homosexuální akty uložit i trest smrti. Jinde jako třeba v Alžírsku, Malajsii, Kataru, Somálsku, Sýrii a na Maledivách se rovněž jedná o těžký zločin. Stejnopohlavní sexuální styk je legální ve 20 státech s muslimskou většinou: Albánii, Ázerbájdžánu, Bahrajnu, Bosně a Hercegovině, Burkině Faso, Čadu, Džibutsku, Guineji-Bissau, Libanonu, Tunisku, Jordánsku, Kazachstánu, Kosovu, Kyrgyzstánu, Mali, Nigeru, Tádžikistánu, Turecku, Západním břehu Jordánu, většině provincií Indonésie (mimo Acehu a Jižní Sumatry, kde byla anti-gay legislativa přijatá) a Severním Kypru. V Albánii, Tunisku, Libanonu a Turecku se vedly diskuse na téma legalizace stejnopohlavního manželství. Pohlavní styk mezi ženami je legální v Kuvajtu, Turkmenistánu a Uzbekistánu, zatímco mužský je ilegální.\n\nVětšina muslimských zemí a Organizace islámské spolupráce (\"Organisation of Islamic Cooperation\") odmítá podporovat LGBT práva na půdě OSN, v Generálním shromáždění nebo UNHRC. V květnu 2015 zablokovala skupina 51 muslimských států 11 gay a transgender organizacím účast na každoroční konferenci boje s HIV/AIDS. Deklaraci OSN na podporu LGBT práv podepsaly Albánie, Guinea-Bissau a Sierra Leone. Albánie chrání LGBT menšinu před diskriminací a vede odborné diskuse na téma legalizace stejnopohlavního manželství. Kosovo (území se sporným postavením) a Severokyperská turecká republika mají taktéž antidiskriminační legislativu.\n\nTato sekce je rozdělená do dvou subsekcí. První obsahuje pasáže převzaté z Koránu, přičemž primární zdroj této sekce se týká homosexuality. Jiné subsekce pocházejí ze sekundárních zdrojů a obsahují interpretace Koránu ve vztahu k homosexualitě.\n\nKorán obsahuje sedm referencí o Božím hněvu seslaném na Lotův lid, který si přímo spojuje s jeho sexuální morálkou:\n\"A hle,\npravil Lot lidu svému: „Zdaž budete se oddávat nemravnosti, jíž před vámi se žádný na\nsvětě tomto nedopustil? Vždyť vy z vášně své k mužům vcházíte místo k ženám! Vy věru jste lid, jenž všechnu míru\npřekračuje!“ A bylo odpovědí národa jeho jedině to, že\nřekli: „Vyžeňte je z města svého, neboť to jsou lidé,\nkteří o čistotu usilují!“ A zachránili jsme jej i rodinu jeho kromě ženy jeho, jež byla s těmi, kdož se omeškali. A seslali jsme na ně déšť\n- a pohleď, jaký byl konec provinilců! (7:80-84)\nHříchy Lotova lidu (arabsky: لوط|لوط) se staly pověstnými, a proto jsou arabské ekvivalenty pro homosexuální chování (arabsky:لواط|لواط) a pro ty, kteří se dopouštějí takových aktů (arabsky:لوطي|لوطي) od nich převzaty.\n\nPouze jedna z pasáží Koránu popisuje striktní právní postih. Netýká se sice homosexuálního chování, nýbrž cizoložství, tudíž s ní úzce souvisí:\n\n\"Proti těm z vašich žen, jež dopustí se hanebnosti, vezměte jako svědky čtyři z vás. A jestliže tito to\ndosvědčí, podržte ženy v domech, dokud smrt je nezavolá anebo Bůh pro ně nepřipraví nějaké\nvýchodisko. Ty dva z vás, kteří se toho dopustí, potrestejte! A jestliže se pak kajícně obrátí a polepší, nechte je\nbýt! A Bůh věru je milostivý ke kajícníkům a slitovný.\" (4:15-16)\nProtože Korán představuje i právní pramen, je několik hlavních hříchů v textu nastíněno. Dva se týkají oblasti sexuální. Jsou jimi \"Zina\" a \"Liwat\". Zina doslovně znamená cizoložství. Je jím sex muže se ženou, která buď není jeho manželka, anebo otrokyní – nejtěžší sexuální prohřešek popsaný v Koránu. Liwat představuje anální styk mezi muži nebo anální styk muže s ženou 'cizí', čímž se myslí ta, která není ani mužovou manželkou nebo otrokyní, která nemá žádná sexuální práva. Homosexuální problematika se řeší převážně z hlediska pojetí sexuálních práv.\n\nPodle zákonů Šaría vyzývají muslimové ty, kteří se dopustili homosexuálních aktů spíše k pokání, než aby se k nim přiznávali. Ačkoli se toto dá chápat jako jisté povolení k toleranci homosexuality, islám nic takového nepovoluje. Většina islámských učenců považuje za ideál politiku \"don't ask, don't tell (neptat se, neříkat)\" ve vztahu k homosexualitě v islámu, čili prostou pasivitou. Rozdíly existují mezi imperativním postavením homosexuálních aktů a postavením žen v mnoha islámských společenstvích. Jinými slovy ženy mají žít v určitém utajení (zahalování apod.), kdežto homosexuálové musí držet všechny své hřísné akty v tajnosti.\n\nMimo Korán se názory na to, zda uplatňovat na ty, kteří se takových prohřešků dopustili, trest smrti, či nikoliv, liší. Abú Bakr zřejmě doporučoval takového jedince usmrtit svržením zdi na něj, případně upálením zaživa , kdežto Alí nařizoval \"luti\" usmrtit kameny, čemuž předcházelo svržení z vrcholku minaretu podle Ibna Abbáse. Tento poslední trest musí být následován kamenováním. Podle Abu Hanify nejsou homosexuální akty hudúdem, ale tazírem. (maximální trest 39 ran bičem).\n\nIslámské společnosti obecně uznávaly vzájemnou sexuální přítažlivost mezi jedinci stejného pohlaví. Nicméně jejich postoj k nim si v podstatě často protiřečil. Homosexuální chování bylo na jednu stranu podrobeno několika náboženským a právním sankcím a na stranu druhou byly patrné tendence homosexuální lásku vyzdvihovat, ba dokonce i oslavovat.\n\nStoletí bezprostředně následující Mohamedově smrti vedla k rapidnímu nárůstu Islámského impéria doprovázené zvyšující se prosperitou. Je známo, že si někteří muslimové stěžovali na hluboký úpadek morálky ve dvou posvátných městech Mecce a Medině. Navzdory hlubokému opovržení ze strany náboženských autorit homosexuální praktiky i nadále pokračovali, byť v tajnosti. Ve skutečnosti měl stále urychlující se proces akulturace za následek větší skrytost této kultury. Muži oblékající se jako ženy (\"mukhannathun\") převažovali nejvíce v hudbě a tanci. Příchod Abbásídů na Arabský poloostrov v 8. století znamenal větší akceptaci homosexuálního chování následované jeho většímu rozšíření pod novou dynastií. Vládce Al-Amín (809-813) například řekl, že by se otrokyně měly oblékat více maskulině, jelikož jedině tak je schopen sexu a plození nového potomstva. Abú Nuwás (756-813), narozený ve městě Ahváz (dnešní Írán), se stal průkopníkem všech žánrů arabské poezie. Stejně jao Al-Amín se ani on netajil svojí láskou k mužům, kterou opěvoval i ve svých básních.\n\nKromě těchto dvou se v následujících stoletích vyskytly i další případy. Aglabidský emír Ibrahim II. Ifrický (vládnoucí v letech 875-902) měl mít něco okolo 60 mladých milenců, s nimiž, jak sám přiznal, zacházel tím nejbrutálnějším způsobem. Chalíf Al-Mu’tasim a několik jeho následovníků bylo v 9. století obviněno z homosexuality. Populární příběhy říkají, že vládce Cordóbského chalífátu Abd al-Rahman III. potrestal mladého muže z Leónu, kterého držel jako rukojmího, protože odmítnul vyjít vstříc jeho choutkám během Reconquisty.\n\nMahmúd z Ghazny (971-1030), vládnce Ghaznovské říše měl využívat svého tureckého otroka Malik Ayaze jako společníka. Jejich vztah se odrazil do tvorby několika dalších básníků a literátů.\n\nDalším vládcem o němž se v tomto kontextu zmiňují evropské zdroje byl Mehmed II., osmanský sultán žijící v 15. století. V nich je psáno následující: \"Ten, kdo byl znám svými ambivalentními sexuálními touhami, poslal eunuchovi do domu Notaras žádost o jeho pohledného čtrnáctiletého syna pro sultánovo potěšení. Když nebylo jeho žádosti vyhověno, nařídil Sultán neproledné zničení Notaru s tím, že on, jeho syn a zeť budou sťati a jejich hlavy použity pro ozdobu jeho slavnostní tabule. Další oběťí Mehmedova chtíče se stal Radu III. Pěkný, bratr známého Vlada III.. Radu, který byl držen v Istanbulu jako rukojmí, se díky svému atraktivnímu vzhledu zalíbil sultánovi. Proto byl následně propuštěn ze zajetí a stal se sultánovým nejváženějším hostem. Po zničení Vlada byl následně dosazen na trůn Valašského knížectví jako vazalský panovník. Turecké historické prameny toto však zpochybňují.\n\nVyňatek z \"Encyklopedie islámu a muslimského světa\":\n\nCestovatelé z Evropy poukazovali na to, že perský šáh Abbás I. Veliký (1588-1629) neměl slabost pouze pro víno a zábavy, ale také pro některé pohledné hosty a služebníky. Malby Rizy Abbasi s homoerotickými kvalitami ukazují na vládcovu zálibu v této oblasti.\nHomosexualita byla klíčovým symbolickým znakem středověku v islámské Ibérii. Ač byla až do 19. století patrná téměř všude, nikdy se nepovažovala za vrozenou dispozici či 'identitu'. Příčinou byla jejich neplodná povaha a velká kontroverznost sodomie. Například v Al-Andalusu se homosexualitě oddávala zejména intelektuální a politická elita. Historické prameny taktéž uvádějí, že někteří vládci měli své vlastní mužské harémy. Obecně vztato byla mužská touha po penetraci mladých chlapců považována ve středověké muslimské kultuře za zcela normální, byť se jednalo o rozpor se zákonem.\n\nV článku \"Stejnopohlavní sexuální aktivita lesbických a bisexuálních žen\" upřesňuje islámská učenkyně Kecia Ali aspekt homosexuality ve středověké muslimské kultuře. Vysvětluje, že vzájemná stejnopohlavní sexuální přítažlivost byla po staletí v muslimských společnostech více či méně přijímána. Zde je přístupný nespočet přímých diskusí na téma \"stejnopohlavní sexuální aktivity\" ve středověké arabské literatuře.\n\nPřesvědčení, že homosexuální aktivita v islámu pochází ze zhoubného vlivu západního světa\n\nPřestože homosexuální aktivita v islámu během středověku existovala, tak výzkum z r. 2016 shledává, že mnoho zemí klasifikuje intimnosti mezi lidmi stejného pohlaví jako 'cizokrajné' a 'dekadentní' 'nemoci' pocházející ze zvrhlého vlivu zahraničí. Přesvědčení, že homosexuální chování je fenoménem západního světa převažuje v zemích s muslimskou většinou. V Africe souhlasilo 47 % respondentů s tím, že intimnosti mezi lidmi stejného pohlaví jsou fenoménem západního světa, 30 % nesouhlasilo a 24 % bylo neutrálních. V Asii s tímto výrokem souhlasilo 42 % zkoumaných, zatímco 34 % nesouhlasilo a 25 % bylo neutrálních. V kontrastu s tímto vyjádřilo souhlas 21 % obyvatel Ameriky, 38 % nesouhlas a 40 % si nebylo jisto. V Evropě to bylo 24 % souhlasících, 44 % nesouhlasících a 32 % bylo neutrálních. V Oceánii souhlasilo 20 %, 40 % nesouhlasilo a 40 % bylo neutrálních.\n\nV Osmanském chalífátu vládli po staletí Sunnitští muslimové. Ten byl k homosexuální problematice mnohem více vstřícný, než současná turecká vláda, byť ta tvrdí, že se snaží následovat jeho hodnoty. Osmanská říše měla rozsáhlou literaturu o homosexuální lásky a transvestititům dávala status akceptované sociální třídy. Dá se celkově říci, že osmanští sultáni byli na rozdíl od moderních tureckých islamistů, natož vůdců arabského světa, větší sociální liberálové.\n\nOsmanská říše také v r. 1858 během období reforem Tanzimat dekriminalizovala homosexualitu.\n\nPřed nástupem moderní éry nebyly islámské národy tak moc odmítavé k homosexuálním vztahům. Například vládce Persie v 11. století vychovával svého syna k sezónní obměně partnerů: mladí muži v létě a ženy v zimě. Mnoho básníků milostné poezie 18. století Abú Nuwás v Bagdádu, Peršané a Urdu se během své tvorby nechávali inspirovat mladými chlapci. V mystických spisech středověké éry jako jsou Sufi je nejasné, zda se nechávali unést krásou dospívajícího hocha nebo Bohem. Evropští kronikáři tento vstřícný postoj ke gay sexu u chalífských soudů cenzurují.\n\nModerní odmítání a kriminalizce homosexuality v islámu začaly narůstat prostřednictvím vnějších vlivů evropského kolonialismu. Tehdejší Evropané učili o homosexuálních aktech jako o protipřírodních a vnitřně nezřízených.\n\nAčkoliv muslimové připomínají počátečnís dny islámu, kdy byli utlačováni a marginalizováni, tak mnoho z nich momentálně zapomíná na svojí historii a od ochrany muslimů, kteří jsou homosexuální nebo transgender, upouštějí.\n\nNavzdory formálnímu nesouhlasu náboženských autorit vede segregace žen v muslimských společnostech a vysoký důraz na maskulinitu mužů dospívající chlapce a svobodné mladé muže k vyhledávání sexuálních úletů s chlapci, kteří jsou mladší než oni. V jedné studii z Maroka se ukazuje, že se jejich sexuální objekty pohybují v rozmezí 7 až 13 let. Muži mají sex s jinými muži tak, že oni jsou aktivní partneři, kdežto jejich chlapec, případně zženštilý muž, je pasivní.\n\n\"Liwat\" se tak může chápat jako krajní pokušení, a tudíž není anální styk považován za tak odpudivě protipřírodní jako nebezpečně atraktivní. Obecně panuje zažité přesvědčení, že ti, kteří se zcela vyhýbají obscénnostem, tak činí, aby se na nich nestali závislými. Ne veškerá sodomie má homosexuální charakter: jeden marocký sociolog ve své studii sexuální výchovy rodné země poznamenává, že pro mnoho mladých mužů je za heterosexuální sodomii považována veškerá sexuální aktivita, vyjma vaginálního styku. Zkoumané prostitutky také připouštějí, že mnoho jejich klientů se dožaduje análního styku.\n\nPřesvědčení, že sex za účelem potěšení je špatný, není nijak hojně rozšířené. Hluboká hanba padá na pasivního partnera: z tohoto důvodu se muži odmítají zaměřovat na věkové skupiny 15 a 16 a 'zapomínají' že tak můžou činit ještě u mladších ročníků. Podobní sexuální sociologové zkoumají i jiné muslimské společnosti od Severní Afriky po Pákistán a Dálný východ. V r. 2009 byly Britské ozbrojené síly v Afghánistánu nucené založit zvláštní komisi zabývající se sexualitou místních mužů poté, co se britští vojáci stali svědky sexuálních vztahů mezi dospělými muži a dospívajícími chlapci. Komise se ve zprávě shodla na tom, že ač se jedná o nezákonné jednání, tak jsou takové vztahy v zemi tradicí. Bacha bazi neboli \"boy play (chlapci na hraní)\" jsou nejvíce rozšíření v severním Afghánistánu.\n\nPodle údajů Mezinárodní gay a lesbické asociace (ILGA) je v sedmi zemích stejnopohlavní sexuální styk stále trestán smrtí: Saúdská Arábie, Jemen, Írán, Afghánistán, Mauritánie, Súdán a severní část Nigérie. Ve Spojených arabských emirátech se jedná o zločin, za nějž lze uložit trest smrti. V Kataru, Alžírsku, Uzbekistánu a na Maledivách je homosexuální styk trestán buď vězením, nebo pokutou. Z tohoto vyplynula kontroverze ve vztahu ke ke Kataru, který má být pořadatelem Mistrovství světa ve fotbale 2022. Lidskoprávní skupiny se v r. 2010 při udělování statusu kandidátů na pořadatelství zajímala o vhodnosti této země kvůli zajištění ochrany homosexuálních hráčů a fanoušků před případním uvězněním. Prezident FIFA Sepp Blatter na tuto otázku zavtipokoval se slovy, že si budou muset během pobytu v Kataru sexuální aktivitu odepřít. Po odporu ze strany lidskoprávních skupin od svých poznámek ustoupil.\n\nV Egyptě byly zaznamenány případy pronásledování otevřeně homosexuálních mužů podle mravnostních zákonů. (viz Káhirská 52) Nicméně konsensuální soulož mezi dospělými jedinci téhož pohlaví konaná v soukromí není definována jako trestný čin. Zákon proti prostituci a zákony proti prostopášnosti byly v posledních letech zneužívány k uvězňování gayů.\n\nV Saúdské Arábii je maximálním trestem za homosexuální akt veřejná poprava, k níž velmi často dochází. V některých případech používá vláda mírnější alternativní tresty spočívající v peněžitém trestu, odnětí svobody nebo bičování.\n\nIslámský stát trestá homosexuály výhradně smrtí. Za obrovské mediální publicity bylo na území ovládaném touto islámskou teroristickou organizací veřejně popraveno 36 homosexuálů shozením ze střech 100patrových budov.\n\nV Indii, která je s početností muslimské populace třetí na světě, a ve kterém muslimové tvoří největší menšinu, vehementně odmítá největší islámská škola \"Darul Uloom Deoband\" veškeré vládní kroky posledních let, které spočívají v rušení a liberalizaci zákonů převztatých z dob Britské Indie, které zakazují homosexualitu.\n\nV únoru 2011 podnikla bahrajnská policie zásah na \"gay párty\".\n\nV Jordánsku, kde je homosexuální styk legální, bývávají gay shromáždění rozháněná nebo rušená pod různými záminkami, například pro údajné nelegální podávání alkoholických nápojů.\n\nV Turecku je homosexuální styk legální, ale občas v něm dochází k cenzuře určitých témat. Bývalý ministr vnitra İdris Naim Şahin nazýval homosexualitu \"nečestnou, amorální a nepřirozenou\".\n\nV Iráku se Saddám Husajn nijak nezobíral sexuální morálkou. Podle zprávy Ali Hiliho bylo od invaze v r. 2003 zavražděno více než 700 lidí pro jejich sexuální orientaci. Irák označil za nejnebezpečnější místo pro sexuální menšiny.\n\nV zemích s muslimskou většinou je sice otevřený gay život raritou, ale zato prostoru pro undergroundovou homosexuální kulturu je zde dostatečně dost. Dokonce i tam, kde platí nejpřísnější anti-homosexuální zákony, se gay scéna dotýká všech společenských vrstev.\n\nTrest smrti do r. 2016\nV r. 2016 zveřejnila Mezinárodní lesbická, gay, bisexuální, trans a intersex asociace (ILGA) nejaktuálnější zprávu o státem podporované homofobii. Podle ní 13 zemí (nebo jejich částí) ukládá za stejnopohlavní sexuální styky trest smrti. Tyto státy tvoří 6 % členských zemí OSN. Z těchto 13 jsou čtyři africké: Súdán, Nigérie, Somálsko a Mauritánie. Zbývajících devět je asijských: Írán, Saúdská Arábie, Jemen, Afghánistán, Pákistán, Kater, Spojené arabské emiráty, Irák a území ovládaná Islámským státem. Žádná z nich se nenachází v Americe, Evropě a Oceánii. Celá zpráva obsahující detaily o zemích trestajících stejnopohlavní aktivitu smrtí je zde veřejně přístupná online\"State Sponsored Homophobia 2016\" (ILGA, May 2016).\n\nOsmanská říše (předchůdce dnešního Turecka) dekriminalizovalo homosexualitu v r. 1858. V Turecku, kde muslimové tvoří 99,8 % populace, nebyla homosexualita od té doby nikdy trestána, a to ani po založení republiky Mustafou Kemalem Atatürkem v r. 1923. LGBT lidé mají v Turecku nárok na získání azylu podle Ženevské konvence od r. 1951.\n\nStejnopohlavní sexuální styk je legální v Albánii, Ázerbájdžánu, Bahrajnu, Bosně a Hercegovině, Burkině Faso, Čadu, Džibutsku, Guineji-Bissau, Libanonu, Iráku (mimo oblastí ovládaných Islámským státem), Kazachstánu, Kosovu, Kyrgyzstánu, Mali, Nigeru, Tádžikistánu, Turecku, Západním břehu Jordánu (Stát Palestina), většině částí Indonésie a v Severním Kypru. V Albánii, Libanonu a Turecku se vedly diskuse na téma legalizace stejnopohlavního manželství. Albánie, Severní Kypr a Kosovo též ochraňují LGBT lidi antidiskriminačními zákony.\n\nV r. 2016 zveřejnila Mezinárodní lesbická, gay, bisexuální, trans a intersex asociace (ILGA) zprávu o státem podporované homofobii. Podle ní je stejnopohlavní sexuální styk legální ve 121 zemích, z nich 21 leží v Africe, 19 v Asii, 24 v Americe, 48 v Evropě a 7 v Oceánii. Plná zpráva se jmény zemí, kde je homosexuální aktivita legální, nebo trestána, je zde veřejně dostupná online \"State Sponsored Homophobia 2016\" (ILGA, May 2016).\n\nV r. 2007 se v marockém městě Ksar-el Kebír konala gay párty. Při této příležitosti se šířily zprávy o tom, že se jedná o gay svatbu, což dostalo více než 600 lidí do ulic, kde protestovali nejen proti této události, ale i proti obecně shovívavému přístupu k homosexuálům. Několik osob, které se párty zúčastnilo, bylo zadrženo a 6 Maročanů následně odsouzeno ke čtyřem až deseti měsícům vězení za \"homosexualitu\".\n\nVe Francii bylo 18. února 2012 uzavřeno islámské stejnopohlavní manželství. V listopadu 2012 si gay muslimové pronajali část buddhistické modlitebny v Pařiží, ze které pak následně udělali \"gay-friendly\" mešitu, v níž lze oddávat páry stejného pohlaví, a která má také své vlastní francouzské webové stránky \n\nPrvní americký kongresman muslim Keith Ellison řekl v r. 2010, že veškerá diskriminace LGBT lidí je špatná. Kromě tohoto prohlášení podpořil i stejnopohlavní manželství se slovy:\n\nV r. 2014 odsoudil káhirský soud osm mužů ke třem letům odnětí svobody po zveřejnění videa, na němž se zúčastnili soukromého gay svatebního obřadu na na Nilu.\n\nV západním světě došlo k několika násilným útokům proti LGBT komunitě ze strany islámských radikálů\n\nV únoru 2011 přijala Rada pro lidská práva první rezoluci na ochranu LGBT práv, kterou následovala zpráva Výboru pro lidská práva při OSN dokumentující porušování práv LGBT menšiny. Mapy světa na pravé straně ukazují procento muslimů podle zemí a země, které podporují LGBT práva v OSN, což ukazuje postoj vlád většiny států s muslimskou většinou.\nMuslimská komunita je ve vztahu k homosexualitě jako celek polarizovaná. Někteří muslimové tvrdí, že žádný dobrý muslim nemůže být gay, a že tradiční islámské školy považují homosexualitu za smrtelný hřích. Na druhou stranu jiní muslimové jsou zastánci větší otevřenosti svých komunit a anti-gay postoje odsuzují. Jedná se zejména o mladé muslimy, u nichž má podpora gay práv spíše tendenci stoupat.\n\nV r. 2013 vydalo Pew Research Center studii globální akceptace homosexuality, ve které objevilo rozšířené odmítání homosexuality ve většině národů s převážně muslimských obyvatelstvem. V některých zemích byla aktuálně nejvíce konzervativní mladá generace.\n\nV anketě uskutečněné v r. 2007 mezi britskými muslimy se 61 % zkoumaných vyslovilo pro trestnost homosexuality. U mladých britských muslimů zaujímalo toto stanovisko 71 %. Pozdější průzkum Gallup z r. 2009 ukázal, že žádný s 500 britských muslimů nepovažuje homosexualitu za \"morálně akceptovatelnou\". Tento výzkum se porovnával s 1001 francouzskými muslimy, z nichž 35 % se vyjádřilo kladně.\n\nVýzkum z r. 2012 uskutečněný mezi německými Turky ukázal, že 51 % z nich, což jsou přibližně dvě třetiny z celkové muslimské populace v Německu, považuje homosexualitu za nemoc.\n\nV r. 2016 zveřejnila Mezinárodní lesbická, gay, bisexuální, trans a intersex asociace (ILGA) výzkum \"2016 Global Attitudes Survey on LGBTI People (Průzkum globálních postojů k LGBT lidem)\"'. Základním subjektem výzkumu byla \"sexuální orientace\". Some of the questions and statistics about responses follow.\n\nDěti zamilované do stejného pohlaví?\nPokud by se od dětí dozvěděli, že se zamilovaly do stejného pohlaví, tak by se 68 % zkoumaných lidí z celého světa (78 % z Afriky, 77 % z Asie, 64 % z Ameriky, 61 % z Evropy a 44 % z Oceánie) cítilo zklamaně.\n\nLidská práva pro LGBTI lidi?\nNa otázku, zda by nositelem lidských práv měl být každý bez ohledu na sexuální orientaci a genderovou identitu, odpovědělo 67 % globálně zkoumaných respondentů, že \"ano\". Podle regionů se takto vyjádřilo 62 % Afričanů, 63 % Asiatů, 69 % Američanů, 71 % Evropanů a 73 % obyvatelstva Oceánie. Negativně se vyjádřilo 59 % Afričanů, 49 % Asiatů, 40 % Američanů, 37 % Evropanů a 24 % obyvatel Oceánie.\n\nPodpora manželské rovnosti?\nNa otázku, zda podporují manželskou rovnost, odpovědělo 32 % globálně zkoumaných respondentů kladně, 45 % negativně a 23 % nevědělo. Z regionálního hlediska pocházelo 19 % kladných odpovědí z Afriky, 26 % z Asie, 35 % z Ameriky, 41 % z Evropy a 56 % z Oceánie. Negativních odpovědí bylo 59 % z Afriky, 49 % z Asie, 40 % z Ameriky, 37 % z Evropy a 24 % z Oceánie. Všichni ostatní odpověděli, že neví.\n\nBýt LGBT je zločin?\nNa otázku, zda by se měl LGBT status považovat za zločin, odpovědělo 45 % respondentů z Afriky, že ano, a že by měl být kriminalizován, zatímco 36 % bylo proti a 20 % bylo neutrálních. V Asii by souhlasilo 34 %, 45 % bylo proti kriminalizaci a 21 % bylo neutrálních. A Americe by 15 % souhlasilo s kriminalizací, 60 % nesouhlasilo a 25 % bylo neutrálních. V Evropě by souhlasilo 17 %, 65 % nesouhlasilo a 18 % bylo neutrálních. V Oceánii by 14 % souhlasilo, 65 % nesouhlasilo a 22 % se nedokázalo shodnout, zda by měl být LGBT status trestán.\n\nPocit, kdyby soused/ka byl gay/lesba?\nNa otázku, jak byste se cítili, kdyby váš soused/ka byl gay/lesba, odpovědělo 65 % lidí z celého světa, že by jim taková představa nevadila. Z kontinentálního hlediska by s takovým sousedem nemělo problém 43 % Afričanů, 18 % by se cítilo nepříjemně a 39 % by se cítilo velmi nepříjemně. V Asii by s tím nemělo problém 52 % respondentů, 21 % by se cítilo trochu nepříjemně a 28 % by se cítilo velmi nepříjemně. V Americe by nemělo problém 81 % respondentů, 11 % by se cítilo nepříjemně a 8 % by se cítilo velmi nepříjemně. V Evropě by nemělo problém 74 % respondentů, 14 % by se cítilo trochu nepříjemně a 12 % velmi nepříjemně. V Oceánii by 83 % zkoumaných nemělo problém, 9 % by se cítilo nepříjemně a 8 % velmi nepříjemně.\n\nHomosexuální láska je fenoménem západního světa\nNa otázku, zda jsou homosexuální vztahy fenoménem západního světa, odpovědělo kladně 47 % Afričanů (fenoménem západu), 30 % záporně a 24 % neutrálně. V Asii to bylo 42 % kladných, 34 % záporných a 25 % neutrálních. V Americe souhlasilo pouze 21 %, 38 % nesouhlasilo a 40 % bylo neutrálních. V Evropě souhlasilo 24 %, 44 % nesouhlasilo a 32 % bylo neutrálních. V Oceánii 20 % souhlasilo, 40 % nesouhlasilo a 40 % bylo neutrálních.\n\nZpráva v celkovém znění je zde online přístupná \"The ILGA-RIWI 2016 Global Attitudes Survey on LGBTI People in Partnership With Logo\" (2016).\n\n\nTato sekce se skládá ze tří subsekcí. První se týká hnutí, která jsou momentálně zaniklá. Druhá těch, která v současné době fungují a třetí těch, které aktivně bojují s islamofobními předsudky.\n\nNadace Al-Fatiha byla americkou organizací, která se sdružovala homosexuální, bisexuální a transgender muslimy. Založená byla v r. 1998 Faisalem Alamem, Američanem s pákistánskými kořeny, jako nevládní organizace. Organizace byla odnoží speciální internetové elektronické pošty, která se snažila shromažďovat gaye, lesby a muslimy z celého světa. Nadace uznávala a považovala homosexualitu za přirozenou s tím, že verše Koránu jsou buď z kontextu moderní společnosti zastaralé, anebo že Korán mluví pouze proti homosexuálnímu chtíči, nikoli lásce. Po Alamově abdikaci nedokázali jeho následovníci organizaci udržet, a proto ji v r. 2011 zrušili.\n\nV r. 2001 vydala Al-Muhajirun, ilegální a nyní zaniklá mezinárodní organizace, která se snažila šířit islámský chalífát, fatvu deklarující, že všichni členové Al-Fatihy jsou odpadlící od víry, a že musí být usmrceni. Z důvodů obav a původu z konzervativních společnosti bylo na stránkách nadace mnoho členů anonymních v zájmu ochrany své identity, čímž prakticky pokračovali v tradici diskrétnosti. Al-Fatiha měla ve Spojených státech 14 poboček a další kanceláře v Anglii, Kanadě, Španělsku, Turecku a Jihoafrické republice. Ve Spojeném království ještě také působí organizace Imaan jako sociálně-podpůrná skupina pro LGBT muslimy a jejich rodiny. Obě tyto skupiny založili pákistánští gay aktivisté.\n\nRuku v ruce s ostatními lidskoprávními diskusemi a boji se sexuální orientací vznikl základ pro sociální hnutí a organizace zabývajících se otázkou diskriminace a ostrakizace genderových a sexuálních menšin.\n\n\"ILGA\"\n\nMezinárodní lesbická, gay, bisexuální, trans a intersex asociace (ILGA) byla založená v r. 1978 jako světová federace národních a místních organizací, jejichž činností je dosahování rovných práv leseb, gayů, bisexuálů, translidí a intersexuálů a ochrany před anti-LGBTI diskriminací. Jedná se zároveň o organizaci s více než 1100 členy. The ILGA’s 2016 report on \"State Sponsored Homophobia 2016\" can be read at \"State Sponsored Homophobia 2016\" (ILGA, May 2016). The ILGA’s \"2016 Global Attitudes Survey on LGBTI People\" can be read at \"2016 Global Attitudes Survey on LGBTI\".\n\"Projekt safra\"\nProjekt safra pro ženy vzniknul ve Spojeném království. Podporuje a pracuje na boji s předsudky proti LGBTQ muslimkám. Založily jej v říjnu 2001 muslimské LBT ženy. Safra usiluje především o inkluzivitu a diverzitu.\n\n\"GayBombay\"\nGayBombay založila v r. 1998 jako samostatnou informační skupinu skupina homosexálů, kteří se snažili vytvářet pro své soukmenovce bezpečné prostředí. Na jejich facebookových stránkách se sdružuje a komunikuje něco okolo 2300 členů. Mimo jiné odkazuje také na knihu \"Gay Bombay: Globalizace, láska a její místo v současné Indii\", která v r. 2008 vyšla v Indii. Nakladatelstvím bylo SAGE Publikcations.\n\n\"Muslimové za progresivní hodnoty\"\nMuslimové za progresivní hodnoty je lidskoprávní organizace sdružující věřící, kteří prosazují tradiční hodnoty Koránu, sociální spravedlnost a rovnost pro všechny v souladu s hodnotami 21. století. Organizace zašťituje sérii několika přednášek, na kterých se zkoumá přípustnost homofobie v muslimských zemích. Jedna z nich je volně přístupná online MPV Lecture Series.\n\n\"Islámské ex-gay hnutí\"\nExistuje také nespočet islámských ex-homosexuálních (lidé, kteří tvrdí, že se jim podařilo změnit svojí homosexuální orientaci na heterosexuální) skupin, které se snaží \"pomáhat\" homosexuálům stát se heterosexuály. Většina vědců se drží globálního konensu, že homosexuální nebo bisexuální orientace není duševní poruchou, kterou by šlo léčit, a že z hlediska celospolečenského nepředstavuje žádný objektivní problém. Z tohoto důvodu také veškeré zdravotní organizace od pokusů změn sexuální orientace odrazují a varují před zničujícími následky takových procedur. Lidé, kteří konverzní terapii podstoupili mají 8,9 x větší sebevraždené sklony, 5,9 x větší sklony k depresím, a třikrát větší sklony k užívání drog, než jejich stejně orientovaní vrstevníci, kteří jí nepodstoupili.\n\n\n\n\n\n\n"}
{"id": "1260333", "url": "https://cs.wikipedia.org/wiki?curid=1260333", "title": "Svazek (výpočetní technika)", "text": "Svazek (výpočetní technika)\n\nV oboru výpočetní techniky je svazek nebo logická jednotka je přístupný úložný prostor s jedním systémem souborů, který je obvykle (i když ne nutně) reprezentován jedním oddílem na pevném disku. Ačkoliv se může svazek lišit od skutečného fyzického disku, operační systém k němu může přistupovat nezávisle. I přesto se ale svazek liší od oddílu. \n\nSvazek není to samé, jako oddíl. Například k disketě může být přistupováno jako ke svazku, ačkoliv neobsahuje žádný oddíl, jelikož disketa nemůže být většinou moderních programů rozdělena na oddíly. Zároveň také operační systém může rozeznat oddíl, ačkoliv na něm nerozpoznal žádný svazek. To se děje například tehdy, pokud operační systém nedokáže rozpoznat použitý souborový systém. Děje se to například tehdy, pokud operační systémy založené na Windows detekují disk s oddíly, na kterých je použit souborový systém nevyvinutý Microsoftem, jako je například ext3 systém běžně používaný v linuxu. Zkráceně, svazky existují na logické úrovni operačního systému, zatímco oddíly existují na fyzické úrovni specifické pro konkrétní médium. Někdy se zde vyskytuje situace, kdy svazek a oddíl je jedno a to samé, ale není to garantováno. \n\nNení neobvyklé, pokud je svazek zabalen do jediného souboru. Mezi tyto příklady patří například ISO9660 obrazy disků (CD/DVD obrazy, běžně nazývané \"ISO obrazy\"), a instalační soubory pro Mac OS X (DMGs). Jelikož jsou tyto svazky ve skutečnosti soubory, které jsou umístěny v jiném svazku, zcela jistě to \"nejsou\" oddíly. \n\nTento příklad obsahuje operační systém Windows XP se dvěma fyzickými pevnými disky. První pevný disk má dva oddíly, druhá obsahuje pouze jeden. První oddíl na prvním pevném disku obsahuje operační systém. Nastavení přípojných bodů jsou výchozí. \n\nV tomto příkladu, \n\nV operačních systémech na bázi Linuxu jsou obvykle svazky řízeny pomocí LVM (Logical Volume Manager) anebo Enterprise Volume Management a je s nimi manipulováno pomocí příkazu mount. Naproti tomu v systémech založených na Windows NT jsou svazky řízeny přímo jádrem operačního systému a spravovány pomocí Diskové utility. \n\nSystémy založené na Windows NT nemají jeden kořenový adresář. To způsobuje, že Windows přiřadí každému namontovanému svazku nejméně jednu cestu, která může mít dvě podoby. \nV těchto příkladech by k souboru \"Skladba 1.mp3\" uloženému v kořenovém adresáři připojeného svazku mohlo být přistupováno pomocí cesty \"F:\\Skladba 1.mp3\", resp. C:\\Music\\Skladba 1.mp3\n\nK připojení svazku do přípojného bodu musí být splněna následující kritéria\nVe výchozím nastavení Windows přiřadí následující písmena všem zařízením následujícím způsobem\nKvůli této konvenci je většinou disku, ze kterého se spouští operační systém, přiřazeno písmeno C:, ačkoliv to není garantováno. Jelikož osobní počítače nyní většinou neobsahují disketové mechaniky, další disky většinou začínají písmenkem D. Písmena A a B mohou být manuálně přiřazena uživatelem s právem správce. Přiřazení si systém zapamatuje a při vložení stejného zařízení do stejného počítače použije, pokud toto písmeno není přiřazeno již jinému disku. Zapamatování-si se zruší reinstalací. \n\nV operačních systémech na bázi Unixu mají jednotky jiné, než bootovací, přiřazený přípojný bod kdekoliv v souborovém systému. Tento bod je reprezentován cestou. Obvykle se přípojné body umisťují do adresáře /mnt (tento adresář se někdy jmenuje /media anebo jinak). Pro použití přípojného bodu musí již tento adresář existovat. \n\nOperační systémy na bázi Unixu používají příkaz mount k manipulaci s přípojnými body svazků. \n\nNapříklad pokud je připojena CD mechanika k /mnt/iso9660, textový soubor info.txt na ní uložený bude přístupný na /mnt/iso9660/info.txt. \n"}
{"id": "1260334", "url": "https://cs.wikipedia.org/wiki?curid=1260334", "title": "Cyril Holuby", "text": "Cyril Holuby\n\nCyril Holuby (5. července 1863 Zemianske Podhradie – 19. května 1919 Vysoké Tatry) byl slovenský buditel, inspektor luhačovických lázní a ředitel lázní v Tatranské Lomnici.\n\nHoluby pocházel z rodiny protestantského faráře a botanika Jozefa Ľudovíta Holubyho. Narodil se v Zemianskem Podhradie, obci na česko-slovenském pomezí. Kvůli svému vlasteneckému cítění musel Cyril Holuby odejít studovat do Prahy, kde navštěvoval Lékařskou fakultu Univerzity Karlovy. Ještě před jejím dokončením odešel do Brna. Ve městě, s tehdy ještě silnou německou komunitou, se angažoval v přípravě pořadů a akcí pro české obyvatele. Činný byl například v Klubu přátel výtvarného umění. Při svém brněnském působení poznal doktora Františka Veselého, jenž budoval lázně v Luhačovicích. Veselý na radu svého bratrance, ředitele Vesny, Františka Mareše navázal při budování lázní spolupráci s Holubym.\n\nRoku 1902 začalo Holubyho luhačovické působení. Pracoval zde jako správce lázní. Za to dostával měsíční plat 160 korun a byt. Bydlel v domku číslo 10, vybudovaném roku 1851. Objekt mu na své vlastní náklady přestavěl architekt Dušan Jurkovič. Podle plánů, na nichž pracoval během ledna 1902, přistavěl k přízemnímu zděnému domku roubené polopatro, které od původní stavby oddělil pásem z hrubých cihel. V přízemí se nacházel třípokojový byt s kuchyní, v patře pak čtyři hostinské pokoje. Stavba dostala jméno „Chaloupka“.\n\nPostupně se Holuby vypracoval na inspektora lázní. Účastnil se i tamního společenského dění. Roku 1909 patřil mezi spoluzakladatele Sokola, působil v čele místní Českoslovanské jednoty, při kulturních pořadech recitoval básně a činný byl též v ochotnickém kroužku, který režisérsky vedl jeho zakladatel, luhačovický lékař Zikmund Janke. Vystoupil například v roli Karla IV. v dramatu \"Noc na Karlštejně\" od Jaroslava Vrchlického.\n\nBěhem roku 1909 Veselý Luhačovice opustil a posléze se stal generálním ředitelem Československých lázní. Z této pozice vyzval Holubyho k pozvednutí lázeňství na Slovensku. Roku 1918 tak Holuby odešel z Luhačovic a stal se ředitelem lázní v Tatranské Lomnici. Zdejší práce byla náročná a Holubyho postihl nervový kolaps.\n\nZemřel na neznámém místě při cestě do Žiliny. Od 19. května 1919 byl nezvěstný. Není jasné, zda se stal obětí loupežného přepadení nebo zvolil dobrovolnou smrt. Jeho ostatky se nikdy nenašly a 31. prosince 1929 byl prohlášen za mrtvého.\n\nV neděli 13. října 2013 odhalili generální biskup Miloš Klátik spolu s poslancem Národní rady Slovenské republiky Dušanem Bublavým pamětní desku na Holubyho rodném domě.\n\n"}
{"id": "1260338", "url": "https://cs.wikipedia.org/wiki?curid=1260338", "title": "Kurrýnský kraj", "text": "Kurrýnský kraj\n\nKurrýnský kraj, též Kraj porýnských kurfiřtství, vzácně také Falcký kraj (německy \"Kurrheinischer Reichskreis\", latinsky \"Circulus electorum Rhenii\", anglicky \"Electoral Rhenish Circle\") byl jedním z deseti krajů Svaté říše římské. Vznikl až dodatečně při rozšíření počtu krajů z šesti na deset v roce 1512 a zanikl již po míru v Lunéville v roce 1801. Důvodem pro vznik kraje bylo dodatečné rozhodnutí zahrnout do říšských krajů také kurfiřtství. Tento kraj pak zahrnoval ze všech říšských krajů nejvíce kurfiřtů (čtyři), zatímco ostatních říšských stavů v něm bylo málo.\n\n"}
{"id": "1260343", "url": "https://cs.wikipedia.org/wiki?curid=1260343", "title": "Seznam států a teritorií USA podle úhrnné plodnosti", "text": "Seznam států a teritorií USA podle úhrnné plodnosti\n\nToto je úplný seznam států USA a teritorií seřazených podle úhrnné plodnosti.\n"}
{"id": "1260351", "url": "https://cs.wikipedia.org/wiki?curid=1260351", "title": "Mistrovství Evropy v zápasu řecko-římském 1977 – seznam účastníků", "text": "Mistrovství Evropy v zápasu řecko-římském 1977 – seznam účastníků\n\nSeznam účastníků na mistrovství Evropy v zápasu řecko-římském za rok 1977.\n"}
{"id": "1260352", "url": "https://cs.wikipedia.org/wiki?curid=1260352", "title": "Bavorský kraj", "text": "Bavorský kraj\n\nBavorský kraj či Bavorský říšský kraj (německy \"Bayerischer Reichskreis\", latinsky \"Circulus Bavaricus\", anglicky \"Bavarian circle\") byl jedním z deseti krajů Svaté říše římské. Existoval v l. 1500-1806, tedy po celou dobu trvání říšských krajů jako správní instituce. Převažoval v něm jednoznačně katolický charakter, ovšem v rámci katolického tábora býval místem politických střetů mezi habsburským a wittelsbašským mocenským blokem. To se nejsilněji projevilo za válek o dědictví španělské, rakouské a bavorské. Mezi lety 1521 a 1806 pořádal kraj celkem 252 zasedání krajských stavů.\n\nVysvětlivky: K – území či instituce, jejíž představil byl říšským knížetem, V – knížectví, jehož panovník měl virilní hlas v radě říšských knížat říšského sněmu\nNěkterá teritoria záhy zanikla a hlas na sněmu se neudržel ani v rukou nových pánů\n\n\n"}
{"id": "1260356", "url": "https://cs.wikipedia.org/wiki?curid=1260356", "title": "Kotlin (programovací jazyk)", "text": "Kotlin (programovací jazyk)\n\nKotlin je staticky typovaný programovací jazyk běžící nad JVM, s možností kompilace do JavaScriptu. Jeho hlavním vývojářem je tým programátorů ze společnosti JetBrains, pracující z pobočky v ruském Petrohradu (název je odvozen od ruského ostrova Kotlin poblíž Petrohradu). V lednu roku 2012 byl Kotlin jmenován programovacím jazykem měsíce časopisem Dr. Dobb’s Journal. I když není Kotlin syntakticky kompatibilní s Javou, je navržen pro interoperabilitu s knihovnami Javy a na některých knihovnách jádra dokonce závisí.\n\nV červenci roku 2011 představila společnost JetBrains nový programovací jazyk pro JVM s názvem Kotlin, který byl tou dobou již rok ve vývoji. Vedoucí týmu JetBrains Dimitry Jemerov prohlásil, že většina jazyků kromě Scaly nenabízí možnosti které jeho tým vyžadoval. Problémem Scaly byl podle Jemerova příliš dlouhý čas kompilace. Jedním ze základních cílů Kotlinu je tedy kompilace alespoň tak rychlá jako u čisté Javy. V únoru 2012 uvolnil JetBrains Kotlin jako open source pod licencí Apache 2. Kotlin v. 1.0 byl představen 15. února 2016. Tato verze je považována za první oficiálně stabilní vydání a JetBrains se od této verze bude snažit o zachování zpětné kompatibility.\n\nPodle vedoucího vývoje Andreye Breslava je Kotlin navržen jako průmyslově spolehlivý objektově orientovaný jazyk, který je lepší než Java, ale je s ní naprosto interoperabilní.\n\nPodobně jako Pascal, TypeScript, Haxe, PL/SQL, F#, Go a Scala a na rozdíl od jazyků odvozených od C, jako například C++, Java, C# a D mají proměnné a seznamy parametrů v Kotlinu datový typ deklarovaný až po názvu (oddělený dvojtečkou). Stejně jako v jazycích Scala a Groovy jsou středníky volitelné a většinou se používají jen v případě, že je vzhledem k čitelnosti kódu potřeba mít více příkazů na jednom řádku.\n\nVedle tříd a metod (které se v Kotlinu nazývají „member functions“) vlastních objektově orientovaným jazykům podporuje Kotlin i procedurální programování za použití funkcí. Stejně jako v C a C++ je vstupním bodem do aplikace funkce s názvem „main“, která přijímá jako jediný argument pole argumentů z příkazové řádky. Kotlin podporuje interpolaci řetězců ve stylu Perlu a Unix/Linux Shellu. Také je podporováno odvozování typů proměnných.\n\nfun main() {\nKotlin rozlišuje mezi nulovatelnými a nenulovatelnými datovými typy. Všechny nulovatelné objekty musejí být deklarovány s otazníkem („?“) za názvem typu. Operace s nenulovatelnými objekty vyžaduje od vývojáře speciální přístup – před použitím hodnoty je nutné zkontrolovat, jestli není null. Kotlin obsahuje tzv. null-safe operátory, tedy operátory, které v případě že je objekt null nevyhodí Exception.\n\nfun sayHello(maybe : String?, neverNull : Int) {\n// vrátí null pokud je foo null, nebo bar() nebo baz() vrátí null\nfoo ?. bar() ?. baz()\n\n"}
{"id": "1260358", "url": "https://cs.wikipedia.org/wiki?curid=1260358", "title": "Silnice II/242", "text": "Silnice II/242\n\nSilnice II/242 je komunikací II. třídy spojující město Roztoky s Prahou v severojižním směru. Dříve se toto silniční spojení nazývalo Velvarská.\n\nV letech 2006–2010 byla část této komunikace přeložena, důvodem bylo odstranění úrovňového křížení s železniční tratí Praha – Kralupy nad Vltavou. Během stavebních prací byl proveden rozsáhlý záchranný archeologický průzkum.\n\nV nejbližších letech by se silnice měla rekonstruovat a i rozšířit kvůli plánované turistické trase, která propojí Roztoky se Sedlcem a následovně i s Klecany. K plánovaným projektům patří i cyklostezka a lávka mezi Roztoky a Klecany.\n\nV letech 2020–2022 by měla proběhnut rekonstrukce silničního průtahu Roztok – ulic Nádražní, Lidické a Přílepské (silnice II/242 a navazující III/2421). Silnice II/242 by se tím měla prodloužit.\n\n"}
{"id": "1260360", "url": "https://cs.wikipedia.org/wiki?curid=1260360", "title": "Kostel Narození Panny Marie (Kostníky)", "text": "Kostel Narození Panny Marie (Kostníky)\n\nKostel Narození Panny Marie se nachází na lípami porostlém návrší v Hájku na jižním okraji obce Kostníky, je filiálním kostelem římskokatolické farnosti Kdousov. Kostel je raně barokní jednolodní stavbou s přilehlým hřbitovem a se souborem náhrobků francouzské rodiny Séur-Cabanac. Kostel je chráněn jako kulturní památka České republiky.\n\nRodu Segur - Cabanac patřil zámeček v Polici. Po I. svět. válce rod přesídlil do Rakouska. Pramen genmjr. Segur - Cabanac osobně. viz. fota web. stránek obce Kostníky ze mše v kapli za široké účasti příslušníků rodu.\n\nKostel byl postaven na přelomu 17. a 18. století, pravděpodobně v roce 1696. Stalo se tak oproti přání olomoucké kapitule, jež chtěla postavit kostel v Kdousově; pánové z Police Berchtoldové tak nedostali povolení ke stavbě kostela v Polici, a proto postavili menší kostel, resp. kapli v Kostníkách. Kostníky v té době byly až do roku 1849 součástí polického panství. Empírové náhrobky a kaple pak byly ke kostelu přistavěny v 19. století. Ke kostelu přiléhá hřbitov s celkem 240 lipami, které od roku 2011 procházejí postupnou regenerací. Kostel slouží jako poutní místo.\n\nPoutní mše svatá se zde slaví od dob vysvěcení kostela u příležitosti svátku Narození Panny Marie, a to pravidelně první neděli v září.\n\n\n"}
{"id": "1260364", "url": "https://cs.wikipedia.org/wiki?curid=1260364", "title": "Farní sbor Českobratrské církve evangelické v Karlových Varech", "text": "Farní sbor Českobratrské církve evangelické v Karlových Varech\n\nFarní sbor Českobratrské církve evangelické v Karlových Varech je sborem Českobratrské církve evangelické v Karlových Varech. Sbor spadá pod Západočeský seniorát.\n\nSbor byl založen roku 1951.\n\nkurátorem sboru je Miroslav Kovář.\n\n\n"}
{"id": "1260366", "url": "https://cs.wikipedia.org/wiki?curid=1260366", "title": "Děleno (znak)", "text": "Děleno (znak)\n\nDěleno je znak pro binární (pro dvě čísla) operaci dělení.\n\n1) / (nejčastěji používaný v programech jako skutečný matematický operátor a ve většině programovacích jazyků)\n\n2) : (nejčastěji použitý v tisknutých dokumentech (školních sešitech), a jejich elektronických předlohách)\n\n3) ÷ (nejčastěji používaný na kalkulačkách, česká wikipedie nedoporučuje používat)\n\n4) slovně: \"X děleno Y || X ku Y ( kde X,Y jsou čísla)\n"}
{"id": "1260368", "url": "https://cs.wikipedia.org/wiki?curid=1260368", "title": "Brocno (zámek)", "text": "Brocno (zámek)\n\nBrocno je zámek ve stejnojmenné vesnici u Štětí v okrese Litoměřice. Jeho staviteli byli ve druhé polovině šestnáctého století Kaplířové ze Sulevic, ale dochovaná podoba pochází z barokních úprav v poslední třetině sedmnáctého století.\n\nStarším panským sídlem v Brocně byla gotická tvrz postavená v první polovině patnáctého století a poprvé připomínaná v roce 1452 za Aleše z Velešic, po jehož smrt vesnice připadla jeho druhé dceři Kateřině provdané za Olbrechta Kaplíře Osterského ze Sulevic. Příslušníkům jejich rodu patřila až do roku 1598, kdy zemřel Jiří Kaplíř Osterský ze Sulevic. Není jisté, kde tvrz stávala, ale je možné, že to bylo na místě pozdější renesanční tvrze postavené za Kaplířů ze Sulevic během druhé poloviny šestnáctého století.\n\nMagdalena, vdova po Jiřím Kaplířovi, Brocno odkázala svému synovi z prvního manželství Vojtěchu Vladislavovi Kaplířovi. Zároveň odkázala vysoké peněžní částky svým dcerám a druhému manželovi Alexandru Kyjovi z Hyršfeldu, takže Vojtěch Kaplíř musel roku 1604 panství prodat nevlastnímu otci. Po Alexandrově smrti Brocno v roce 1608 zdědila jeho dcera Ludmila Sabina, ale již o rok později musela zadlužený statek prodat svému strýci Václavu Kyjovi z Hyršfeldu, který dluhy vyřešil rozdělením vesnice na dva díly, z nichž menší roku 1612 prodal Oldřichu Osterskému ze Sulevic.\n\nVesnice zůstala rozdělená až do roku 1802. Větší část s tvrzí patřila Václavu Kyjovi až do roku 1623, kdy mu byla za účast na stavovském povstání zabavena polovina majetku. Jeho díl Brocna koupila Polyxena z Lobkovic za 19 500 kop grošů, ale zpustlé panství nakonec odmítla převzít a to zůstalo Dorotě Kyjové, rozené Kaplířové, která byla vdovou po Václavu Kyjovi. Její jediná dcera Ester Judita se vdala za Kašpara Ratzenbergera z Ratzenbergu a jejich syn Gotfrýd Konstantin Brocno prodal v roce 1687 doksanskému klášteru, kterému zůstal až do svého zrušení v roce 1782. Ještě předtím některý z Ratzenbergerů nechal zámek barokně upravit. Panství potom získal plukovník Jakub Wiemmer a od něj ho roku 1802 koupil Jakub Veith, který tak spojil obě části vesnice a připojil je ke svému liběchovskému panství, u něhož zůstaly až do roku 1945. Po požáru v roce 1933 byl zámek necitlivě obnoven. Ve druhé polovině dvacátého století v něm byly byty místního národního výboru, ale neudržovaný objekt postupně chátral, až se změnil téměř ve zříceninu.\n\nJednopatrový zámek má nepravidelný půdorys s jedním hlavním a dvěma bočními krátkými křídly. Z renesanční fáze stavby pochází západní a střední křídlo na půdorysu ve tvaru písmene L, zatímco východní křídlo vzniklo nejspíše ve třetí třetině sedmnáctého století. Fasáda průčelí byla členěná lizénovými rámy a na jižní straně byly ještě v roce 1985 znatelné fragmenty sgrafitové výzdoby. Směrem do dvora se střední část otevírá mladší předloženou arkádou. Místnosti v přízemí jsou zaklenuté barokními valenými klenbami a místy segmentovými lunetami.\n\n\n"}
{"id": "1260371", "url": "https://cs.wikipedia.org/wiki?curid=1260371", "title": "Home Credit", "text": "Home Credit\n\nHome Credit může být:\n"}
{"id": "1260389", "url": "https://cs.wikipedia.org/wiki?curid=1260389", "title": "Francký kraj", "text": "Francký kraj\n\nFrancký kraj či Francký říšský kraj (německy \"Fränkischer Reichskreis\", latinsky \"Circulus Franconicus\", anglicky \"Franconian Circle\") byl jedním z deseti krajů Svaté říše římské a rozkládal se v prostoru Frank. Existoval v letech 1500 až 1806, tedy po celou dobu, kdy v říši platilo krajské zřízení. Před rozšířením počtu krajů na 10 měl pořadové číslo 1. Sdružoval spíše drobnější knížata a stavy a také řadu říšských měst. Svou politikou se řadil spíše do katolického a procísařského tábora a patřil, spolu s Krajem švábským, k nejdisciplinovanějším pokud šlo o placení říšské berně a rekrutování říšského vojska. Krajský sněm se sešel poprvé v roce 1517 ve Svinibrodu, od r. 1521 probíhaly sněmy ve Windsheimu. \n\nJednotlivé krajské stavy sněmovaly ve čtyřech kúriích: duchovních knížat, světských knížat, hrabat s pány a měst.\n\nVysvětlivky: V - knížata, která před r. 1803 získala virilní hlas v radě knížat říšského sněmu, V1 - knížata, kterým byl virilní hlas r. 1803 přislíben\n\nK duchovním knížatům se řadili také říšští preláti, ačkoli jejich představení nebyli knížaty, po reformaci kraj opustili:\n\n\n\nDo roku 1792 postupně přibyli:\nDo roku 1792 z kraje odešlo:\n"}
{"id": "1260396", "url": "https://cs.wikipedia.org/wiki?curid=1260396", "title": "Bosna (Troja)", "text": "Bosna (Troja)\n\nBosna v Troji je usedlost v Praze 7 v ulici Pod Hrachovkou, za západním koncem Zoologické zahrady na břehu Vltavy.\nV místě, kde se nachází bývalá hospodářská usedlost, stála dříve malá domkářská kolonie. Rozkládala se mezi Sklenářkou, Podhořím a Zoologickou zahradou, od vltavského břehu nad ledovacími jezírky až na jižní, západní a severozápadní stráň kopce se ZOO. Usedlost byla v 19. století přestavěna na výletní hostinec s kulečníkem, v 50. letech 20. století vlastněným Pavlem Obermeierem. Kolonie Bosna byla časem zlikvidována a některé pozemky, zejména ty na stráních, se dostaly do areálu ZOO.\n\nUsedlost má vysoké nárožní kamenné pilíře, které ji chránily před ledovými krami.\n\n\n"}
{"id": "1260403", "url": "https://cs.wikipedia.org/wiki?curid=1260403", "title": "Meelis Friedenthal", "text": "Meelis Friedenthal\n\nMeelis Friedenthal (* 24. října 1973, Viljandi) je estonský spisovatel, historik a teolog. V roce 2013 se stal za román \"Včely\" laureátem ceny Evropské unie za literaturu.\n\nMeelis Friedenthal složil v roce 1992 maturitní zkoušku, poté studoval v letech 1992–1996 teologii na univerzitě v Tartu. Svoje studium završil úspěšně doktorátem teologie v roce 2008. Je zaměstnán jako vědecký pracovník v tamější knihovně.\n\n\n\n"}
{"id": "1260412", "url": "https://cs.wikipedia.org/wiki?curid=1260412", "title": "František Weyr (rozcestník)", "text": "František Weyr (rozcestník)\n\nJméno František Weyr nosí více osob:\n\n\n"}
{"id": "1260415", "url": "https://cs.wikipedia.org/wiki?curid=1260415", "title": "Ápah", "text": "Ápah\n\nÁpah („Vody“) jsou skupina védských ženských božstev, zosobňujích nebeské a pozemské vody. Jsou jim věnovány rgvédské hymny 7.47, 7.49, 10.9 a 10.30, ale je jim věnovány mnoho veršů v jiných hymnech.\nApáh jsou matkami Apám Napáta „Potomka vod“ a matkami a manželkami obklopujícími Varunu, boha vesmírného řádu. Lidem zajišťují bohatství, sílu, zdraví, nesmrtelnost a čistotu a jejich nebeské vody jsou sladké jako sóma. Představují vesmír v prapůvodní nerozlišené podobě předcházející stvoření.\n\n"}
{"id": "1260416", "url": "https://cs.wikipedia.org/wiki?curid=1260416", "title": "Slovenská fotbalová divize 1988/89", "text": "Slovenská fotbalová divize 1988/89\n\nV soubojích 24. ročníku Slovenské fotbalové divize 1988/89 (jedna ze skupin 4. nejvyšší soutěže) se utkalo celkem 62 týmů rozdělených po čtyřech skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1260417", "url": "https://cs.wikipedia.org/wiki?curid=1260417", "title": "Helcelet", "text": "Helcelet\n\nPříjmení Helcelet nosí více různých významných osobností:\n\n"}
{"id": "1260418", "url": "https://cs.wikipedia.org/wiki?curid=1260418", "title": "Lycaenops", "text": "Lycaenops\n\nLycaenops (\"vlčí tvář\") je vyhynulý rod dávno zaniklé skupiny obratlovců zvané Therapsida. Žil v období středního až pozdního permu, zhruba před 270–252 miliony lety. Vyskytoval se na území dnešní Jihoafrické republiky. Na délku měřil asi 1 metr a vážil kolem 15 kilogramů. Patřil do podřádu Gorgonopsia, který zahrnuje predátory, z nichž ti největší dorůstali délky až čtyř metrů.\n\nDnes rozlišujeme čtyři validní druhy tohoto rodu, \"L. ornatus\", \"L. angusticeps\", \"L. microdon\" a \"L. sollasi\". Další čtyři nově stanovené taxony jsou dnes naopak považovány za neplatné (např. \"Aelurognathus\").\n\n"}
{"id": "1260419", "url": "https://cs.wikipedia.org/wiki?curid=1260419", "title": "Skrzyński", "text": "Skrzyński\n\nPříjmení Skrzyński nosí více různých významných osobností:\n\n"}
{"id": "1260420", "url": "https://cs.wikipedia.org/wiki?curid=1260420", "title": "Sapieha (rozcestník)", "text": "Sapieha (rozcestník)\n\nPříjmení Sapieha nosí více různých významných osobností:\n\n\nPodobné\n"}
{"id": "1260421", "url": "https://cs.wikipedia.org/wiki?curid=1260421", "title": "Walsh", "text": "Walsh\n\nPříjmení Walsh nosí více různých významných osobností:\n\n"}
{"id": "1260422", "url": "https://cs.wikipedia.org/wiki?curid=1260422", "title": "Libuše Hrabová", "text": "Libuše Hrabová\n\nLibuše Hrabová (* 2. října 1928, Ostrava) je česká historička, specializující se na středověké dějiny.\n\nLibuše Hrabová působila mezi léty 1952–1970 na Filozofické fakultě Univerzity Palackého nejprve jako odborná asistentka a později jako docentka (habilitace 1969), poté jako knihovnice ve Státní vědecké knihovně v Olomouci (1970–1983). V roce 1983 odešla do důchodu. V roce 1990 se vrátila Filozofickou fakultu Univerzity Palackého jako profesorka., kde působí dosud (2017). \n\nOdborně se zabývá středověkou historiografií, dějinami Polabských Slovanů a christianizací.\n\n\n"}
{"id": "1260425", "url": "https://cs.wikipedia.org/wiki?curid=1260425", "title": "Číž (rozcestník)", "text": "Číž (rozcestník)\n\nČíž může být:\n\n\n"}
{"id": "1260427", "url": "https://cs.wikipedia.org/wiki?curid=1260427", "title": "Barrow (příjmení)", "text": "Barrow (příjmení)\n\nPříjmení Barrow nosí více různých významných osobností:\n\n\n\n"}
{"id": "1260428", "url": "https://cs.wikipedia.org/wiki?curid=1260428", "title": "Šárka Bartošová", "text": "Šárka Bartošová\n\nPhDr. Šárka Bartošová, CSc. (15. září 1922, Frenštát pod Radhoštěm – 17. července 2014) byla česká historička, zabývající se především regionálními dějinami, levicovou politikou a dějinami dělnického hnutí. \n\nStudovala dějepis a češtinu na Univerzitě Karlově (1945–1947) a Univerzitě Palackého v Olomouci (1947–1949), většinu své pracovní dráhy pracovala v oboru novějších dějin při katedře marxismu-leninismu. Věnovala se mj. regionálním dějinám Přerovska a nástupu nacismu k moci v Německu a Rakousku. \n\nŠárka Bartošová byla dcerou malíře Břetislava Bartoše, po němž si nechala příjmení. Jejím manželem byl olomoucký historik Josef Bieberle. \n\n\n"}
{"id": "1260429", "url": "https://cs.wikipedia.org/wiki?curid=1260429", "title": "Leeson", "text": "Leeson\n\nPříjmení Leeson nosí více různých významných osobností:\n\n"}
{"id": "1260430", "url": "https://cs.wikipedia.org/wiki?curid=1260430", "title": "Slovenská fotbalová divize 1989/90", "text": "Slovenská fotbalová divize 1989/90\n\nV soubojích 25. ročníku Slovenské fotbalové divize 1989/90 (jedna ze skupin 4. nejvyšší soutěže) se utkalo celkem 62 týmů rozdělených po čtyřech skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1260431", "url": "https://cs.wikipedia.org/wiki?curid=1260431", "title": "Pararhabdodon", "text": "Pararhabdodon\n\nPararhabdodon (\"podobný rodu \"Rhabdodon\"\") byl kachnozobý dinosaurus, dosahující délky kolem 5 až 6 metrů. Rozměry dospělých exemplářů však nejsou známé. Žil v období svrchní křídy na území dnešního Španělska (souvrství Tremp). Patří k posledním žijícím dinosaurům, známým z území Evropy. Objeveny byly části lebky i postkraniální kostry, které pomohly určit, že se jednalo o zástupce tribu Tsintaosaurini. Tento středně velký hadrosaurid byl objeven roku 1987, další fosilní materiál byl odkryt roku 1994. Jak se ukázalo, jde o prvního lambeosaurina, známého ze \"starého\" kontinentu. Blízkým příbuzným tohoto rodu byl zřejmě čínský \"Tsintaosaurus\".\n\n\n"}
{"id": "1260432", "url": "https://cs.wikipedia.org/wiki?curid=1260432", "title": "Riikka Pulkkinen", "text": "Riikka Pulkkinen\n\nRiikka Pulkkinen (* 8. července 1980, Tampere) je finská spisovatelka. \n\nNarodila se v Tampere, avšak vyrůstala v Oulu, kde také původně započala svoje univerzitní studium. Literární vědu a filozofii vystudovala ale až na univerzitě v Helsinkách. Její literární prvotinou byl román Raja, který byl vydán v roce 2006.\n\n\n\n"}
{"id": "1260434", "url": "https://cs.wikipedia.org/wiki?curid=1260434", "title": "Kane (příjmení)", "text": "Kane (příjmení)\n\nPříjmení Kane nosí více různých významných osobností:\n\n\n"}
{"id": "1260439", "url": "https://cs.wikipedia.org/wiki?curid=1260439", "title": "Jalutorovsk", "text": "Jalutorovsk\n\nJalutorovsk (: ) je město v Ťumeňské oblast v Rusku. Leží na řece Tobol, přibližně 75 kilometrů od hlavního města oblasti Ťumeň. K roku 2010 zde žilo 36 493 obyvatel.\n\n\n"}
{"id": "1260440", "url": "https://cs.wikipedia.org/wiki?curid=1260440", "title": "Hermach", "text": "Hermach\n\nPříjmení Hermach nosí více různých významných osobností:\n\n"}
{"id": "1260443", "url": "https://cs.wikipedia.org/wiki?curid=1260443", "title": "Ludvík Václavek", "text": "Ludvík Václavek\n\nLudvík Václavek (* 28. dubna 1931, Olomouc) je český germanista, zabývají se především německy psanou literaturou českých zemí.\n\nLudvík Václavek vystudoval německou a českou filologii na Filozofické fakultě Univerzity Palackého v Olomouci (1955), kde nastoupil jako asistent a později působil jako odborný asistent v oboru dějiny německé literatury (1955–1965). Mezi léty 1969–1972 přednášel na Filozofické fakultě Masarykovy univerzity v Brně. Po Sametové revoluci se vrátil na Univerzitu Palackého, kde byl mezi léty 1989–1994 děkanem a od roku 1994 do 1998 vedoucím Katedry germanistiky a nederlandistiky. V roce 1990 byl jmenován profesorem.\n\n\nV letech 1968 - 1989 publikoval rovněž pod pseudonymy Lubomír Vizina a Emil Hopian.\n\n\n"}
{"id": "1260445", "url": "https://cs.wikipedia.org/wiki?curid=1260445", "title": "Orel malajský", "text": "Orel malajský\n\nOrel malajský (\"Nisaetus nanus\", syn. \"Spizaetus nanus\") je druh dravého ptáka z rodu orlů, vyskytujícího se v jihovýchodní Asii. Oblast jeho rozšíření zahrnuje jižní Barmu, jih Thajska, celý Malajský poloostrov, Sumatru a Borneo. Jeden izolovaně žijící poddruh, \"Nisaetus nanus stresemanni\" žije pouze na ostrově Nias západně od Sumatry.\n\nDélka těla činí 43 až 58 centimetrů. Orel malajský patří mezi nejmenší orly a velikostně je srovnatelný se sokolem stěhovavým. Váží 500 až 610 gramů. Hlava oranžovo-hnědá a vybíhá z ní výrazná chocholka.\n\n\nOrel malajský je zranitelným druhem. Největším nebezpečím je pro něj ztráta přirozeného prostředí, kterým je nížinný deštný les. Kácení lesů a vysazování olejných palem znamená, že tito ptáci nemají kde hnízdit. K hnízdění si totiž vybírají vysoké stromy v lesích. Nicméně orel malajský je obyvatelem řady chráněných území, mj. Danum Valley Conservation Area ve východomalajském státu Sabah.\n\n"}
{"id": "1260446", "url": "https://cs.wikipedia.org/wiki?curid=1260446", "title": "Auersperg", "text": "Auersperg\n\nPříjmení Auersperg nosí více různých významných osobností:\n\n\n"}
{"id": "1260448", "url": "https://cs.wikipedia.org/wiki?curid=1260448", "title": "Lucy Topoľská", "text": "Lucy Topoľská\n\nLucy Topoľská (* 31. prosince 1933, Olomouc ) je česká germanistka a překladatelka z němčiny.\n\nLucy Topoľská vystudovala německou a ruskou filologii na Univerzitě Palackého v Olomouci a na Univerzitě Karlově v Praze. Pracovala nejprve ve Státní vědecké knihovně v Olomouci a poté na katedře germanistiky FF UP, kde působila od roku 1965 až do odchodu do důchodu (2009). V roce 1989 se habilitovala (titul doc.). Mezi léty 1990–1994 byla vedoucí Katedry germanistiky.\n\nJako překladatelka převedla z němčiny do češtiny díla např. Ödöna von Horvátha, Roberta Neumanna, Petera Härtlinga, Bernharda Schlinka, Ericy Pedretti, Lea Perutze, Melindy Nadjové Abonjiové, Barbary Frischmuthové, Martina Sutera, Romana Karla Scholze či Julie Franckové.\n\n\n"}
{"id": "1260449", "url": "https://cs.wikipedia.org/wiki?curid=1260449", "title": "Berman", "text": "Berman\n\nPříjmení Berman nosí více různých významných osobností:\n\n"}
{"id": "1260452", "url": "https://cs.wikipedia.org/wiki?curid=1260452", "title": "Naděl Bůh", "text": "Naděl Bůh\n\nNaděl Bůh, naděl Bouh nebo také příměrka, je stará jednotka délky, který přidává určitou délku k jiným délkovým mírám (především provazce).\n\n\n\nNáděl = přidává k provazci 1 píď = 19,754 centimetů\n\n"}
{"id": "1260453", "url": "https://cs.wikipedia.org/wiki?curid=1260453", "title": "Katastrofa v Abbeysteadu", "text": "Katastrofa v Abbeysteadu\n\nKatastrova v Abbeysteadu se stala 23. května 1984, kdy exploze metanu zničila přečerpávající stanici u vodárny poblíž Abbeysteadu v Lacashiru v Anglii, uvnitř které bylo v době výbuchu 44 návštěvníků na demonstraci funkčnosti stanice North West Water Authority (NWWA). Osm lidí bylo explozí zabito a ostatní byli vážně zraněni. Dalších osm lidí následně zemřelo na následky zranění v nemocnici. Oficiální vyšetřování katastrofy skončilo s tím, že metan unikal ze zásoby uhlí 1,2 km podzemí a skončil v prázdném potrubí. Následně se plyn dostal do přečerpávací stanice kvůli náhlému stlačení vody, jak se zaply pumpy. Příčina zážehu plynu nebyla nikdy odhalena.\n\nPřečerpávající stanice na Abbeysteadu byla vybudována jako součást NWWA jako vodní dílo podporující projekt \"pomoci splnění požadavků regionu na zvýšení dodávek vody během roku 1980\". Tento plán zahrnuje dobytí 280 000 m vody denně z řeky Lune nedaleko Lancaster do řeky Wyre nedaleko Abbeysteadu.\n"}
{"id": "1260455", "url": "https://cs.wikipedia.org/wiki?curid=1260455", "title": "Cvičení se švihadlem", "text": "Cvičení se švihadlem\n\nCvičení se švihadlem (anglicky „rope skipping“) je sportovní odvětví mnoha variant, oblíbené po celém světě. Se švihadlem lze sportovat individuálně i skupinově, rekreačně i profesionálně, vytvářejí se osobní, klubové, národní i světové rekordy. Jde o samostatný, plnohodnotný sport a také významný doplněk v rámci tréninků u mnoha sportů a sportovních disciplín. \nPřeskakování provazu znali již ve starověkém Egyptě (dle kreseb v egypských hrobkách). Přibližně od roku 1960 je skákání přes švihadlo regulérním sportem, předtím bylo rozšířenou a populární pouliční zábavou. První zprávy o veřejném cvičení se švihadly na území České republiky jsou z roku 1907. Později se cvičilo převážně v sokolovnách, pak v tělocvičnách a na stadiónech. V roce 1965 při 3. Spartakiádě předvedl skladbu se švihadly učňovský dorost. V desetitisícovém počtu cvičenců vyzněla tato sestava na Strahově působivě a setkala se s velkým ohlasem. Z řady českých odborníků a propagátorů tohoto sportovního odvětví lze např. uvést dvě jména: Bohumil Kos, mj. autor knihy Cvičení se švihadly, která vyšla v roce 1965. Známá a aktivní je ve cvičení a propagaci tohoto sportu Jana Beránková. \n\nPořízení švihadla je dostupné finančně i bohatou nabídkou na trhu sportovních pomůcek. Švihadel je celá řada druhů, od běžných až po různá speciální a vysoce odolná, např. na rychlostní skákání. Při pravidelném sportování se švihadlem jsou důležité kvalitní, pohodlné a odpružené boty, které tlumí zatížení kloubního aparátu, také sportovní, volné, vzdušné a pohodlné oblečení. Délku švihadla lze snadno zjistít tak, že přišlápnutím středu švihadla špičkou nohy k podložce, má konec švihadla z obou stran těla dosahovat k podpaží.\n\nCvičit lze kdekoliv, cvičení je velmi účinné především pro trénink koordinace pohybů a zvyšování kondice. Po fyzické stránce prospívá celému tělu, vhodné je k redukci hmotnosti, harmonizuje, přispívá ke zlepšení psychiky - napomáhá k odreagování od denních starostí. Obecně cvičení se švihadlem zlepšuje sportovní výkonnost a základní pohybové vlastnosti, rychlost, sílu, obratnost a vytrvalost. Technicky není náročné, základy se dají zvládnout v krátkém časovém období, i když po stránce fyzické námahy patří mezi nejnáročnější sportovní disciplíny. Zapojeny jsou svaly celého těla. Cvičit mohou všechny věkové skupiny, při vhodně zvolené délce i intenzitě cvičení. Cviky několikanásobně zrychlují srdeční činnost a dechovou frekvenci, proti klidovému stavu. Intenzitu a délku cvičení volíme podle věku, individuálních schopností a zdatnosti. Pomocí švihadla se posiluje svalstvo dolních končetin a významně se zlepšuje odrazová síla, což je důležité např. pro sporty jako jsou lehká atletika, fotbal, tenis, gymnastika, box i další bojové sporty, volejbal, basketbal, florbal, aerobik a řada dalších, takže švihadlo je obecně k tréninku vhodná pomůcka.\n\nZákladní přeskoky jsou snožmo na místě, bez meziskoku nebo s meziskokem. Z dalších možností: přeskoky z jedné nohy na druhou, snožmo vpřed, vzad, vpravo, vlevo, přeskoky se skřížením nohou, s přednožením nebo zanožením, se zkřížením paží před i za tělem, přeskoky pouze na jedné noze. Další varianty a kombinace cviků jsou pro pokročilé borce. Většinu disciplín lze provádět na rychlost i vytrvalost, na místě nebo za pohybu. Cvičit se švihadly je možné i jinak, dalších variant a sestav je celá řada. Dnes využívá švihadla většina českých škol.\n\nRekordní zápisy ohledně švihadla jsou v nejrůznějších evidencích a záznamech v České republice i v zahraničí. Z čechů drží nejvíce rekordů Jan Skorkovský. Švihadlu se věnoval především v letech 1980 až 1990. V tréninku, za poslechu rytmické hudby absolvoval desítky miliónů přeskoků. V roce 1982 dokázal 2 204 přeskoků za deset minut. Dva tisíce přeskoků v desetiminutovém limitu zatím oficiálně v České republice i na Slovensku žádný další rekordman nepřekonal. Další rekordy Skorkovského: 723 přeskoků za tři minuty z roku 1986, 1 094 přeskoků v pětiminutovce z roku 1988. V hodinovce z roku 1982 má česko-slovenský rekord hodnotu 13 210 přeskoků a čtyři roky byl též rekordem světovým. Rekord pro nejdelší vytrvalost je 6 hodin a 60 tisíc přeskoků. V mezinárodních evidencích má Jan Skorkovský dva záznamy na světové rekordy. Ve vytrvalosti na dvě hodiny přeskočil švihadlo 23344 krát a za tři hodiny zvládl 33956 přeskoků, oba výkony jsou z roku 1986. Českým rekordem je výkon Martina Vozara, na jeden výskok 4 krát obtočil švihadlo (čtyřnásobný přeskok), pětkrát po sobě (rok 2000). Českými rekordmankami jsou například Radka Dostálová za 162 přeskoků během jedné minuty v roce 1989, Marie Janoušková se 452 přeskoky za tři minuty v roce 1987 a Pavla Sekerová za 1539 přeskoků v limitu deset minut v roce 1972.\n\n"}
{"id": "1260457", "url": "https://cs.wikipedia.org/wiki?curid=1260457", "title": "Franke", "text": "Franke\n\nPříjmení Franke nosí více různých významných osobností:\n\n\n"}
{"id": "1260458", "url": "https://cs.wikipedia.org/wiki?curid=1260458", "title": "Freisler", "text": "Freisler\n\nPříjmení Freisler nosí více různých významných osobností:\n\n"}
{"id": "1260460", "url": "https://cs.wikipedia.org/wiki?curid=1260460", "title": "Pergamonský oltář", "text": "Pergamonský oltář\n\nPergamonský oltář je oltář vybudovaný v helenistické době na terase akropole v Pergamonu (město v malé Asii ležící naproti ostrovu Lesbos, dnes Bergamo v Turecku). Jeho monumentální rekonstrukce je dnes zlatým hřebem sbírek Pergamonského muzea v Berlíně, kde zabírá celou Halu pergamonského oltáře.\n\nOltář byl postaven pravděpodobně v roce 184 př. n. l. na oslavu válečného vítězství Eumena II. nad Galaty (Kelty). Zasvěcen byl pravděpodobně Diovi a Athéně. Navzdory běžně rozšířené představě nebyl oltář chrámem, uvnitř jeho dvora byl skutečně umístěn oltář, na němž probíhaly oběti spojené pravděpodobně s kultem blízkého chrámu bohyně Athény nebo s kultem Diovým, přesné určení dnes již není možné bezpečně zjistit. Oběti mohly probíhat v podobě porážení posvátných zvířat, stejně jako v podobě úliteb, přesná podoba není známa. Pergamský oltář porovnával s Olympskými kulty boha Dia Pausaniás. Již v pozdní antice ztratil oltář po nástupu křesťanství svou funkci. V byzantské době byl oltář rozebrán a jeho části byly použity ke stavbě masivních hradebních zdí, v 7. - 8. století našeho letopočtu přestavěných Araby.\n\nPočátkem devatenáctého století byly hradební zdi rozebrány a pískovcové i mramorové části oltáře byly použity na běžné stavby domů v okolí. V roce 1625 William Petty, kaplan hraběte z Arundelu, cestoval Tureckem a ze své návštěvy Pergamonu do Anglie přivezl dva oltářové panely s reliéfy, tyto panely dnes v Pergamonském muzeu v Berlíně proto chybí. Zbytky oltáře v bídném stavu odkryl v Pergamonu během třech archeologických sezón v letech 1878 - 1886 Carl Humann. Po zdlouhavých jednáních s tureckou vládou obdržel povolení odvést rozebraný oltář do Berlína.\nNa berlínském Muzejním ostrově byla pro oltář postavena v roce 1901 zvláštní budova, oltář zabíral její centrální sál. Budova však na ostrově vydržela pouze několik let, již v roce 1909 plány k expanzi sbírky vedly ke stavbě nového muzea. Architektonické plány vypracoval Alfred Messel, po jeho smrti v nich pak pokračoval Ludwig Hoffmann, který svůj plán ve spolupráci s městským architektem Wilhelmem Wille v roce 1930 realizoval. Hala s oltářem je dnes vstupní halou muzea a zabírá téměř celé jeho východní křídlo. Na počátku 2. světové války bylo muzeum uzavřeno, vlysy Pergamonského oltáře byly uskladněny v krytech, po válce byly nicméně odvezeny do Sovětského svazu a na jejich vrácení se čekalo až do roku 1959. V letech 1998 a znovu v roce 2001 žádalo turecké Ministerstvo kultury vrácení oltáře a všech s ním souvisejících artefaktů, nicméně jeho požadavek neměl oficiální povahu a za dnešního právního stavu by nebyl vymahatelný.\n\nOltář byl téměř čtvercového půdorysu (36,8 x 34,2 metrů), stál na vlysy zdobeném podstavci o délce 113 metrů a výšce 2,3 metrů. Uvnitř skrýval dvůr, v němž byl umístěn samotný obětní stůl. Vystavená část je pouze přední dochovanou částí původně čtvercové stavby, stojí na 20 metrů širokém schodišti, které vedlo do vnitřního dvora oltáře. Vlysy ze severní, jižní a východní strany jsou vystaveny na zdi haly, patří k nim i vlysy znázorňující zápas bohů a gigantů (gigantomachie), symbolizující boj mezi pergamskými Řeky a barbarskými Galaty, jejich účelem bylo potvrzení slavného původu vladařů Pergamonu. Celkovou délkou 113 metrů jde o druhé nejdelší dochované vlysy z klasického řeckého období (na prvním místě jsou vlysy z Athénského Parthenonu).\n\n"}
{"id": "1260463", "url": "https://cs.wikipedia.org/wiki?curid=1260463", "title": "Kögler", "text": "Kögler\n\nPříjmení Kögler nosí více různých významných osobností:\n\n"}
{"id": "1260466", "url": "https://cs.wikipedia.org/wiki?curid=1260466", "title": "Slovenská fotbalová divize 1990/91", "text": "Slovenská fotbalová divize 1990/91\n\nV soubojích 26. ročníku Slovenské fotbalové divize 1990/91 (jedna ze skupin 4. nejvyšší soutěže) se utkalo celkem 62 týmů rozdělených po čtyřech skupinách dvoukolovým systémem podzim - jaro.\n\nKompletní výsledky a tabulka bratislavské skupiny nejsou známy.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1260467", "url": "https://cs.wikipedia.org/wiki?curid=1260467", "title": "Okupace (seriál)", "text": "Okupace (seriál)\n\nOkupace (v norském originále Okkupert) je norský dramatický televizní seriál, který měl premiéru v norské televizi TV 2 5. října 2015. V České televizi byl první díl premiérově vysílán 7. ledna 2017. Seriál natočený podle předlohy spisovatele Jo Nesbø vypráví o hypotetické okupaci Norska Ruskem s podporou Evropské unie.\n\nDěj \"Okupace\" je zasazen do blízké budoucnosti, kdy dochází ke snížení produkce ropy na blízkém východě a Spojené státy, které dosáhly energetické nezávislosti, vystoupí z NATO. V Norsku, které bylo značeně poškozeno hurikánem Maria a klimatickými změnami, zvítězí ve volbách Strana zelených. Norský premiér Berg oznamuje z ekologických důvodů ukončení těžby a vývozu ropy a její nahrazení energií z thoria a obnovitelných zdrojů. Ve strachu z energetické krize požádá Evropská unie o pomoc Rusko, které začne vojensky obsazovat norské těžební plošiny a rafinérie, obnovovat těžbu a postupně začne také zasahovat do činnosti norských institucí. Nátlak ruských úřadů na norskou vládu vede k radikalizaci společnosti a společně s častými protesty i ke vzniku teroristické organizace Svobodné Norsko (Fritt Norge). Země zažije masivní příliv ruských imigrantů a ještě větší upevnění vlivu Rusy. Díky tomu značná část ozbrojených sil přechází na stranu Svobodného Norska. Děj 1. řady končí tím, že Rusko vyhlásí Norsku válku.\n\nO půl roku později je Norsko okupováno Rusy, jakožto vítězem války. Poválečná situace téměř eskaluje v občanskou válku, kterou nakonec zvrátí společný zásah norské a ruské policie proti Svobodnému Norsku, nyní vedenému bývalým premiérem Jesperem Bergem. Berg je vyhnán do exilu ve Švédsku, odkud plánuje opět získat moc. Té se mezitím v Norsku ujala Anita Ryghová, bývalá poradkyně Jespera Berga. Bergovi se donese informace, že Rusko na ostrově Melkøya instaluje raketomety. Jím poslaná skupina loajalistů namísto hledání důkazů svévolně napadne ruské žoldáky. Ruská vláda tím ospravedlní prodlouženou přítomnost svých vojsk v Norsku, čímž s ním porušila uzavřené dohody. Berg se rozhodne do Norska vrátit spolu se sympatizujícími poslanci z Česka, Polska a východoevropských zemí, kteří slouží jako ochrana před možným zásahem ruského námořnictva. Ti jsou ovšem nuceni Berga opustit po tom, co Rusko pohrozilo odříznutím Evropy od ruských dodávek zemního plynu. Berg si tedy najme hackera, aby se naboural do systému raketové obrany Ruska a sestřelil finskou stíhačku za účelem poštvání Evropské unie proti Rusku. Premiérka Ryghová nařídí námořnictvu Berga zadržet, to však neuposlechne. Harold Vold, velitel Svobodného Norska, tedy vyvolá vojenský převrat. Jesper Berg je nucen se dohodnout s Anitou Ryghovou, která získala důkaz o jeho účasti na sestřelení letadla, aby označil převrat za obnovení řádu, čímž Voldovi zdánlivě zabrání v angažmá na nové vládě. Na veřejném shromáždění premiérka oznámí dohodu s ruským prezidentem o odchodu ruských vojsk z Norska. Ryghová je ale nakonec na Voldův rozkaz zastřelena a Jesper Berg se opět stává premiérem. \n\na další\n\nČeský dabing seriálu vznikl v České televizi v roce 2016 v režii Jiřího Kvasničky. Dialogy přeložila Petra Štajnerová.\n\n\"Okupace\" byla v době uvedení nejdražším norským seriálem. Rozpočet překročil 200 miliónů korun a byl prodán, kromě České republiky, také do mnoha dalších zemí – do Velké Británie, Německa, Francie, Švédska, Dánska, Finska, Islandu, Srbska, Estonska, Polska, Belgie, Nizozemí, Lucemburska a Španělska. Prostřednictvím služby Netflix se dostal do USA, Kanady a dalších zemí kde je tato služba k dispozici.\n\nRuské velvyslanectví v Norsku označilo vznik seriálu za politováníhodnou událost a zkritizovalo vývojáře za údajnou zaujatosti vůči Rusku. Bývalý ruský velvyslanec v Norsku Vjačeslav Pavlovskij zmínil zásluhy Rudé armády při osvobozování Finnmarku od nacistické okupace na konci druhé světové války a autory seriálu obvinil ze strašení norské veřejnosti neexistující hrozbou z Východu.\n\nRežisér a scenárista Okupace Erik Skjoldbjærg v rozhovoru pro Český rozhlas uvedl, že z „ruské strany se ozývali i v Norsku žijící Rusové, kterých je poměrně dost, a měli pocit, že je stigmatizujeme. (...) Jediné výtky, kde jsem cítil určitý etický problém, byly ty od v Norsku žijících Rusů. Umím pochopit, že se mohli cítit ohroženi.“ Podle Skjoldbjærga tvůrci seriálu zkoumali mnoho historických událostí, kterými by se mohli inspirovat, včetně americké okupace Iráku.\n\n"}
{"id": "1260469", "url": "https://cs.wikipedia.org/wiki?curid=1260469", "title": "Lachman", "text": "Lachman\n\nPříjmení Lachman nebo Lachmann nosí více různých významných osobností:\n\n"}
{"id": "1260472", "url": "https://cs.wikipedia.org/wiki?curid=1260472", "title": "Latzel", "text": "Latzel\n\nPříjmení Latzel nosí více různých významných osobností:\n\n"}
{"id": "1260474", "url": "https://cs.wikipedia.org/wiki?curid=1260474", "title": "Lindfors", "text": "Lindfors\n\nPříjmení Lindfors nosí více různých významných osobností:\n\n"}
{"id": "1260475", "url": "https://cs.wikipedia.org/wiki?curid=1260475", "title": "Martens", "text": "Martens\n\nPříjmení Martens nosí více různých významných osobností:\n\n\n"}
{"id": "1260476", "url": "https://cs.wikipedia.org/wiki?curid=1260476", "title": "Palúch", "text": "Palúch\n\nPříjmení Palúch nosí více různých významných osobností:\n\n"}
{"id": "1260480", "url": "https://cs.wikipedia.org/wiki?curid=1260480", "title": "Prokůpek (příjmení)", "text": "Prokůpek (příjmení)\n\nPříjmení Prokůpek nosí více různých významných osobností:\n\n"}
{"id": "1260481", "url": "https://cs.wikipedia.org/wiki?curid=1260481", "title": "Schilder", "text": "Schilder\n\nPříjmení Schilder nosí více různých významných osobností:\n\n"}
{"id": "1260482", "url": "https://cs.wikipedia.org/wiki?curid=1260482", "title": "Scholz", "text": "Scholz\n\nPříjmení Scholz nosí více různých významných osobností:\n\n\n"}
{"id": "1260487", "url": "https://cs.wikipedia.org/wiki?curid=1260487", "title": "Truksa", "text": "Truksa\n\nPříjmení Truksa nosí více různých významných osobností:\n\n"}
{"id": "1260491", "url": "https://cs.wikipedia.org/wiki?curid=1260491", "title": "Wenig", "text": "Wenig\n\nPříjmení Wenig nosí více různých významných osobností:\n\n"}
{"id": "1260492", "url": "https://cs.wikipedia.org/wiki?curid=1260492", "title": "Slovenská fotbalová divize 1991/92", "text": "Slovenská fotbalová divize 1991/92\n\nV soubojích 27. ročníku Slovenské fotbalové divize 1991/92 (jedna ze skupin 4. nejvyšší soutěže) se utkalo celkem 62 týmů rozdělených po čtyřech skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1260494", "url": "https://cs.wikipedia.org/wiki?curid=1260494", "title": "Riese-Stallburg", "text": "Riese-Stallburg\n\nPříjmení Riese-Stallburg nosí více různých významných osobností:\n\n"}
{"id": "1260502", "url": "https://cs.wikipedia.org/wiki?curid=1260502", "title": "Dolnosaský kraj", "text": "Dolnosaský kraj\n\nDolnosaský kraj či Dolnosaský říšský kraj (německy \"Niedersächsischer Reichskreis\", latinsky \"Circulus Saxonicus inferior\", anglicky \"Lower Saxon Circle\") byl jedním z deseti krajů Svaté říše římské. Vznikl roku 1512 rozdělením bývalého Saského kraje a zanikl spolu s říší r. 1806. Kraj byl známým střediskem protestantismu i protihabsburské politiky v říši, což vyvrcholilo v první polovině třicetileté války. Tehdy dánský král Kristián IV., svedl válku za zájmy protestantů s císařem Ferdinandem II. a Katolickou ligou (1625-1629), kterou oficiálně nevedl jako dánský král, ale s podporou kraje jako tzv. krajský nejvyšší (\"Obrist\"). Král byl ostatně jako vévoda holštýnský jedním z krajských knížat. Válka však skončila díky úsilí Valdštejna a Tillyho drtivým vítězství císaře a krajští stavové museli svou otevřenou proticísařskou politiku napříště mírnit. Krajské sněmy se konaly nejdříve v Hannoveru a později v Halberstadtu.\n\nKrajské stavy nebyly rozděleny do kúrií, ale zasedaly a hlasovaly dohromady v jedné jediné valné hromadě. Jejich počet se v průběhu staletí měnil, oproti jiným krajům, jen málo.\n\nVysvětlivky: V - knížata, která před r. 1803 získala virilní hlas v knížecí radě říšského sněmu, V1 - knížata, kterým byl virilní hlas toho roku přislíben.\n\n\n\n\n\n\n\n"}
{"id": "1260504", "url": "https://cs.wikipedia.org/wiki?curid=1260504", "title": "Arbeitsstelle für deutschmährische Literatur", "text": "Arbeitsstelle für deutschmährische Literatur\n\nArbeitsstelle für deutschmährische Literatur je výzkumné pracoviště při Katedře germanistiky FF UP, zaměřující se na výzkum moravské německy psané literatury.\n\nArbeitsstelle für deutschmährische Literatur založili v roce 1998 Ludvík Václavek, Lucy Topoľská, Ingeborg Fialová a Jörg Krappmann. \n\nArbeitsstelle vytvářelo od počátku své činnosti Databanku německojazyčných moravských autorů. Biografický slovník těchto autorů (\"Lexikon deutschmährischer Autoren\") byl vydán ve dvou svazcích v letech 2003 a 2006.\n\n"}
{"id": "1260505", "url": "https://cs.wikipedia.org/wiki?curid=1260505", "title": "Procoptodon", "text": "Procoptodon\n\nProcoptodon byl rodem vyhynulého pleistocénního klokana, žijícího na území Austrálie. Největší druh \"P. goliah\" dosahoval výšky až 2,7 metru a hmotnosti 240 kilogramů, čímž představoval největšího známého klokana vůbec. Naopak druh P. gilli patřil s výškou kolem 1 metru k vůbec nejmenším známým druhům. Celkem dnes známe až 12 platných druhů tohoto rodu.\n\nZástupci tohoto rodu obývali semiaridní oblasti Austrálie, kde žili po boku předků současných klokanů a mnoha dalších živočichů. Stejně jako většině ostatních zástupců pleistocénní megafauny se jim stala osudnou přítomnost člověka-lovce a zároveň změny klimatu a životního prostředí na konci poslední doby ledové.\n"}
{"id": "1260507", "url": "https://cs.wikipedia.org/wiki?curid=1260507", "title": "Slovenská fotbalová divize 1992/93", "text": "Slovenská fotbalová divize 1992/93\n\nV soubojích 28. ročníku Slovenské fotbalové divize 1992/93 (jedna ze skupin 4. nejvyšší soutěže) se utkalo 16 týmů po čtyřech skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1260508", "url": "https://cs.wikipedia.org/wiki?curid=1260508", "title": "Genrich Nejgauz", "text": "Genrich Nejgauz\n\nGenrich Gustavovič Nejgauz (: \"Генрих Густавович Нейгауз\", jméno je často uváděno v německé podobě Heinrich Felix Neuhaus; 12. dubna 1888 Jelizavetgrad – 10. října 1964 Moskva) byl ukrajinsko-ruský klavírista a klavírní pedagog.\n\nOba Nejgauzovi rodiče byli učitelé hudby, působili na hudební škole v Jelizavetgradu na dnešní Ukrajině. Nejgauzův otec Gustav pocházel z Německa, jeho matka Olga byla částečně polského původu a Nejgauz byl přes ni spřízněn s dalšími hudebníky: jeho strýcem byl ruský skladatel a dirigent Felix Blumenfeld a bratrancem z druhého kolena polský skladatel Karol Szymanowski (kterého v dětském věku několik let vyučoval Nejgauzův otec).\n\nNejgauz hrál na klavír, improvizoval a skládal už od dětství, ale až do dvanácti let byl prakticky samoukem, rodiče se kvůli nedostatku času příliš nevěnovali jeho systematickému hudebnímu vzdělávání. V sedmnácti letech se rozhodl pro kariéru klavírního interpreta a odjel studovat do Berlína. Zde jej učil Leopold Godowsky, později Karl Heinrich Barth. Strávil také dva roky v Itálii a pobýval i ve Vídni. V roce 1915 zakončil studia zkouškami na konzervatoři v Petrohradu. \n\nV roce 1914 začal sám vyučovat: nejprve spolu se svými rodiči na hudební škole v Jelizavetgradu, později na konzervatořích v Tbilisi a v Kyjevu, a v roce 1922 přešel na moskevskou konzervatoř, kde pedagogicky působil až do smrti v roce 1964. \nJeho zdejší hodiny byly otevřené publiku a Nejgauz se na nich snažil rozvíjet zejména tvůrčí představivost a umělecký rozhled svých studentů. Přitom hojně využíval svůj vlastní široký kulturní přehled a jazykové znalosti, často se studenty diskutoval a uváděl jim příklady a paralely nejen z hudby, ale i např. z literatury či filozofie.\nMezi jeho žáky patřili Svjatoslav Richter, Emil Gilels, Jakov Zak, Tichon Chrennikov, Jevgenij Malinin, Lev Naumov, Ryszard Bakst, Igor Žukov, Anton Ginsburg, Eliso Virsaladze, Alexej Lubimov, Radu Lupu, Julij Mejtus, z českých klavíristů pak Valentina Kameníková a Zdeněk Hnát.\n\nHlavní principy svého pojetí klavírní interpretace Nejgauz shrnul v knize \"O umění klavírní hry\" (Ob iskusstve fortepiannoj igry, 1958).\n\nVedle výuky Nejgauz také téměř celý život koncertoval. Zpočátku uváděl zejména díla Chopina, Schumanna, Brahmse; v Kyjevě hrál mimo jiné všech deset klavírních sonát Alexandra Skrjabina. Postupem času svůj repertoár rozšířil o mnoho dalších autorů z různých období, ale jedním z jeho hlavních zájmů se stala propagace soudobé ruské hudby, hrál například nejnovější skladby Mjaskovského, Fejnberga, Krejna či Prokofjeva.\n\nGenrich Nejgauz byl celkem třikrát ženatý; jeho syn Stanislav Nejgauz a vnuk Stanislav Bunin se rovněž stali klavíristy.\n\n"}
{"id": "1260509", "url": "https://cs.wikipedia.org/wiki?curid=1260509", "title": "Lucie Veselá", "text": "Lucie Veselá\n\nLucie Veselá (* 17. dubna 1985) je česká cyklistka, bikerka věnující se disciplíně cross country. Pochází z Vojkovic nad Svratkou.\n\nCyklistice se věnuje od roku 1999. Před cyklistikou se věnovala atletice, kterou doplňovala sportovní gymnastikou. Její závodní kariéra na kole začala na brněnském Favoritu Brno, kde se věnovala silniční a dráhové cyklistice. V rámci přípravy si vyzkoušela také první závody v horské cyklistice a další sezónu se na disciplínu cross country zaměřila více a to pod týmem Favorit Rocky Bikes. Horskou cyklistiku ještě několik let kombinovala se silniční cyklistikou. Dnes se však věnuje pouze horským kolům a to disciplíně cross country a eliminátor. Převážnou část své sportovní kariéry je provázaná se značkou GT bicycles.\n\nZávodění již několik let kombinuje s trénováním mladých závodníků. Proto také vystudovala Masarykovu univerzitu Fakultu sportovních studií a to Trenérství a Tělesnou výchovu.\n\n2008\n\n2010\n\n2011\n\n2012\n\n2013\n\n2014\n\n2015\n\n2016\n\n"}
{"id": "1260513", "url": "https://cs.wikipedia.org/wiki?curid=1260513", "title": "Seznam dílů seriálu Divadlo Raye Bradburyho", "text": "Seznam dílů seriálu Divadlo Raye Bradburyho\n\nToto je seznam dílů seriálu \"Divadlo Raye Bradburyho\". Koprodukční seriál \"Divadlo Raye Bradburyho\" byl vysílán v letech 1985–1992. Ke všem dílům napsal scénář přímo Ray Bradbury.\n\n<onlyinclude></onlyinclude>\n\n"}
{"id": "1260515", "url": "https://cs.wikipedia.org/wiki?curid=1260515", "title": "Muyelensaurus", "text": "Muyelensaurus\n\nMuyelensaurus (\"ještěr od řeky Muyelen (Colorado)\") byl rod titanosaurního sauropodního dinosaura z kladu Rinconsauria, žijícího v období svrchní křídy (asi před 94 až 86 miliony let) na území Argentiny (provincie Neuquén, Loma del Lindero). Fosilie tohoto zástupce skupiny Lognkosauria byly objeveny v Patagonii v sedimentech souvrství Plottier a vědecky popsány roku 2007 argentinskými paleontology Jorgem Calvou a Bernardem G. Rigou a jejich brazilským kolegou Juanem Porfirim. Blízce příbuzný mu byl například rod \"Rinconsaurus\".\n\nTypový druh \"M. pecheni\" byl příbuzný i obřím rodům loňkosaurů, jako byl například \"Puertasaurus\" nebo \"Futalognkosaurus\". Přesto šlo o menší druh sauropoda, s délkou kolem 11 metrů a hmotností zhruba 3000 kg. Podle jiného odhadu dosahoval délky 14 metrů a hmotnosti kolem 10 000 kilogramů.\n\n\n"}
{"id": "1260516", "url": "https://cs.wikipedia.org/wiki?curid=1260516", "title": "Azany", "text": "Azany\n\nAzany jsou necyklické, nasycené (mají pouze jednoduché vazby) sloučeniny dusíku a vodíku. Patří mezi pniktogenovodíky. Vytvářejí homologickou řadu anorganických sloučenin s obecným vzorcem NH.\n\nKaždý atom dusíku je v jejich molekulách trojvazný (vazby jsou N-N nebo N-H) a každý atom vodíku je navázán na dusík. Řetězec dusíkových atomů se nazývá dusíková kostra, počet dusíků se používá k určení velikosti azanu.\n\nNejjednodušší azan je amoniak NH, počet dusíkovtých atomů je teoreticky neomezený.\n\nAzany jsou reaktivní a biologicky aktivní.\n\n\nAzany s více než třemi dusíkovými atomy vytvářejí strukturní izomery, ten, kde jsou všechny dusíky v jednom řetězci, se nazývá \"n\"-izomer. Řetězec může být rozvětven na více místech; s jeho rostoucí délkou se počet možných iztomerů rychle zvyšuje.\n\nAzany s lineárním řetězcem se nazývají \"n\"-izomery.\n\nPrvní členové azanové řady jsou:\n\nAzany s třemi a více atomy dusíku mají název tvořený příponou -an, před níž je předpona odpovídající počtu dusíků, například triazan (NH), tetraazan (NH), pentaazan (NH) atd.\n\nAmoniak je výbušný ve směsi se vzduchem (15 – 25 %), tuto vlastnost mají i další nižší azany. Nižší kapalné azany jsou vysoce hořlavé, jejich nebezpečnost roste s délkou dusíkového řetězce.\n\nOrganoazany jsou skupina chemických sloučenin odvozených od azanů, které obsahují jednu nebo více organických funkčních skupin. Patří sem mimo jiné aminy, iminy a deriváty hydrazinu jako jsou monomethylhydrazin (používaný jako raketové palivo), 1,1-dimethylhydrazin, mykotoxiny gyromitrin a agaritin a také fenylhydrazin.\n"}
{"id": "1260523", "url": "https://cs.wikipedia.org/wiki?curid=1260523", "title": "LGBT práva v Indonésii", "text": "LGBT práva v Indonésii\n\nLesby, gayové, bisexuálové a translidé se v Indonésii setkávají s právními komplikacemi a předsudky neznámými většinové populaci. Tradiční morálka homosexualitu a crossdressing odsuzuje, což se také odráží ve veřejné politice. Pro upřesnění indonéské homosexuální páry a domácnosti nemají stejný právní status jako heterosexuální manželské páry. Indonésie sice nemá zákony proti sodomii a netrestá bezúplatný konsensuální homosexuální akt mezi dospělými jedinci v soukromí, ale nechrání LGBT komunitu před diskriminací a zločiny z nenávisti. V současné době neuznává stejnopohlavní manželství. V červenci 2015 se k této věci vyjádřilo Ministerstvo náboženství s tím, že něco takového je v Indonésii neakceptovatelné, neboť veškeré náboženské normy mluví proti tomu. V zájmu zachování sociální harmonie je spíše třeba vymáhat dodržování zákonů, než klást důraz na práva. Tento postoj má tendenci zpochybňovat důležitost lidských práv, jejichž součástí jsou i LGBT práva. I přesto je indonéská LGBT komunita stále více viditelnější a politicky aktivnější. \n\nV nedávné době čelili LGBT Indonésané rostoucí míře agresivity a nepřijetí. Na začátku roku 2016 se LGBT lidé a aktivisté začali setkávat s ostrou opozicí, homofobními útoky, nenávistnými projevy a to i ze strany úřadů. V únoru 2016 vyzvala Human Rights Watch indonéskou vládu, aby přijala opatření na ochranu LGBT práv a aby diskriminační postup místních úředníků veřejně odsoudila.\n\nKe coming outu, přiznání sexuality, v rodině a mezi přáteli dochází ze strany LGBT komunity velmi zřídka kvůli obavám z odmítnutí a sociálního vyloučení. I tak jsou zde ale známy případy porozumění a akceptace ze strany rodin LGBT lidí.\n\nNa rozdíl od sousední Malajsie nemá Indonésie žádné specifické zákony proti sodomii. Celonárodní trestní zákoník netrestá bezúplatné konsensuální pohlavní styky s dospělými osobami téhož pohlaví konané v soukromí. Návrh zákona kriminalizujícího homosexualitu, nesezdané soužití, cizoložství a čarodějnictví byl v r. 2003 odmítnut a žádný jiný podobného charakteru nebyl znovu předložen.\n\nIndonésie povoluje svým provinciím přijímat jisté zákony založené na systému islámského náboženského práva Šaría. Tohoto privilegia využily provincie Ačeh a Jižní Sumatra, které přijaly vlastní anti-gay zákony. Ty trestajíc konsensuální stejnopohlavní sexuální styk a tzv. „zinu“ (sexuální vztahy mimo manželství). Trest pro ty, kteří se angažují v homosexuálních aktech, spočívá v 100 ranách bičem a až 100 měsících vězení. Za zinu lze uložit trest 100 ran bičem.\n\nPřestože Indonésie soukromý konsensuální a bezúplatný homosexuální akt od r. 1993 netrestá, tak má pro homosexuály a pro heterosexuály odlišně stanový věk způsobilosti (17 pro heterosexuály a 18 pro homosexuály).\n\nÚstava se o sexuální orientaci a genderové identitě nijak nevyjadřuje. Garantuje všem občanům jistá práva, včetně rovnosti před zákonem, rovných příležitostí, lidského zacházení v pracovněprávních vztazích, náboženské svobody, práva svobodně vyjádřit svůj názor, práva shromažďovacího a sdružovacího. Veškerá tato práva je přípustné omezovat v zájmu zajištění veřejného pořádku a náboženské morálky.\n\nPřestože nebyly nijak v rozporu se zákonem, tak indonéská vláda podnikla určité kroky k cenzuře filmů a jiného mediálního obsahu podporujících homosexualitu. V r. 2016 oznámila, že plánuje v brzké době zakázat několik LGBT webových stránek a počítačových aplikací.\n\nNejsilnější odpor k jakémukoli uznávání LGBT práv v Indonésii pochází ze strany náboženských autorit a nátlakových skupin, zejména islámských organizací. Indonesian Ulema Council (\"Majelis Ulama Indonesia\" nebo MUI) zaujímá k LGBT populaci postoj, že je „deviantní“, a že uráží „důstojnost Indonésie“.\n\nV r. 2002 získala provincie Ačeh od centrální vlády právo na uplatňování islámského práva Šaría, avšak s působností pouze na muslimské občany. Nejsevernější provincie Ačeh tedy přijala anti-homosexuální zákony založené na Šaríji, podle nichž lze za homosexuální styk trestat 100 ranami bičem. K jejich aktivnímu vymáhání začalo docházet koncem r. 2015. Dalším příkladem je město Palembang, které za homosexuální styk trestá vězením a pokutou. V zákoně je homosexualita definována jako akt prostituce, která odporuje normám slušnosti, náboženství a právním normám vycházejících ze sociálních pravidel. Následující akty jsou definovány jako akty prostituce: homosexuální a lesbický sex, sodomie, sexuální obtěžování a jiné pornografické akty. 22 regionů přijalo od té doby anti-gay zákony založené na Šaríji přímo z Koránu.\n\nV březnu 2015 vydala Indonesian Ulema Council (\"Majelis Ulama Indonesia\" nebo MUI) fatvu, neboli náboženské dobrozdání, v němž volala po trestání homosexuálních aktů výpraskem a v některých případech i smrtí. Fatva považuje homosexualitu za léčitelnou nemoc a volá po jejím tvrdém postihování.\n\nIndonéské Lidové reprezentativní shromáždění trest smrti za stejnopohlavní styk rázně odmítnulo s tím, že něco takového je v zemi naprosto nerealizovatelné a nepřípustné. Připomnělo také, že fatva MUI by měla představovat pouze morální imperativ pro její přívržence, nikoli všeobecně závaznou normu pozitivního práva, kterou by šlo vymáhat státní mocí. Při příležitosti zrodu anti-LGBT nálad na začátku r. 2016 navrhli v březnu téhož roku islamistické strany Prosperita a spravedlnost (\"Prosperous Justice Party\") a Jednotný rozvoj (\"United Development Party\") zákon zakazující LGBT aktivismus a chování. V posledních měsících začali zaujímat postoje proti LGBT komunitě i další politici.\n\nNa konci listopadu 2016 upozornila Fronta na ochranu islámu (\"Islamic Defenders Front\") jakartskou policii na konání „sexuální párty“. Navzdory zákonnosti jejich shromáždění, došlo k policejní razii.\n\nV r. 1982 byla v Indonésii založená první zájmová skupina na podporu LGBT práv. \"Lambda Indonesia\" a další organizace vznikaly ke konci 80. a 90. let. Dnes jsou největšími LGBT asociacemi \"Gaya Nusantara\" a \"Arus Pelangi\". Indonéské gay a lesbické hnutí je jedním z nejstarších a největších v Jihovýchodní Asii. Aktivity Lambda Indonesia spočívaly ve shromažďování, zvyšování povědomí a poskytování informací. Její činnost skončila v 90. letech. Gaya Nusantara je skupinou, která se zabývá homosexuální problematikou ve vztahu k AIDS. Další skupinou je Yayasan Srikandi Sejati, založená v r. 1998. Jejími hlavními cíli jsou zkvalitňování zdravotní péče pro transgender, prevence HIV/AIDS, poradenství, poskytování kondomů zdarma pro transgender sexuální pracovníky a bezplatná zdravotní klinika. V současné době funguje v Indonésii přes 30 LGBT skupin. \n\nYogyakarta byla hostem summitu LGBT práv v r. 2006, který se dohodnul na Yogyakartských principech aplikace mezinárodních lidských práv ve vztahu k sexuální orientaci a genderové identitě. Dalším summit konaný v březnu 2010 v Surabaji byl narušen protesty Indonesian Ulema Council a konzervativci.\n\nDo roku 2015 mělo vítězství LGBT hnutí v západních státech výrazný vliv na Indonésii. S počtem vlivných západních evropských zemí a Spojených států legalizujících stejnopohlavní manželství se problematice LGBT práv začala v Indonésii věnovat mimořádná veřejná pozornost, která vyvrcholila odbornými diskusemi na toto téma. Populární téma se rozdělil do několika stanovisek. Reakce byly většinou negativní. Pravicová část indonéské politicky, zejména nábožensky založené strany a organizace LGBT práva veřejně odmítly. Někteří varovali, že se Indonésie nachází pod hrozbou globální „LGBT propagandy“, která podporuje „LGBT životní styl“. Stejnopohlavní manželství nebo registrované partnerství se staly hlavním tématem diskusí veřejnosti ve vztahu k LGBT, ačkoli se LGBT aktivisté zaštiťují tím, že nehodlají momentálně prosazovat manželskou rovnost, a že jim jde především o základní lidská práva bezpečnosti a svobody shromažďování.\n\nNeexistuje žádný oficiální postoj státu k HIV/AIDS, navzdory tomu že se jedná o hlavní problém ve většině zemí této oblasti. Osobám infikovaným virem HIV může být odepřen vstup do země, případně jsou podrobeni karanténě. Kvůli nedostatečné sexuální výchově v indonéských školách je ve většině populace povědomí o této nemoci malé. Některé organizace, které se zabývají sexuální výchovou, jsou pak následně podrobeni otevřenému nepřátelství ze strany školských autorit. Na začátku gay hnutí v Indonésii se LGBT organizace snažily odbourat všeobecně zakořeně mínění, že AIDS je nemocí homosexuálů, která vedlo ke stigmatizaci LGBT lidí.\n\nStatus transvestititů, transsexuálů a obecně transgender v Indonésii je komplexní. Crossdressing není sám o sobě ilegální a někteří transgender pracující v salónech krásy a jiném zábavním průmyslu jsou společností většinou přijímáni. Například televizní show transženy Dorce Gamalama. Nicméně zákon nechrání transgender před diskriminací a sexuálním obtěžováním a také jim nezakládá právo na operativní změnu jejich anatomického pohlaví, případně vystavení nových úředních dokladů, které je nezbytné pro život v jimi preferovaném pohlaví.\n\nOlga Syahputra, indonéský herec, komediant a televizní moderátor sice znázorňuje transvestitity, ale odmítá tvrzení, že by byl homosexuál.\n\nDiskriminace, sexuální obtěžování a někdy i násilí proti transgender není neobvyklé. Translidé, kteří neumějí skrývat svojí skutečnou genderovou identitu, mají často problém najít si trvalé a legální zaměstnání, a proto se obvykle živí prostitucí a jinými nelegálními aktivitami, aby se uživili.\n\nIslamic Indonesian Ulema Center je toho názoru, že by měli žít v tom pohlaví, ve kterém se narodili. Pokud se odmítnou za pomocí léčby a modliteb sami uzdravit, musí počítat s obtěžováním a pronásledováním,\" tak se vyjádřil jeden z jejích členů.\n\nV r. 2012 se Yuli Retoblaut, padesátiletá transosoba, která se dva roky starala o amerického prezidenta Baracka Obamu ucházela o místo předsedkyně Výboru pro lidská práva (\"National Commission on Human Rights\"). Hlavní město Jakarta je jediným místem na světě, ve kterém existuje madrasa pro transgender.\n\nZákony neuznávají stejnopohlavní manželství, registrované partnerství a ani jinou formu stejnopohlavního soužití.\n\nStejnopohlavním párům není v Indonésii umožněná adopce dětí. Pouze sezdané manželské páry skládající se z manžela a manželky můžou osvojit.\n\nPodle zprávy z r. 2007 nemá Indonésie žádná zákonná opatření proti homofobní a transfobní diskriminaci.\n\nVětšina hlavních politických stran se k LGBT právům nijak nevyjadřuje. Islamistické strany Prosperita a spravedlnost (\"Prosperous Justice Party\") a Jednotný rozvoj (\"United Development Party\") ostře odmítají LGBT práva a aktivně prosazují zákony kriminalizující LGBT. V březnu 2016 navrhly anti-LGBT zákon trestající LGBT aktivismus, práva a chování. Strana národního mandátu (\"National Mandate Party\") vyzývá lid, aby nepronásledoval a nediskriminoval LGBT komunitu, ačkoli sdílí stejný názor jako výše uvedené islamistické strany. Výměnou za to požaduje po LGBT lidech, aby se nedožadovali dalšího rozšiřování svých práv.\n\nV současné době nevyjadřují žádné politické strany otevřenou podporu hnutí za práva LGBT. Nicméně v říjnu 2016 vyjádřil indonéský prezident Joko Widodo právům LGBT podporu s tím, že se bude aktivně zasazovat v boji proti diskriminaci. S LGBT právy v určité míře sympatizují i někteří politici z Demokratické strany Indonésie – boje (\"Indonesian Democratic Party of Struggle\") a moderní konzervativní Strana národního obrození (\"National Awakening Party\"). Demokratická strana-boj se prezentuje jako pluralistická, díky čemuž je s jejími hodnotami akceptace existence LGBT lidí slučitelná. Přestože si stojí za tím, že se jedná o deviantní chování, vyzývá k toleranci LGBT lidí a ke zdržování se jakéhokoli nepřátelství proti nim.\nIndonésie má největší muslimskou populaci na světě. Až 87 % jejích občanů vyznává islám. Rodiny politika indonéských autorit, společenský tlak a náboženství nedávají moc velký prostor k podpoře homosexuality. Moderní i tradiční muslimové, jakož i ostatní náboženské skupiny jako jsou křesťané, zejména římští katolíci, homosexualitu odmítají. Mnoho islámských fundamentálních skupin jako jsou Fronta podporovatelů islámu (\"The Front of Supporters of Islam, FPI\") a FBR (\"Betawi Council Forum\") zaujímají otevřeně nepřátelský postoj k LGBT lidem a neváhají aktivně pronásledovat kohokoli, kdo podle nich poškozuje islámské hodnoty.\n\nPřímou diskriminaci a homofobní násilí mají na svědomí hlavně náboženští extremisté, kdežto ta skrytá a rafinovanější se objevuje denně mezi přáteli, v rodině, na pracovišti a ve školství. LGBT lidé se také setkávají i s policejním násilí, jež je těžko prokazatelné, neboť jeho oběti se bojí veřejně prezentovat svojí sexualitu. Běžně dochází k jejich trestání a pokutování z důvodu sexuální orientace. Ve věznicích čelí tvrdé šikaně a násilí, o němž se bojí mluvit, aby předešli jeho dalšímu stupňování.\n\nIndonésie má reputaci relativně moderní a tolerantní muslimské země, která je k LGBT komunitě poměrně otevřená. V médiích se semtam LGBT lidé objevují a centrální vláda připouští diskrétní existenci LGBT komunity. Někdy jim povolí organizovat i veřejné akce. Nicméně konzervativní islámské sociální normy mají v širší společnosti tendenci dominovat. Homoexualita a crossdressing jsou stále tabu a LGBT lidé se pravidelně stávají terčem místních náboženských zákonů a fanatických skupin.\n\n\n"}
{"id": "1260525", "url": "https://cs.wikipedia.org/wiki?curid=1260525", "title": "Brozany (zámek)", "text": "Brozany (zámek)\n\nBrozany jsou tvrz označovaná také jako zámek v Brozanech nad Ohří v okrese Litoměřice. Postavena byla na počátku patnáctého století, ale dochovaná podoba je výsledkem renesanční přestavby ze druhé poloviny šestnáctého století a mladších úprav. Tvrz je chráněna jako kulturní památka.\n\nBrozany patřily od třináctého století mělnickému proboštství, jehož správci sídlili na dvorci u kostela svatého Gotharda a od počátku patnáctého století na tvrzi, jejímž purkrabím byl roku 1410 Beneš Slaboně. Během husitských válek okolí ovládl pražský svaz a v květnu roku 1421 ustanovil hejtmanem litoměřického kraje Hynka z Valdštejna a na Kolštejně. Později králové Zikmund a Jiří z Poděbrad Brozany často zastavovali. Ze zástavních držitelů jsou známi Boreš z Oseka (1452–1456) a od roku 1464 Mikuláš Rachmberk, kterého v roce 1480 vyplatil král Vladislav Jagellonský, ale již o dva roky později vesnici zastavil Litvínovi z Klinštejna. Od něj panství roku 1486 získal Vojtěch Tvoch z Nedvídkova, po kterém je v roce 1500 zdědili Zdeněk z Valdeka, Bohuslav Žleb ze Střízkova a bratři Purkhard a Oldřich Čichalovcové z Čichalova. O dva roky později od nich statek koupil Jindřich z Vřesovic a na Libčevsi. Součástí prodávaného majetku byly také vesnice Hostěnice a Rochov.\n\nPo Jindřichově smrti v roce 1515 Brozany zdědil jeho syn Jaroslav z Vřesovic, který se stal hejtmanem Litoměřického kraje a od roku 1529 také zemským hejtmanem. Když roku 1531 zemřel, zdědil panství jeho mladší bratr Jiřík z Vřesovic, který měl pět synů. Samotné Brozany si v roce 1543 rozdělili Zikmund a Jakub, který však vzápětí svou polovinu prodal bratrovi Jindřichovi a ten celý svůj podíl Janu Zajícovi z Hazmburka na Budyni. Jan Zajíc svou polovinu zastavil Jaroslavovi Beřkovskému ze Šebířova, ale později ji vyplatil a v roce 1558 prodal Kryštofu Zajícovi z Hazmburka. Zikmund mezitím nechal po roce 1559 přestavět starou tvrz na renesanční zámek a vykoupil také podíl Zajíců z Hazmburka, protože jeho syn Jan Václav v roce 1601 prodal celé Brozany Janu Zbyňkovi Zajícovi z Hazmburka.\n\nJan Zbyněk Zajíc z Hazmburka nechal po roce 1600 zámek zvýšit o jedno patro, přistavět dva arkýře a rozšířit sgrafitovou výzdobu. Nákladný životní styl ho přinutil postupně rozprodávat rodový majetek, ale Brozany od něj již roku 1604 získala jako věno jeho manželka Polyxena z Minkvic, která je před svou smrtí v roce 1616 odkázala nezletilým synům Janovi, Mikulášovi a Jaroslavovi. Jejich poručníci však zadlužené panství v roce 1617 prodali za padesát tisíc kop grošů Polyxeně Pernštejnské z Lobkovic a získané peníze použili ke splacení dluhů. Zajícové z Hazmburka tak dostali pouze zbraně, zbroje, knihy a šaty, které jim byly odvezeny do Prahy. Jan se stal vojákem a díky své udatnosti dosáhl hodnosti podplukovníka, zatímco Jaroslav se stal dvořanem Ferdinanda III., ale obnovit vliv svého rodu se mu nepodařilo.\n\nBrozanský zámek byl roku 1631 během třicetileté války dobyt a spolu s vesnicí vypálen. Vlastníci žili na roudnickém zámku a brozanské sídlo sloužilo pouze úředníkům a k hospodářským účelům. Po požáru v roce 1880 byla stržena dvě horní patra a sgrafita zakryta obyčejnou omítkou. Po roce 1948 byl zámek znárodněn a od konce šedesátých let ho využívalo jednotné zemědělské družstvo. Od roku 2005 je opravená tvrz přístupná v návštěvních hodinách.\n\nTvrz je tvořená patrovou budovou s nepravidelným půdorysem a novodobými přístavky. V severním, východním a jižním průčelí stojí polygonální rizality. Přízemní prostory jsou zaklenuté valenou klenbou, zatímco místnosti v patře mají ploché stropy. Před budovou se nachází studna a z opevnění se dochoval můstek přes šíjový příkop.\n\n"}
{"id": "1260532", "url": "https://cs.wikipedia.org/wiki?curid=1260532", "title": "Robinsonův ostrov", "text": "Robinsonův ostrov\n\nRobinsonův ostrov je česká verze mezinárodní reality show s licencí \"Survivor\" pocházející ze švédského televizního seriálu \"Expedition Robinson \"vytvořeného Charlie Parsonsem, který měl premiéru v roce 1997, z tohoto důvodu se v některých věcech odlišuje od americké verze. Premiéru měla 16. ledna 2017 na TV Nova. Moderátorem je sportovní komentátor Ondřej Novotný.\n\nPrincipem této show je vysazení skupiny lidí, kteří se ve většině sérií navzájem neznají, na izolovaném ostrově nebo vnitrozemí. Soutěžící si zde sami musí obstarat jídlo, vodu, oheň a přístřeší. Soutěžící soupeří v soutěžích o odměny a imunitu, která je chrání před vyřazením. Soutěžící jsou postupně vyřazováni ze hry na kmenových radách v tajné volbě jejich soukmenovci nebo eliminačními soutěžemi. Tento cyklus se opakuje do chvíle, než zbude jen jeden, tomu je udělen titul \"český Robinson\" a finanční výhra ve výši 2 500 000 Kč. Po úspěchu první řady se v létě 2017 natáčela 2. řada, vysílaná na jaře 2018, rok po první sérii. Třetí řada je v současné době v nedohlednu. Castingy, které na ni probíhaly byly dočasně pozastaveny, a tak není zcela jasné, kdy se třetí řady fanoušci dočkají.\n\nŠestnáct až dvacet soutěžících je rozděleno do dvou až čtyř týmů po osmi až desíti lidech, týmy se nazývají kmeny a mají své vlastní barvy, vlajku a znak. Trosečníci jsou nuceni přežívat v divočině bez jakýchkoli moderních vymožeností po dobu 44 dnů. V průběhu soutěže se konají náročné souboje o odměny, například o jídlo nebo vybavení pro snadnější přežití, nebo o imunitu. Kmen, který prohraje souboj o imunitu, musí navštívit kmenovou radu, kde ze svého středu vybere jednoho a ten musí hru opustit.\n\nJakmile zbývá menší počet hráčů, asi v polovině hry, jsou kmeny sloučeny v jeden a soutěžící musí soutěžit každý sám za sebe. Individuální imunita nyní chrání pouze jednotlivce. \nJednotlivci vyloučeni na kmenových radách jdou na ostrov vykoupení, kde mezi sebou soupeří v duelu o návrat do hry. Když prohrají tak opustí hru i ostrov, jdou do hotelu a vrátí se do hry jako člen poroty. Porota se v první sérii účastnila pouze závěrečné kmenové rady, ve druhé sérii všech následných kmenových rad a sbírá cenné informace k nejdůležitějšímu rozhodnutí: na závěrečné radě, kdy ve hře jsou jen dva nebo tři trosečníci, zvolí vítěze.\n\n"}
{"id": "1260542", "url": "https://cs.wikipedia.org/wiki?curid=1260542", "title": "Pobřeží Ningaloo", "text": "Pobřeží Ningaloo\n\nPobřeží Ningaloo je název lokality světového přírodního dědictví UNESCO o souhrnné rozloze 7050 km². Zahrnuje jak pevninu poloostrova North West Cape, tak vodní plochu a podmořský svět východního Indického oceánu. Nachází se přibližně 1200 km severně od města Perth. Toto území je specifické tím, že se zdejší korálový útes Ningaloo (dlouhý okolo 250 km) nachází v bezprostřední blízkosti kontinentální pevniny - v nejužším místě pouhých 100 m. Poloostrov North West Cape je převážně tvořen vápencovým krasem se sítí jeskyň, podzemních řek, jezer a akviferů. \n\nPod mořskou hladinou bylo zdokumentováno více jak 300 druhů korálů, přes 700 druhů útesových ryb, zhruba 650 druhů měkkýšů a 600 druhů korýšů a více než 1000 druhů mořských řas. V oblasti žijí rozmanité druhy mořských želv a vyskytují se zde i žraloci obrovští. Během zimních měsíců jsou zdejší vody součástí migračních tras delfínů, dugongů, rejnoků a velryb. \n\nNingaloo se nachází na odlehlém pobřeží západní Austrálie podél východního Indického oceánu. Vzájemné propojení oceánu a pobřeží vytváří esteticky úchvatné suchozemské a mořské krajiny. V jeho vodách se nachází hlavní systém útesů s přímo přilehlými vápencovými krasovými jeskyněmi. Je zde vysoký stupeň endemismu suchozemských druhů s rozsáhlou mořskou rozmanitostí. Mořská část tohoto místa obsahuje vysokou typovou různorodost, která zahrnuje lagunu, útesy, otevřený oceán, kontinentální svah a šelf. Součástí jsou také pobřežní systémy, jako jsou skalnaté pobřeží, písečné pláže, ústí řek a mangrovy. Nejdominantnější mořskou lokalitou je útes Ningaloo, který obsahuje tropickou i mírnou mořskou faunu a flóru včetně mořských plazů a savců.\n\nHlavním suchozemským znakem pobřeží Ningaloo je rozsáhlý krasový systém a síť podzemních jeskyní a vodních toků v Cape Range. Teto systém zahrnuje stovky různých typů přírody, jako jsou jeskyně, doliny a podzemní vodní útvary, a obsahuje bohatou rozmanitost vysoce specializovaných podzemních druhů. Povrch poloostrova patří do ekoregionu, který je uznáván pro vysokou úroveň druhové bohatství a endemismu, zejména ptáků a plazů.\n"}
{"id": "1260551", "url": "https://cs.wikipedia.org/wiki?curid=1260551", "title": "Maja e Papingut", "text": "Maja e Papingut\n\nMaja e Papingut je hora v jižní Albánii, jen několik kilometrů od hranic Řecka. Je to nejvyšší vrchol pohoří Nemërçkë, které se táhne paralelně s řekou Vjosa a Drinos. Výška vrcholu činí 2482 m. Z vrcholu hory je k dispozici výhled směrem k pohoří Tomorr a Grammos. \n\nSkalní vrchol je holý a těžko přístupný. Lépe se na něj dát vystoupat ze západní strany, kde je sestup mnohem pozvolnější; ze strany východní padá vrchol až do údolí řeky Vjosa, a výškový rozdíl 2000 m je zde patrný již po několika málo kilometrech. \n"}
{"id": "1260555", "url": "https://cs.wikipedia.org/wiki?curid=1260555", "title": "Slovenská fotbalová divize", "text": "Slovenská fotbalová divize\n\nSlovenská fotbalová divize (slovensky: Slovenská futbalová divízia, zkráceně Divízia), byla v letech 1981 – 1993 třetí nejvyšší fotbalová soutěž na území Slovenské socialistické republiky (od 1. března 1990 Slovenská republika (1990–1992), od 1. ledna 1993 Slovenská republika). Byla založena v roce 1965 původně jako třetí nejvyšší fotbalová soutěž v republice, zanikla v roce 1993 po rozpadu Československa.\n\nZdroj: \n\n\n\n"}
{"id": "1260571", "url": "https://cs.wikipedia.org/wiki?curid=1260571", "title": "Kostel svaté Kateřiny (Rešov)", "text": "Kostel svaté Kateřiny (Rešov)\n\nKostel svaté Kateřiny v Rešově (Horní Město) je barokně přestavěný kostel v 18. století je kulturní památkou České republiky.\n\nPo roku 1620 byl filiálním kostelem farnosti Rýmařov, pak patřil pod farnost Horní Město. V roce 1784 byl Rešov povýšen na kurácii. V roce 1912 se stal farním kostelem.\n\nNa místě dřevěného kostela byl v roce 1758 postavený nový zděný, který vyhořel po zásahu bleskem. Znovu zasažen bleskem v roce 1810. Blesk uhodil do sanktusníku. Náklady na opravu hradil hrabě Harrach.\n\nJednolodní stavba s valbovou střechou a se sanktusníkem. Zvon pochází z roku 1766. V roce 1838 byla přistavěna boční kaple. V roce 1907 byly zakoupeny varhany od firmy Rieger z Krnova. V roce 1910 byly posvěceny. V roce 1910 byly zakoupeny věžní hodiny.\n\nOltářní obraz \"Stětí sv. Kateřiny\" namaloval v roce 1738 J. K. Hendke.\n"}
{"id": "1260577", "url": "https://cs.wikipedia.org/wiki?curid=1260577", "title": "Tlestky (tvrz)", "text": "Tlestky (tvrz)\n\nTlestky jsou zaniklá tvrz ve stejnojmenné vesnici u Drahouše v okrese Rakovník. Vznikla ve druhé polovině třináctého století a zachovalo se po ní okrouhlé tvrziště, které je od roku 1965 chráněno jako kulturní památka.\n\nPrvní písemná zmínka o vesnici pochází až z roku 1419, ale panské sídlo zde vzniklo již ve druhé polovině třináctého století. Zaniklo požárem nejspíše okolo roku 1424 při ústupu husitských vojsk z Plzeňska. V šedesátých letech dvacátého století zde proběhl archeologický výzkum, který odhalil kamenné základy stavby. Výjimečným náhodným nálezem z roku 1961 je konvice s třmenovým uchem z třináctého či počátku čtrnáctého století určená k rozlévání tekutin nebo omývání rukou při stolování. Byla naplněná čtyřmi sty drobných skleněných kroužků nejasné funkce. Ty bývají často nalézány při výzkumech hradů a měst, ale na rozdíl od zdejšího nálezu vždy jednotlivě. Předpokládá se, že mohly sloužit jako náhrada drobných mincí.\n\nTvrz tvořila jediná nejspíše věžovitá budova na kamenné podezdívce s čtvercovým půdorysem. Není však jasné, jestli byla součástí tvrze od počátku nebo vznikla až později. Přímo na základy stavby navazoval okraj příkopu, který obepínal centrální pahorek. Hloubka příkopu je asi 3,5 metru a šířka třináct metrů. Na vnější straně byl příkop obehnán valem vysokým dva metry. Příkop i val se dochovaly jen na jedné třetině obvodu.\n\nTvrziště se nachází na pozemku za domem čp. 20 a je volně přístupné. Vesnicí nevede žádná turisticky značená trasa ani cyklotrasa.\n"}
{"id": "1260581", "url": "https://cs.wikipedia.org/wiki?curid=1260581", "title": "Mistrovství Československa v krasobruslení 1977", "text": "Mistrovství Československa v krasobruslení 1977\n\nMistrovství Československa v krasobruslení 1977 se konalo 15. ledna a 16. ledna 1977 v Žilině.\n\n"}
{"id": "1260584", "url": "https://cs.wikipedia.org/wiki?curid=1260584", "title": "Mistrovství Československa v krasobruslení 1976", "text": "Mistrovství Československa v krasobruslení 1976\n\nMistrovství Československa v krasobruslení 1976 se konalo 3. ledna a 4. ledna 1976 v Praze v hale na Nikolajce.\n\n\n"}
{"id": "1260585", "url": "https://cs.wikipedia.org/wiki?curid=1260585", "title": "Mistrovství Československa v krasobruslení 1975", "text": "Mistrovství Československa v krasobruslení 1975\n\nMistrovství Československa v krasobruslení 1975 se konalo 11. ledna a 12. ledna 1975 v Havířově.\n\nSlavnostní zahájení proběhlo už v pátek 10. ledna večer.\n\n\n"}
{"id": "1260587", "url": "https://cs.wikipedia.org/wiki?curid=1260587", "title": "20mm kanón Oerlikon", "text": "20mm kanón Oerlikon\n\n20mm kanón Oerlikon je označení řady automatických kanónů, vyvinutých na základě německého 20mm kanónu Becker, který vznikl na počátku 1. světové války. Kanón Oerlikon byl masově produkován jak původním výrobcem Oerlikon Contraves, tak i řadou dalších společností. Mnoho verzí kanónu bylo během 2. světové války v široké míře využito armádami Spojenců i Osy. Řada typů zůstává ve výzbroji ještě v současnosti.\n\nNěmecký konstruktér Reinhold Becker vyvinul během 1. světové války automatický kanón, nyní známý jako 20mm kanón Becker. Používal náboj 20x70RB a dosahoval kadence 300 ran/min. Byl použit v omezené míře koncem války jako výzbroj letadel \"Luftstreitkräfte\" a jako protiletadlová zbraň.\n\nVersailleská smlouva zakázala Německu produkci takovýchto zbraní. Proto byly patenty a vývoj v roce 1919 přesunuty do Švýcarska, do nově založené firmy SEMAG (\"Seebach Maschinenbau Aktien Gesellschaft\"), se sídlem nedaleku Curychu. SEMAG pokračoval s vývojem a roku 1924 představil verzi SEMAG L, o něco těžší zbraň (43 kg), využívající výkonnější náboj 20x100RB a dosahující vyšší kadence 350 ran/min. Po zrušení SEMAGu v roce 1924 převzala jeho výrobní zařízení, zaměstnance i práva na zbraň společnost Oerlikon, pojmenovaná podle předměstí Curychu, kde sídlila.\n\nRoku 1927 doplnil produkční řadu typ Oerlikon S. Používal ještě větší náboj 20x110RB pro dosažení úsťové rychlosti 830 m/s (původní Becker s nábojem 20x70RB dosahoval 490 m/s), za cenu zvýšené hmotnosti a nižší kadence 280 ran/min. Účelem této změny bylo zlepšit parametry kanónu jako protitankové a protiletadlové zbraně, což vyžadovalo vyšší úsťovou rychlost. Roku 1930 následovala vylepšená verze 1S.\n\nOerlikon pokračoval v současném vývoji tří velikostí kanónu s různými délkami hlavně, používající každý jiný typ náboje. V roce 1930 představil verze AF a AL, určené pro instalaci na manuálně ovládané lafety. Krabicový zásobník na 15 nábojů, používaný u předchozích verzí nahradil bubnový zásobník na 15 nebo 30 nábojů.\n\nRoku 1935 výrobce představil řadu kanónů, určených pro křídelní nebo podkřídelní instalaci. Tyto kanóny dostaly označení FF (\"Flügelfest\", tedy křídelní instalace). Byly opět dostupné ve třech velikostech: FF, FFL a FFS. Typ FF oproti AF používal poněkud větší náboj 20x72RB, jeho hlavním vylepšením však byla značně vyšší kadence. FF vážil 24 kg a dosahoval úsťové rychlosti 550–600 m/s a kadence 520 ran/min. FFL vážil 30 kg jeho úsťová rychlost činila 675 m/s a kadence 500 ran/min. Největší FFS s hmotností 39 kg dosáhl úsťové rychlosti 830 m/s, při kadenci 470 ran/min.\n\nKromě úprav kanónu pro možnost instalace do křídla a doplnění dálkové spouště byly také zvětšeny bubnové zásobníky (kvůli nemožnosti výměny zásobníku za letu). Výrobce pro řadu FF nabízel bubnové zásobníky o kapacitě 45, 60, 75 a 100 nábojů; většina uživatelů volila 60ranný zásobník.\n\nTřicátá léta byla obdobím světového znovuvyzbrojování a řada zahraničních firem zakoupila od Oerlikonu licenci na jeho letecké kanóny. Francouzská firma Hispano-Suiza vyráběla typy Hispano-Suiza HS.7 a HS.9, které vznikly vývojem licenčního FFS. Byly určené pro instalaci mezi řady válců leteckých vidlicových dvanáctiválců Hispano-Suiza. V Německu firma Ikaria vytvořila vývojem licenčního FF vlastní model MG FF, používající náboj 20x80RB. Japonské císařské námořnictvo, po vyzkoušení všech tří typů nařídilo vyvinout vlastní zbraně na základě typů FF a FFL, jehož výsledkem byl 20mm kanón typu 99, ve verzi 99-1 a 99-2.\n\nVyužitím inovací leteckého typu FFS vznikla v roce 1938 protiletadlová verze Oerlikon SS. Výrobce pokračoval s vývojem směrem ke zvyšování kadence, výsledkem byly typy 1SS z roku 1942 a 2SS z roku 945, který dosahoval 650 ran/min. Byla to však původní verze SS, která dosáhla velkého rozšíření jako protiletadlová zbraň, a to především v řadách námořních sil Spojenců během 2. světové války.\n\nNáboj tohoto kanónu používal 400 grainovou (26 g) náplň bezdýmného prachu k urychlení 2000 grainového (130 g) projektilu na rychlost 850 m/s.\n\nPůvodní kanón Oerlikon FF byl instalován jako výzbroj několika stíhacích letadel ze 30. let, například polského PZL P.24G. Kanón Oerlikon FFS měla nést i Avia Bk-534, kanónová verze hlavního předválečného stíhacího letounu Avia B-534 Československého letectva. Mnohem většího rozšíření však dosáhly lokálně vyráběné deriváty, ať už na leteckých, námořních anebo pozemních instalacích. Kanón MG FF byl montován do řady německých letadel, z nichž asi nejznámější je Messerschmitt Bf 109. Podobně i Japonci použili kanón typu 99 na mnoha strojích, včetně A6M Zero.\n\nFrancouzská firma Hispano-Suiza byla výrobce leteckých motorů a pod označením \"moteur-canon\" nabízela kombinaci svých motorů 12X a 12Y s instalací kanónu H.S.7 nebo H.S.9 mezi řady válců. Kanón střílel dutou hřídelí vrtule. Tato instalace byla použita na stíhačce Morane-Saulnier MS.406 a několika dalších typech. Německý pokus o obdobnou instalaci kanónu MG FF nebyl úspěšný.\n\nNejznámějším použitím Oerlikonů byly lodní instalace. Royal Navy se zpočátku k zavedení Oerlikonů stavěla odmítavě. Snahy Lorda Mountbattena o provedení nestranných zkoušek zbraně v letech 1937–1938 vyzněly naprázdno. Teprve v létě 1939 bylo u Oerlikonu pro námořnictvo objednáno 1500 kanónů. Kvůli zpožděním u výrobce a později pádu Francie v červnu 1940 bylo ze Švýcarska do Velké Británie dodáno pouze 109 kusů. Všechny byly následně instalovány na nejrůznější dostupné lafety a sloužily na pevnině jako lehké protiletadlové zbraně.\n\nPouhých několik týdnů před pádem Francie schválila firma Oerlikon licenční výrobu ve Velké Británii. Britům se povedlo propašovat z Curychu potřebnou výrobní dokumentaci. Výroba prvních britských Oerlikonů byla zahájena koncem roku 1940. První kanóny se dostaly do výzbroje Royal Navy v březnu nebo dubnu 1941. Sloužily také jako primární výzbroj protiletadlové obrany letišť RAF v severní Africe, Itálii, na Středním východě a v severozápadní Evropě až do roku 1943, kdy je začaly nahrazovat výkonnější 40mm kanóny Bofors.\n\nOd roku 1942 byly kanóny Oerlikon instalovány také na plavidla amerického námořnictva, kde nahradily kulomety M2 Browning, postrádající potřebnou palebnou sílu a dostřel. Osvědčily se v úloze námořní protiletadlové obrany na krátké vzdálenosti (v praxi do 1,5 km), kde zbraně větších kalibrů nedokázaly sledovat rychlé cíle. Nakonec však byly Oerlikony vyřazeny kvůli své nedostatečné zastavovací síle proti větším letadlům nebo kamikaze. Nahradily je 40mm kanóny Bofors a 76mm kanóny Mark 22. Některá americká letadla také dostala kanóny Oerlikon náhradou za půlpalcové kulomety M2, což přineslo podstatné zvýšení palebné síly. Problémem kanónů bylo občasné zasekávání podavače střeliva.\n\nKanadské námořnictvo používalo Oerlikony především k protiletadlové obraně. S úspěchem je také nasadilo k boji proti ponorkám. Instalovány byly převážně na torpédoborcích a fregatách, výjimečně koncem války i na korvetách.\n\nKanón Oerlikon sloužil jako základ pro vývoj kanónu Polsten, vyvinutého ve Velké Británii polskými konstruktéry, kteří sem na počátku války uprchli po přepadení Polska. Polsten byl v podstatě zjednodušenou verzí Oerlikonu, vhodnou pro masovou výrobu. Kanón byl zaveden do výzbroje v roce 1944 a sloužil až do 50. let.\n\nPo neúspěchu vývoje domácích malorážových protiletadlových zbraní bylo rozhodnuto o nákupu 20mm kanónů Oerlikon S. První objednávka na 12 kusů byla podána v květnu 1935, následovala další objednávka na 128 kusů v červenci téhož roku. Dalších 60 kusů bylo objednáno koncem roku 1936. Další objednávky následovaly až v roce 1938, a to 27 kusů v lednu a 27 kusů v červenci a září. Část těchto posledních objednávek byla po Mnichovu zrušena. Kanón byl do výzbroje armády zaveden v lednu 1937 pod označením 2cm velký kulomet proti letadlům vzor 36 (2cm VKPL vz. 36). Během mnichovské krize bylo ve výzbroji 227 kusů, které tvořily základ plukovní protiletadlové obrany. Kanón byl instalován na trojramenné lafetě, s rameny rozložitelnými po 120° a odměrem zbraně 360°. Lafeta byla opatřena snímatelnými dřevěnými loukoťovými koly. Kanón s lafetou a sedmičlennou obsluhou převážely nákladní automobily Tatra 82 nebo méně často Tatra 85.\n"}
{"id": "1260593", "url": "https://cs.wikipedia.org/wiki?curid=1260593", "title": "GOOD WORK", "text": "GOOD WORK\n\nGOOD WORK je pop gospelová hudební skupina, jejíž členové pocházejí z Moravy a Slezska. Typickým znakem koncertů skupiny GOOD WORK je multižánrové pojetí hudby a její propojení se současným popem. GOOD WORK využívá široké škály vystupujících, originální a odlehčenou moderaci a zaměřuje se jak na hudební, tak na dramaticko-vizuální stránku. Skupinu tvoří popová kapela - piano, akustická a elektrická kytara, basová kytara, bicí. Dále sólové nástroje a smyčcová sekce. Sólové zpěváky doplňuje vokální sbor.\n\nVznik skupiny se datuje od roku 1996. Mezi zakládající členy patří vedoucí Jiří Jakubík. Původně se skupina jmenovala Paprsky. Změnu názvu oznámili 27. 11. 2015. O rok později vydali přelomové album ZNAMENÍ, na kterém spolupracovali s polským producentem Sebastianem Urbanem, mimo jiné členem skupiny TGD. Velkou část koncertů hraje GOOD WORK také v kostelech. Typickým prvkem těchto koncertů je novátorský přístup k prostorovému pojetí koncertu, nasvícení sakrálních prostor a celkový dojem z vystoupení. GOOD WORK je v současnosti jednou z nejžádanějších pop gospelových kapel v ČR, v roce 2017 oslavili 700 odehraných koncertů od svého založení.\n\nV současnosti tvoří kapelu:\n\nMezi nejvýraznější tváře patří sóloví zpěváci: Hana Jakubíková, Kristýna Jiříková, Ondřej Nakládal.\n\nPěvecký sbor tvoří vokalisté z Moravy a Slezska\n\nVokály diriguje – Marie Haisová\n\nOd samého počátku je typickým znakem skupiny otevřenost vůči novým členům, čímž se neustále rozšiřuje okruh aktivních muzikantů a zpěváků, kteří ve skupině působí. Nyní se skládá z hudebníků od severního Slezska až po nejjižnější kouty Moravy. Aktuální počet členů, které lze vídat na koncertech se pohybuje kolem třiceti. Za celou dobu od vzniku do dnešních dnů prošlo skupinou přibližně 300 zpěváků a muzikantů.\n\n\n"}
{"id": "1260594", "url": "https://cs.wikipedia.org/wiki?curid=1260594", "title": "Michal Krajčík", "text": "Michal Krajčík\n\nMichal Krajčík (* 15. dubna 1987 Banská Bystrica, Slovensko) je slovenský reprezentant v orientačním běhu. Jeho největším úspěchem je 12. místo ze štafet na mistrovství světa 2006, konaného v dánském Aarhusu a páté místo z longu na mistrovství světa juniorů 2006 v litevském Druskininkai. V současnosti (2017) žije v Košicích a běhá za tamní klub \"Akademik TU\". Ve Skandinávii reprezentuje švédský klub \"OK Orion\". V roce 2014 Michal obsadil první místo ve slovenském celorepublikovém žebříčku.\n\n"}
{"id": "1260596", "url": "https://cs.wikipedia.org/wiki?curid=1260596", "title": "Brøndby", "text": "Brøndby\n\nBrøndby Kommune () je obec () v bývalém Kodaňském kraji (nyní Region Hovedstaden), se nachází na východním pobřeží ostrova Zéland (\"Sjælland\") ve východním Dánsku. Obec se rozkládá na ploše 20,85 km² a má celkový počet obyvatel 35 322 (2016). Jeho starosta je Ib Terp, člen politické strany Sociálních Demokratů (\"Socialdemokraterne\").\n\nSídlem jeho zastupitelstva je město Brøndbyvester. Sousední obce jsou Hvidovre na východě, Rødovre na severu, Glostrup na severu, Albertslund na severozápadě a Vallensbæk na západě. Na jihu je Køge Bay (\"Køge Bugt\").\n\nPodle výsledků celostátní Kommunalreformen (\"Obecní Reformy\" z roku 2007) se geografie obce Brøndby nezměnila od dne 1. ledna 2007\".\n\nBrøndby se skládá ze tří měst: Brøndbyvester (západ), Brøndbyøster (východ) a jižní Brøndby Strand. Brøndbyøster je \"původní\" Brøndby a má pár starých usedlostí, ale z velké části se skládá z jednotlivých rodinných domů - to je typické dánské předměstí střední třídy. Název Brøndby v dánštině znamená \"Dobré Město\".\n\nBrøndbyøster je na východ od velké křižovatky, které rozděluje tři různé Brøndbys. (\"Brøndby Strand Projekty '93\"), tuto část města obývá mnoho starších lidí a přistěhovalců.\nBrøndby Strand je mix těchto dvou měst. Je zde mnoho rodinných domů a 12 výškových obytných sídlišť. Tato oblast zrodila hudební umělce jako Outlandish, Burhan G a Majid. Její PSČ je 2660. To je také jediná oblast v Dánsku, kde je více než 50 procent populace jiného než dánského původu. Tyto čtyři čtvrtě jsou také známé jako Southside nebo Southcoast Kodaň.\n\nBrøndby je domovem fotbalového klubu Brøndby IF. Je také domovem hráče Národní Hokejové Ligy, Mikkela Bøedkere.\n\n\n\n"}
{"id": "1260597", "url": "https://cs.wikipedia.org/wiki?curid=1260597", "title": "Krajčík", "text": "Krajčík\n\nKrajčík může znamenat:\n"}
{"id": "1260598", "url": "https://cs.wikipedia.org/wiki?curid=1260598", "title": "U lisu", "text": "U lisu\n\nU lisu je zaniklá usedlost v Praze 7-Troji v ulici Nad Kazankou. Usedlost měla původní č.p. 71 a stála na konci ulice U Lisu.\n\nDvě staré vinice \"U lisu\" a \"Bouchalka\" spojilo v 18. století nejvyšší purkrabství v jednu pod názvem \"U lisu\". Viniční lis zde stál již v 16. století, usedlost od 18. století. Doloženým majitelem se roku 1776 stal Jan Václav Alfréd z Vydří, jehož potomci na vinici hospodařili až do 40. let 19. století. Tehdy se majitelem stal kníže Windischgrätz a ten pozemky připojil ke svému trojskému panstvím.\n\nInventář z roku 1818 popisuje mobiliář: \"budovy, konírnu, stáj pro krávy, sklep na mléko, byt vinaře, předsíň, kuchyň, 6 pokojů, 4 komory a lisovnu.\"\n\nRoku 1840 byla usedlost přestavěna, ale již roku 1846 ji poškodila vichřice a povodeň. Opravena byla v krátké době. Od 50. let 19. století ji vlastnila rodina Židlických a od roku 1870 rodina doktora Jana Baptisty Lambla, která zde měla letní sídlo. V té době se v usedlosti konaly české vlastenecké sedánky. Na ně byla zvána také spisovatelka Božena Němcová, kterou do společnosti přivedl majitelův bratr Vilém Dušan Lambl, ošetřující lékař syna Boženy Němcové Hynka. Vnuk doktora Lambla Prokop Tomeš se svou ženou usedlost udržoval a pronajímal ji k bydlení více nájemníkům. Po nich převzal majetek jejich adoptovaný syn Drahomír Hromádko, který vystudoval práva a v trojské sokolovně působil jako sobotní promítač filmů.\n\nJan Baptista Lambl byl spoluzakladatelem Pomologického ústavu, který sídlil v usedlosti Popelářka. Jeho sestra Anna Cardová-Lamblová koupila roku 1895 spolu se svým synovcem Vladimírem Lamblem usedlost Zbuzinku, stojící na západním konci vinice U lisu.\nRoku 1973 koupil usedlost s pozemkem ústřední výbor KSČ a usedlost nechal zbořit kvůli bezpečnosti svého tajemníka, později prezidenta ČSSR Gustáva Husáka, který bydlel v sousední Schückově vile. Na jejím místě pak postavil ke svému užívání vilu novou. Po roce 1989 se vila stala obytným domem.\n\n\n"}
{"id": "1260603", "url": "https://cs.wikipedia.org/wiki?curid=1260603", "title": "Mistrovství Evropy v zápasu ve volném stylu 1977 – podrobné výsledky", "text": "Mistrovství Evropy v zápasu ve volném stylu 1977 – podrobné výsledky\n\nPodrobné výsledky z mistrovství Evropy v zápasu ve volném stylu za rok 1977.\n\nSoutěže v zápasení nabízely v roce 1977 hrací systém, který odrážel absenci nasazování zápasniků. Zápasník který prohrál svůj úvodní zápas měl ještě naději dosáhnout na medaili. Dvě prohry v prvních kolech znamenaly konec v soutěži. Bylo toho dosaženo pomocí trestných bodů (TB). Trestné body se něudělovaly pouze v přípradě vítězství zápasníka na lopatky nebo jinak před časovým limitem. V přípradě výhry na body obdržel zápasník 1 trestný bod (při výrazném bodovém náskoku 0,5). Zápasník který prohrál na lopatky obržel 4 trestné body a pokud prohrál na body 3 trestné body (3,5 výraznou bodovou prohrou). Trestné body se s každým zápasem sčítaly (STB) a po dosažení 6 trestných bodů zápasník ze soutěže vypadl. Tento hrací systém umožňoval taktizovaní v podobě remízy, která byla za 2 trestné body. Především v závěrečných kolech toho někteří zápasníci zneuživali při vědomí, že jejich soupeř má větši počet trestných bodů. Slabinou tohoto hracího systému bylo tzv. volné kolo při lichém počtu zápasníků.\n\npoznámka: v kolonách pod jednotlivými koly je uvedeno – \"číslo soupeře\"/\"trestné body\"\n\n Po kyperské krizi v roce 1974 došlo k vytvoření separatistického území na severu Kypru. Na mistrovství Evropy v turecké Burse startovali podle jmen zápasníci ze separatistického území – od roku 1983 Severní Kypr.\n\nData jsou přepsána z německého sportovního časopisu Der Ringer, červencové vydání 1977, str. 1-7.\n"}
{"id": "1260605", "url": "https://cs.wikipedia.org/wiki?curid=1260605", "title": "Pulčín (hrad)", "text": "Pulčín (hrad)\n\nPulčín je zaniklý hrad severně od Pulčín u Francovy Lhoty v okrese Vsetín. Jeho zbytky jsou chráněny jako kulturní památka ČR.\n\nPulčín stával v severovýchodní části bradla Pulčínských skal (608,7 m n. m.) asi 400 metrů jihozápadně od vrcholu Hradisko (773,1 m n. m.) na jižním okraji přírodní rezervace Pulčín – Hradisko a jeden kilometr severně od Pulčína. Podle lidové tradice hrad stál na tzv. Hradisku, nejvyšším vrcholu přírodní rezervace Pulčín – Hradisko, ale výzkum ukázal, že hrad nestával na Hradisku, nýbrž v poloze zvané Zámčisko. Jedná se o nejvyšší bod hřebene Pulčínských skal zvaného Přední skály. Z hradu se zachovaly jen nepatrné zbytky obytné věže, vytesané schody na nejvyšším skalním útvaru a ve skále vytesané úchyty trámů dřevěných konstrukcí.\n\nHrad Pulčín s původním názvem Plučiny pravděpodobně vznikl v souvislosti se vznikem drobných sídel manské šlechty vázaných nějakým způsobem k původnímu královskému hradu Brumovu. Není vyloučeno že opevnění v prostoru Zámčiska bylo vystavěno snad již na konci 13. století zřejmě i s původní obcí, která se rozprostírala pod hradem asi 200 metrů jižně od něj. Většina nalezené keramiky pochází až z patnáctého století, zatímco ze čtrnáctého století nebyly nalezeny žádné doklady, a proto se za pravděpodobnější období výstavby hradu považuje přelom čtrnáctého a patnáctého století. Byl zřejmě určen k ochraně Střelenského průsmyku a rovněž jako centrum panství zahrnujícího vsi Pulčín, Horní Lideč, Lhotu, Seninku a někdy na přelomu 15. a 16. století zaniklou ves Zubrůvku, dočasně odloučené od Brumova. První písemná zmínka o hradu je až z roku 1426, kdy byla zbožím krále Zikmunda Lucemburského. Je však známo, že před rokem 1424 zastavil král Zikmund některé statky Miroslavovi z rodu Cimburků, který tehdy získal Bylnici s mýtem, Štítnou, Poteč, Študlov a Nedašov, neznámému šlechtici pak král Zikmund současně zastavil Tichov a Lačnov. Obávaný loupeživý rytíř Miroslav z Cimburka je v souvislosti se sídlem na Pulčíně zmiňován k roku 1437. V letech 1447 a 1448 je v půhonech zmiňován Miroslav z Cimburka a z Plučin vždy v souvislosti s nějakým sporem. Jednou se přel o ves Bzovou, podruhé o nevrácení artilerie z hradu Brumova. V roce 1446 byl dokonce žalován za loupežný čin, kdy Miroslavovi lidé oloupili na cestě lidi Oldřicha Štosa z Branic a Dřevohostic.\n\nMajitelé hradu se střídali a v roce 1493 původní lenní pulčínský statek již přináležel k hradu Brumovu.\n\nHrad byl rozbořen za česko-uherských válek kolem roku 1470. Na konci 15. století byl již v ruinách a v letech 1517, 1518 a 1520 se hrad v Moravských zemských deskách připomíná jako pustý hrad Pulčiny. \n\nArcheologickým výzkumem konaným v roce 1987 se podařilo z prostoru pulčínského hradu získat jak nálezy pravěké (mladší stupeň kultury lužických popelnicových polí), tak i středověké artefakty. Z těch převládají nálezy spadající do první poloviny 15. století. Bylo však i několik, které je třeba datovat již na konec 13. století.\n\nHrad se vypínal ve vzdálenosti 2,25 km východoseverovýchodně od tzv. Lomenské soutěsky pojmenované podle již zaniklé osady Lomná, která se rozprostírala v údolí potoka Seninka. Hrad převyšoval soutěsku o 250 metrů. Vlastním jádrem hradu byl výrazný pískovcový skalní suk s přibližně obdélníkovým půdorysem o rozměrech při základně 18 × 15 metrů a s uměle upravenou horní plošinou přibližně čtvercového půdorysu o délce stran 7,5 metru. Z jihozápadní strany se ve skále rýsuje přírodní, ale uměle upravená puklina, která umožňovala přístup na skalisko. Na ni navazují uměle vytesané schody na vrcholové plošině. Jejich původ není úplně potvrzen. Předpokládá se, že pocházejí z období osídlení hradu, není však vyloučeno, že mohou spadat i do doby mladší. Při jihozápadní straně plošiny se zachovaly otvory (tzv. kapsy) a drážky po zapuštění trámu blíže neurčené konstrukce. Po obvodě jihozápadního a severozápadního úpatí skaliska byl výzkumem odkryt základ obvodové zdi zalomené do pravého úhlu. Zeď byla široká kolem 1,5 metru a kameny byly spojovány nekvalitní písčitou maltou. Zeď mohla sloužit snad jako základ mohutné věžovité stavby na vrcholové plošině, která minimálně ze dvou stran celou hmotu skaliska pohltila. Vrcholová část této strážné a zároveň obytné stavby měla patrně již roubený charakter.\n\nOd severovýchodu na toto skalisko navazovala snižující se plošina sloužící jako jakési nádvoří o rozměrech cca 20 × 15 metrů. Horní plocha skaliska převyšovala plochu tohoto hradního nádvoří přibližně o šest metrů. Nádvoří bylo od severu a východu uzavřeno dvěma menšími skalními bloky, které rovněž nesou stopy po otvorech pro ukotvení trámové konstrukce (kapsy). I nádvoří snad bylo opevněno jednoduchým, patrně zděným hrazením. Stopy po nějaké formě srubové stavby se podařilo výzkumem zjistit i na opačné, jihozápadní straně od centrálního skaliska.\n\nKlesající plošina nádvoří je od okolního stoupajícího terénu (hřebenu) k vrcholu Hradisko oddělena přes sedm metrů hlubokým příkopem ještě dnes širokým kolem dvanácti metrů. Most přes příkop začínal v místě vyvýšeného skalního útvaru v pokračování hřebene k vrcholu Hradiska. Přístupová cesta k hradu dále po východním svahu skalního hřebene obloukem sestupovala do údolí, kde byla původně podél potoka rozprostřena stará osada Pulčiny, která byla později opuštěna a znovu založena na kopci naproti hradu asi 600 metrů jižně od původní obce. \n\n\nJakémusi zemanovi jménem Pučina či Půlčina vrchnost povolila vystavět si na vysokém kopci dvorec. Za to měl Pučina povinnost odvádět daň v podobě medu, příze, kmínu, liščích kůží a roboty. Ke dvorci přináležely rozsáhlé pozemky, které Pučina před smrtí rozdělil mezi dvanáct synů. Jejich dvory se staly základem vsi, která byla pojmenována po jejich otci. Dodnes údajně jeden z gruntů nese název „U Pánů“.\n\nPodle jiné verze pověsti tento zeman byl vyhnán do oblasti Pulčína za trest. Další z variant této pověsti vypráví, že Pučina se usazoval na místě zaniklé vsi Zubrůvky.\n\nU Pulčína poblíž Valašských Klobouk na místě zvaném Zámčisko se tyčí k obloze skály a na nejvyšší skále stával kdysi hrad, pod nímž byl vykopán hluboký sklep. Mezi lidmi v Pulčíně kolovaly pověsti, že je v něm ukrytý velký poklad, který hlídají zlí duchové. Nikdo se dlouho neodvažoval jej hledat až do doby, kdy se do Pulčína z vojny vrátil jeden mládenec. Protože neměl Rodinu neměl, práci nesehnal, pobýval tedy u kamaráda. Po nějakém čase se rozhodl opustit ves odejít hledat práci do města.\n\nVečer před odchodem bloumal po okolní krajině, aby se rozloučil s oblíbenými místy. Potkal paní v bílém oděvu, které prozradil, proč chce opustit krajinu, ke které přilnul. Bílé paní se zalíbila mládencova upřímná slova a rozhodla se mu pomoci. Zavedla jej do pustého hradu na Zámčisko a ukázala mu vchod do sklepa. „Jestli se nebojíš a jsi poctivý, tady kopej. Ale to ti povídám, ničeho si nevšímej, nehleď vpravo ani vlevo, i kdyby se nevím co dělo!“ Pak zmizela, jako by se pod ní zem propadla.\n\nMládenec uháněl do vsi pro nářadí a jakmile se vrátil, začal kopat v místě, které mu bílá paní ukázala. Brzy narazil na měděný kotel plný peněz. Kopal dál, aby mohl kotel vyzvednout, když v tom se přiřítila vlčí smečka. Vlci mládence obklopili, zlostně vrčeli, strašlivě vyli a hrozivě doráželi. Voják si vzpomněl, co mu bílá paní kladla na srdce a vlků si nevšímal. Vlci odběhli a mládenec dál pokračoval ve vyprošťování kotle. Najednou se přihnal oddíl vojáků a zbraněmi mířil přímo na něj. Mládenec se nejprve lekl, ale pak si opět vzpomněl, že si nemá ničeho všímat, a kopal dál. I vojenský oddíl za chvíli zmizel. Tu za sebou uslyšel zlověstné syčení a hukot. Ohlédl se a spatřil zlé duchy, jak po něm natahují pařáty. To už se mládenec vyděsil, vyskočil z jámy a upaloval do vsi. Na to, co mu bílá paní říkala, si vzpomněl pozdě a již neměl odvahu vrátit se. Až doma přemluvil kamaráda, aby se s ním vydal k hradu. Když oba dorazili na místo nálezu měděného kotle, nebylo po něm ani vidu ani slechu. Ať kopali jak kopali, kotel už nenašli. Propadl se hlouběji do země.\n\nTak přišel voják o poklad, který v zemi pod hradem čeká dodnes, až jej někdo vyzvedne. Na místě, kde stával hrad, se někdy zjevuje stařenka celá v bílém s klíčem od pokladu.\n\nU vsi Pulčína vedle Francovy Lhoty se nad potůčkem tyčí dvě řady ohromných skal, kterým se říká schody. Vytvářejí jakési skalní zdi, které se spojují na nejvyšším místě zvaném Zámčisko. Právě zde je dosud možno nalézt zbytky středověkého hradu. Pod Zámčiskem býval ještě v minulém století viditelný sklep, v němž je údajně zakopán poklad loupeživého rytíře Bočkaje. Na den sv. Jana Křtitele prý slunce svítí přesně na dveře vedoucí do podzemí. Klíč od nich nosí na prostředníčku bílá paní, která se zde zjevuje i se dvěma páry běloušů. Zjevovali se zde rovněž černokněžníci zavádějící chuďase k pokladům. Nedaleko Zámčiska se nachází skupina rozpukaných skal, v níž zbojníci schovávali nakradený dobytek, nazývaná Kravský hřbitov. Leží tam i velký kámen ukrývající zbojnické poklady.\n\n\n\n"}
{"id": "1260606", "url": "https://cs.wikipedia.org/wiki?curid=1260606", "title": "Vyšná Slaná", "text": "Vyšná Slaná\n\nVyšná Slaná je obec na Slovensku v okrese Rožňava.\n\nObec leží na Horním Gemeru v severní části Rožňavské okresu, přes kterou protéká řeka Slaná. Údolí je ohraničené vrchy Slovenského rudohoří, ze severu vrchem Javor, z jižní strany \"Radzimem\". Západ údolí uzavírá nejvyšší vrch \"Stolica\" a na severozápadě Masná. Z východní strany je údolí otevřené a navazuje na dolinu Dobšinského potoka, který se vlévá do řeky Slaná.\n\n\nVyšná Slaná je původem hornická obec se starou a bohatou hornickou historií, která byla známá již v 14. století, což potvrzují i ​​mnohé zápisy, ale i památníky hornictví roztroušeny po celém katastrálním území obce. Dolovalo se zde stříbro, měď, železo, ale také se zpracovávalo v místních hamrech a vysokých pecích. Poslední důl na území obce zanikl v roce 1975. Jelikož hornictví přetrvávalo od vzniku obce, většina občanů byla zaměstnána v dolech a důlních zpracovatelských závodech, jen malé procento se věnovalo zemědělství, povoznictví, pálení dřevěného uhlí a vápna a v pozdějších dobách i ovčáctví.\n\nPrvní písemná zmínka je z roku 1362 kdy obec patřila štítnickým Bebekovcům a jmenovala se \"Sayowfey\". Tento název vyplývá pravděpodobně z překladiště soli na cestě, kterou vozili štítničtí pánové sůl z Polska. Od roku 1472 má už název \"Felsesayo\".\n\nReformace do obce zasáhla v roce 1590, když tam nastoupil první evangelický farář Juraj Gliksa. Na začátku 18. století zde postavil zeměpán Šebek kúrii, známou dodnes, na níž je zabudován erb. Do roku 1781, do tolerančního patentu, měly Rejdová a Vyšná Slaná jeden církevní sbor, po tomto roce se Rejdová odčlenila. V roce 1837 se začalo s přestavbou nové církevní školy. Velkým přínosem pro obec byla stavba silnice do Rejdové, která byla dokončena až v roce 1938. Kámen na tuto cestu se dovážel z Radzima.\n\nPo I. světové válce mnohé rodiny zůstaly bez živitelů a bída zasáhla skoro všechny rodiny v obci. Východisko z této situace hledaly ve vystěhování za prací do Ameriky. Vystěhovalo se celých 23 rodin.\n\nPo II. světové válce se situace podstatně nezměnila, až v 50. letech se sociální situace zlepšila a byly vytvořeny pracovní příležitosti, počet zaměstnaných v obci narůstal. Po socializaci obce v 60. letech se měnila i zemědělská výroba a do zaměstnání se dostávaly i ženy.\n\nPočet obyvatel se pohyboval v průměru kolem 600 lidí. Největší počet lidí 753 měla obec v roce 1975.\n\nOsídlení obce je v souvislé zástavbě v okolí řeky Slaná na jejích obou březích, řeka je přemostěna 4 železobetonovými mosty. Střed obce je v nadmořské výšce 520 m n. m.\n\nV obci je ustálený počet obyvatel. K 31. 12. 2015 žilo v obci 494 obyvatel. Ekonomicky aktivních osob je k tomuto datu 248, z toho mužů je 140 a žen 108, což představuje 47,6% z trvale bydlícího obyvatelstva.\n\n\nNejvýznamnější kulturní památkou je evangelický kostel pozdně gotického stylu, postavený v roce 1506, upravený v renesančním stylu v 17. století a v barokním stylu v 18. století. Jednou z málo známých památek je Šebekova kúrie ve středu vesnice, postavená v roce 1700, přestavěna v barokním stylu v 18. století.\n\n\n\n\nDopravní cestu tvoří státní silnice I/67 směr Rožňava - Dobšiná, je to silnice I. třídy s odbočkou na \"Píle\", odtud vede silnice III. třídy do obce Vyšná Slaná. Tato dopravní komunikace je dobře udržována až na zimní měsíce, kdy je na úseku pila - Vyšná Slaná omezený výkon zimní údržby. Cesta od odbočky na pile po střed obce Vyšná Slaná je dlouhá 6 km. I když vozovka nemá zpevněný okraj je silnice poměrně bezpečná, protože nemá velký sklon.\n\nDo obce Vyšná Slaná je omezená autobusová doprava. Autobusy jezdí do obce z autobusového nádraží Dobšiná. Přestupní stanicí je zastávnka \"Píla\", kde se přestupuje z obou směrů na Vyšnou Slanou. V pracovních dnech zajíždí do obce 15 spojů, stejný počet jich z obce odjíždí. Složitější situace je v sobotu a neděli, kdy je omezený počet spojů do obce. Z hlediska turistického ruchu v rekreačním středisku \"Július\" a na chatě \"Radzim\" to nemá až tak velký dopad, jelikož přestupní stanice u pily je necelé 3 km od rekreačního střediska Július a cesta má mírný sklon, takže se dá zvládnout i pěšky.\n\nO předškolní výchovu nejmladších dětí se stará mateřská škola, která má sídlo v budově obecního úřadu na patře se samostatným vchodem. Mateřská škola nemá právní subjektivitu, patří pod obecní úřad. Mateřskou školu navštěvuje 15 dětí ve věku od 2 let do 5 let, má velmi dobré vybavení včetně tělocvičny.\n\nZákladní škola v obci není, žáci dojíždí do základní školy do Rejdové, která je vzdálená od Vyšné Slané 3 km. Pravidelně jezdí žákovský autobusový spoj, který vozí žáky do školy i ze školy. Do středních škol a středních odborných učilišť studenti dojíždí do Dobšiné, která je vzdálená 9 km a do Rožňavy, vzdálené 30 km.\n\n\n\n"}
{"id": "1260607", "url": "https://cs.wikipedia.org/wiki?curid=1260607", "title": "LGBT práva na Maledivách", "text": "LGBT práva na Maledivách\n\nHomosexuální vztahy jsou na Maledivách trestné podle šaríi, tedy nikoli podle státních zákonů. Maledivy jsou jedním z 57 (nyní 54) signatářských států odmítavého postoje k Deklaraci OSN o ochraně jiných sexuálních orientací a genderových identit předložené ve Valném shromádění v r. 2008 a stále otevřené k podpisu. Země taktéž zaujímá negativní stanovisko k rozvoji LGBT práv v poslední době a rezoluci Rady pro lidská práva předloženou Jihoafrickou republikou za podpory mnoha vyspělých zemí, které ji v r. 2011 přijaly.\n\nV dubnu 2013 došlo na Maledivách k útoků na otevřeně homosexuálního bloggera Hilatha Rasheeda, který podporuje sekularismus.\n\nMaledivy neuznávají stejnopohlavní manželství, registrované partnerství a ani jinou formu stejnopohlavního soužití.\n\nSekce 410 trestního zákona účinná od července 2015 stejnopohlavní manželství zakazuje.\n\nNeexistuje žádná ochrana před homofobní nebo transfobní diskriminací.\n\n"}
{"id": "1260609", "url": "https://cs.wikipedia.org/wiki?curid=1260609", "title": "Rajlichova hypotéza", "text": "Rajlichova hypotéza\n\nRajlichova hypotéza je fyzikální hypotézou s významem pro geologii. Podle hypotézy představují makroskopicky bíle se jevící lamely v křemenech i jiných minerálech z Českého masivu i jiných míst světa vlnoplochy vygenerované dopadem meteoritu. Domnělé vlnoplochy se skládají z mnoha mikrokavit, jejichž vznik je přisuzován ultrazvukové kavitaci, jevu dobře známému z technické praxe.\n\nKavity jsou běžně tvořeny v kapalinách, v pevných látkách nikoliv. Dopad meteoritu měl tudíž minerály fluidizovat a vlnění o vysoké frekvenci de-facto trhat.\n\nZ technické praxe je známo, že je imploze kavity hroutící se v kapalině doprovázena lokálním zvýšením teploty až o několik tisíc kelvinů a rázovou vlnou. V křemeni z řady lokalit Českého masivu lze potom nacházet mnoho systémů bílých lamel, které se vzájemně protínají. Vzhledem k četným průchodům vln a z nich plynoucího vysokého počtu implozí mikrokavit lze předpokládat, že byl křemen v průběhu fluidizace vnitřně strukturně částečně rozrušen a při opětovném poskládání jeho struktury bylo respektováno rozložení převládajícího tlaku. V oblastech vyššího tlaku potom mohla být upřednostněna tvorba hustšího křemene, tj. menších základních molekulárních řetězců Si-O. V oblastech nižšího tlaku zase naopak. Právě nalezení harmonické signatury v hustotě křemene je považováno za jednu z možností verifikace hypotézy.\n\nAutorem hypotézy je český geolog Petr Rajlich. K hypotéze se váže hypotéza Českého kráteru.\n\nTvary mikrokavit nabývají podob sfér až negativních krystalů.\n\nV křemenech s domnělými kavitačními vlnoplochami dochází pravděpodobně k vymazávání jejich starších souborů novými soubory, což Rajlich dokládá na několika vzorcích. S obdobným uspořádáním se lze běžně setkat v případě konvenčních PDF amorfizovaných lamel, jejichž přítomnost v nerostech je dnes uznávaným kritériem pro verifikaci impaktních struktur. Kavitační lamely také někdy nabývají podob pilek či zoubků, což je opět efekt známý z již verifikovaných impaktních struktur. Zoubky vystupují po naleptání kyselinou. Vžilo se pro něj označení pillaring.\n\nNerosty nejsou vždy protkány mnoha lamelami, ale jsou přímo natrhány či nasekány na plátky jako v případě některých turmalínů z českých pegmatitů.\n\nRozestupy kavitačních lamel mohou být od milimetrů po metry. V případě velkých křemenných jader z pegmatitů se uvažuje o jejich kompakci do celistvých bloků fluidizací více menších zrn.\n\nUvažuje se o jevech ultrazvukového čištění, které je opět dobře známé z technické praxe. Křemen mezi lamelami je čistým křišťálem a tedy takřka neobsahuje žádné plynokapalné uzavřeniny. Je předpoklad, že se zhroutily při mnohonásobných mechanických pulzech.\n\nNa některých křemenech lze nalézt rýhování, které připomíná povrchové vlnění.\n\nVelké množství růženínů z celého světa obsahuje systémy bílých lamel. Kauzální vztah mezi šokovou metamorfózou a vznikem růžového odstínu by mohl růženín definovat jako šokový nerost. Podobný vztah by se mohl týkat i jiných odrůd křemene.Podobně jako se vlny, ať už mechanické nebo elektromagnetické, při svém pohybu vzájemně neovlivňují, kavitační vlnoplochy se rovněž protínají bez zjevných známek vzájemného ovlivňování, tj. například bez posunování. To bývá typické pro různé fraktury a deformační lamely, které bývají spjaty s undulózním zhášením.\n\nFluidizaci horninového prostředí při dopadu meteoritu teoretizovali a experimentálně ověřovali již H. J. Melosh a E. S. Gaffney v 80. letech 20. století.\n\nPakliže určíme vlnovou délku z prostých rozestupů domnělých kavitačních vlnoploch, dostaneme se na hodnoty odpovídající zlomkům metrů. Z předpokladu, že vlnění procházející horninami dosahovalo rychlostí vyšších než byla rychlost meteoritu v okamžiku styku se zemským tělesem (řádově desítky tisíc metrů za sekundu), se dostaneme na frekvence minimálně řádu 10 Hz. Iniciální tlakový impuls však měl dle hypotézy generovat vlnění o frekvencích v řádu až 10 Hz, což odpovídá typickým frekvencím molekulárních vibrací. Právě takové vlnění mělo způsobit krátkodobé kapalné chování křemene a jiných nerostů.\n\nBílé lamely nezřídka přecházejí do podob různorodě rozmístěných nitkovitých struktur. Při reálných experimentech v kapalinách se ukázalo, že právě takové struktury vznikají po kolapsu pohybujících se kavit.\n\nBílé lamely se konvenčně vysvětlují v zásadě dvěma dalšími způsoby. Buď může jít o tzv. přírůstkové zóny nebo tenzní fraktury, které mohly být i různým způsobem reaktivovány (hojeny). Že jde o přírůstkové zóny je méně pravděpodobné, neboť se lamely různě kříží. Přírůstkové zóny respektují plochy krystalů. Oproti tomu vysvětlení skrze tenzní, z části zhojené, fraktury už je mnohem pravděpodobnější. Variace tenzních fraktur lze nacházet například v ledu. Příkladem může být Jupiterův měsíc Europa, jehož povrch je protkán hustou sítí prasklin. Tenzní fraktury a různé praskliny mají však oproti domnělým kavitačním lamelám zpravidla křivolaký průběh, rozbíhají se často paprskovitě z určité oblasti, lámou se nebo se jedna prasklina napojuje na druhou v její určité části.\n\nK Rajlichově knize sepsal recenzi geofyzik Pavel Kalenda: \"Kniha Vesmírná příhoda v českém křemeni předkládá čtenáři jasně a srozumitelně doloženou hypotézu o jevech, které mohou fyzikálně vznikat při impaktovém procesu. Tyto jevy jsou dokládány na laboratorních ultrazvukových měřeních a vždy jsou porovnávány s projevy na křemenech Českého masívu. V počátku impaktového procesu v blízkosti místa dopadu velkého mimozemského tělesa kosmickými rychlostmi se do okolních hornin šíří hypersonické vlny s frekvencemi, které převyšují frekvence teplotního chvění. Tento proces vede k diaplektizaci minerálů za studena a překrystalizování sekrečního křemene na záhnědu, růženín nebo křišťál in-situ, kdy molekuly nemají čas k jakýmkoli větším pohybům než v rámci sousedních molekul. Vznikají tak i velké monokrystaly, pokud se v místě nacházel dostatek původního materiálu (například čočka sekrečního křemene). V další fázi, kdy frekvence hypersonických vln již poklesne pod cca 10 Hz (přibližně frekvence teplotního chvění), tak začínají v celém objemu minerálů vznikat kavitační šlíry jako důsledek opakovaného ztekucení a utuhnutí minerálu právě v okamžiku poklesu tlaku na chvostu (kódě) vlny. Při mnohočetném kavitování je pozorován až únavový lom nebo diaplektizace minerálu. V další fázi procesu, kdy přicházejí odražené hypersonické vlny s nižším frekvencemi, jsou primární kavitační šlíry přetvářeny a vznikají ostnaté, pilovitě zubaté lamely na nově se tvořících lamelách. Takovýchto vícečetných lamel bylo pozorováno až 8 generací. Při dalším poklesu frekvencí vln do oblasti ultrazvuku počínají vznikat planární trhliny (PDF), avšak tento děj probíhá už ve zcela pevné fázi minerálu (nedochází k fázové přeměně). Ukazuje se, že PDF postihují už předem lamelované minerály a jejich orientace nemusí být totožná. Jak se ukazuje na krystalech záhnědy, celý tento proces mohl probíhat „za studena“ s teplotami nepřevyšujícími 180 °C. V závěrečné fázi procesu, kdy již je vlnová délka srovnatelná s rozměry zrn minerálů, dochází k drcení okrajů zrn nebo čoček a přechází to do drcení okrajů celých bloků. V této závěrečné fázi procesu dochází k největší produkci tepla třením, což mohlo vést k aktivizaci boronosných (a dalších) roztoků), krystalizaci turmalínů a vytváření mylonitů. Ucelená hypotéza je dokladována na mikro- i makro-fotografiích více než 100 vzorků křemenů, turmalínů a granátů (na 73 obrázcích) a jsou přehledně popsány jevy, které jsou na fotografiích patrné – od geneze velkých křišťálů, záhněd a růženínů, přes kavitační šlíry, únavové lomy, „zježení“ nových generací lamel, sloupkování, PDF struktury uvnitř i na naleptaném povrchu vzorků, ultrazvukové drcení v celém objemu minerálu nebo jen na jeho okrajích. Na závěr textu je diskutována geneze Českého masívu a je ukázáno, že řada hornin je archaického nebo spodněproterozoického stáří a je jako celek ovlivněna impaktem, starým cca 2 miliardy let. Nová metodika vyhodnocení vnitřních struktur v krystalech křemene, živců a dalších minerálů, rozpracovaná na základě autorovy hypotézy, by mohla přispět k určování stáří hornin a to nejenom v Českém masívu. Pokud se toto prokáže, pak se Český kráter stane význačným příspěvkem ke zpřesňování teorie nabírání, nabalování (akrece) Země v pozdním archaiku.\"\n"}
{"id": "1260610", "url": "https://cs.wikipedia.org/wiki?curid=1260610", "title": "Sapiehové", "text": "Sapiehové\n\nJméno Sapieha (bělorusky: \"Сапега\"; litevsky: \"Sapiega\") je příjmení polské knížecí (velmožské) rodiny litevského a rusínského původu pocházející ze středověkých bojarů ze Smolenska. Rodina získala velký vliv a bohatství v polsko-litevském společenství v 16. století.\n\nPokud jde o původ rodiny Sapieha, první potvrzené zmínky se datují do 15. století, když byl Semen Sopiha (bělorusky: \"Сямён Сапега\") zmíněn jako spisovatel (písař), tehdejšího krále Polska a velkovévody Litevského velkoknížectví, Kazimíra IV. Jagellonského (polsky: \"Kazimierz IV Jagiellończyk\") v letech 1441-1449. Semen měl dva syny Bohdana a Ivana.\n\nTvůrcem rodinného bohatství a moci Sapiehů byl soudce a velký kancléř, litevský velký \"Hetman\", Lev Sapieha.\n\nDne 14. září 1700 získal Michał Franciszek Sapieha od císaře Leopolda I. knížecí titul, který však zanikl jeho smrtí 19. listopadu 1700. V témže roce rodina ztratila své dominantní postavení ve velkovévodství v důsledku své porážky v litevské občanské válce. V roce 1768 získali členové rodiny Sapieha uznání knížecího titulu polským Sejmem. Po rozdělení Polska se rodinné jméno v roce 1824 objevilo na seznamu osob oprávněných nositelů titulu knížat polského království. Titul byl uznán v Rakousku v roce 1836 a 1840, a v Rusku v roce 1874 a 1901. V roce 1905 rodina získala v Rakousku predikát Jasnost.\n\nBabička z matčiny strany belgické královny Mathildy Belgické pochází z rodu Sapieha.\n\nRodina Sapieha používá polský erb s liščím motivem.\n\n\n"}
{"id": "1260615", "url": "https://cs.wikipedia.org/wiki?curid=1260615", "title": "Geopark Ralsko", "text": "Geopark Ralsko\n\nGeopark Ralsko tvoří geologicky cenné území o rozloze 294 km² v někdejším vojenském výcvikovém prostoru Ralsko (od r. 2006 město Ralsko) a v okolních partiích krajiny v okrese Česká Lípa v Libereckém kraji. Geopark Ralsko byl zapsán u Krajského soudu v Ústí nad Labem jako obecně prospěšná společnost se sídlem na adrese Kuřívody 701, 471 24 Ralsko dne 13. července 2013.\n\nGeopark se nachází v geomorfologickém celku Ralská pahorkatina. Kromě bývalého území Vojenského výcvikového prostoru Ralsko (250  km², z čehož 171 km² je rozloha města Ralska) zahrnuje též oblasti kolem Břehyňského rybníka a Máchova jezera na severozápadě téměř až k obci Provodín a na jihu katastr města Doksy i s jeho místními částmi Starými Splavy a vesnicí Oborou. Na jihovýchodě se hranice geoparku za Horní Krupou obracejí a kolem zaniklé obce Jabloneček pokračují údolím Zábrdky k severu. Nejsevernější úsek hranice geoparku se dotýká jižního břehu Hamerského rybníka u Hamru na Jezeře.\n\nNa území Vojenského výcvikového prostoru Ralsko bývalo vojenské cvičiště již v 18. století. V první polovině 20. století byla oblast poměrně málo osídlena, nacházely se zde obce s převážně německým obyvatelstvem.\n\nPo záboru Sudet v roce 1938 výcvikový prostor využíval německý Wehrmacht.\n\nAž na sklonku druhé světové války, v dubnu roku 1945 zde bylo vybudováno vojenské letiště. Počátkem roku 1947 bylo německé obyvatelstvo odsunuto, některé vesnice byly zcela zlikvidovány, zbývající byly využity pro potřeby armády. Rozhodnutím československé vlády byl od 1. 7. 1950 dosavadní \"Vojenský výcvikový tábor Bezděz\" přeměněn na \"Vojenský újezd Ralsko\". Po okupaci Československa v roce 1968 prostor obsadila Střední skupina sovětských vojsk, jejíž pobyt zde skončil 30. 5. 1991.\n\nBěhem 45 let od konce druhé světové války v regionu zmizelo 17 obcí i s kostely a hřbitovy, na druhé straně zde vyrostly stavby, sloužící vojenským účelům. Po odchodu vojsk musela být zahájena nezbytná sanace zdejší krajiny, včetně odstraňování munice, chemických látek a zdevastovaných budov. Jedinečné přírodní hodnoty daného území, které bylo dosud prakticky nedostupné, však zůstaly zachovány.\n\nNa území geoparku, které se částečně překrývá s územím Chráněné krajinné oblasti Kokořínsko - Máchův kraj, se nachází řada přírodních rezervací a přírodních památek. Oblast nejvyššího vrcholu geoparku - hory Ralsko (696 m n. m.) - je přírodní rezervací. Na jižním úpatí Ralska je přírodní památka Vranovské skály, dále směrem na jih a jihozápad je součástí geoparku přírodní památka Meandry Ploučnice u Mimoně, přírodní rezervace Hradčanské rybníky a národní přírodní památka Jestřebské slatiny. \nV oblasti Máchova jezera a Břehyňského rybníka u Doks se nachází národní přírodní památka Swamp a národní přírodní rezervace Břehyně - Pecopala. Při jihovýchodní hranici, avšak již mimo území geoparku, leží přírodní památka Velký Radechov. V nejsevernější části geoparku u Hamru na Jezeře se nachází několik zvláště chráněných území. Jsou to přírodní památky Děvín a Ostrý, Rašeliniště Černého rybníka, Široký kámen, Divadlo, Jelení vrchy a Stohánek.\nJedním z hlavních úkolů správy geoparku je monitoring a ochrana místních přírodních, geologických, technických, kulturních, archeologických, historických a dalších památek, především ochrana jedinečného rázu krajiny tohoto regionu.\n\nS tím souvisí i popularizace a prezentace regionu jako atraktivní turistické oblasti a pořádání exkurzí a seminářů pro laickou a odbornou veřejnost, v neposlední řadě pro školní mládež.\n\nDůležitou podmínkou existence a rozvoje geoparku je zapojení místních samospráv a občanů, včetně podpory místní produkce a společenských a kulturních aktivit v dotčených obcích. Jedním z příkladů takového zapojení veřejnosti byla soutěž o návrh loga Geoparku Ralsko, která se uskutečnila v roce 2015. Výsledkem soutěže, do níž se zapojili děti i dospělí z různých míst Libereckého kraje, bylo 120 výtvarných návrhů.\nPo třech letech práce splnil Geopark Ralsko podmínky pro přiznání titulu \"národní geopark\". Certifikát, potvrzující přiznání titulu, předal zástupcům geoparku náměstek ministra životního prostředí Vladimír Mana 26. května 2016 u příležitosti konání mezinárodní konference \"Geoadventures\" v Doksech. Na tuto konferenci 28. května 2016 navázal festival \"Proměny\", který se uskutečnil na území geoparku v prostoru zaniklé obce Jabloneček, z jejichž někdejších 105 domů zbyly v roce 2016 jen dva. Tento festival měl prostřednictvím land-artu, tvořivých dílen, hudby, divadla a pohoštění symbolicky na jeden den vrátit tomuto místu život.\n\n\n"}
{"id": "1260620", "url": "https://cs.wikipedia.org/wiki?curid=1260620", "title": "Farní sbor Českobratrské církve evangelické v Kralovicích", "text": "Farní sbor Českobratrské církve evangelické v Kralovicích\n\nFarní sbor Českobratrské církve evangelické v Kralovicích je sborem Českobratrské církve evangelické v Kralovicích. Sbor spadá pod Západočeský seniorát.\n\nSbor byl založen roku 1922; kostel je z roku 1934.\n\nSbor administruje farář Karel Šimr (* 1975) z Chrástu u Plzně, kurátorkou sboru je Miluše Španbauerová.\n\nSbor vydává ve spolupráci se sborem Chrást u Plzně periodikum pro vlastní potřeby s názvem \"Poutník\".\n\n\n"}
{"id": "1260631", "url": "https://cs.wikipedia.org/wiki?curid=1260631", "title": "Agia Marina", "text": "Agia Marina\n\nAgia Marina (), je město na ostrově Leros a je hlavním sídlem stejnojmenné obce. Je jedním z 11 sídel na ostrově.\n\nPodle sčítání v roce 2011 mělo město 2372 obyvatel.\n"}
{"id": "1260638", "url": "https://cs.wikipedia.org/wiki?curid=1260638", "title": "Volodymyr Ivasjuk", "text": "Volodymyr Ivasjuk\n\nVolodymyr Mychajlovyč Ivasjuk (4. března 1949, Kicmaň, Černovická oblast, Ukrajina — 24. nebo 27. dubna 1979, Bŕjuchovycký les u Lvova) byl ukrajinský hudební skladatel, básník a šlágrový pěvec. Jeden ze zakladatelů ukrajinské populární hudby. Hrdina Ukrajiny (2009).\n\nVolodymyr Ivasjuk se narodil 4. března 1949 ve městě Kicmaň (Černovická oblast, Ukrajina, tehdy ovšem součást Sovětského svazu) do rodiny Mychajla Ivasjuka (25. listopad 1917 Kicmaň – 5. únor 1995) a Sofie, rozené Kaŕjakina.\n\nV roce 1974 nastoupil na Lvovskou konzervatoř, kde byl jeho profesorem Anatolij Kos-Anatolskyj. \n\nPodle jednoho neoficiálních verzí, že šlo o vraždu, kterého se zúčastnilo KGB (byl zabit) 24. nebo 27. dubna 1979 v Bŕjuchovyckém lesé u Lvova. 22. května 1979 byl pohřben na lvovském Lyčakivském hřbitově.\n\n\n\n\n"}
{"id": "1260641", "url": "https://cs.wikipedia.org/wiki?curid=1260641", "title": "Martin Barus", "text": "Martin Barus\n\nMartin Barus (* 21. dubna 1986 Mladá Boleslav) je český historik a archivář.\n\nSpecializuje se především na církevní a regionální dějiny a prusko-rakouskou válku v roce 1866. Od 1. srpna 2010 je archivářem Biskupství litoměřického. V letech 2011–2012 vyučoval v rámci doktorského studia na Katedře historie FF UP v Olomouci.\n\n"}
{"id": "1260642", "url": "https://cs.wikipedia.org/wiki?curid=1260642", "title": "Korunovační pohár", "text": "Korunovační pohár\n\nKorunovační pohár ( ) byl jednorázový fotbalový turnaj při příležitosti korunovace britské královny Alžběty II. v roce 1953. Poháru konaného v květnu 1953 ve skotském Glasgowu se zúčastnily čtyři kluby z Anglie a čtyři ze Skotska. Nabídku účastnit se turnaje přijal anglický mistr Arsenal FC, avšak vítěz anglického FA Cupu Blackpool FC a druhý a třetí ligový celek (Preston North End FC a Wolverhampton Wanderers FC) účast odmítli. Zastoupení Anglie proto doplnili Manchester United FC, Newcastle United FC a Tottenham Hotspur FC. Za skotskou stranu se zúčastnil úřadující mistr Rangers FC, Aberdeen FC, Hibernian FC a Celtic FC. Celtic prožil jednu z nejhorších sezón, v lize skončil na 8. místě a byl přizván jen kvůli své reputaci a silné divácké podpoře. Ve finále hraného v Hampden Parku před 117 tisíci diváků zvítězil Celtic nad Hibernianem 2:0. Stal se tak neoficiálním mistrem Velké Británie.\n"}
{"id": "1260643", "url": "https://cs.wikipedia.org/wiki?curid=1260643", "title": "Cena Kościelských", "text": "Cena Kościelských\n\nCena Kościelských (polsky \"Nagroda Fundacji im. Kościelskich\") je polské literární ocenění, založené v roce 1959 Monikou Kościelskou, vdovou po nakladateli a básníku Władysławu Augustu Kościelském. Cena byla poprvé udělena roku 1962. Každoročně jsou vybráni a oceněni nejlepší polskojazyční spisovatelé pod 40 let věku. Počet vyznamenaných laureátů není pevně stanoven. \n\n\n"}
{"id": "1260644", "url": "https://cs.wikipedia.org/wiki?curid=1260644", "title": "Olomoucké horologium", "text": "Olomoucké horologium\n\nOlomoucké horologium ( Horologium Olomucense), též zvaný \"Olomoucký kolektář\" či \"Breviarium Bohemicum\", je liturgický kodex vytvořený na objednávku biskupa Jindřicha Zdíka pro kapitulu při katedrále sv. Václava v Olomouci v první polovině 12. století.\n\nIlustrovaný rukopis na 161 listech pergamenu je vlastně breviář, tedy kolekce liturgických textů potřebných k denním modlitbám (tzv. hodinkám, latinsky \"horae\") v katolické církvi.\n\nKodex se stal kořistí švédské armády během třicetileté války a je dodnes uložen v Královské knihovně ve Stockholmu. Pro české historiky jej v roce 1880 nově objevil a identifikoval historik Beda Dudík při své výzkumné cestě do Švédska. Na výstavu o Jindřichu Zdíkovi v roce 2009 byla kniha zapůjčena do Olomouce.\n\n\n"}
{"id": "1260652", "url": "https://cs.wikipedia.org/wiki?curid=1260652", "title": "Jimmy Kimmel", "text": "Jimmy Kimmel\n\nJames Christian Kimmel (* 13. listopadu 1967 Brooklyn, New York), známý jako Jimmy Kimmel, je americký televizní moderátor, producent, scenárista, komik, herec a dabér. Moderuje a produkuje vlastní late-night talk show nazvanou \"Jimmy Kimmel Live!\". V letech 2012 a 2016 moderoval předávání cen Emmy. V únoru 2017 moderoval předávání Oscarů.\n\nPřed pořadem \"Jimmy Kimmel Live!\" se proslavil moderováním pořadů \"The Man Show\" a \"Win Ben Stein's Money\". Kimmel též produkoval pořady jako \"Vtipálkové Crank Yankers\", \"Sports Show with Norm Macdonald\" a \"Show Andyho Milonakise\".\n\nJeho první manželkou byla Gina Maddy, se kterou se oženil v roce 1988 a rozvedl v roce 2002. Mají spolu syna Kevina a dceru Katherine. V roce 2002 začal chodit s komediální herečkou Sarah Silverman, ale v březnu 2009 se pár rozešel. V říjnu 2009 začal chodit se scenáristkou Molly McNearney, v srpnu 2012 se s ní zasnoubil a v červenci 2013 se s ní oženil. V roce 2014 se jim narodila dcera Jane.\n\nHraje na basklarinet a v červenci 2008 vystoupil jako host na koncertu The Mighty Mighty Bosstones, kdy se skupinou zahrál píseň „The Impression That I Get“. Veřejně přiznal, že trpí narkolepsií.\n\nSpolečně s Adamem Carollem založili každoroční losangeleský festival Feast San Gennaro, který oslavuje italskou kulturu přes zábavu, hudbu a gastronomii. Festival též uděluje ceny výjimečným členům komunity a vybírá finanční prostředky na pomoc potřebným dětem a rodinám.\n\n"}
{"id": "1260654", "url": "https://cs.wikipedia.org/wiki?curid=1260654", "title": "Opština Bosilovo", "text": "Opština Bosilovo\n\nOpština Bosilovo (makedonski: Општина Босилово), je jednou z 80 opštin v Severní Makedonii. Rozkládá se v jihovýchodní části Jihovýchodního regionu. Její rozloha je 161,99 km² a v roce 2002 zde žilo 14 260 obyvatel. Správním centrem opštiny je vesnice Bosilovo. \n\nOpštinu tvoří 16 vesnic, jimiž jsou: \nSousedními opštinami jsou:\nBerovo na severu, Novo Selo na východě, Strumice na jihu a Vasilevo na západě.\n\nJižní část území se rozkládá v nadmořské výšce zhruba 200 – 300 m v nížině řeky Strumica a jejího přítoku řeky Turija. Směrem k severu se území zvedá do pohoří Ogražden, kde nadmořská výška dosahuje až 1550 m. \nPři jižním okraji prochází územím opštiny hlavní silnice A4. Vede z města Strumica směrem na východ na hranici s Bulharskem. Na území opštiny odbočuje ze silnice A4 k severu jediná silnice s označením R1302, která prochází západním okrajem pohoří Ogražden do opštiny Berovo.\nNa území opštiny se nalézá řada archeologických nalezišť z pozdní antiky.\nStatistické regiony v Severní Makedonii \n"}
{"id": "1260660", "url": "https://cs.wikipedia.org/wiki?curid=1260660", "title": "Absorpční lednička", "text": "Absorpční lednička\n\nAbsorpční lednička je lednička používající tepelný zdroj, například slunce, plamen, odpadní teplo z továren nebo systémy centrálního vytápění na dodání energie nutné na provoz chladicího procesu.\n\nAbsorpční chladničky se často používají k uložení potravin v rekreačních vozidlech. Princip se dá využít i na klimatizaci budov použitím odpadního tepla z plynových turbin nebo ohřívače vody. Použití odpadního tepla dělá turbínu velmi efektivní, protože nejdřív produkuje elektřinu, pak teplou vodu a nakonec klimatizuje, proces zvaný kogenerace nebo trigenerace.\n\nStandard pro absorpční lednici je v ANSI/AHRI normě 560-2000.\n\nPočátkem 20. století se často používaly systémy cyklu absorpce páry použitím vody-amoniaku, ale po vývoji cyklu komprese páry tyto systémy ztratily na významu pro malý výkon, jen asi pětinový oproti cyklu parní komprese. Dnes se cyklus parní absorpce používá jen tam, kde je dostupné odpadní teplo nebo kde je teplo ze solárních kolektorů. Absorpční lednice jsou populární alternativa k obvyklým kompresorovým lednicím, tam kde je zdroj elektřiny nespolehlivý, elektřina drahá nebo nedostupná, nebo tam, kde je hluk kompresoru problematický či je dostupné odpadní teplo.\n\nAbsorpční chlazení objevil francouzský vědec Ferdinand Carré v roce 1858. Původní design používal vodu a kyselinu sírovou.\n\nV roce 1922 Baltzar von Platen a Carl Munters jako studenti na Královském technologickém institutu ve Stockholmu, vylepšili princip pomocí 3-kapalinové konfigurace. Tento \"Platen-Munters\" design může pracovat bez pumpy.\n"}
{"id": "1260663", "url": "https://cs.wikipedia.org/wiki?curid=1260663", "title": "Lvovská konzervatoř", "text": "Lvovská konzervatoř\n\nLvovská národní akademie Lysenka (ukrajinsky \"Львівська національна музична академія імені Миколи Лисенка\" [ľvivs’ka nacionaľna muzyčna akademija imeni Mykoly Lysenka]) je jednou z hlavních lvovských vzdělávacích institucí pro výuku hudby, zpěvu a herectví. Škola sídlí v jedné budově. Lvovská konzervatoř jako byla založena v roce 1853 jako první konzervatoř v Haliči. V současné době se považuje za jednu z nejstarších hudebních vysokých škol ve střední a východní Evropě.\n\nZaložení akademie je spojené se jmény významných světových hudebníků - učitelem Frederika Chopina  Jozefem Elsnerem a synem světového velikána klasické hudby Wolfganga Amadeuse Mozarta Franzem Xaverem Wolfgangem Mozartem.\n\nAkademie má bohatou historii - 1939 byla spojena s dalšími hudebními vzdělávacími institucemi Lvova a po těžkém období sovětské okupace, od doby získání Ukrajinou nezávislostí, byl zahájen aktivní proces oživení slavných tradic akademie a její transformace na moderní hudební vysokou školu. \n\nNyní akademie čítá 5 fakult převážně hudebního zaměření s 20 katedrami a 500 studenty. Sídlí v bývalé budově Technického institutu poblíž historického centru města. \n\nKonzervatoř nabízí vzdělání v oborech hry na většinu běžných hudebních nástrojů, klasického zpěvu, skladby, dirigování a herectví. Akademie nabízí bakalářské, magisterské a postgraduální studium. Učební plán zahrnuje specializovaná teoretická studia, výuku jevištní řeči a povinné všeobecné hudební vzdělání (hudební harmonie, rytmus, intonace, obligátní klavír ad.).\n\nInstituce také provozuje vlastní symfonický a komorní orchestr, několik komorních hudebních souborů a sborů a jednu činoherní skupinu a operní soubor, složené z posluchačů školy.\n\nLvovská konzervatoř vznikla z iniciativy\n\n\n"}
{"id": "1260669", "url": "https://cs.wikipedia.org/wiki?curid=1260669", "title": "Opština Vasilevo", "text": "Opština Vasilevo\n\nOpština Vasilevo (makedonski: Општина Василево), je jednou z 80 opštin v Severní Makedonii. Rozkládá se v severovýchodní části Jihovýchodního regionu. Její rozloha je 230,4 km² a v roce 2002 zde žilo 12 122 obyvatel. Správním centrem opštiny je vesnice Vasilevo. \n\nOpštinu tvoří 18 vesnic, jimiž jsou:\n\nSousedními opštinami jsou: Berovo na severovýchodě, Bosilovo na jihovýchodě, Strumica na jihu, Konče na jihozápadě a Radoviš na západě.\n\nOpština se z větší části rozkládá v údolí řeky Strumica v nadmořské výšce zhruba od 250 m. Severní horská část zasahuje do Maleševského pohoří (Малешевска планина) do nadmořské výšky téměř 1250 m.\n\nJihozápadní částí opštiny prochází v délce zhruba 13 km hlavní silnice s označením A4. Je vedena údolím řeky Strumice. Silnicí je opština spojena směrem na severozápad s městy Radoviš a Štip a směrem k jihu (cca 5 km) s městem Strumica. Na území opštiny odbočuje z hlavní silnice několik silnic místního významu.\nStatistické regiony v Severní Makedonii \n"}
{"id": "1260670", "url": "https://cs.wikipedia.org/wiki?curid=1260670", "title": "Kostel Nanebevzetí Panny Marie (Úžice)", "text": "Kostel Nanebevzetí Panny Marie (Úžice)\n\nKostel Nanebevzetí Panny Marie v Úžicích je filiální kostel na hřbitově u hlavní silnice uprostřed obce Úžice v kutnohorském okrese Středočeského kraje. Původně románský z 12. století byl do roku 2009 farním, poté byl převeden do správy sázavské farnosti. \n\nKostel byl vystavěn v románském slohu kolem roku 1175 a patří tak mezi nejstarší památky zdejšího kraje. Z původní stavby se dochovaly základy, část lodního zdiva a věžní okna.\n\nV roce 1896 byly kutnohorskou firmou Antonín Mölzer na novém kůru kostela postaveny varhany.\n\nKostel byl původně spravován za úřadování šestého sázavského opata Silvestra. Ve 14. století byl kostel farním, ale od poloviny 16. století spadal jako filiální kostel pod správu farnosti v Ratajích nad Sázavou. V roce 1782 se úžický kostel stal opět farním a nakonec od roku 2009 je opět pod správou jiné farnosti, tentokrát farnosti Sázava-Černé Budy.\n\nPravidelné bohoslužby se zde konají vždy 3. sobota v měsíci (v letním období od 18:00, v zimním od 16:30), a poutní mše v době svátku Nanebevzetí Panny Marie. Administrátorem je JCLic. PhDr. Mgr. Radim Cigánek.\n\n"}
{"id": "1260671", "url": "https://cs.wikipedia.org/wiki?curid=1260671", "title": "Rituály (hudební skupina)", "text": "Rituály (hudební skupina)\n\nRituály jsou česká rocková hudební skupina založená v létě 2014 v Praze, která vznikla po rozpadu indie-rockových A Banquet.\n\nSkupina byla založena Michaelem Váchou a Richardem Spilkou na jaře 2014, kdy vyšel jejich první singl \"Stín perutí\". Produkce se ujal Boris Carloff, který s nimi spolupracoval v kapele A Banquet. K písni vyšel také animovaný videoklip, který vytvořil Martin Živocký. Projekt tehdy fungoval jako dvojice a vydal další píseň \"Ozvěny\". V létě 2014 se rozpadla domovská skupina A Banquet a Michael s Richardem pokračovali v tvorbě pro Rituály. Vydali druhý singl \"Příměří\" a skupina se rozrostla o bubeníka Tomáše Blažíka a klávesistu Marka Palase. V této sestavě bylo natočeno video k Příměří. \n\nV roce 2015 jeli turné s novou kapelou Tuzexe ze Sunshine - Smrtislav. \n\nNa podzim roku 2015 začala skupina mluvit o své první desce a vybrala na ni prostřednictvím portálu hithit. Ve stejné době proběhly personální změny, odešel Tomáš a Marek. Novým bubeníkem se stal Martin Čech a kapela nastoupila koncem roku do studia jako trojice. O produkci se postaral Yarda Helešic a Risto Sokolovski. Debutová deska vyšla 1. dubna 2016 a dostala jméno Vsaď na černou a obsahuje devět nových písní a sklízí pozitivní recenze. Prvním singlem z desky se stala píseň Poušť. Křest proběhl v pražském Rock Café.\n\nBěhem jara se ke skupině přidal jako druhý kytarista Sebastian S. Sorrosa. V řijnu si je jako hosta pro svůj koncert v Lucerna Music Baru vybrala skupina Support Lesbiens. Celý podzim pak kapela koncertovala po českých klubech, kde je doprovází vokalistka Jana Věnečková. Koncem roku 2016 se objevují písně Indiánka a Poušť na rádích Rockzone, Fajn Rock Music a Beat.\n\n\n\n"}
{"id": "1260675", "url": "https://cs.wikipedia.org/wiki?curid=1260675", "title": "Miroslav Vrátil", "text": "Miroslav Vrátil\n\nMiroslav Vrátil (* 12. dubna 1920) je bývalý český fotbalista, záložník a útočník.\n\nV československé lize hrál za Viktorii Žižkov. Ve francouzské lize hrál za Olympique de Marseille, kde získal francouzský ligový titul. Ve francouzské nejvyšší soutěži nastoupil ve 14 utkáních a dal 2 góly.\n\n\n"}
{"id": "1260676", "url": "https://cs.wikipedia.org/wiki?curid=1260676", "title": "Prešovská vzpoura", "text": "Prešovská vzpoura\n\nPrešovská vzpoura byla revolta vojáků a obyvatel města Prešov proti Rakousko-Uhersku. Začala v noci z 31. října 1918 na 1. listopadu 1918. Zúčastnilo se jí nejméně 300 vojáků náhradního praporu 67. pěšího pluku. Vzpoura byla potlačena 1. listopadu 1918 a komando maďarských důstojníků ihned vykonalo popravu 40 vojáků a 2 civilistů.\n\nNěkteří vojáci prešovské posádky, zejména vojáci náhradního praporu 67. pěšího pluku poté, co se 31. října 1918 dozvěděli o konci války, vyrabovali ve městě Prešov vojenské sklady a některé obchody na nynější Hlavní ulici. Na základě tehdejšího stanného práva bylo 40 vojáků, společně s dvěma civilisty, popraveno přímo u zdi katolického kostela na Hlavní ulici.\n\nTyto události přímo souvisely s válečnými útrapami a rozpadem Rakousko-Uherska.\n\nVojáci 67. císařského a královského pěšího pluku, kde tvořili většinu Slováci ze Šarišské a Liptovské župy a některých dalších menších prešovských útvarů, odepřeli poslušnost svým velitelům, protože už měli dost válečných útrap první světové války a také pod vlivem revoluce v Budapešti. V noci z 31. října na 1. listopadu 1918 společně s civilisty vyrabovali ve městě Prešov vojenské sklady a obchody. Po příjezdu vojenských posil byli vzbouřenci pozatýkáni a přesto, že během nepokojů nedošlo k žádným ztrátám na životech, odsoudil 120 účastníků vzpoury stanný soud k trestu smrti. Ještě týž den, 1. listopadu 1918 bylo popraveno 40 vojáků a 2 civilisté. Ostatním se podařilo uprchnout. Událost je známá jako Prešovská vzpoura. Byla to nejkrvavější událost od Prešovských jatek v roce 1687.\n\nJán Meličko z Prešova napsal tehdejšímu martinskému vedení Slovenské národní rady dopis, v němž píše:\nTehdejší maďarské vojenské i státní orgány tuto vzpouru zařadily do kategorie rabování obchodů a nikoli mezi klasické vojenské vzpoury. Historickou událost připomíná i pamětní deska, která byla umístěna na severní zdi Konkatedrály svatého Mikuláše. Je na ní text:\n\nMísto popravy je zařazeno do slovenského seznamu Národních kulturních památek pod číslem 707-1443/0.\n\n\n"}
{"id": "1260677", "url": "https://cs.wikipedia.org/wiki?curid=1260677", "title": "Michal I. Esterházy z Galanty", "text": "Michal I. Esterházy z Galanty\n\nMichal I. kníže Esterházy z Galanty (4. května 1671 Forchtenstein (maď. Fraknó) - 24. března 1721 Vídeň) byl uherský šlechtic v habsburských službách.\n\nMichal, syn knížete Pavla I. Esterházyho (1635–1713), zůstal z politického hlediska spíše nevýznamný. Staral se více o mecenášství a dal postavit lovecký zámek ve Fertődu, který o 50 let později kníže Mikuláš I. Josef Esterházy přestavěl na zámek Esterházy (Fertőd), a tak vznikl jeden z nejreprezentativnějších zámků Uherska.\n\nProtože Michal I. zemřel bez mužského potomka, stal se jeho bratr Josef I. (1688–1721) další hlavou rodiny.\n"}
{"id": "1260678", "url": "https://cs.wikipedia.org/wiki?curid=1260678", "title": "Ihor Pylaťjuk", "text": "Ihor Pylaťjuk\n\nIhor Mychajlovyč Pylaťjuk (; * 16. června 1954, Bučač, Ternopilská oblast, Ukrajina) je ukrajinský hudebník, houslista, hudební pedagog a dirigent. Rektor Lvovské konzervatoře.\n\nIhor Pylaťjuk se narodil 16. června 1954 roku ve městě Bučač, Ternopilská oblast (dnes Ukrajina, tehdy ovšem součást Sovětského svazu). Vystudoval Bučačskou střední školu, Ternopilskou oblastní školu Solomiji Krušelnycké (1969—1973) (obdoba vyšší odborné školy v ČR), pak Lvovskou konzervatoř (1973—1978). Od 1978 roku působil jako pedagog v Ivano-Frankivské hudební škole Denysy Sičynského. Od 1999 roku je rektorem Lvovské konzervatoře.\n\nDěti:\n\n\n"}
{"id": "1260681", "url": "https://cs.wikipedia.org/wiki?curid=1260681", "title": "Obština Brezovo", "text": "Obština Brezovo\n\nObština Brezovo ( \"Община Брезово\") je bulharská jednotka územní samosprávy v Plovdivské oblasti. Leží ve středním Bulharsku v pohoří Sredna gora, její jižní část zasahuje do Hornothrácké nížiny. Správním střediskem je město Brezovo, kromě něj obština zahrnuje 15 vesnic. Žije zde přes 5 tisíc stálých obyvatel.\n\nV obštině žije 5 514 stálých obyvatel a včetně přechodně hlášených obyvatel 6 380. Podle sčítáni 1. února 2011 bylo národnostní složení následující:\n"}
{"id": "1260685", "url": "https://cs.wikipedia.org/wiki?curid=1260685", "title": "Otakar Sýkora", "text": "Otakar Sýkora\n\nOtakar Sýkora (* 22. ledna 1920), ve Francii uváděný jako Ottokar Sykora, je bývalý český fotbalový záložník.\n\nV československé lize hrál za AC Sparta Praha a SK Baťa Zlín. Ve Francii hrál nejvyšší soutěž za FC Sochaux-Montbéliard, dále nastupoval ve druhé francouzské lize za RC Franc-Comtois Besançon a AS Monaco FC.\n\n\n"}
{"id": "1260690", "url": "https://cs.wikipedia.org/wiki?curid=1260690", "title": "Kicmaň", "text": "Kicmaň\n\nKicmaň (; je malé město na západní Ukrajině. Leží v Černovické oblasti v historickém regionu Bukovina, zhruba 25 km jihovýchodně od Černovic. Žije zde zhruba 6300 obyvatel.\n\n\n"}
{"id": "1260700", "url": "https://cs.wikipedia.org/wiki?curid=1260700", "title": "José Luis García Rúa", "text": "José Luis García Rúa\n\nJosé Luis García Rúa (31. srpna 1923 Gijón – 6. ledna 2017 Granada) byl španělský anarchista a člen Národní konfederace práce (CNT), stejně jako jeho otec, který zahynul na oviedské frontě během Španělské občanské války.\nGarcía Rúa odešel v roce 1939 do exilu ve Francii, kde byl následně zadržován v internačních táborech v Argelers a Barcarès, avšak zhruba po roce se vrátil.\n\nZačal kariéru jako akademik, ale pracoval také ve stavebnictví, kovovýrobě či v dolech. Podílel se na protifrankistických aktivitách a nakonec byl pronásledován za svou činnost během hornické stávky. Nějakou dobu mu bylo zapovězeno zaměstnání v akademické sféře, ale nakonec se v polovině 70. let stal profesorem filozofie na univerzitě v Granadě. V roce 1977, tedy po smrti Francisca Franca, byl dvakrát zvolen za sekretáře CNT pro Andalusii. V letech 1986–1990 působil jako generální sekretář CNT a v letech 1997–2000 jako hlavní sekretář Mezinárodní asociace pracujících (IWA).\n\nJe autorem řady článků a knih, které souvisely jak s anarchosyndikalismem, tak s jeho akademickou činností. Na Prvního máje 2015 přednesl vášnivý projev, v němž vyzval anarchistky a anarchisty, aby pokračovali v tradici důsledného a odhodlaného anarchosyndikalismu. Jednalo se o poslední projev, který učinil na veřejnosti.\n"}
{"id": "1260703", "url": "https://cs.wikipedia.org/wiki?curid=1260703", "title": "Josef I. Esterházy z Galanty", "text": "Josef I. Esterházy z Galanty\n\nJosef I. kníže Esterházy z Galanty (7. května 1688 Eisenstadt – 6. června 1721 tamtéž), německy \"Joseph I. Esterházy de Galantha\" byl uherský šlechtic a třetí kníže a majorátní pán rodu Esterházy.\n\nJosef pocházel z manželství Pavla I. (1635–1713) s Evou Thökölyovou, sestrou kuruckého vůdce Imreho Thökölyho (1657–1705). Byl páté dítě tohoto svazku a první syn, který přežil dětský věk. V 16 letech začal kariéru v armádě, v jejímž průběhu to dotáhl na plukovníka. V roce 1707 se oženil s Marií Oktaviou z Gilleisu, která z matčiny strany pocházela z rodu Starhembergů a byla ve stejném věku jako on. Maria Oktavia mu dala dva syny: V roce 1711 se narodil Pavel Antonín a v roce 1714 Mikuláš.\n\nKdyž v březnu 1721 zemřel Josefův předchůdce a nevlastní bratr Michal I., aniž by zanechal syna oprávněného dědit (byl pouze otcem dvou dcer), stal se majorátním pánem a hlavou knížecí větve rodu. V čele rodu zůstal pouhých 74 dní, protože již v červnu zemřel. Jestli to bylo náhlé úmrtí nebo smrt v důsledku dlouhodobé nákazy, není zaznamenáno. Jeho nástupcem v roli majorátního pána a hlavy rodiny se stal teprve desetiletý syn Pavel II. Antonín.\n\n"}
{"id": "1260707", "url": "https://cs.wikipedia.org/wiki?curid=1260707", "title": "Brezovo", "text": "Brezovo\n\nBrezovo ( \"Брезово\") je město ve středním Bulharsku na jižním úpatí Sredné gory. Žije tu přes 1 tisíc obyvatel.\n\nJedná se o správní středisko stejnojmenné obštiny v Plovdivské oblasti.\n\nBrezovo bylo založeno roku 1576 a původně se nazývalo Abraşlare. K jeho rozvoji došlo v polovině 19. století. Během rusko-turecké války ho osvobodil finský oddíl ruské armády.\n\nVe městě žije 1 631 stálých obyvatel a je zde trvale hlášeno 1 839 obyvatel. Podle sčítáni 1. února 2011 bylo národnostní složení následující:\n"}
{"id": "1260709", "url": "https://cs.wikipedia.org/wiki?curid=1260709", "title": "Prase filipínské", "text": "Prase filipínské\n\nPrase filipínské (\"Sus philippensis\") je prase žijící na Filipínách, které může obývat množství biotopů až do nadmořské výšky 2 800 m n. m. Běžně se však vyskytuje již jen v odlehlých lesích ostrova.\nPopulace všech filipínských prasat byly původně řazeny do dvou druhů, prase celebeské (\"Sus celebensis\") a prase vousaté (\"Sus barbatus\"). Příbuzenský vztah těchto populací s prasetem celebeským se nicméně ukázal býti pochybným a populace ze středních a východních Filipín se navíc odlišovaly jak od prasete vousatého, tak od sebe navzájem. Tyto populace byly prozatimně hodnoceny jako poddruhy prasete vousatého: \"S. b. cebifrons\" a \"S. b. philippensis\", později došlo k osamostatnění obou druhů (prase visajanské a prase filipínské). U prasete filipínského byly určeny tři poddruhy: \"S. p. philippensis\", \"S. p. mindanensis\" a \"S. p. oliveri\". Poslední z nich byl později také určen samostatným druhem (Groves 1997, 2001; Groves and Grubb 1993), osamostatnění dvou zbývajících bylo doporučeno T. Ozawou po analýze mitochondriální DNA. Rozmanitost prasatovitých na Filipínách je tedy obrovská, po Indonésii největší na světě.\n\nSamci prasat filipínských měří 127 až 129 cm, samice 124 až 125 cm, samci mají také na rozdíl od samic velké zuby, které jim vyčnívají z tlamy. Na štíhlých končetinách rostou čtyři prsty, z nichž prase filipínské používá k chůzi jen dva. Ocas, měřící u samců 13 až 14 cm a u samic 11 až 12 cm, je na konci porostlý černými chlupy. Rypák je dlouhý, oči a uši drobné. Drsná kůže má načernalé zbarvení, na bocích stříbřité. Během období rozmnožování se samcům vytváří výrazná hříva na hlavě a krku.\n\nO chování nebylo získáno dostatečné množství informací. Druh je převážně noční, žijící ve skupinkách složených ze sedmi až dvanácti jedinců, ale mohou se vyskytovat také solitérně žijící samci, v období rozmnožování je možné potkat páry. Období páření nastává pravděpodobně v období sucha. Samice v ukrytém zálehu porodí čtyři až pět, maximálně osm selat. Prase filipínské je býložravec, vyrývá ze země kořeny, hlízy a listy. Je obyčejně plaché, avšak pokud je zahnáno do úzkých nebo chrání mláďata, stává se nebezpečným protivníkem.\n\nNebezpečí pro prasata na Filipínách představuje ztráta přirozeného prostředí. Z celkového množství lesů, které původně pokrývaly 94 % povrchu Filipín, zbylo v roce 1988 jenom asi 21 %, navíc jenom malé množství území spadá pod chráněné oblasti. Nebezpečí představuje také lov probíhající i v rezervacích, a to jak ze strany sportovních lovců, tak zemědělců, kteří v prasatech vidí škůdce. Maso putuje na místní trhy nebo do restaurací, kde je prodáváno za dvojnásobnou cenu normálního vepřového. Nebezpečí pro tento druh způsobuje rovněž křížení s divokými prasaty (\"Sus scrofa\"), hlášené například z ostrova Basilan. Mezinárodní svaz ochrany přírody hodnotí prase filipínské jako zranitelný druh, chráněno je filipínskými zákony. Pro jeho zachování je třeba upřesnit taxonomické vztahy, které by případně mohly odlišit nové druhy a nalézt vhodné možnosti ochrany. Pro zachování je rovněž důležité vzdělání místního obyvatelstva. Na Filipínách jsou prasata chována v zoologických zahradách či soukromých chovech, ale většinou jen jednotlivé kusy bez chovného účelu.\n\n"}
{"id": "1260710", "url": "https://cs.wikipedia.org/wiki?curid=1260710", "title": "Srna (rozcestník)", "text": "Srna (rozcestník)\n\nSrna má více významů:\n\n\n"}
{"id": "1260712", "url": "https://cs.wikipedia.org/wiki?curid=1260712", "title": "Srnka (rozcestník)", "text": "Srnka (rozcestník)\n\nSrnka má více významů:\n\n\n"}
{"id": "1260715", "url": "https://cs.wikipedia.org/wiki?curid=1260715", "title": "Holzmann", "text": "Holzmann\n\nPříjmení Holzmann má více nositelů:\n\n\n"}
{"id": "1260721", "url": "https://cs.wikipedia.org/wiki?curid=1260721", "title": "Balúčové", "text": "Balúčové\n\nBalúčové (balúčsky ) jsou národ, který žije hlavně v oblasti Balúčistán, ležící na nejižnějším okraji íránské vysočiny v Pákistánu, Íránu a Afghánistánu. Dále žijí na Arabském poloostrově.\n\nMluví hlavně balúčštinou, která patří mezi severozápadní íránské jazyky. Náleží k íránským národům. Přibližně 50% z celkového počtu Balúčů žije v provincii Balúčistán na západě Pákistánu, 40% žije v Sindhu a významné množství i v Paňdžábu v Pákistánu. Tvoří asi 3,6% pákistánské populace, okolo 2% íránské (1,5 milionu) a zhruba 2% afghánské populace.\n\nSpolu s Paštuny obývají pouště a horské regiony a praktikují islám, převážně sunnitský. Ke komunikaci s ostatnímí etnickými skupinami v regionu jako Paštunové a Sindhové používají urdštinu, která je taková \"lingua franca\".\n\n"}
{"id": "1260726", "url": "https://cs.wikipedia.org/wiki?curid=1260726", "title": "Ondřej Mlejnek", "text": "Ondřej Mlejnek\n\nOndřej Mlejnek (* 31. března 1982 Brno) je moravský archeolog a politik. Od roku 2015 působil ve funkci místopředsedy politické strany Moravané . Na funkci rezignoval v březnu 2017.. Od komunálních voleb v roce 2014 1. místostarostou obce Ochoz u Brna. Je výkonným redaktorem vědeckého časopisu Interdisciplinaria Archaeologica, Natural Sciences in Archaeology.\n\nNarodil se v Brně, trvale žije v Ochozi u Brna. Vystudoval Filozofickou fakultu Masarykovy univerzity, obory historie a archeologie. V archeologii získal na téže univerzitě doktorát. Ve své dizertační práci se věnoval Paleolitickému osídlení Drahanské vrchoviny.Odborně se zabývá mladším paleolitem (starší dobou kamennou) střední Evropy. Externě vyučuje na Slezské univerzitě.\n\nJako člen strany Moravané kandidoval neúspěšně ve volbách do Evropského parlamentu (2014) a ve volbách do zastupitelstva Jihomoravského kraje (2016). Kandidoval v komunálních volbách (2014), ve kterých byl zvolen zastupitelem obce Ochoz u Brna za Občanské sdružení pro Ochoz, kandidátku strany Moravané a nezávislých kandidátů. Zastupitelstvo obce Ochoz u Brna jej následně zvolilo prvním místostarostou..\nV roce 2016 za vedení strany inicioval petici proti jednoslovnému mezinárodnímu označení pro Českou republiku Czechia..\n\nVe volbách do Evropského parlamentu v květnu 2019 kandidoval na 10. místě kandidátky Moravského zemského hnutí, ale zvolen nebyl.\n"}
{"id": "1260727", "url": "https://cs.wikipedia.org/wiki?curid=1260727", "title": "Co je doma, to se počítá, pánové...", "text": "Co je doma, to se počítá, pánové...\n\nCo je doma, to se počítá, pánové... je český film z roku 1980, volné pokračování úspěšné komedie Zítra to roztočíme, drahoušku…!. Režie se opět ujal Petr Schulhoff. Hlavní role byly obsazeny stejnými osobnostmi, jako v předchozím filmu \"Zítra to roztočíme, drahoušku…!\", kromě role postavy pana \"Nováka\", kterou ve filmu \"Zítra to roztočíme, drahoušku…!\" ztvárnil Miloš Kopecký. V tomto volném pokračování ho nahradil Jiří Sovák. Stella Májová, jenž hrála tetičku z Ameriky, se v 90. letech 20. století odstěhovala do Spojených států amerických.\n"}
{"id": "1260728", "url": "https://cs.wikipedia.org/wiki?curid=1260728", "title": "Klášter servitů na Starém Městě", "text": "Klášter servitů na Starém Městě\n\nKlášter servitů na Starém Městě pražském při kostele svatého Michaela archanděla je zaniklý klášter řádu služebníků Mariiných - servitů. Rozkládal se v domech mezi ulicemi Michalská, Melantrichova a Staroměstským náměstím na Starém Městě.\n\nŘád služebníků Mariiných - servitů sídlil v Praze od roku 1360, a to v servitském klášteře na Novém Městě pražském v místě zvaném \"Na trávníčku\".\n\nPři vypálení tamního kláštera husity 64 členů řádu uhořelo, proto se z českých zemí přesunul na bezpečnější místa a do Čech se vrátil teprve v době pobělohorské mezi dalšími řády v čele s jezuity. V roce 1626 daroval císař Ferdinand II. řádu servitů kostel sv. Archanděla Michaela i s farou a přilehlou školou a přidal 500 zlatých pro potřeby výstavby nového kláštera. Mezitím roku 1628 započala výstavba nového servitského kláštera na Bílé Hoře, ta však zůstala nedokončená a řád se rozhodl rozestavěný objekt prodat a vrátit se v roce 1632 do centra Prahy.\n\nStaroměstský klášter se začal stavět až roku 1640 sloučením čtyř starších domů („U oslů“, „U zlaté studnice“, fary a školy). První fáze přestavby probíhala v letech 1640–1664.\n\nV polovině 18. století pak objekt kláštera prošel celkovou pozdně barokní přestavbou podle návrhu Františka Ignáce Préea, která mu zřejmě vtiskla jeho současnou podobu.\n\nKlášter servitů se v průběhu 18. století stal významným centrem setkávání vzdělánců, neboť servité se zabývali studiem církevního práva, geometrie, astronomie a přírodních věd, ale především teologií, konkrétně pak jejím odvětvím - mariologií. Z této doby pochází katalog knihovny, který dokládá význam a hodnotu klášterní knihovny. Množství zdejších servitů vešlo v obecnou známost coby renomovaní vědci s bohatou publikační činností.\n\nKlášter byl zrušen roku 1786 v rámci církevních reforem císaře Josefa II. a majetek řádu společně s kostelem sv. Michaela sekularizován a postupně rozprodán.\n\n"}
{"id": "1260730", "url": "https://cs.wikipedia.org/wiki?curid=1260730", "title": "Něnečtina", "text": "Něnečtina\n\nNěnečtina spadá do skupiny samojedských jazyků uralské jazykové rodiny. S přibližně 21 900 mluvčími (údaj z roku 2010 dle www.ethnologue.com) je nejrozšířenějším jazykem v podskupině severních samojedských jazyků. Dělí se na dva dialekty - tundrovou (Ненэцяʼ вада) a lesní (Нешаӈ вата) něnečtinu. Lesní něnečtina je na pokraji zániku, tundrovou mluví zhruba 95 % populace Něnců.\nNěnci byli dříve označováni také jako Jurakové. Tato etnická skupina obývá polární končiny severovýchodní Evropy a severozápadní Sibiře, od poloostrova Kanin na Bílém moři až po deltu řeky Jenisej; žijí také na Kolském poloostrově a na ostrovech v Severním ledovém oceánu. Administrativně se toto území rozděluje na Něnecký autonomní okruh v rámci Archangelské oblasti a Jamalo-něnecký autonomní okruh v rámci Ťumeňské oblasti.\n\nPo staletí se zapisovalo piktografickým písmem, což patřilo obecně k rysům kultury severských národů. O ustálení psaného jazyka usilovali především pravoslavní misionáři, ve 30. letech 19. století publikoval první texty náboženského charakteru archimandrita Venjamin Smirnov. Jeden z prvních slabikářů vydal J. Sibircev (1895). Něnecký spisovný jazyk byl ustálen v roce 1932, a to na základě jednoho ze středních dialektů, který využíval latinku. Poté byl vydán slabikář Jadei vada (Nový svět), čítanka, kniha aritmetiky a školní slovníky, vedle toho také pár politických textů a drobných překladů z ruštiny. V roce 1937 se paralelně zavedl přepis do azbuky. Téhož roku Sergej Prokofjev napsal přehled gramatiky. V současné době se vydávají především učebnice, existuje ale i něnecká krásná literatura. Nejznámějšími autory jsou např. Tyko Vylka (1886-1960), Ivan Istomin (1917-1988), Leonid Lapcui (*1932) nebo Vassilij Ledkov (*1933). Jediné něnecky psané noviny – Nyjaryjana Ngyrm (Červený sever) – vychází v Salechardu, hlavním městě Jamalo-něneckého autonomního okruhu.\n\nPrvní, kdo poukázal na příbuzenství finno-ugrických a samojedských jazyků, byl J. von Strahlenberg (1730). Sběrem lingvistického materiálu se dále zabývali D. G. Messerschmidt, J. von Klaproth nebo A. G. Schrenk. V roce 1767 se misionář J. S. Vater rozhodl vytvořit stručnou gramatiku něnečtiny, a to na základě jedné legendy; je zřejmé, že materiál, který si pro práci zvolil, rozhodně nedostačoval. O něco úspěšnější byl M. A. Castrén – vydal první gramatiku samojedských jazyků (Grammatik der samojedischen Sprachen, 1854), následně také slovník (Wörterverzeichnis aus den samojedischen Sprachen, 1855). Na tato díla v roce 1912 navázal T. Lehtisalo.\nV roce 1930 byl v tehdejším Leningradu založen Institut severských národů (rus. Институт Народов Севера), který se specializuje na menšinová etnika z polárních regionů a Sibiře. V roce 1937 G. Prokofjev napsal stručný přehled gramatiky, zhruba o 30 let později vydala Natal’ja Tereščenko gramatiku poněkud obsáhlejší (1966). Spolu s A. Porerkou také zkompilovala první bilingvní slovník (1948). Sbírku folkloru vydal T. Lehtisalo (1947), etnologii zkoumal L. Homich. V současné době se něnečtinou zabývá Tapani Salminen, působící na univerzitě v Helsinkách.\n\nSamohlásky se dělí na krátké a dlouhé, rozlišují se také přední a zadní. V tabulkách jsou uvedený včetně ortografického přepisu.\n\nKrátké samohlásky\nDlouhé samohlásky\n\nNěnečtina je syntetický, převážně aglutinační, ale z části také flektivní jazyk. Má dva hlavní slovní druhy – slovesa a jména (resp. substantiva). Vedle jmen existují i další, vedlejší druhy vykazující některé nominální kategorie – např. osobní zájmena, různé skupiny adverbií a postpozicí. Adjektiva netvoří samostatný slovní druh, ačkoliv mohou mít jisté derivační odchylky a zvláštnosti. To samé platí pro číslovky.\nDalším, okrajovým slovním druhem jsou částice, tedy slova neohebná.\nU něneckých sloves se určují následující kategorie: způsob, čas, konjugace (subjektivní, objektivní, reflexivní), číslo objektu (při konjugaci objektivní), osoba a číslo subjektu. Existuje i pár neurčitých slovesných tvarů.\nNěnecké sloveso může mít až 16 způsobů. Jejich druhy si předvedeme u slovesa nú- „to stand; stát“ ve 3. osobě jednotného čísla.\n\nUvádí se dvě kategorie času – aorist a préteritum. Aorist, jakožto čas jednodušší, nemá žádné speciální tvoření, préteritum vyžaduje sufix.\nSlovesa se rozdělují do čtyř konjugačních skupin:\nKonjugační skupiny jsou spojeny se čtyřmi sadami osobních sufixů:\n\nNěnecké sloveso rozlišuje tři čísla (singulár, duál, plurál) a tři osoby. Následující tabulka obsahuje nejběžnější osobní sufixy pro indikativ (a další slovesné způsoby), a to podle konjugačních skupin zmíněných výše.\nNěnecká nominální flexe vyjadřuje číslo, pád, skloňování (absolutní, posesivní, predestinační). U ne-absolutního skloňování se určuje také osoba a číslo vlastníka či predestinátora.\n\nSubstantivum v něnečtině může mít tři čísla – singulár, duál a plurál. Pádů rozlišuje celkem sedm – gramatické (nominativ, akuzativ, genitiv) a lokální (dativ, lokativ, ablativ, prolativ). Druhá skupina pádu, tj. pády lokální, se neuplatňují u duálu, pády se nahrazují postpozicí.\nNěnečtina využívá tzv. slovosled řazení slov (subjekt-objekt-sloveso). Objekt bývá většinou v akuzativu, pokud je věta v imperativu, objekt zůstává v nominativu.\n"}
{"id": "1260733", "url": "https://cs.wikipedia.org/wiki?curid=1260733", "title": "Svežen", "text": "Svežen\n\nSvežen ( \"Свежен\") je ves v obštině Brezovo ve středním Bulharsku v pohoří Sredna gora. Žije tu necelých 100 stálých obyvatel.\n\nDědina byla založena ve 14. století na počátku osmanské nadvlády jako horské útočiště trnovské šlechty. V 18. a 19. století se stala správním střediskem okolních 62 vsí a v té době nesla jméno Acar (Аджар). Bývala významným trhovým místem a měla odhadem 5 000 obyvatel. Od 17. století se Svežen postupně zařadil mezi významná centra bulharského knihovnictví. Zdejší škola byla založena v roce 1850. Místní obyvatelé se aktivně zúčastnili Dubnového povstání a během rusko-turecké války obec v roce 1877 vypálily oddíly Sulejmana paši tak, že z 1 200 domů zůstalo jen 100, a sťaly zde na 680 pochytaných mužů. Současný název nese dědina od roku 1934.\n\nPanuje zde horské klima. Sněhová pokrývka se obvykle vyskytuje od listopadu do začátku dubna. Jaro i léto je krátké a chladné. Podzim je chladný a deštivý. Ves, která leží na náhorní planině, je vystavena větrům ze všech stran; nejsilněji vanou ze severozápadu a severovýchodu.\n\nVes je příkladem vylidňování bulharského venkova. Žije v ní 83 stálých obyvatel a je zde trvale hlášeno 102 obyvatel. Podle sčítáni 1. února 2011 byli všichni, kdo národnost deklarovali, bulharské národnosti.\n"}
{"id": "1260735", "url": "https://cs.wikipedia.org/wiki?curid=1260735", "title": "Natto", "text": "Natto\n\nNattó (jap. 納豆) je tradiční japonský pokrm připravovaný ze sójových bobů fermentací prostřednictvím \"Bacillus subtilis\" .\n\nNattó je jedním z nejspecifičtějších pokrmů japonské kuchyně. Jeho charakteristická vůně a konzistence mohou být odpuzující pro lidi, kteří ho neznají.\n"}
{"id": "1260737", "url": "https://cs.wikipedia.org/wiki?curid=1260737", "title": "Girolamo Crescentini", "text": "Girolamo Crescentini\n\nGirolamo Crescentini (2. února 1762 Urbania – 24. dubna 1846 Neapol) byl italský zpěvák (kastrát-sopranista), učitel zpěvu a hudební skladatel.\n\nNarodil se v Urbanii (provincie Pesaro) 2. února 1762. Ve dvanácti letech přišel do Bologně, kde studoval zpěv u Lawrence Gibelliho. Po čtyřech letech studia získal smlouvu s divadlem Teatro Argentina v Římě. Debutoval v roce 1778 v ženských rolích opery \"Alimpiade\" Pasquala Anfossiho a opery \"Aenea nel Lacio\" Antonia Boroniho. Od té chvíle stoupala jeho karéra. Zpíval v Livornu v opeře \"Artaserse\" Luigi Cherubiniho, v Padově, Benátkách, Turíně a opět v Římě. Získal přezdívku „italský Orfeus“. V roce 1785 odjel do Londýna, ale anglické kritiky si nezískal. Vrátil se proto do Itálie, kde získával další úspěchy. Do Anglie se již nikdy nevrátil.\n\nPo návratu do Itálie jeho obliba stále vzrůstala. V roce 1786 zpíval ve Scale a v letech 1787–1789 v Neapoli v divadle Teatro San Carlo. Giovanni Paisiello pro něj zkomponoval opery \"Faidra\" a \"Catone in Utica\", Pietro Alessandro Guglielmi mu věnoval oratorium \"Debora e Sisara\". Počínaje rokem 1797 působil jako ředitel \"Teatro Nacional de São Carlos\" v Lisabonu. O čtyři roky později se vrátil do Itálie. Po velkém úspěchu ve Vídni se v roce 1804 stal učitelem císařské rodiny Františka II.. V roce 1806 odešel do Paříže ke dvoru císaře Napoleona. Napoleon jej vyznamenal Řádem železné koruny Lombardie a jmenoval jej učitelem zpěvu císařské rodiny. Ze zdravotních důvodů se v roce 1812 vrátil do Itálie a působil jako ředitel konzervatoří v Bologni, Římě a Neapoli. Jednou z jeho žaček byla i Isabella Colbran, oblíbená zpěvačka a později i manželka Gioacchina Rossiniho.\n\nCrescentini zemřel v Neapoli 24. dubna 1846, v době, kdy na jeho styl zpěvu zbyly už jen vzpomínky.\n\nKromě sbírky hlasových cvičení (\"Raccolta di esercizi per il canto\", 1811), složil několik kantát a árií.\n\n\n"}
{"id": "1260741", "url": "https://cs.wikipedia.org/wiki?curid=1260741", "title": "Prthiví", "text": "Prthiví\n\nPrthiví (v sanskrtu पृथ्वी „Široká“, pálijsky Pathaví) je védská bohyně země, nejčastěji zmiňovaná společně s Djausem, bohem nebes, jako \"Djáváprthiví\" „Nebe a Země“. Jejím synbolem je kráva, v jejíž podobě je někdy také zobrazována.\n\nPrthiví se také objevuje v buddhistických textech a ikonografii. Chrání Gautamu Buddhu a je svědkem jeho osvícení, podle Pálijského kánonu mu pomohla odolat pokušení Máry. Pod jménem Ibu Pertiw je také národním symbolem Indonésie.\n\nPodle mýtu o králi jménem Prthu přestala bohyně Země během bezvládí po smrti krále Vény vydávat své plody a hrozil tak hladomor. Prthu se ji nalezl v podobě krávy která se před ním postupně skrývala ve všech třech světech. Když ji dostihl nadojil z ní lidem vše potřebné k obživě a bohyní tím symbolicky znovu oživil a pojmenoval jí Prthiví. Z toho důvodu je považován za jejího otce.\n"}
{"id": "1260743", "url": "https://cs.wikipedia.org/wiki?curid=1260743", "title": "Nesna", "text": "Nesna\n\nNesna je samosprávné území (kommune) v kraji Nordland v Norsku. Spadá pod tradiční oblast Helgeland. Administrativním centrem samostatné správní jednotky je obec Nesna. Mezi další obce v Nesně patří Handnesneset, Husby, Saura a Vikholmen.\nNesna se skládá ze tří ostrovů: Tomma, Hugla (svými obyvateli nazývaná \"Hugløy\") a Handnesøya; a jednoho poloostrova, který nese jméno samosprávného území, Nesna. V Husby na ostrově Tomma se nachází stará usedlost Husby (norsky: \"Hosbygodset\").\nHurtigruten, norská lodní pošta, v češtině někdy zvaná Rychlá cesta, připlouvá do přístavu v Nesně dvakrát denně. Loď směřující na sever připlouvá v 5:30, loď plující k jihu pak v 11:15. Nesna také pro kraj Nordland představuje centrum vzdělanosti. Nachází se zde univerzita Nesna University College a střední škola KVN High School.\n\nSamostatně správní oblast Nesna byla založena 1. ledna 1838. Západní část (počet obyvatel: 1 348) se od Nesny oddělila 1. července 1888, a vznikla tak nová správní jednotka Dønnes. V Nesně tak zůstalo 2 958 obyvatel. 1. ledna 1919 byla farma Bardalssjøen (počet obyvatel: 4) převedena od správní jednotky Hemnes k Nesně. V roce 1945 se malá část jižní Nesny (počet obyvatel: 26) stala součástí k správní jednotky Leirfjord.\n\n1. ledna 1962 byla část ostrova Løkta (počet obyvatel: 80) převedena od Nesny ke správní jednotce Dønna. 1. ledna pak byla oblast farmy Bardalssjøen, která leží na jih od Ranafjordu, převedena k Leirfjordu. Toho samého data se část Nesny okolo vnitřní části Sjonafjordu stala součástí samosprávní jednotky Rana.\n\nNázev samostatně správní jednotky (původně farnosti) vychází z označení pro místní farmu \"Nesna\" (ve staré severštině: Nesnar), pocházející z doby, kdy byl v Nesně postaven první kostel. Jméno je odvozeno ze slova \"nes\", které znamená mys. Historicky se jméno psalo Nesne.\n\nZnak pochází z moderní doby, Nesně byl udělen 23. června 1989. Znak vychází ze jména samostatně správní jednotky, protože zobrazuje žlutý mys nebo poloostrov obklopený modrou vodou (\"nes\" znamená v norštině mys).\n\nV Nesně se nachází jedna farnost \"(sokn)\" spadající pod norskou církev. Je součástí děkanátu Nord-Helgeland v diecézi Sør-Hålogaland.\n\nVšechny samostatně správní jednotky v Norsku, včetně Nesny, zodpovídají za základní vzdělání (do 10. třídy), ambulantní zdravotní péči, péči o seniory, služby spojené s nezaměstnaností a ostatní sociální služby, územní plánování, hospodářský růst a správa silnic na území samostatně správní jednotky. V čele stojí městské zastupitelstvo volených zástupců, kteří zodpovídají za volbu starosty.\n\nMěstské zastupitelstvo \"(KommunestyrKommunestyre\"e tvořeno 17 zástupci, kteří jsou voleni každé čtyři roky. Současné stranové zastoupení je následovné:\n\nNesna Kommunestyre 2015–2019\n\n"}
{"id": "1260744", "url": "https://cs.wikipedia.org/wiki?curid=1260744", "title": "Seznam nositelů Řádu Bílého lva (Československo)", "text": "Seznam nositelů Řádu Bílého lva (Československo)\n\nSeznam nositelů Řádu Bílého lva (1923–1990 oficiálně Československého řádu Bílého lva) pro dobu trvání Československa (v této době byly vyznamenáváni výhradně cizí státní příslušníci). Pro úplný přehled vyznamenaných: Seznam nositelů Řádu Bílého lva. Zde je uveden jen výběr, kompletní seznam nositelů je v archivu KPR https://www.prazskyhradarchiv.cz/cs/archivkpr/statni-vyznamenani/seznamy-nositelu-statnich-vyznamenani\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1260750", "url": "https://cs.wikipedia.org/wiki?curid=1260750", "title": "Malan", "text": "Malan\n\nPříjmení Malan nosí více významných osobností:\n\n"}
{"id": "1260753", "url": "https://cs.wikipedia.org/wiki?curid=1260753", "title": "Josef Schusser", "text": "Josef Schusser\n\nJosef Schusser, někdy uváděn též Šusr (10. března 1864 Choltice – 21. srpna 1941 Praha), byl český akademický malíř a vysokoškolský profesor.\n\nNarodil se v Cholticích v rodině Františka Šusra, kováře a \"zvířecího léčitele\". Původně se vyučil knihkupcem a nějaký čas pracoval v \"\"Grégrově a Dattlově\"\" knihkupectví v Praze. V letech 1893-1897 studoval na pražské malířské akademii u profesora Vojtěch Hynaise a po absolutoriu odešel do Mnichova, kde se zdokonaloval na malířské akademii u prof. Hertericha. V roce 1898 se oženil s Miladou Havelkovou, dcerou spisovatele Jana Havelky. Ta se rovněž stala malířkou. Kresbu ji učil Mikoláš Aleš.\n\nRoku 1896 se stal členem Spolku výtvarných umělců Mánes. Od roku 1906 byl profesorem kreslení a malby na pražské Uměleckoprůmyslové škole. Mezi jeho žáky patřili např. Vladimír Pukl, Bořivoj Žufan, Vilém Hlobil, Vlastimil Lažanský a mnoho dalších. Několikrát za svůj život navštívil Anglii a Francii. Zemřel polozapomenut, jeho poslední výstavu datoval soudobý tisk k roku 1908.\nSchusser se kromě portrétů věnoval také figurálním kompozicím, žánrové malbě a okrajově i krajinomalbě.\n\nCeněn byl zejména jeho obraz \"Dáma s červeným slunečníkem\" z roku 1898, který Národní listy nazvaly \"...obrazem své doby senzačním prudkou barevností a dodnes životným...\".\n\n"}
{"id": "1260756", "url": "https://cs.wikipedia.org/wiki?curid=1260756", "title": "Čížkovice (zámek)", "text": "Čížkovice (zámek)\n\nČížkovice jsou zámek ve stejnojmenné vesnici v okrese Litoměřice. Vznikl v letech 1658–1665 přestavbou starší tvrze podle projektu architekta Giulia Broggia. Zámek je chráněn jako kulturní památka.\n\nČížkovice byly již od třináctého století rozděleny na dva díly. V menší části stála tzv. horní tvrz Kaplířů ze Sulevic. Po jejich přesídlení na hrad Košťálov byla opuštěna a panským sídlem se znovu stala až od roku 1529, kdy na ní sídlil Albrecht Kaplíř ze Sulevic. Po roce 1623 ji získal Volf Ilburk z Vřesovic a přestavěl ji na hospodu, ze které se snad dochovaly zasypané sklepy pod domem čp. 110.\n\nVětší část vesnice patřila pražskému svatojiřskému klášteru, ale císař Zikmund ji roku 1436 zastavil Janu Kaplířovi ze Sulevic na Košťálově. Od té doby celá vesnice patřila ke košťálovskému panství, ale roku 1486 došlo k jeho rozdělení mezi čtyři syny Buška Kaplíře ze Sulevic. Z nich Albrecht získal horní tvrz a nechal ji přestavět, zatímco Felixovi připadla tzv. dolní tvrz. Když Albrecht roku 1554 zemřel, přešel jeho podíl právě na Felixe. Po Felixově smrti se roku 1576 rozdělili jeho synové. Jaroslav měl horní tvrz, ale Jan se dělil s Jaroslavem o dolní tvrz. Jaroslav po roce 1598 koupil za 4 800 kop míšeňských od vdovy Anny Kaplířové z Údrče Janův podíl, a když připojil také zadluženou Albrechtovu část, stal se pánem celých Čížkovic. V roce 1615 Čížkovice patřily Smilovi, který byl nejspíše Jaroslavovým synem a po něm jeho pravděpodobnému bratrovi Adamovi. Adamu Kaplířovi byla za účast na stavovském povstání zabavena polovina majetku včetně Čížkovic. Roku 1623 vesnici koupil Volf Ilburk z Vřesovic, ale později ji postoupil Marii Magdaleně z Lobkovic, manželce Jana Rudolfa Trčky z Lípy.\n\nJan Rudolf Trčka z Lípy Čížkovice odkázal nejvyššímu purkrabímu Adamovi z Valdštejna. V roce 1638 vesnici koupila spolu s blízkými panstvími Boreč a Košťálov za 83 578 rýnských zlatých Anežka rozená z Eberštejna. Rok poté byla vesnice vypálena švédskými vojáky. Po Anežčině smrti panství převzal její syn z prvního manželství Gustav Adolf z Varrensbachu a v letech 1658–1665 nechal pustou dolní tvrz přestavět na barokní zámek. Přestavba probíhala podle projektu architekta Giulia Broggia a je považována za jeho první samostatnou realizaci. V roce 1692 vesnici získal od dětí Gustava Adolfa opět svatojiřský klášter, a zámek se stal letním sídlem jeho abatyší. V jeho okolí vznikl také park obehnaný zdí ozdobenou rokokovými vázami. Po zrušení kláštera roku 1782 zámek převzal náboženský fond, od kterého ho v roce 1819 ve veřejné dražbě za 20 600 zlatých koupil Josef Glaserfeld. Po něm se v držení statku vystřídalo více majitelů, a po roce 1945 byl zámek upraven na dočasnou ozdravovnu pro politické vězně z terezínského koncentračního tábora a později na domov důchodců.\n\nPůvodní Broggiův jednopatrový zámek měl tři křídla s vystupujícím rizalitem, ve kterém se nachází portál v pilastrové edikule s rozeklanou římsou. Uvnitř štítu nad portálem se nachází volutová kartuš se znakem. Až do počátku devatenáctého století budovu obklopoval příkop, který byl po roce 1819 částečně zasypán a překlenut. Zároveň byla přistavěna dvě boční křídla. Okna v průčelí mají pilastrové rámce s trojúhelníkovými štíty. V přízemí se dochovaly valené klenby s volutami a v hlavním sále štuková výzdoba stropu a kamna ze třicátých let osmnáctého století. Raně barokní štuky a štuky z devatenáctého století jsou také v dalších místnostech.\n\n\n"}
{"id": "1260763", "url": "https://cs.wikipedia.org/wiki?curid=1260763", "title": "Asch (příjmení)", "text": "Asch (příjmení)\n\nPříjmení Asch nosí více významných osobností:\n\n"}
{"id": "1260766", "url": "https://cs.wikipedia.org/wiki?curid=1260766", "title": "Jano Šrámek", "text": "Jano Šrámek\n\nJano Šrámek (9. června 1886 Praha – 10. prosince 1957 Praha) byl český akademický malíř, ilustrátor a fotograf.\n\nV letech 1903–1905 studoval na pražské malířské akademii v přípravce u prof. Bohumíra Roubalíka. V dalším studii pokračoval v letech 1906–1908 ve speciálce prof. Hanuše Schwaigra. K dalšímu studiu nastoupil v roce 1912 do grafické speciálky prof. Maxe Švabinského k jednoročnímu studiu. Před první světovou válkou působil v Jindřichově Hradci. V roce 1913 odjel na studijní pobyt do Paříže. V letech 1915–1917 působil jako voják 75. pěšího pluku v Jindřichově Hradci a zúčastnil se restaurování fresek v kostele sv. Jana Křtitele. Během tohoto pobytu rovněž maloval romantická zákoutí podzámčí a koželužských domků a jeho perokresby využil v roce 1916 jindřichohradecký knihkupec Josef Holče k vydání série pohlednic. Během 1. světové války také vytvořil pro plukovní muzeum v Debrecíně cyklus akvarelových kreseb vojáků v různých uniformách a výzbrojích. V letech 1919–1931 působil jako osobní fotograf a zakladatel fotografického archivu prezidenta T.G. Masaryka a v roce 1923 jej i portrétoval. Zemřel v Praze na sklonku roku 1957.\n\nJano Šrámek se zabýval malbou krajin, portrétů a zátiší, realizacemi sgrafit, restaurátorskými pracemi fresek a věnoval se dokumentární a reportážní fotografií. Pravidelně se účastnil výstav Jednoty umělců výtvarných v Praze a jiných městech. Vytvořil rovněž předlohu pro československou poštovní známku – \"T. G. Masaryk s tříletým děvčátkem\".\n\n"}
{"id": "1260768", "url": "https://cs.wikipedia.org/wiki?curid=1260768", "title": "Blanco (příjmení)", "text": "Blanco (příjmení)\n\nPříjmení Blanco nosí více významných osobností:\n\n"}
{"id": "1260770", "url": "https://cs.wikipedia.org/wiki?curid=1260770", "title": "Grenier", "text": "Grenier\n\nPříjmení Grenier [\"greňjé\"] nosí více významných osobností:\n\n"}
{"id": "1260771", "url": "https://cs.wikipedia.org/wiki?curid=1260771", "title": "Michail Petrovič Kirponos", "text": "Michail Petrovič Kirponos\n\nMichail Petrovič Kirponos (, ; 12. ledna 1892 – 20. září 1941) byl sovětský ukrajinský generál Rudé armády. Je nositelem vyznamenání Hrdina Sovětského svazu za vedení divize v Zimní válce. Kirponos je většinou připomínán pro svou klíčovou roli při organizování a vedení obrany sovětské Ukrajiny v průběhu bitvy u Brodů, bitvy o Umaň a bitvy o Kyjev v prvních měsících roku 1941 při invazi Sovětského svazu silami Osy (v čele s nacistickým Německem). Byl zabit v boji při obraně Kyjeva.\n\nKirponos se narodil do chudé rolnické rodiny a pracoval jako lesník. Byl odveden v roce 1915 a zúčastnil se první světové války, v roce 1917 vstoupil do Rudé armády, bojoval v ruské občanské válce a připojil se k bolševikům v roce 1918. V roce 1927 absolvoval Frunzeho vojenskou akademii. Po ukončení studií byl náčelníkem štábu 44. střelecké divize. Rozhodnutím Nejvyššího sovětu Tatarské ASSR byl od roku 1934 do roku 1939 velitelem vojenské školy v Kazani.\n\nBojoval v zimní válce. V prosinci 1939 byl jmenován velitelem 70. střelecké divize 7. armády. Během šesti dnů na počátku března 1940 divize obešla po ledě Finského zálivu vyborský opevněný rajón, vytlačila Finy z opevnění na severním břehu zálivu a přerušila spojení Vyborg – Helsinky. Poté odrazila několik desítek protiútoků, protivníka zatlačila a ohrozila jeho týl, což významně přispělo k rychlému úspěchu dalších jednotek při útoku na Vyborg.\n\nRozhodnutím Prezídia Nejvyššího sovětu z 21. srpna 1940 byl za smělé velení divizi a bojové hrdinství vyznamenán Zlatou hvězdou hrdiny Sovětského svazu (jako 91. v pořadí vyznamenaných) a Leninovým řádem.\n\n"}
{"id": "1260773", "url": "https://cs.wikipedia.org/wiki?curid=1260773", "title": "Rolko", "text": "Rolko\n\nPříjmení Rolko nosí více významných osobností:\n\n"}
{"id": "1260774", "url": "https://cs.wikipedia.org/wiki?curid=1260774", "title": "Sherwood (příjmení)", "text": "Sherwood (příjmení)\n\nPříjmení Sherwood nosí více významných osobností:\n\n"}
{"id": "1260779", "url": "https://cs.wikipedia.org/wiki?curid=1260779", "title": "Andrew Harris (kanadský fotbalista)", "text": "Andrew Harris (kanadský fotbalista)\n\nAndrew Harris (* 24. dubna 1987 Winnipeg, Manitoba) je kanadský reprezentant kanadského fotbalu, který hraje na pozici running back. V současnosti (2017) působí v týmu Winnipeg Blue Bombers, který hraje domácí ligu Canadian Football League. V 99. finále CFL byl jmenován jako nejvýraznější kanadský fotbalista. Svou kariéru zahájil v juniorském týmu Vancouver Island Raiders.\n"}
{"id": "1260781", "url": "https://cs.wikipedia.org/wiki?curid=1260781", "title": "LGBT práva v komunismu", "text": "LGBT práva v komunismu\n\nLGBT práva v komunismu prošla historicky několika zásadními změnami. Ve 20. století měly marxistické státy a strany k LGBT právům různý přístup. Některé se stávaly prvními politickými stranami, které je podporovaly, zatímco jiné zaujímaly anti-LGBT přístup. Ve 21. století mívají komunistické strany většinou tendenci podporovat LGBT práva. Kuba, jediný komunistický stát na americkém kontinentu, podporoval pro-LGBT politiku již od 70. let.\n\nKomunističtí vůdci a intelektuálové zaujímali k problematice LGBT práv několik různých pozic. Karl Marx a Friedrich Engels věnovali ve svých pracích této otázce velmi malou pozornost. Marx se k sexualitě vyjadřoval jenom velmi obecně. Norman Markowitz, spravující webové stránky politicalaffairs.net, napsal: \"Tedy abych byl upřímný, tak ze strany Marxe shledávám odmítání se tomuto věnovat a od Engelse dokonce otevřené nepřátelství těm, kteří se tím zabývají.\" Za tímto přístupem stála Engelsova kritika mužské homosexuality ve vztahu k pederastii ve Starověkém Řecku se slovy: \"Antičtí Řekové upadali do odporných praktik sodomie,(původní německý název \"Knabenliebe\", což znamená \"boylove (klučičí láska)\" nebo pederastie) <nowiki>]</nowiki> která nebyla vzdálená ani jejich Bohům - viz mýtus o Ganymédovi. Engels dále řekl: \"Pro-pederastické hnutí nikdy nemůže zvítězit.\"Guerre aux cons, paix aus trous-de-cul\" [válka s kundami, mírem a řitními otvory] se nyní stane novým heslem\". Engels často značoval Dr. Karla Boruttau za \"Schwanzschwulen\" (buzeranta).\n\nNěmecká komunistická strana v období Výmarské republiky vedla spolu se Sociální demokracií kampaň za legalizaci homosexuálních vztahů mezi dospělými. Co se týče první komunistické vlády v Rusku, tak tam je situace LGBT práv zatím roztříštěná.\n\nKomunistická strana Sovětského svazu zrušila všechny carské zákony a její nový trestní zákoník platný ve 20. letech minulého století netrestal bezúplatnou homoexuální akvititu mezi dospělými konanou v soukromí. Kromě toho se legalizovaly potraty a rozvody bez příčiny. V některých sovětských republikách zůstávala homosexualita trestná i během 20. let.\n\nV r. 1933 přidal Josif Stalin do sovětského trestního zákoníku Článek 121, který trestal mužskou homosexualitu až pětiletým vězením a těžkými pracemi. O konkrétním důvodu přijetí Článku 121 se mezi historiky vedou spory. Podle dostupných zdrojů byl oficiální postoj vlády takový, že homosexualita úzce souvisí s pedofilií, a že je fenoménem fašistů a aristokratů.\n\nTento zákon zůstal platný i po rozpadu Sovětského svazu; zrušen byl v r. 1993.\nPodle zpravodajství RT bylo podle zákonů proti homosexualitě odsouzeno několik stovek lidí každý rok. Kromě toho se také často zneužívaly k odtraňování politicky nepohodlných osob v rámci čistek NKVD.\n\nHomosexuálním mužům bývalo často odpíráno členství v komunistických stranách, případně je z nich vylučovali. K tomuto trendu docházelo po celé 20. století, kdy většina komunistických stran následovala precendet SSSR. Nicméně nebylo tomut tak vždycky.\n\nZnámí homosexuáloní členové Komunistických stran:\n\nFráze sexuální bolševismus použil berlínský pastor Ludwig Hoppe ve Výmarském Německu během 20. let, když odsuzoval nemorálnosti s ním související. Po zániku Výmarské republiky a vzniku Nacistického Německa se termínem \"sexuální bolševismus\" označovalo vše, co bylo nějak sexuální degenerativní, nejčastěji homosexualita.\n\nPrůlomové objevy lékařů, psychologů a sociálních pracovníků v oblasti lidské sexuality během výmarské éry (jakož i feministické hnutí) se staly předmětem mnoha konspiračních teorií ve vztahu ke komunismu a homosexualitě, zejména v konzervativních částech společnosti. Jakákoli forma sexuální revoluce byla popisována jako promiskuitní vedoucí k nárůstu pohlavně přenosných chorob. Argumentace těch, kteří odmítali \"sexuální bolševismus\" byla podpora eugeniky a rodinné hodnoty.\n\nNa webových stránkách glbtq.com (\"encyklopedie gay, lesbické, bisexuální, transgender a queer kultury\") se nachází několik specifických událostí spojujících komunismus ve Spojených státech s homosexualitou: \n\n...Například v r. 1948, Whittaker Chambers, editor a novinář magazínu \"Time\", bývalý člen komunistické strany a sovětský špión infiltrovaný do americké vlády, obvinil Algera Hisse, ředitele think-thanku Carnegie Endowment z křivé přísahy a špionáže pro Sovětský svaz. Většina médií informovala o skandálu v tom duchu, že se Chambers dostal k Hussovi právě díky souvislosti mezi komunismem a homosexualitou. Ten, aby se pak této nálepky, co nejrychleji zbavil, pak slíbil FBI, že se svými homosexuálními aktivitami skončí hned, jakmile opustí Komunistickou stranu. Navíc mu let do Sovětského svazu v r. 1951 pomohl zverbovat britské homosexuální špióny Guye Burgesse a Donalda McLeana právě díky homosexuální soudružnosti a zradě veřejné představivosti.\n\n\n"}
{"id": "1260782", "url": "https://cs.wikipedia.org/wiki?curid=1260782", "title": "Temný Kraj", "text": "Temný Kraj\n\nTemný Kraj je český televizní seriál, který se vysílal na TV Prima v letech 2017–2019.\n\nHlavní postavou seriálu je pražský policista Petr Kraj (Lukáš Vaculík), specialista na sériové vraždy, který se po náhlém kolapsu odjíždí zotavovat na venkov. Zde potkává kolegy z okresního oddělení, kteří vyšetřují složitý případ sériové vraždy. Dvojznačný název seriálu se odkazuje nejen na místo jeho děje, ale také na jméno hlavního hrdiny. Každý případ sériových vražd je rozdělen do dvou epizod.\n\nPrvní řada seriálu, kterou Prima vysílala od ledna do dubna 2017, se zařadila k nejúspěšnějším seriálům Primy v posledních letech. Průměrná sledovanost dvanácti dílů představovala 1,5 mil. diváků starších 15 let při podílu 32 %. Nejsledovanější díl první řady se dokonce přehoupl přes hranici 1,7 mil. diváků (15+).\n\n\n\n"}
{"id": "1260783", "url": "https://cs.wikipedia.org/wiki?curid=1260783", "title": "TheFatRat", "text": "TheFatRat\n\nChristian Büttner (* 1. června 1979), známý jako TheFatRat (v překladu \"tlustá krysa\"), je německý hudební producent a hudebník. Jeho žánr bývá často popisován jako \"glitch-hop\".\n\nHudbu začal produkovat v roce 2001 pod skutečným jménem, tvořil hudbu pro pozadí reklam a televize vůbec. V roce 2011 začal hudbu produkovat pod pseudonymem \"TheFatRat\". Jako TheFatRat získal úspěch především na serveru YouTube. V listopadu 2016 vydal svůj první Extended Play – Jackpot.\n\n\n\n\n\n\n\n\n"}
{"id": "1260791", "url": "https://cs.wikipedia.org/wiki?curid=1260791", "title": "Korbel Champagne Cellars", "text": "Korbel Champagne Cellars\n\nKorbel Champagne Cellars ( \"Vinařské závody Korbel\") je společnost zabývající se výrobou vína. Společnost sídlí v kalifornském městě Guerneville. Nejrozšířenějším produktem společnosti je sekt. Společnost je divizí společnosti \"F. Korbel Brothers, Inc.\", která vyrábí také brandy a klasické víno.\n\nFirmu Korbel Champagne Cellars založili v roce 1882 tři čeští bratři František, Anton a Josef Korbel. V roce 1954 firmu koupil Adolph Heck. Jeho syn Gary se ujal vedení firmy v roce 1984 a od té doby vzrostla produkce z 150 000 na 1,3 milionu beden ročně. V roce 2011 byla firma Korbel Champagne Cellars 12. největší producent vína ve Spojených státech amerických.\n\nKorbel Champagne Cellars pro svůj sekt používá název \"šampaňské\" jako část názvu produktu na některých svých etiketách. Vychází tím z \"\"téměř standardního\"\" pravidla pro použití tohoto termínu podle zákona Spojených států amerických. Na svém webu firma Korbel Champagne Cellars sebe nazývá \"producers of fine California méthode champenoise champagnes for 129 years\" (výrobce kvalitního kalifornského šampaňského již 129 let).\n\nSpolečnost Korbel Champagne Cellars vyrábí také brandy a klasická vína. Mezi použité obchodní značky patří \"Kenwood, Valley of the Moon, Lake Sonoma Winery a Pininfarina\". Společnost F. Korbel & Bros. je soukromá firma vlastněna a provozována rodinou Hecků. Velkým distributorem vína společnosti Korbel Champagne Cellars ve Spojených státech amerických je společnost Brown-Forman.\n\nŠumivá vína Korbel Champagne Cellars byla podávaná na 7 inauguracích prezidentů USA, včetně let 2009 a 2017.\n\nBrandy společnosti Korbel Champagne Cellars má velkou popularitu a velký odbyt zejména ve státě Wisconsin, kde se prodá asi 28 % celkové produkce brandy.\n\n\n"}
{"id": "1260792", "url": "https://cs.wikipedia.org/wiki?curid=1260792", "title": "Aguilar de Campoo (hrad)", "text": "Aguilar de Campoo (hrad)\n\nHrad Aguilar de Campoo je středověký hrad, který se nachází ve španělském městečku Aguilar de Campoo v provincii Palencia. V současnosti je to zřícenina trapézového půdorysu. Dochovala se většina vnějších zdí, hradeb a věží. Byl postaven na útesu ve výšce 970 metrů. \n\nNa místě hradu stála původně obranná věž zbudovaná v období reconquisty - první písemná zmínka pochází z roku 1039. Mezi 12. až 14. stoletím byl hrad několikrát obnovován. V polovině 14. století zde byl zadržován kardinál Pedro Gómez Barroso na rozkaz Petra I. Kastilského.\n\nJedná se o románskou stavbu, která měla původně dva vchody: jeden na východní fasádě, s lomeným obloukem, na kterém jsou pozůstatky erbu, a druhý, ve špatném stavu, na severozápadě. Většina z tlustých kamenných zdí je také ve špatném stavu. Zachovalé jsou vnitřní pozůstatky věží. Je v majetku obce.\n"}
{"id": "1260793", "url": "https://cs.wikipedia.org/wiki?curid=1260793", "title": "Kati Wilhelmová", "text": "Kati Wilhelmová\n\nKati Wilhelmová (* 2. srpna 1976 Šmalkaldy) je bývalá německá biatlonistka a běžkyně na lyžích, trojnásobná olympijská vítězka.\n\nAbsolvovala sportovní gymnázium v Oberhofu, od roku 1995 je příslušnicí Bundeswehru. Začínala závodit jako běžkyně, zúčastnila se olympiády 1998, kde skončila s německou štafetou na pátém místě a v závodě na 30 km volným stylem byla šestnáctá. Od roku 1999 se zaměřila na biatlon.\n\nByla nejúspěšnější biatlonistkou ZOH 2002, když vyhrála sprint a štafetu a byla druhá ve stíhacím závodě. Na olympiádě 2006 byla vlajkonoškou německé výpravy, vyhrála stíhačku a byla druhá ve štafetě a závodě s hromadným startem. Byla zvolena nejlepší německou sportovkyní roku 2006. Na olympiádě 2010 uzavřela svoji medailovou sbírku bronzem ze štafety.\n\nJe pětinásobnou mistryní světa: v roce 2001 a 2009 vyhrála sprint, štafetu v letech 2007 a 2008 a závod na 15 kilometrů v roce 2009. Vyhrála jednadvacet závodů Světového poháru, v sezóně 2005/06 byla vítězkou celkové klasifikace. V letech 2004/05 a 2005/06 získala malý křišťálový glóbus za sprint, v letech 2005/06, 2006/07 a 2008/09 za stíhací závod a v roce 2006/07 za závod s hromadným startem.\n\nV roce 2004 byla za Sociálnědemokratickou stranu Německa členkou Spolkového shromáždění. V roce 2010 ukončila závodní kariéru a stala se sportovní komentátorkou pro stanici Das Erste. V roce 2011 obdržela Herbert-Award pro nejlepšího německého sportovního novináře v kategorii nováčků. Jejím partnerem je technik německé biatlonové reprezentace Andreas Emslander, mají dceru Lotte a syna Jakoba.\n\nByla známá načerveno obarvenými vlasy a červenou čepicí, což jí vyneslo přezdívku \"Rotkäpchen\" (Červená karkulka).\n\n"}
{"id": "1260795", "url": "https://cs.wikipedia.org/wiki?curid=1260795", "title": "Denys Ščerbakov", "text": "Denys Ščerbakov\n\nDenys Ščerbakov (; * 4. června 1988 Cjurupinsk) je ukrajinský reprezentant v orientačním běhu. Jeho největším úspěchem je bronzová medaile ze štafet na mistrovství světa 2013 ve finském Vuokatti, kde společně s ním běžel Pavlo Uškvarok a Aleksandr Kratov. V současnosti běhá za švédský klub \"OK Rönneby\".\n\n"}
{"id": "1260799", "url": "https://cs.wikipedia.org/wiki?curid=1260799", "title": "Fleckové", "text": "Fleckové\n\nFleckové byli rod varhanářů ze severočeské České Kamenice. Mezi lety 1651 až 1741 vyrobili přibližně sto varhan, z nichž se však do současnosti zachovalo jen několik kusů. Svou produkcí patřili mezi nejvýznamnější barokní varhanáře v Čechách.\n\nNarodil se roku 1618 neznámo kde, pravděpodobně však přímo v České Kamenici, neboť v této době zde byl již rod Flecků rozšířený. V roce 1648 se kantor a varhanář Tobias Fleck oženil s Evou, se kterou přivedl na svět šest dcer a teprve roku 1671 syna Tobiase Franze. Fleckovi bydleli od roku 1651 v usedlosti čp. 253. Kantorem byl Tobias Fleck nejpozději do roku 1668 a minimálně od roku 1665 byl členem městské rady. Po smrti své manželky v roce 1675 se již neoženil. Zemřel pět měsíců po synově svatbě a dne 14. července 1698 byl pochován v České Kamenici.\n\nNarodil se v České Kamenici 19. února 1671. Po smrti matky ho patrně vychovávaly sestry. Varhanářskému řemeslu se vyučil od svého otce. Roku 1694 však odešel na vandr, ze kterého se vrátil na konci roku 1697 či počátkem roku 1698. Dne 19. dubna 1698 se oženil s Marií Salome Cramerovou, kterou patrně poznal v Rakousku během vandru. Společně přivedli na svět jednoho syna a čtyři dcery. Tobias Fleck mladší působil jako městský radní a přibližně v letech 1710–1718 také jako purkmistr. Varhanářskému řemeslu se věnoval až do počátku 40. let 18. století. V roce 1744 ovdověl a na počátku roku 1751 zemřel, pohřben byl 15. ledna v České Kamenici. Jeho smrtí zanikla rodinná varhanářská tradice, protože syn Tobias se stal duchovním. Ve výrobě varhan pokračoval v České Kamenici Benedikt Matzke (asi 1719–1778), pravděpodobně jeden z Fleckových tovaryšů.\n\nOtec a syn Fleckové vyrobili během devíti dekád přibližně stovku varhan. Své nástroje nejčastěji dodávali na Děčínsko, Šluknovsko, Ústecko, Teplicko, Českolipsko a Litoměřicko. Pravděpodobné, i když neprokázané, jsou varhany dodané do Saska. Výtvarné pojetí varhan z dílny Fleckových vycházelo z renesanční tradice, ještě v první třetině 18. století použitá kompozice odpovídala předešlému století. Svými dispozicemi i zvukem se nástroje rovnaly běžné domácí produkci a Česká Kamenice se tak stala významným centrem varhanářství období baroka. Varhany Tobiase Flecka mladšího byly poměrně jednotvárné a ve srovnání s jinými soudobými mistry dražší. Do 21. století se zachovalo jen několik nástrojů z dílny Fleckových, většinu jejich prací nahradily nové.\n\n\n"}
{"id": "1260802", "url": "https://cs.wikipedia.org/wiki?curid=1260802", "title": "Optogenetika", "text": "Optogenetika\n\nOptogenetika je biologická technika, která zahrnuje použití světla k řízení buněk v živé tkáni, obvykle neurony, které byly geneticky modifikovány, aby vytvořily iontové kanály citlivé na světlo. Je to neuromodulační metoda v neurovědách, která je známá pro své využití technik z optiky a genetiky pro kontrolu a sledování činnosti jednotlivých neuronů v živé tkáni (a to i uvnitř volně se pohybujících zvířat). Klíč činidel používaných v optogenetice spočívá v na světlo citlivých proteinech. Řízení neuronu je dosaženo pomocí \"optogenetických činitelů\" , jako je channelrhodopsin, halorhodopsin a archaerhodopsin, zatímco optického záznamu aktivity může být dosaženo s pomocí \"optogenetických senzorů\" pro vápník (GCaMP), vezikulární vydání (synaptopHluorin) a dalších.\n"}
{"id": "1260808", "url": "https://cs.wikipedia.org/wiki?curid=1260808", "title": "Běleč – střelnice", "text": "Běleč – střelnice\n\nBěleč – střelnice je evropsky významná lokalita, chráněné území soustavy Natura 2000. Chráněná lokalita se nachází na katastrálním území Bělče nad Orlicí v hradeckých lesích přibližně 9 km jihovýchodně od Hradce Králové. Hlavním předmětem ochrany je biotop vážky jasnoskvrnné (\"Leucorrhinia pectoralis\"). Území bylo v minulosti využíváno pro vojenské účely, v současnosti se zde nacházejí hodnotná pískomilná, vřesovištní a mokřadní společenstva. Vyskytují se zde například čolek horský (\"Ichthyosaura alpestris\") a ještěrka živorodá (\"Zootoca vivipara\").\n\n"}
{"id": "1260811", "url": "https://cs.wikipedia.org/wiki?curid=1260811", "title": "Nechanice – Lodín", "text": "Nechanice – Lodín\n\nNechanice – Lodín je evropsky významná lokalita, chráněné území soustavy Natura 2000. Rozlehlá chráněná lokalita se nachází na území 11 obcí a to Babice, Barchov, Boharyně, Kobylice, Králíky, Kunčice, Lodín, Nechanice, Petrovice, Prasek a Zdechovice. Hlavním předmětem ochrany jsou smíšené jasanovo-olšové lužní lesy temperátní a boreální Evropy a dubohabřiny asociace Galio-Carpinetum. Chráněné území je tvořeno pestrými lesními porosty uprostřed zemědělské krajiny. Vyskytují se zde strdivka zbarvená (\"Melica picta\"), prvosenka jarní (\"Primula veris\"), lilie zlatohlavá (\"Lilium martagon\"), rozchodníkovec nachový (\"Hylotelephium telephium\") či jeřáb břek (\"Sorbus torminalis\"). Východně se nachází další evropsky významná lokalita a přírodní památka Bystřice.\n\n"}
{"id": "1260814", "url": "https://cs.wikipedia.org/wiki?curid=1260814", "title": "Jiří II. Sasko-Meiningenský", "text": "Jiří II. Sasko-Meiningenský\n\nJiří II, vévoda sasko-meiningenský (2. dubna 1826 Meiningen – 25. června 1914 Bad Wildungen), byl předposlední člen vládnoucí dynastie Sasko-meiningenského vévodství panující v letech 1866 až 1914. Pro svůj přínos a podporu úspěšného dvorního divadla byl také známý jako \"Theaterherzog\" (\"divadelní vévoda\").\n\nJiří byl jediný syn Bernharda II, vévody sasko-meiningenského a jeho manželky princezny Marie Frederiky hessebsko-kasselské. Jeho narození dne 2. dubna 1826 bylo poddanými jeho otce přijato s velkou úlevu, jelikož nástupnictví ve vévodství bylo v ohrožení z důvodu nedostatku mužských dědiců v rodině. Jiří zůstal sedmnáct let jedináčkem a poté se mu v roce 1843 narodila sestra, princezna Augusta.\n\nJiří strávil dětská léta pod dohledem rodičů a babičky, vévodkyně Luisy Eleonory. Právě ona vštípila Jiřímu vlastenecké ctnosti jejich rodu, stejně jako smysl pro povinnost potřebný pro vládnutí.\n\nV roce 1862, si jeho jediná sestra vzala prince Mořice, mladšího syna Jiřího, vévody sasko-altenburského. Stali se rodiči Arnošta II., vévody sasko-altenburského, posledního vládnoucího představitele Saska-Altenburska.\n\nJiří nahradil svého otce jako vévoda sasko-meiningenský 20. září 1866, kdy byl Bernhard donucen abdikovat po porážce Rakouska v Prusko-rakouské válce. Na rozdíl od svého otce zůstal Jiří během války loajální vůči Prusům a byl odměněn pozicí generálporučíka pruské armády. Během prusko-francouzské války vedl Jiří dva pluky vojáků z Meiningenu a vedl si úspěšně v bitvě u Froeschweileru. Poté bojoval téměř v každé bitvě této války. Jiří byl členem štábu císaře Viléma I, když vstoupil do Paříže a zůstal jeho blízkým přítelem až do císařovy smrti v roce 1888.\n\nPo prusko-francouzské válce se Jiří věnoval divadlu. Byl jedním z největších intelektuálů z řad vyšší šlechty v obodobí Německého císařství. Zvláště známý je kvůli založení a podpoře Meiningenského divadelního souboru pro jeho dvorní divadlo. Díky svým znalostem z dějin umění a kreslířským dovednostem navrhoval velmi detailní, historicky přesné kulisy, kostýmy a rekvizity. Kromě toho se stal vynikajícím choreografem velkých davových scén, které ohromily diváky v celé Evropě. Se svým souborem procestoval Evropu a měl hluboký vliv na divadelní produkce napříč kontinentem. Není pochyb o tom, že v tomto období se vyvinula role režiséra jako samostatného činitele, který hru pozoroval, řídil a byl zodpovědný za celkové pojetí, interpretaci, styl a detail divadelního představení. Meiningenský soubor od počátku do 30. let 19. století pod vedením Jiřího II. a Ludwiga Chronegka se vyvinul v divadelní společnost zbavenou systému manažerů a hereckých hvězd. Jejich režie se soustředila na realistické herectví a inscenování. Zpočátku šlo o stálý soubor kamenného dvorního divadla, ale od roku 1874 se stal souborem převážně zájezdním, který sklízel úspěchy na evropských turné.\n\nV článku pro \"Deutsche Bühne \"vévoda Jiří nastínil své režisérské principyː nejdůležitější bylo vytvoření jevištního obrazu (vizuální efekt vytvořený syntézou herců s kulisami a rekvizitami), historická přesnost v mizanscénách, herecký styl, který používá přesné pohybové a vokální imitace, použití autentickách kostýmů pro dané období a přesné plánování a choreografie skupinových a davových scén.\n\nPůvodním cílem Meiningenského souboru bylo vytvořit historicky co nejpřesnější mise en scéne. Meiningenští se snažili vytvořit iluzi přírodních prostor na jevišti. Vévoda Jiří kladl důraz především na vytvoření přirozené iluzorní atmosféry pro herce. Chronegk a vévoda připravovali režijní nákresy a diagramy znázorňující herce a jejich pohyby v dobovém oblečení, aby se dosáhlo co nejpřirozenějšího dojmu pro diváka. Meiningenská režijní práce ovlivnila řadu dramatiků jako např. Henrika Ibsena, herců jako Henry Irvinga a režisérů jako byli André Antoine nebo Konstantin Sergejevič Stanislavskij.\n\nRealistické pojetí poskytovalo Meiningenskému souboru prostředky, kterými divadelní umělec vytváří iluzi každodenního života. Umění mělo podle tohoto konceptu napodobovat vědu a zobrazovat život \"takový, jaký je\" bez dalšího komentáře, interpretace a strukturování známé z tehdy rozšířené pièce bien faite. Vévoda věřil, že téměř živoucí reality se na jevišti dosáhne pečlivým studiem hry a detailní režií. Jeho hlavním příspěvkem divadelnímu umění nebylo jen použití realistických kulis a kostýmů, ale i to, jak se snažil integrovat herce do mizanscény. Použití historicky přesného kostýmu mělo pomoci herci hrát ve stylu, který odpovídal jednotě s ostatními prvky scény. Požadoval, aby všichni herci byli na většině zkoušek a pečlivě promýšlel i pohyby a činnost každého jedince v davových scénách. Od jednotlivých členů davu se stejně jako od představitelů hlavních rolí očekávalo, že svůj výkon přizpůsobí charakteru události zachycené na jevišti. Vévoda byl známý pro svůj skvělý zrak a paměť a často pracoval bez scénáře, čistě z hlavy a že využíval běžce, který sděloval jeho nápady asistentu Chronegkovi. Protože v letech 1874 až 1890 soubor intenzivně cestoval, ovlivnila meiningenská incenační metoda celý divadelní svět. Jiří II. bývá považován prvního moderního režiséra.\n\nVévoda byl také patronem jednoho z předních evropských orchestrů, Meiningenského dvorního orchestru. Orchestr dosáhl zvláštního uznání poté, co pro něj v roce 1880 vévoda najal dirigenta Hanse von Bülow. Bülow zavedl přísné zkušební metody a s vévodovým svolením najal osm hudebníků, čímž zvýšil počet členů orchestru na 44. Bülow nabídl orchestr ke zkoušení Johannesu Brahmsovi, který s ním nazkoušel svůj Druhý klavírní koncert a Třetí symfonii a uvedl premiéru Čtvrté symfonie, kterou sám oddirigoval. Spor Bülowa s Brahmse o tom, kdo bude dirigovat premiéru Čtvrté symfonie ve Frankfurtu vedl Bülowa k rezignaci (Brahms ho předešel a provedl symfonii s místním orchestrem). Na Bülowovo místo nastoupil jeho tehdy dvacetiletý asistent Richard Strauss, který po měsíci rezignoval, a pak Fritz Steinbach. Steinbach byl milovníkem Brahmse, a uspořádal Brahmsův festival v Meiningenu v letech 1895 a 1897 za účasti skladatele. Privátní koncert nacvičil s orchestrem Brahms v roce 1891, aby vyzdvihl umění prvního klarinetisty, Richarda Muhlfelda; Brahms pak pro Muhlfeld složil Klarinetové trio, Klarinetové kvinteto a dvě klarinetové sonáty. V roce 1897 nechal vévoda v meiningenské anglické zahradě vytvořit Brahmsův památník od Adolfa von Hildebranda.\n\nVe stáří trpěl Jiří II. akutní hluchotou a odešel z aktivního života. Rád lovil a cestoval, byl sběratelem starožitností a rukopisů. Zemřel 25. června 1914 v Bad Wildungen, následován svým nejstarším synem Bernhardem. Je pohřben na hřbitově v Meiningenu (Parkfriedhof) vedle své třetí ženy.\n\nJiří se poprvé oženil s princeznou Šarlotou Pruskou v Charlottenburgu dne 18. května 1850. Šarlota byla nejstarší dcerou Albrechta Pruského a Marianny Oranžské a vnučkou Fridricha Viléma III. Pruského a Viléma I. Nizozemského.\n\nMěli čtyři děti:\nByl to sňatek z lásky, sňatek následoval krátce po zásnubách. Mezi svatebními dary byla opulentní stará vila na břehu jezera Como od matky Marianny, která na počest své nové majitelky získala jméno \"Villa Carlotta\". Následujících pět let strávili manželé v Berlíně a Postupimi, ale před narozením dětí se vždy vrátili se do Meiningenu.\n\n27. ledna 1855 zemřel jejich druhý syn Jiří. Šarlota jej následovala o dva měsíce, umírá při porodu syna, který nepřežil první den svého života. Mladý princ Jiří je trojí smrtí svých nejbližších hluboce zasažen. Jedenáct let po Šarlotině smrti, v roce 1866, se Jiří stal vévodou sasko-meiningenským.\n\nJiří nebyl vdovcem dlouho, chtěl najít novou matku pro své dvě malé děti. Na cestě do Itálie potkal svou sestřenici z druhého kolene princeznu Feodoru Hohenlohe-Langenburskou a ihned se zasnoubili. Feodora byla neteří královny Viktorie, dcerou Victoriiny nevlastní sestry princezny Feodory Leiningenské a jejího manžela Arnošta I., prince Hohenlohe-Langenburgského. 23. října 1858 se snoubenci vzali v Langenburgu.\n\nJiří a Feodora měli tři syny:\nJejich manželství nebylo šťastné. Jiří se nikdy nesmířil s Šarlotinou smrtí a Feodora se k němu povahově nehodila. Neměla žádné intelektuální ani umělecké vědomosti; ještě horší bylo, že neměla zájem se jakkoli rozvíjet. Přesto se Jiří snažil ji vzdělávat, zejména v umění a historii. Po smrti třetího syna Feodora opouštěla Meiningen tak často, jak to bylo jen možné. V roce 1866 se stala vévodkyní sasko-meiningenskou.\n\nV lednu 1872 Feodora onemocněla spálou a následující měsíc zemřela. I přes mnohé rozdíly mezi manželi, ji Jiří měl stále rád a její nemoc jej velmi rozrušila; dvakrát denně psal telegramy jejím rodičům.\n\nPotřetí se vévoda oženil v Liebensteinu 18. března 1873 s Ellen Franzovou, bývalou herečkou. Šlo o morganatický svazek. Krátce před sňatkem byla titulovaná jako Helena, \"baronka von Holdburg\".\n\nNerovný svazek velmi rozhněval císaře Viléma, pravděpodobně i proto, že Jiřího první žena byla jeho vnučkou. Jiří byl naopak velmi nevrlý, když někdo dával jeho ženě najevo, že jej není hodna. Jedním z takových byl i Jiřího otec ex-vévoda Bernhard, ale také někteří úředníci a ministři, kteří na protest rezignovali na své úřady. Mezi obyčejnými lidmi se pár naopak těšil velké oblibě. Ellen se intenzivně angažovala v Jiřího divadelních aktivitách.\n\nPár neměl žádné děti.\n\n"}
{"id": "1260815", "url": "https://cs.wikipedia.org/wiki?curid=1260815", "title": "Čestná stráž prezidenta Slovenské republiky", "text": "Čestná stráž prezidenta Slovenské republiky\n\nČestná stráž prezidenta Slovenské republiky ( ) je útvar Ozbrojených sil Slovenské republiky. Jeho \"„dominantní úkolem je reprezentace prezidenta Slovenské republiky, ozbrojených sil Slovenské republiky a Slovenské republiky“\". Útvar poskytuje vojenské pocty při návštěvách prezidenta a v čase válečného nebo nouzového stavu zajišťuje ochranu prezidenta a jeho sídla. Velitelem Čestné stráže je od roku 2010 plk. Ing. Miroslav Ištván. Nadřazenou jednotkou je Vojenská kancelář prezidenta Slovenské republiky.\n\nČestné hlídání se provádí po celou dobu přítomnosti prezidenta v prezidentském paláci, zpravidla v pracovních dnech od 8.00 do 18.00. Střídání strážných se koná každých 60 minut, každou celou hodinu. Hlavní střídání stráží se koná v pracovní dny ve 12.00 hodin. Útvar je podřízen náčelníku Vojenské kanceláře prezidenta SR. Personální stav zaměstnanců a vojáků vojenské kanceláře, jejich rozmístění a členění určuje prezident. Vojáci a zaměstnanci vojenské kanceláře nejsou personálně začleněni do Kanceláře prezidenta.\n\nK přijetí do útvaru Čestné stráže prezidenta Slovenské republiky platí podmínky přijetí do Ozbrojených sil a podmínky výšky mezi 182 a 187 cm, absence potřeby brýlí, kosmetických vad na obličeji a viditelného tetování.\n\nPrvní čestná jednotka, 318. hlídací prapor, byla v Bratislavě zřízena na základě rozkazu Ministerstva národní obrany ze dne 27. října 1968. Kromě čestné stráže prováděla i strážní službu v posádkách a vojenské pohřby. Po vzniku Slovenska byl prapor transformován na \"Pluk hradní a čestné stráže\". Jeden z praporů vykonával prezidentskou čestnou stráž, druhý prapor poskytoval protokolární služby pro dalších vysoké ústavní a vojenské představitele. Prapor Hradní stráže oficiálně vznikl 1. března 1993. Od 2. března 1993 své úkoly vykonával na Bratislavském hradě, od 2. července toho roku v nových uniformách. Působiště praporu se přesunulo do Primaciálního paláce k 24. listopadu 1993 a od 30. září 1996 do nynějšího Prezidentského paláce. K 1. srpnu 2001 vznikl samostatný útvar Čestné stráže prezidenta Slovenské republiky.\n\nHistorická uniforma Čestné stráže se při hlídání využívá od 16. června 2003. Uniforma vychází z uniformy slovenských dobrovolníků z roku 1848, její barevnost ze slovenské trikolory. Uniforma také obsahuje prvky slovenské lidové tvorby: klobouk s perem a šňůrové ornamenty. Vojenské hodnosti nositelů jsou označeny červenými výložkami. Důstojníci jsou odlišeni \"„kurýrními taškami s výšivkou národního symbolu“\". Uniformu navrhly Ľubica Jarjabková a Helena Jurikovičová. Nejnovější druh slavnostní uniformy, používané při oficiálních akcích byl zaveden v roce 2008. Používá se v jarní, letní, zimní a slavnostní verzi. Střih uniformy je založen na civilním oděvu. Barevnost návrhu Heleny Jurkovičové vychází z modré a šedé, které byly v roce 1848 na základě slovenského kroje koncipované jako slovenské barvy.\n\nDůstojníci Čestné stráže jsou vyzbrojeni šavlí dlouhou 985 mm. Čepel je z ušlechtilé oceli, pochva ze smrkového dřeva potaženého kůží. Mužstvo je při zvláštních příležitostech vyzbrojené křesadlovou puškou s hlavní dlouhou 1080 mm. Útvar také používá samonabíjecí pušku vzoru 52 a pušku vzoru 52/57, obě československé výroby.\n\nV srpnu 2012 se na čestnou stráž zvedla vlna kritiky když na oslavách Slovenského národního povstání v Banské Bystrici podle vyjádření tisku „hopsala“ do rytmu písniček, jejichž anglický text obsahuje vulgarismy. Stráž při oslavách použila „They Don't Care About Us“ od Michaela Jacksona či hit DJ Antoine „Welcome to St. Tropez“. Mluvčí prezidenta, Marek Trubač, se vyjádřil, že účelem použití této hudby byl „fakt, aby bylo vystoupení atraktivní pro mladší generaci“.\n\n\n"}
{"id": "1260816", "url": "https://cs.wikipedia.org/wiki?curid=1260816", "title": "Kaple svaté Kateřiny (Dvorce)", "text": "Kaple svaté Kateřiny (Dvorce)\n\nKaple svaté Kateřiny je hřbitovní kaple ve Dvorcích vystavěná luterány asi v roce 1530. Byla v roce 1996 prohlášená kulturní památkou ČR. Nachází se v nadmořské výšce 553 m.\n\nJednolodní plochostropá kaple. V průčelí kaple je předstupující hranolová věž. Sakristie pravoúhlá, kněžiště odsazené polygonální. V interiéru se nacházejí kamenné náhrobníky a oltář z farního kostela sv. Jiljí, který byl sem přemístěn v roce 1897. Kaple se dochovala v původním stavu mimo omítky a střešní krytinu. \n"}
{"id": "1260818", "url": "https://cs.wikipedia.org/wiki?curid=1260818", "title": "Jean-Jacques-Régis de Cambacérès", "text": "Jean-Jacques-Régis de Cambacérès\n\nJean-Jacques-Régis de Cambacérès (18. října 1753 Montpellier – 8. března 1824 Paříž) byl francouzský právník a politik, jeden z autorů zákoníku Code civil a v letech 1799 až 1804 konzul.\n\nNarodil se jako syn Jeana-Antoina Cambacérese, který působil jako finanční poradce a rada na úředním dvoře v Montplellieru. Pocházel z rodu, který byl za své působení ve státních službách povýšen do šlechtického stavu (noblesse de robe), jeho bratr Étienne Hubert de Cambacérès se stal rouenským arcibiskupem. Vystudoval práva na Montpellierské univerzitě, pracoval jako advokát a později na montpellierské radnici jako člen Cour de Comptes. \n\nV roce 1792 se stal poslancem Národního konventu. Patřil k umírněné skupině zvané \"Bažina\", hlasoval proti popravě Ludvíka XVI. Roku 1793 byl jmenován do čela legislativní komise která měla za úkol revidovat a ucelit všechny francouzské zákony do jedné sbírky zákonů. Roku 1794 po svržení Robespierra a jeho spojenců, vypracoval provolání k národům a podílel se na uzavření mírové dohody se Španělskem a Portugalskem. Roku 1795 se stal se členem Výboru pro všeobecnou bezpečnost a Rady pěti set, podílel se na tvorbě zákonů i na diplomatických jednáních se sousedy Francie. Roku 1796 byl zvolen předsedou rady pěti set. Následující rok vypracoval konečnou sbírku Francouzských zákonů ale po nepokojích v Paříži byl donucen rezignovat z místa předsedy rady pěti set. V roce 1799 byl jmenován ministrem spravedlnosti, brzy poté se však podílel na státním převratu proti direktoriu a stal spolu s Napoleonem Bonaparte a Charlesem-Françoisem Lebrunem členem vládnoucího triumvirátu konzulů, roku 1804 podpořil Napoleonovu císařskou korunovaci. Byl jmenován arcikancléřem (Napoleonovým zástupcem) a předsedou senátu, následně mu byl mezi prvními udělen Řádu čestné legie. Značně se podílel na vypracování občanského zákoníku a později pro Napoleona vypracoval několik dalších zákoníků. V letech 1808 až 1814 byl držitelem titulu parmského vévody. Když byl Napoleon mimo Francii, zastupoval ho ve vládě říši. Ve vládě stodenního císařství zastával funkce předsedy Horní komory a ministra spravedlnosti. Po bitvě u Waterloo byl zbaven křesla ve Francouzské akademii a donucen odejít do exilu v Bruselu, protože však nepatřil k hlavním odpůrcům Bourbonů, byl mu během jejich restaurace povolen (v roce 1818) návrat do Paříže, kde zemřel roku 1824 a byl pochován na hřbitově Père-Lachaise.\n\nCambacérès se hlásil ke svobodnému zednářství, roku 1806 se stal velmistrem lóže Grand Orient de France. Neskrýval svoji homosexuální orientaci, přezdívalo se mu \"Tante turlurette\". Roku 1999 byla založena organizace Les Enfants de Cambacérès, jejíž název připomíná Cambacérèsovy zásluhy na dekriminalizaci homosexuality ve Francii. \n\n\n"}
{"id": "1260822", "url": "https://cs.wikipedia.org/wiki?curid=1260822", "title": "Sea Wolf", "text": "Sea Wolf\n\nSea Wolf je námořní protiletadlový raketový komplet krátkého dosahu vyvinutý zbrojovkou British Aircraft Corporation (BAC, později British Aerospace a následně MBDA). Slouží zejména k bodové obraně válečných lodí proti útokům protilodních střel. Royal Navy střelu zavedlo roku 1979. Zahraničními uživateli střely jsou Brazílie, Chile, Indonésie a Malajsie. Jejím nástupcem se stane nová střela Sea Captor.\n\nPrvní koncepční práce související se střelami Sea Wolf byly zahájeny roku 1962. Střela byla vyvinuta zbrojovkou BAC jako náhrada řízených střel Sea Cat, schopná ničit cíle letící nadzvukovou rychlostí. Do služby byla zavedena roku 1979.\n\n\n\n\n\n\n\n\nVe falklandské válce byla nasazena celkem tři plavidla vyzbrojená střelami Sea Wolf – fregata typu 12I \"Leander\" HMS \"Andromeda\" a dvojice fregat typu 22 \"Broadsword\" HMS \"Brilliant\" a HMS \"Broadsword\". Tato plavidla zejména doprovázela britské letadlové lodě a torpédoborce nesoucí střely Sea Dart zajišťující prostorovou obranu. Střely Sea Wolf se ve válce poměrně osvědčily a oficiálně sestřelily celkem pět argentinských letounů (z toho dva pravděpodobně). Známa je akce ze 12. května 1982, kdy se fregata \"Brilliant\" svými střelami Sea Wolf bránila útoku čtyř argentinských letounů A-4 Skyhawk, přičemž dva sestřelila a třetí se zřítil při pokusu o únik.\n\n\n\n\n\n\n"}
{"id": "1260823", "url": "https://cs.wikipedia.org/wiki?curid=1260823", "title": "Cušima (Aiči)", "text": "Cušima (Aiči)\n\nCušima (, \"Cušima-ši\") je japonské město, které se nachází na západě prefektury Aiči. V období Kamakura vzniklo jako Cušima-minato (津島湊 - přístav Cušima), zastávka při putování mezi provinciemi Owari a Ise při cestě přes trojici aluviálních řek Kisosansen - Kiso, Ibi a Nagara. V období Muromači se stalo takzvaným monzenmači - doslova městys před bránou [do chrámu nebo svatyně] při Cušimské svatyni.\n\nCušima leží v aluviální nížině Nobi, vytvořené trojicí řek Kisosansen, od jejich nynějšího toku východně (při levém břehu řeky Kiso) a na západ od velkoměsta Nagoja. Městem protéká řeka Nikkó (日光川) a méně významné říčky Šinbori (新堀川), Zentagawa (善太川) a Mukuigawa (目比川). Na západě sousedí s městem Aisai (愛西), na východě s městem Ama (あま) a městysem Kanie-čó (蟹江町) na jihovýchodě, v okrese Ama (海部).\n\nPrůměrné teploty v zimě se pohybují mezi 0 - 10°C s občasným sněžením. Východoazijské období dešťů připadá na červen. Léto bývá horké a vlhké, s občasnými tajfuny (ve 20. století největší škody napáchal Tajfun Vera (伊勢湾台風 [Ise-wan Taifú]) v září 1959, doprovázený záplavami). Průměrné letní teploty se pohybují kolem 30 °C.\n\nV Cušimě působí:\n\nVe městě jsou 2 nemocnice, kulturní středisko, městská knihovna, 3 dětské/výchovné ústavy, 8 pošt. Hlavní poštou je Cušima júbinkjoku, v pomístní části Macubara-čó, její poštovní směrovací číslo je 〒496-8799. Působí od roku 1872.\n\n"}
{"id": "1260825", "url": "https://cs.wikipedia.org/wiki?curid=1260825", "title": "Kostel Narození Panny Marie (Záchlumí)", "text": "Kostel Narození Panny Marie (Záchlumí)\n\nKostel Narození Panny Marie v Záchlumí na Tachovsku je v historických záznamech poprvé zmíněn již koncem 14. století. Je chráněn jako kulturní památka České republiky.\n\nKostel je poprvé zmiňován spolu se vsí v roce 1377. Na přelomu 17. a 18. století byl z rozhodnutí hraběnky Zuzany Antonie z Vrtby barokně přestavěn. V roce 1828 k němu byla přistavěna věž. \n\nVe 2. polovině 20. století kostel velice zchátral. Míval cibulovitou báň, v roce 1996 však musela být snesena. V roce 2007 obec a církev zahájily rekonstrukci kostela. Loď a presbytář získaly novou střechu. Zatím nebyla opravena fasáda, kostel je také zdevastovaný uvnitř. \n\n"}
{"id": "1260827", "url": "https://cs.wikipedia.org/wiki?curid=1260827", "title": "Přírodní rezervace Sichote-Aliň", "text": "Přírodní rezervace Sichote-Aliň\n\nPřírodní rezervace Sichote-Aliň, rusky Сихотэ-Алинский заповедник, celým oficiálním jménem Сихотэ-Алинский государственный природный биосферный заповедник имени К. Г. Абрамова (Sichote-Aliňská státní přírodní biosférická rezervace K. G. Abramova) je biosférická rezervace v Přímořském kraji v Rusku. V současné době je rezervace nejvhodnějším místem k pozorování tygra ussurijského.\n\nV roce 2001 byla oblast zařazena na seznam Světového dědictví UNESCO jako „území, které obsahuje nejdůležitější a nejvýznamnější přírodní biotopy klíčové pro zachování místní biologické rozmanitosti, včetně takových biotopů, kde se nachází ohrožené druhy rostlin a živočichů výjimečné světové hodnoty z hlediska vědy a ochrany přírody“ (kritérium x).\n\nRezervace byla založena 10. 2. 1935 na ploše 1 milion hektarů (10 000 km²) s ochrannou zónou dalších 700 000 ha (7000 km²). Ředitelem byl ustanoven zoolog Konstantin Georgijevič Abramov, pod jehož vedením bylo odvedeno ohromné množství práce při ochraně a čištění rezervace od pytláků a lesozpracovatelských společností, byly také právně ustanoveny konkrétní hranice rezervace. V roce 1944 byla plocha rezervace rozšířena na 1,8 milionu hektarů, již bez ochranné zóny. V roce 1951, v době masivního rušení a zmenšování rezervací, však byla chráněná plocha zredukována na pouhých 100 000 hektarů. V roce 1961, na naléhání vědců, bylo území rezervace znovu rozšířeno na 310 000 hektarů. Dnešní rozloha hlavní části rezervace činí 397 400 hektarů (3974 km²), celková plocha pak 401 600 hektarů (4016 km²). Ochranné zóny zahrnují dalších 67 660 hektarů (676,6 km²). Od roku 2006 nese rezervace v oficiálním názvu jméno jednoho ze svých zakladatelů a prvního ředitele, K. G. Abramova.\n\nRezervace se nachází v centrální a východní části pohoří Sichote-Aliň, na území tří rajónů ruského Přímořského kraje.\n\nÚzemí rezervace se táhne od skalnatého pobřeží Japonského moře 93 km hluboko do vnitrozemí, přičemž zahrnuje jak západní, tak východní úbočí centrální části pohoří Sichote-Aliň. Do rezervace spadá i zhruba 2900 hektarů (29 km²) mořské plochy.\n\nNa území rezervace bylo zdokumentováno 1149 druhů vyšších rostlin, 121 druhů mechorostů, 398 druhů lišejníků, 670 druhů řas, 537 druhů hub, 63 druhů savců, 342 druhů ptáků, 8 druhů plazů, 5 druhů obojživelníků, 32 druhů ryb, 334 druhů mořských bezobratlých a asi 3500 druhů hmyzu.\n\nKvětena rezervace má mandžusko-ochotský charakter s převahou mandžuských druhů. Fauna má rovněž smíšený charakter.\n\nTypické živočišné druhy: tygr ussurijský (\"Panthera tigris ssp. altaica\"), kočka krátkouchá (\"Prionailurus bengalensis ssp. euptilurus\"), medvěd hnědý (\"Ursus arctos\"), medvěd ušatý (\"Ursus thibetanus\"), sobol asijský (\"Martes zibellina\"), charza žlutohrdlá (\"Martes flavigula\"), kolonok (\"Mustela sibirica\"), prase divoké (\"Sus scrofa\"), kabar pižmový (\"Moschus moschiferus\"), goral východní (\"Naemorhedus caudatus\"), jelen sika Dybowského (\"Cervus nippon hortulorum\"), srnec sibiřský (\"Capreolus pygargus\"), kormorán japonský (\"Phalacrocorax capillatus\"), morčák šupinatý (\"Mergus squamatus\"), kachnička mandarinská (\"Aix galericulata\"), sýkora babka (\"Poecile palustris\"), ořešník kropenatý (\"Nucifraga caryocatactes\"), brhlík lesní (\"Sitta europaea\"), jeřábek lesní (\"Bonasa bonasia\"), tetřívek sibiřský (\"Dendragapus falcipennis\"), výr Blakistonův (\"Bubo blakistoni\"), orlovec říční (\"Pandion haliaetus\"), orel horský (\"Spizaetus nipalensis\"), orel mořský (\"Haliaeetus albicilla\"), orel východní (\"Haliaeetus pelagicus\"), čáp černý (\"Ciconia nigra\").\n\nNásledující seznam obsahuje druhy uvedené v Červené knize Ruské federace nebo na Červeném seznamu IUCN.\n\n\n\n\n\n"}
{"id": "1260830", "url": "https://cs.wikipedia.org/wiki?curid=1260830", "title": "Karel Maxmilián Thurn-Valsássina", "text": "Karel Maxmilián Thurn-Valsássina\n\nKarel Maxmilián hrabě z Thurn-Valsássiny (15. října 1643 – 8. června 1716) byl šlechtic z původně italského rodu Thurnů. Po rodičích vlastnil statky na Vysočině a dosáhl vysokých postů v Čechách a na Moravě, nakonec zastával hodnosti u císařského dvora. Byl rytířem Řádu zlatého rouna.\n\nNarodil se jako nejmladší syn Jana Matyáše Thurn-Valsássiny a jeho druhé manželky Maxmiliány z Lichtenštejna, dcery knížete Gundakara z Lichtenštejna. I když patřil k méně významné linii rodu Thurnů, díky spříznění s knížecím rodu Lichtenštejnů a maršálem Louisem Raduitem de Souches dosáhl vysokých úřadů v Českém království, na Moravě a nakonec i u dvora. V roce 1685 byl jmenován říšským dvorským radou a v letech 1686–1693 byl místokancléřem Českého království se sídlem ve Vídni, mezitím se stal císařským komořím a tajným radou. Kvůli intrikám mocnějších rodin (Černínové z Chudenic) musel v roce 1693 odejít z Vídně a později byl nejvyšším komorníkem a nejvyšším zemským sudím na Moravě.\n\nV letech 1701–1704 byl moravským zemským hejtmanem, jeho působení na Moravě ale není nijak významné, protože stále usiloval o návrat ke dvoru. To se mu nakonec podařilo a v letech 1704–1711 byl nejvyšším hofmistrem císařovny Eleonory. Po smrti Josefa I. musel sice tento post uvolnit, ale v roce 1712 obdržel Řád zlatého rouna.\n\nNa Jihlavsku vlastnil nevelké statky Želetava, Bítovánky a Krasonice se sídelním zámkem v Krasonicích, v roce 1687 koupil dům ve Vídni na Himmelpfortgasse. Poblíž Krasonic na vrchu Humberk nechal v roce 1664 postavit z vděčnosti za vyléčení oční choroby poutní kapli Narození Panny Marie. V roce 1691 se stal spoludědicem zemřelé hraběnky Zuzany z Ditrichštejna, která čtyřem dědicům odkázala panství Malenovice, domy v Uherském Hradišti, v Olomouci a vinice na Hodonínsku. Společné vlastnictví čtyř dědiců, kteří nebyli v příbuzenském vztahu, však nebylo udržitelné a proto bylo již v následujícím roce prodáno za 80 000 zlatých. Později podporoval dominikánský klášter ve Znojmě, kde pobýval po dobu výkonu svých státních úřadů na Moravě. Ve znojemském kostele Nalezení sv. Kříže je také pohřben.\n\nJeho manželkou byla Anna Dorothea de Souches (1653–1724), dcera polního maršála a hrdiny obrany Brna proti Švédům hraběte Louise Raduita de Souches. Měli spolu třináct dětí, šest z nich ale zemřelo v dětství. Dospělosti se dožili synové Antonín Maria (1679–1749), který zastával funkce u dvora, Jan Křtitel Matyáš (1681–1746), olomoucký kanovník a sběratel, a František Oldřich (1691–1741), císařský generál.\n\n\n"}
{"id": "1260831", "url": "https://cs.wikipedia.org/wiki?curid=1260831", "title": "František Josef z Oppersdorfu", "text": "František Josef z Oppersdorfu\n\nFrantišek Josef hrabě z Oppersdorfu, svobodný pán z Dubu a Frýdštejna (22. září 1660 Brno – 23. května 1714 Paskov) byl moravský šlechtic z rodu Oppersdorfů. Zastával funkce ve správě moravských krajů a slezských knížectví, nakonec byl zemským hejtmanem na Moravě (1704–1714).\n\nNarodil se v Brně jako druhorozený syn Bedřicha Leopolda z Oppersdorfu (†1699) a jeho první manželky Anny Heleny Jakardovské ze Sudic (†1661). Druhá manželka Bedřicha Leopolda Marie Eleonora (1623–1687) byla sestrou významného dvořana a státníka knížete Ferdinanda z Ditrichštejna, což přineslo jistý vliv i jejím nevlastním synům, i když dlouhou dobu byl vztah mezi Ditrichštejny a Oppersdorfy velmi vlažný. František Josef získal čestné hodnosti císařského komorníka a říšského dvorského rady, poté zastával funkce olomouckého a přerovského krajského hejtmana. V letech 1702–1714 byl hejtmanem ve Svídnicku a nakonec v letech 1704–1714 zemským hejtmanem na Moravě, byl též jmenován tajným radou. \n\nPo otci zdědil panství Paskov se zámkem a dům v Olomouci na Horním náměstí (Edelmannův palác). Na paskovském panství založil vesnici Oppersdorf (nyní Oprechtice, součást Paskova) a snažil se zvýšit výnosy, panství se přesto dále zadlužovalo. Paskovský zámek byl tehdy honosným a bohatě vybaveným sídlem doplněným zahradou a parkem se sochařskou výzdobou. Po jeho smrti byl Paskov prodán v dražbě (1717), poté i Edelmannův palác v Olomouci (1719). Od roku 1700 byl František Josef ženatý s hraběnkou Annou Marií Henckelovou z Donnersmarcku (1677–1739), manželství zůstalo bez potomstva.\n\n"}
{"id": "1260832", "url": "https://cs.wikipedia.org/wiki?curid=1260832", "title": "František Josef Heissler", "text": "František Josef Heissler\n\nFrantišek Josef hrabě Heissler z Heitersheimu († 12. července 1753) byl německý šlechtic usazený na Moravě, kde se prosadil v zemské správě a nakonec byl moravským zemským hejtmanem (1748–1753). Zemřel poslední svého rodu a moravské statky prodal ještě před smrtí. \n\nByl starším synem polního maršála Donáta Heisslera z Heitersheimu (1648–1696), který se vyznamenal v tureckých válkách a zemřel v Uhrách na následky zranění. František Josef po něm zdědil statky na Moravě (Uherčice, Písečné), v Uhrách (Ráckeve) a domy v Brně a ve Vídni. Po dobu jeho nezletilosti spravovala majetek matka Barbara Marie, rozená z Rottalu, která jeho část prodala. Po dosažení zletilosti převzal Uherčice, kde pokračoval v umělecké výzdobě započaté otcem, v letech 1702–1718 navíc vlastnil nedaleké Chvalkovice. \n\nUplatnil se v moravské zemské správě a od roku 1730 byl přísedícím zemského práva a v letech 1738–1748 byl na Moravě nejvyšším zemským sudím. Mezitím dosáhl také čestných hodností císařského komořího a tajného rady. Kariéru završil jako moravský zemský hejtman (1748–1753). V této funkci v roce 1748 na moravském zemském sněmu prosadil obrovské daňové zatížení země na deset let dopředu (1 800 000 zlatých ročně; tzv. \"decenální reces\"), podílel se také na reformách politické správy Marie Terezie. Jako moravský zemský hejtman byl iniciátorem stavby císařské silnice z Vídně do Prahy a přesně v její polovině v Rančířově u Jihlavy nechal postavit sochu sv. Josefa. Byl též mecenášem katolické církve a pro kostel sv. Antonína Paduánského v Dačicích nechal na vlastní náklady pořídit dva oltáře, na oltáři sv. Josefa je umístěn rodový erb Heisslerů. Finančně i naturáliemi podporoval také klášter ve Vratěníně.\nOženil se v Praze 29. května 1713 s hraběnkou Marií Annou Vratislavovou z Mitrovic (1691–1759), sestrou významného diplomata Františka Karla Vratislava z Mitrovic. Z jejich manželství pocházely čtyři dcery, ale žádný mužský potomek. Nejstarší dcera Marie Terezie byla manželkou hraběte Maxmiliána Mitrovského z Nemyšle, další dcery se provdaly za francouzské důstojníky ve službách habsburské monarchie. Po smrti mladšího bratra Bernarda prodal František Josef statky na Moravě (1731) a zemřel jako poslední mužský potomek rodu. Manžel Marie Judity Heisslerové, generálmajor Jean-Baptiste de Joyeuse (1699-1765), požádal o šlechtický titul v habsburské monarchii, mimo jiné s odkazem na příbuzenskou vazbu k vymřelému rodu Heisslerů. V roce 1754 získal titul hraběte i inkolát na Moravě. \n"}
{"id": "1260833", "url": "https://cs.wikipedia.org/wiki?curid=1260833", "title": "Miroslav Vodrážka", "text": "Miroslav Vodrážka\n\nMiroslav Vodrážka (* 13. září 1954 Praha) je český publicista, filozof, undergroundový hudebník a herec, někdy vystupující též pod jménem Mirka Vodrážková.\n\nV roce 1977, v období po vzniku Charty 77, veřejně vystoupil vyšplháním na sochu svatého Václava na Václavském náměstí, za což byl pro výtržnictví odsouzen k čtvrtroční nucené terapii a několika letům ochranného soudního dohledu. V 80. letech spoluorganizoval bytové semináře např. Egona Bondyho, Milana Balabána a Milana Machovce či konspirační schůzky mluvčích Charty 77.\n\nJiž od roku 1979, kdy byl zaměstnán jako tiskař v rozmnožovně, se spolupodílel na ilegálním vydávání undergroundového kulturního časopisu \"Vokno\". Po sametové revoluci do roku 1992 na redakční práci v obnoveném \"Vokně\" znovu navázal. Publikoval i v řadě dalších periodik.\n\nSvůj zájem dlouhodobě směřuje k otázkám feminismu. V letech 1991–1997 byl členem Nadace Gender Studies v Praze. \n\nVěnuje se alternativní hudbě, mimo jiné ve spolupráci se sopranistkou Helenou Zaoralovou či americkou zpěvačkou Laurie Amat. Vydal několik alb, např. v roce 2015 „hudební dokument“ z 80. let \"Underground Temple Story\". \n\nZaměstnán je v oddělení digitalizace archivních dokumentů Ústavu pro studium totalitních režimů. Je rovněž předsedou Nezávislé odborové organizace ÚSTR a členem Centra pro dokumentaci totalitních režimů.\n\nKnižně vydal například:\n\nV roce 2011 mu byla udělena Cena Václava Bendy.\n\n"}
{"id": "1260835", "url": "https://cs.wikipedia.org/wiki?curid=1260835", "title": "Česko-bavorský geopark", "text": "Česko-bavorský geopark\n\nČesko-bavorský geopark, německy Geopark Bayern-Böhmen (t.j. v překladu \"Geopark Bavorsko - Čechy\"), je geopark, který zahrnuje mimořádně geologicky cenná území v příhraničních oblastech na severovýchodě Bavorska ve Spolkové republice Německo a v Karlovarském a Plzeňském kraji České republiky. Jádrem bavorského Geoparku Bayern - Böhmen, který má status národního geoparku (\"Nationaler Geopark Bayern-Böhmen\"), jsou zemské okresy Bayreuth, Neustadt an der Waldnaab, Tirschenreuth a Wunsiedel im Fichtelgebirge v oblasti Smrčin (německy \"Fichtelgebirge\"). Zároveň je Geopark Bayern - Bóhmen, t. j. Česko - bavorský geopark, neformálním sdružením tří národních geoparků a celkové rozloze 7 771 km². Společně s bavorským geoparkem jsou součástí tohoto sdružení dva české národní geoparky - Geopark Egeria a Geopark GeoLoci. Společný management Česko-bavorského geoparku je založen na periodické rotaci zástupců všech tří subjektů.\n\nPočátky česko - bavorské spolupráce v této oblasti sahají do roku 2001, kdy pracovníci německého Geocentra, kteří se podíleli na výzkumném programu kontinentálního hlubinného vrtu (\"Kontinentales Tiefbohrprogramm der Bundesrepublik\" \"Deutschland\") u bavorského města Windischeschenbachu, oslovili české partnery.\n\nO dva roky později, dne 25. června 2003 bylo v Karlových Varech slavnostně podepsáno \"Společné prohlášení o podpoře Česko-Bavorského Geoparku\" hejtmany Karlovarského a Plzeňského kraje a zemskými rady čtyř bavorských okresů Neustadt, Tirschenreuth, Wunsiedel a Bayreuth.\n\nV dalších letech se činnost tří geoparků, které vznikly v této oblasti na obou stranách hranice, postupně rozvíjela. Jako první titul \"národní geopark\" získal v roce 2010 Geopark Egeria v Karlovarském kraji. O necelý rok později, v únoru 2011, obdržela obdobní titul bavorská část Geopark Bayern - Böhmen a v roce 2012 byl titul \"národní geopark\" udělen Geoparku GeoLoci, jenž působí na území tachovského okresu v Plzeňském kraji.\n\nZ právního hlediska je Česko - bavorský geopark neformální sdružení, které zahrnuje tři subjekty s odlišným typem organizace a financování a s rozdílnými vnitřními strukturami. Činnost Česko - bavorského geoparku je koordinována společnou pracovní skupinou, jejímž cílem je společný přístup k zásadním otázkám, včetně přípravy společných projektů i některých dílčích aktivit.\n\n"}
{"id": "1260843", "url": "https://cs.wikipedia.org/wiki?curid=1260843", "title": "Zbuzinka", "text": "Zbuzinka\n\nZbuzinka je zaniklá usedlost v Praze 7-Troji v ulici Nad Kazankou. Stála přibližně v místech č.p. 25.\n\nUsedlost Zbuzinka se nacházela na západním konci vinice U lisu, která patřila stejnojmenné usedlosti stojící uprostřed sjednocených vinic U lisu a Bouchalka. Roku 1895 ji koupila Anna Cardová-Lamblová (1836–1919) společně se svým synovcem Vladimírem Lamblem. Anna byla sestrou spoluzakladatele Pomologického ústavu v Popelářce Jana Baptisty Lambla, majitele usedlosti U lisu.\n\n"}
{"id": "1260849", "url": "https://cs.wikipedia.org/wiki?curid=1260849", "title": "Kambodžské královské letectvo", "text": "Kambodžské královské letectvo\n\nKambodžské královské letectvo () je letecká složka ozbrojených sil Kambodže. \n\nTabulka obsahuje přehled letecké techniky Kambodžského letectva podle Flightglobal.com.\n"}
{"id": "1260855", "url": "https://cs.wikipedia.org/wiki?curid=1260855", "title": "Eco-Nelson", "text": "Eco-Nelson\n\nEco-Nelson, od roku 2018 také CzECO Nelson (oficiálně dle ATS Nelson Structures), je polární stanice v Antarktidě na Nelsonově ostrově v souostroví Jižní Shetlandy. Stanice byla založena českým občanem Jaroslavem Pavlíčkem v prosinci 1988. Třicet let byla provozována jako jediná soukromá stanice v celé Antarktidě, než ji zakladatel v říjnu 2017 daroval Českému antarktickému nadačnímu fondu (ČANF). \n\nZa provoz stanice odpovídá její provozovatel, kterým je brněnská Masarykova univerzita (resp. Český antarktický vědecký program, který na univerzitě sídlí). Univerzita si stanici Eco-Nelson pronajala v roce 2018 na 99 let, s plánem realizace vědeckých aktivit. Bez předchozího společného souhlasu majitele a provozovatele nelze na stanici pobývat. Název stanice zůstal zachován minimálně až do ukončení rekonstrukce.\n\nStanice se nachází na 62°14'46,68<nowiki>'</nowiki>' j. š., 58°58'55,92<nowiki>'</nowiki>' z. d. na Nelsonově ostrově v souostroví Jižní Shetlandy. Ostrov se nachází zhruba 100 km od pobřeží Antarktického poloostrova. Stanice má z logistického hlediska velmi příznivou polohu, od sousedního ostrova Krále Jiřího, na kterém se nachází několik polárních stanic jiných států a letiště Aeródromo Teniente Rodolfo Marsh Martin, je Nelsonův ostrov oddělen pouze 400 metrů širokým průlivem. V průběhu sezóny jižního léta se lze na ostrov Krále Jiřího dostat letecky z chilského Punta Arenas.\n\nStanice se nachází v nezaledněné oáze na samém severním cípu ostrova. Plocha nezaledněné oázy je cca 4 km z celkové plochy 192 km. Povrch oázy má dramatický skalnatý reliéf a je pokryt vegetací. Základna se nachází několik desítek metrů od břehu, který je tvořen písčitou a kamenitou pláží, nedaleko se nachází bezpečné kotviště.\n\nPodnebí na ostrově je typicky oceánické, s relativně příznivým chodem teplot (v průběhu letní sezony teploty oscilují kolem 0 °C) a relativní vlhkostí vzduchu kolem 90 %, téměř neustálé jsou srážky v podobě mrholení, deště nebo sněhu. Roční úhrn srážek dosahuje 500 mm. V průběhu zimní sezony teploty klesají pod bod mrazu (absolutní minimum naměřené na Ostrově krále Jiřího je -28,5 °C) a oáza je pokryta cca 40 cm sněhu.\n\nMezi lednem a březnem 1987 pátrali Češi Jaroslav Pavlíček a Jan Pávek na březích Antarktidy po vhodné lokalitě ke zřízení stanice. K jejímu založení došlo na další výpravě, jíž se mezi prosincem 1988 a únorem 1989 s Pavlíčkem zúčastnili Jaroslav Fous, Miroslav Jakeš, Jiří Komárek provádějící algologický výzkum, Zdeněk Zamazal a Martin Kříž. Poslední dva jmenovaní se do května 1989 pokusili o zimování. Od prosince 1989 do února 1990 na stanici působili Petr Šlambora a Lubomír Kováčik. V roce 1990 pak první zimování (během léta na severní polokouli) uskutečnili Jaroslav Fous a Lubomír Kováčik. V první polovině 90. let do programu na stanici zasáhli ornitologově Petr Lumpe a Karel Weidinger, Mojmír Martínek, Martin Mykiska či Lubomír Ančinec. \n\nStanici od počátku tvořilo několik drobných staveb vybudovaných z různých materiálů. Většina měla kamennou podezdívku, na které stály baráčky s dřevěnými stěnami vyplněnými izolačním materiálem a obložené eternitem. Střecha většiny z nich byla také eternitová. Použitý eternit však neobsahoval azbest, což uváděla dokumentace výrobce a potvrdil i chemický rozbor přivezených vzorků v roce 2018. \n\nV době, kdy základnu provozoval Jaroslav Pavlíček, umožňoval pobyt v rámci výzkumu přežití a ekologického stylu života širší veřejnosti. Stanice mohla ubytovat až 12 osob. Zájemci necestovali jako běžní turisté; pobyt měl vždy pracovní charakter (na stanici bylo možné absolvovat náhradní vojenskou službu). Dobrovolníci nebyli za svou práci honorováni, naopak celý pobyt včetně dopravy si hradili z vlastních prostředků. Jednou z podmínek návštěvy bylo absolvování třídenního Pavlíčkova kurzu přežití: „Moře-řeka-ledovec“, který prověřil psychické a fyzické schopnosti účastníků. \n\nNa stanici pobývali také Tomáš Halík, Dagmar Havlová (manželka Ivana Havla), Karel a Martina Vlčkovi, Martin Vopěnka, Vilém Rudolf, Radek Černy, Jan Petrásek, nebo Marek Orko Vácha. Kytarista Lubomír Brabec zde uskutečnil vůbec nejjižnější koncert klasické hudby v historii, když hrál na lodi Greenpeace Arctic Sunrise u ostrova Nelson Island. Celý koncert byl zaznamenán japonskou televizí.\n\nV září 1992 na stanici přijel 41letý Miroslav Stuchlík z Mořiny a v lednu 1993 jej doplnil 21letý Kamil Suchánek ze Zlína. Oba se ztratili při přeplavbě Fildesova průlivu v květnu 1993. Zmizeli při zpáteční plavbě na kanoi z korejské stanice King Sejong, když pádlovali na 12 km vzdálený ostrov Nelson. Ruské a chilské pátrání skončilo objevem prázdné kanoe. O rok později byli polárníci prohlášeni podle chilských zákonů za nezvěstné. Jejich památník byl umístěn na sousedním ostrově Krále Jiřího. \n\nZlínský soud prohlásil již v roce 1993 Suchánka za mrtvého a čtyři roky poté byl prohlášen za mrtvého také Stuchlík. V prosinci 2003 berounská policejní hlídka zastavila při silniční kontrole automobil, v němž měl také cestovat Stuchlík. Podle vyjádření policisty jej následně poznala sestra s přesným určením tělesných znaků a totožnost potvrdil test DNA.\n\nV roce 2018 se provozovatelem stal Český antarktický vědecký program (anglický název \"Czech Antarctic Research Programme\", zkráceně \"CARP\") sídlící na brněnské Masarykově univerzitě. V první sezóně jižního léta po změně provozovatele, v únoru 2019), zde proběhl generální úklid ve spolupráci Masarykovy univerzity a Českého antarktického nadačního fondu (ČANF). Během této fáze bylo odvezeno více než 6 tun materiálu a byla doplněna povinná bezpečnostní výbava pro klasifikaci základny jako záchranný přístřešek (tzv. refugium). Přestože jsou budovy tvořící stanici ve stavu umožňujícím pouze provizorní používání, základna nyní splňuje všechny předpisy.\n\nČeský antarktický vědecký program garantuje jak provoz stanice v souladu a národním i mezinárodním právem, tak řádnou realizaci vědeckého výzkumu nejen českými vědci. Vědečtí pracovníci původní základnu využívají jako zázemí pro terénní práci až do doby dokončení zásadní přestavby stanice (povolení k rekonstrukci pro Masarykovu univerzitu vydalo Ministerstvo životního prostředí v roce 2018), jejíž termín závisí na finančních možnostech ČANF a CARP. Do své rekonstrukce plánované přibližně na polovinu druhé dekády 21. století je stanice schopna sloužit jako provizorní (přídavné) zázemí pro terénní vědecký stanový tábor do počtu 9 osob, ubytování uvnitř však není možné.\n\nOd roku 2018 se na stanici realizuje výzkum Český antarktický vědecký program; probíhá výzkum klimatologický (automatická meteostanice nainstalována v březnu 2018), ornitologický (ve spolupráci s Univerzitou Palackého Olomouc) a rostlinně-fyziologický. Plánováno je do programu zahrnout i geologii, geomorfologii, limnologii, paleontologii a glaciologii.\n"}
{"id": "1260865", "url": "https://cs.wikipedia.org/wiki?curid=1260865", "title": "Brána svatého Antonína", "text": "Brána svatého Antonína\n\nBrána svatého Antonína, katalánsky Portal de Sant Antoni, je brána v hradbách španělského města Tarragona. Jako součást opevnění je chráněnou památkou pod číslem IPAC 40070.\n\nNepochází z římského období, byla postavena až v roce 1737 v barokním stylu. Použitým materiálem byl kámen ze Savinosy, ozdoby jsou z bílého mramoru. Nad obloukem je erb Filipa V. Španělského, který po stranách drží dva lvi. Pod ním na svorníku je znak města. Po stranách brány jsou pilastry ve starořímském stylu s nápisy \"ESTA OBRA SE HIZO REINANDO ... MONA ... EL ...\" a \"SIENDO GOVERNADOR DESTA PLAZA DON JUAN DE PRADO AÑO 1737\".\n"}
{"id": "1260867", "url": "https://cs.wikipedia.org/wiki?curid=1260867", "title": "Silnice II/131", "text": "Silnice II/131\n\nSilnice II/131 je komunikací II. třídy v kraji Vysočina.\n\nTato silnice mezi sebou propojuje silnici II/348 s dálnicí D1 a silnicí II/602.\nZačíná na výjezdu ze silnice II/348 směrem k jihu, zhruba 2 km západně od okraje městyse Štoky. Prochází postupně obcemi Petrovice, Větrný Jeníkov, Šimanov, Zbilidy a končí zhruba 1 km jižně od obce Opatov napojením na silnici II/602. Délka silnice je zhruba 17 km. Nejbližší čerpací stanice je ve Štokách a v Dušejově.\n\nPoznámka: V tabulce uvedené vzdálenosti a nadmořské výšky jsou přibližné.\n\n"}
{"id": "1260868", "url": "https://cs.wikipedia.org/wiki?curid=1260868", "title": "Kostel svatého Jana Nepomuckého (Svoboda nad Úpou)", "text": "Kostel svatého Jana Nepomuckého (Svoboda nad Úpou)\n\nKostel svatého Jana Nepomuckého je římskokatolický, neorientovaný filiální, bývalý farní kostel ve Svobodě nad Úpou. Patří do farnosti Janské Lázně. Je chráněn od 22. 7. 1994 jako kulturní památka České republiky.\n\nNa místě současného kostela se od roku 1584 nacházel malý gotický husitský kostel zasvěcený sv. Adalbertovi (Vojtěchovi), který byl filiální k Mladým Bukům. Jeho kapacita byla nedostačující a někteří lidé museli stát i venku.\n\nSoučasný pozdně barokní kostel byl na stejném místě postaven z popudu knížete Josefa Adama ze Schwarzenbergu v letech 1777–1779 a byl zasvěcen sv. Janu Nepomuckému. Kostel měl původně dřevěnou zvonici, stojící samostatně na kopci, a od kostelních vrat k ní vedly dřevěné schody s dřevěným zastřešením. Roku 1836 byla zbudována nová kamenná, 35 metrů vysoká hranolová věž, přiléhající k průčelí kostela, která nahradila původní dřevěnou zvonici a byly do ní přeneseny zvony. Původní zvony s letopočty 1669, 1750 a 1770 byly přelity v letech 1840 a 1861. Roku 1888 byl zrušen hřbitov kolem kostela a založen nový na úbočí Kravího vrchu.\n\nBěhem 1. sv. války byly zrekvírovány zvony. Další zvony ze zvonařské dílny Oktáva Wintera v Broumově byly laděny v B-dur a vysvěceny byly 3. července 1921. Současné dva zvony jsou ze zvonařské díly z Brodku u Přerova a byly vysvěceny 23. dubna 1994.\n\nKostel sv. Jana Nepomuckého je jednolodní pozdně barokní stavba s pravoúhlým presbytářem na jižní straně a věží přistavěnou k severnímu průčelí. Kostel má sedlovou střechu, nad presbytářem je doplněna sanktusníkem. Věž je na čtvercovém půdorysu má vysokou jehlancovou střechou. Nástropní fresky v interiéru jsou z poloviny 19. století; oltář a vnitřní vybavení pochází z poloviny 18. století.\n\nU vstupu do kostela je plastika Panny Marie Růžencové, která původně byla na zrušeném hřbitově v Kryblici a na současné místo byla přenesena roku 1973.\n\nKolem kostela se původně nacházel obezděný hřbitov s márnicí, který byl ze sanitárních důvodů zrušen v roce 1888.\n\nU polní cesty značené žlutou turistickou značkou ve svahu nad kostelem stojí výklenková kaplička Panny Marie.\n\nBohoslužby se konají v neděli od 11.00 a ve čtvrtek od 15.00.\n\n"}
{"id": "1260870", "url": "https://cs.wikipedia.org/wiki?curid=1260870", "title": "Jennifer Bradyová", "text": "Jennifer Bradyová\n\nJennifer Bradyová (* 12. dubna 1995 Harrisburg, Pensylvánie) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do čtyři tituly ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v říjnu 2017 na 60. místě a ve čtyřhře pak v březnu 2018 na 80. místě.\n\nV americkém fedcupovém týmu neodehrála do listopadu 2018 žádné utkání.\n\nV rámci hlavních soutěží událostí okruhu ITF debutovala v červenci 2010, když na turnaj v indianském Evansville s dotací 10 tisíc dolarů postoupila z kvalifikace. V úvodním kole však podlehla krajance Chanelle Van Nguyenové. V této úrovni tenisu vybojovala premiérový titul z dvouhry na události v kalifornském Reddingu s rozpočtem 25 tisíc dolarů. Ve finále turnaje probíhajícím v září 2014 zdolala krajanku Lauren Embreeovou.\n\nDebut v hlavní soutěži nejvyšší grandslamové kategorie zaznamenala v ženském deblu US Open 2014. Jednalo se také o první utkání odehrané na okruhu WTA Tour. Do turnaje nastoupila se Samanthou Crawfordovou po obdržení divoké karty. V úvodním kole nenašly recept na americko-čínskou dvojici Varvara Lepčenková a Čeng Saj-saj.\n\nPremiérový start v singlové soutěži série WTA 125K následoval na listopadovém Carlsbad Classic 2015, na němž ji v semifinále zastavila Američanka Nicole Gibbsová. Čtvrtfinálovou účast vrámci WTA Tour zaznamenala na Guangzhou International Women's Open 2016, konaném v čínském Kantonu. Po výhře nad turnajovou černohorskou šestkou Dankou Kovinićovou skončila na raketě třetí nasazené Chrovatky Any Konjuhové.\n\nNa melbournském Australian Open 2017 prošla tříkolovým kvalifikačním sítem, když na její raketě postupně zůstaly Viktoria Kamenská, Barbora Štefková a bývalá juniorská světová jednička Taylor Townsendová. Debut ve dvouhře grandslamu zvládla vyřazením Belgičanky Maryny Zanevské. Po dramatické koncovce druhého kola s Britkou Heather Watsonovou, v níž získala rozhodující sadu poměrem gamů 10–8, přehrála ve třetím i čtrnáctou nasazenou Jelenu Vesninovou. V osmifinále však nestačila na Chorvatku Mirjanu Lučićovou Baroniovou po dvousetovém průběhu. Do čtvrtého kola se dostala také na newyorském US Open, ve kterém jednoznačně prohrála s nasazenou jedničkou Karolínou Plíškovou, která ji povolila jediný gem.\n\n"}
{"id": "1260878", "url": "https://cs.wikipedia.org/wiki?curid=1260878", "title": "Carlo Cotumacci", "text": "Carlo Cotumacci\n\nCarlo Cotumacci (okolo 1790 Villa Santa Maria, region Abruzzo – 29. července 1785 Neapol) byl italský varhaník, hudební skladatel a pedagog.\n\nNarodil se v provincii Chieti kolem roku 1709. Jeho rodiče byli Peter a Barbara De Ciullo. Již ve velmi raném věku ukázal mimořádné hudební nadání a byl přijat na neapolskou konzervatoř \"Conservatorio dei poveri di Gesù Cristo\". Jeho učiteli byli mimo jiné Francesco Durante a Nicola Porpora. Po dokončení studia působil jako varhaník v různých neapolských kostelech a věnoval se kompozici chrámové hudby. Od roku 1737 byl členem spolku neapolských hudebníků \"Congregazione dei musici di Napoli\". V roce 1749 se stal varhaníkem v kostele \"S. Casa dell'Annunziata\" s platem třicet dukátů za měsíc, který mu zůstal i když kostel později vyhořel. Byl vyhledávaným hudebním pedagogem. Na konzervatoři \"Conservatorio di S. Onofrio a Capuana\" učil až do své smrti v roce 1785. Mezi jeho žáky byli skladatelé Giovanni Furno, Giovanni Paisiello a Giacomo Insanguine.\n\nZemřel v Neapoli dne 29. července 1785. Jeho syn Matteo Cotumacci (1739–1804) se stal rovněž hudebním skladatelem.\n\n\n\n\n"}
{"id": "1260881", "url": "https://cs.wikipedia.org/wiki?curid=1260881", "title": "Vodrážka", "text": "Vodrážka\n\nPříjmení Vodrážka nosí více osobností:\n\n\n"}
{"id": "1260891", "url": "https://cs.wikipedia.org/wiki?curid=1260891", "title": "Dům Bartoloméa Baróa", "text": "Dům Bartoloméa Baróa\n\nDům Bartoloméa Baróa, , je dům v hradbách španělského města Tarragona. Stojí na ulici Portella 15 a je chráněnou památkou lokálního významu pod číslem IPA-12492.\n\nByl postaven na konci 19. století. Vstup je na ulici Portella, zadní fasáda na ulici Passeig de Sant Antoni. Přední fasáda má tři balkony podepřené konzolami (konzole jsou i na podstřešní římse) a jsou zdobeny bohatým kováním. Zadní fasáda má prostřední balkon krytý - s kováním a výplněmi z barevného skla. Obě fasády jsou pokryty sgrafity s rostlinnými motivy.\n"}
{"id": "1260892", "url": "https://cs.wikipedia.org/wiki?curid=1260892", "title": "FleishmanHillard", "text": "FleishmanHillard\n\nFleishmanHillard je mezinárodní komunikační a PR agentura.\n\nAgentura byla založena v roce 1946 v americkém městě St. Louis pány Alfredem Fleishmanem a Robertem Hillardem. V roce 1974 se prezidentem společnosti stal John Graham, pod jehož vedením se FleishmanHillard rozrostla z původních dvou kanceláří na současných 83 po celém světě. Od roku 1998 je firma součástí Omnicom Group, vedoucí světové komunikační skupiny působící v oblasti marketingu a korporátní komunikace. \n\nV České republice FleishmanHillard působí od roku 1998. Společnost zde existovala nejprve jako pobočka evropské agentury Herald Communications. Po akvizici se společností FleishmanHillard v roce 2001 došlo k postupné integraci do celosvětových struktur komunikační agentury a proces byl završen přejmenováním české pobočky na FleishmanHillard v roce 2004. V roce 2013 oslavila společnost 15 let na českém trhu. V současnosti je FleishmanHillard jedna z vedoucích světových firem v oblasti public relations, public affairs a integrované komunikace. \n"}
{"id": "1260893", "url": "https://cs.wikipedia.org/wiki?curid=1260893", "title": "Svištov", "text": "Svištov\n\nSvištov ( \"Свищов\") je město v severním Bulharsku, které se nachází ve Velikotarnovské oblasti na pravém břehu Dunaje naproti rumunskému městu Zimnicea. Město je administrativním centrem obštiny Svištov. S počtem 35 923 obyvatel v prosinci 2009, je město Svištov druhé největší v oblasti, hned po městě Veliko Tarnovo. Nachází se zde nejjižnější přístav na Dunaji, z roku 1906.\n\nDne 4. srpna 1791 zde byl uzavřen tzv. Svištovský mír, který ukončil poslední rakousko-tureckou válku.\n\n"}
{"id": "1260894", "url": "https://cs.wikipedia.org/wiki?curid=1260894", "title": "Kostel svaté Markéty (Bílčice)", "text": "Kostel svaté Markéty (Bílčice)\n\nKostel svaté Markéty v Bílčicích nachází se na pravém břehu Moravice, je farní kostel postavený v letech 1781–1782 a kulturní památka České republiky. Nachází se v nadmořské výšce 563 m.\n\nPrvní písemná zmínka o Bílčicích pochází z roku 1410. Od roku 1538 šířil luteránské učení dvorecký farář Jan Teufer. V Bílčicích byla evangelická fara již v roce 1569. Od roku 1630 byly Bílčice násilně rekatolizovány, evangelická fara zanikla, katolická fara byla zřízena v roce 1784. Na místě staršího kostela byl v letech 1781–1782 postaven farní kostel.\n\nJednolodní neorientovaná pozdně barokní stavba s elipsovitým půdorysem a půlkruhovým závěrem. Na severní straně se nachází čtyřboká sakristie. K západnímu průčelí se přimyká středová hranolová věž zakončená cibulovitou bání. Hlavní vstup do kostela je veden podvěžím. Kostel byl upravován v 19. století. V roce 2007 byl v havarijním stavu a byl zařazen na seznam nejohroženějších nemovitých památek. V letech 2008–2010 byla provedena obnova krovů a krytin nákladem 5 250 000 Kč a kostel byl ze seznamu vyňat.\n\nJednolodní interiér s lunetami je dělen dvěma pilastry na tři pole, zaklenut tzv. pruskými plackami. Strop je vyzdoben malbami z 19. století. K nejzajímavějším patří \"Poslední večeře Páně\". Kruchta s varhanami nesena na širokém zděném pasu. Svatá Markéta je zobrazena na hlavním oltáři. Boční oltář je zasvěcen sv. Floriánovi.\n\n"}
{"id": "1260895", "url": "https://cs.wikipedia.org/wiki?curid=1260895", "title": "Srp (rozcestník)", "text": "Srp (rozcestník)\n\nSrp může mít více významů: \n\n\n\n\n\n"}
{"id": "1260897", "url": "https://cs.wikipedia.org/wiki?curid=1260897", "title": "Eri Hozumiová", "text": "Eri Hozumiová\n\nEri Hozumiová, , \"Hozumi Eri\", (* 17. února 1994 Hiracuka, Kanagawa) je japonská profesionální tenistka. Ve své dosavadní kariéře na okruhu WTA Tour vyhrála dva deblové turnaje a jedné výhry dosáhla také v sérii WTA 125s. V rámci okruhu ITF získala pět titulů ve dvouhře a devatenáct ve čtyřhře.\n\nNa žebříčku WTA byla ve dvouhře nejvýše klasifikována v listopadu 2016 na 144. místě a ve čtyřhře pak v květnu 2019 na 28. místě. Na juniorském kombinovaném žebříčku ITF figurovala nejvýše v březnu 2011, když jí patřila 38. příčka. Trénují ji Fusako Sugijama a Kuniaki Umeda.\n\nSpolu s krajankou Makoto Ninomijovou se probojovaly do finále ženské čtyřhry French Open 2018, v němž je porazil český pár Barbora Krejčíková a Kateřina Siniaková.\n\nV japonském fedcupovém týmu debutovala v roce 2015 základním blokem 1. skupiny zóny Asie a Oceánie proti Jižní Koreje, v němž vyhrála se Šúko Aojamovou čtyřhru. Japonky zvítězily 3:0 na zápasy. Do roku 2017 v soutěži nastoupila k sedmi mezistátním utkáním s bilancí 3–1 ve dvouhře a 6–1 ve čtyřhře.\n\nJaponsko reprezentovala na Letních olympijských hrách 2016 v Riu de Janeiru, kde startovala v ženské čtyřhře po boku Misaki Doiové na divokou kartu ITF. V úvodním kole vyřadily nejlepší světový pár a druhé nasazené Francouzky Caroline Garciaovou s Kristinou Mladenovicovou, aby následně skončily na raketách ruské dvojice Darja Kasatkinová a Světlana Kuzněcovová.\n\nNa Asijských hrách 2014 v jihokorejském Inčchonu vybojovala po semifinálové prohře s Luksikou Kumkhumovou bronzovou medaili z dvouhry. Další bronzový kov přidala jako členka japonského týmu v soutěži družstev.\n\nV juniorské kategorii se s krajankou Mijou Katovou probojovaly do finále čtyřhry Australian Open 2011, v němž podlehly belgicko-nizemskému páru An-Sophie Mestachová a Demi Schuursová po setech 2–6 a 3–6.\n\nV rámci hlavních soutěží událostí okruhu ITF debutovala v květnu 2009, když na turnaj v Naganu s dotací 25 tisíc dolarů obdržela divokou kartu. V úvodním kole podlehla krajance Akice Jonemurové poté, co jí odebrala čtyři gamy. Premiérový singlový titul v této úrovni tenisu vybojovala během května 2014 v naganské Karuizawě, události s rozpočtem 25 tisíc dolarů. Ve finále přehrála krajanku Džunri Namigatovou.\n\nNa okruhu WTA Tour debutovala ve dvouhře říjnovým HP Open 2012 v Ósace. Na úvod kvalifikace podlehla kanadské teenagerce a třetí nasazené Eugenii Bouchardové ve třech setech. Hlavní soutěž si poprvé zahrála během dubnového Malaysian Open 2014 v Kuala Lumpuru, kde ji v první fázi zastavila rakouská turnajová čtyřka Patricia Mayrová-Achleitnerová po třísetovém průběhu. Premiérový vítězný zápas si připsala na Japan Women's Open 2014, na němž zdolala Američanku Bethanii Mattekovou-Sandsovou. Ovšem poté nenašla recept na Thajku Luksiku Kumkhumovou.\n\nPremiérové finále na okruhu WTA Tour odehrála ve čtyřhře Taiwan Open 2016, probíhajícím v Kao-siungu. Po boku krajanky Miji Katové odešly poraženy od nejvýše nasazené sesterské dvojice Chao-čching a Jung-žan Čanových. První trofej na túře WTA získala s Katovou v deblové soutěži Katowice Open 2016, když v rohodujícím duelu zdolaly ruský pár Valentyna Ivachněnková a Marina Melnikovová.\n\nDebut v kvalifikaci nejvyšší grandslamové kategorie zaznamenala na Australian Open 2014, kde po vítězství nad Gruzínkou Sofií Šapatavovou podlehla Černohorce Dance Kovinićové. Do hlavní soutěže dvouhry poprvé postoupila na lednovém Australian Open 2017 poté, co zvládla tříkolové kvalifikační síto. V prvním duelu však Němce Carině Witthöftové odebrala jen pět gamů. Po boku stálé deblové partnerky Miji Katové postoupily v deblové soutěži Australian Open 2017 do semifinále. Ve třetím kole vyřadily čtvrtý nasazený pár Sania Mirzaová a Barbora Strýcová. Ve čtvrtfinále pak na jejich raketách skončila Mirjana Lučićová Baroniová s Andreou Petkovicovou. Před branami finále je však zastavila druhá nasazená dvojice Bethanie Matteková-Sandsová a Lucie Šafářová po třísetovém průběhu.\n\n"}
{"id": "1260904", "url": "https://cs.wikipedia.org/wiki?curid=1260904", "title": "Josef Sekyra", "text": "Josef Sekyra\n\nJosef Sekyra (24. února 1928 Nové Město nad Metují – 10. listopadu 2008 Praha) byl český geolog, horolezec, cestovatel, dobrodruh a polárník, který se 26. prosince 1969 stal prvním Čechoslovákem, který stanul na jižním pólu.\n\nV mládí vystudoval gymnázium v Náchodě a v Novém Městě. Během druhé světové války se začal zajímat o horolezectví na Broumovsku a v Krkonoších. V roce 1947 začal studovat zeměpis a geologii na Přírodovědecké fakultě Univerzity Karlovy v Praze. Po studiích od roku 1952 působil jako geolog v Českém geologickém ústavu. V roce 1963 pracoval při speleologické expedici do Apuánských Alp v Itálii v druhé nejhlubší jeskyni světa Antro di Gorchia. V roce 1968 byl na Přírodovědecké fakultě habilitován docentem geomorfologie. Vystoupil na vrchol Pik Lenina čímž tehdy vytvořil československý výškový rekord.\n\nV letech 1966-1967 poprvé pobýval v Antarktidě. Účastnil se sovětské výpravy v zemi královny Maud a Enderbyho zemi. Podruhé se do Antarktidy vydal v letech 1969-1970 s americkou expedicí \"Deep Freeze\" v Transantarktickém pohoří, během niž se dostal i na Jižní pól. O několik dnů později se na pól vrátil přibít zde k dalším podobným alespoň symbolický ukazatel s nápisem \"Geologický ústav Praha 15 560 km\". Byl spoluautorem objevu antarktického zkamenělého plaza rodu Lystrosaurus v lokalitě \"Coalsack Bluff\" v Transantarktickém pohoří.\n\nV době normalizace musel opustit vysokou školu a tak v následujících letech se věnoval geologii v extrémních klimatických podmínkách horkých pouští v alžírské části Sahary a později v Irácké západní poušti, v Libyi, v Maroku a v Sýrii.\n\nZemřel 10. listopadu 2008 v Praze.\n\n\n"}
{"id": "1260906", "url": "https://cs.wikipedia.org/wiki?curid=1260906", "title": "August Krumholz", "text": "August Krumholz\n\nAugust Krumholz byl rakouský architekt, který působil v druhé polovině 19. století v rakouských zemích i v Čechách a na Moravě. Narodil se roku 1844 nebo 1845 v Kraňsku, zemřel po roce 1914.\n\nO životě Augusta Krumholze se nepodařilo dohledat základní údaje jako místa a data narození a úmrtí. V únoru 1908 ale řada periodik popisuje jeho zatčení v Paříži (viz \"Zajímavost\" níže). Při té příležitosti tisk uváděl i některé detailnější údaje z Krumholzova soukromého života: \n\nNarodil se v Kraňsku v roce 1844 nebo 1845 (tisk ho v roce 1908 označuje jako třiašedesátiletého). Byl synem státního úředníka, který dosáhl hodnosti stavebního rady (\"Baurat\"). Byl popisován jako pohledný muž, který měl štěstí u dam (). Působil ve Vídni a v Salzburgu. V první polovině sedmdesátých let 19. století studoval na Vídeňské akademii, mimo jiné u profesora Friedricha von Schmidt. Pro Vídeňskou světovou výstavu v roce 1873 navrhl ukázkovou školní budovu. Poté odjel na doporučení vlády na studijní cestu do Anglie a Francie, kde se seznamoval s tamními projekty škol.\n\nOkolo roku 1893 se přestěhoval do Budapešti, kde založil dobře prosperující stavební kancelář, která dodávala i rakousko-uherské armádě. Byl členem Rakouského spolku inženýrů a architektů (). Poté, co se později s rodinou odstěhoval do Vídně, byla jeho firma prohlášena za insolventní a přepsána na manželku. (Ve vídeňském adresáři je uváděn od roku 1903 do roku 1908.) V době zatčení v Paříži, v roce 1908, žila jeho manželka v Linci.\n\nDatum úmrtí nezjištěno, ale ještě 14. 6. 1914 je v tisku zmiňován.\n\n\nVe stejném roce zvítězil jeho projekt v soutěži na měšťanskou školu ve Vimperku.\n\n\nAugust Krumholz byl 18. února 1908 (tehdy ve věku asi 60 let) se svou třicetiletou milenkou Gertrudou Briegerovou zatčen v pařížském hotelu. U zatčených byla nalezena korespondence v němčině a různá aeronautická dokumentace, včetně plánů francouzské řiditelné vzducholodi \"Le Patrie\". Bylo prokázáno, že se o řiditelnou vzducholoď zajímal již během pobytu v Maďarsku. Protože byl již tehdy v písemném styku s konstruktérem Julliotem, byl Krumholz podezřelý ze špionáže. Julliot namítal, že technické detaily vzducholodi \"Le Patrie\" jsou obecně známy, k výrobě je však nutná dlouholetá zkušenost.\n\nVyšetřování bylo uzavřeno 2. března 1908 a Krumholz byl z Francie vypovězen s tím, že bylo prokázáno, že Krumholz nabídnul tajemství řiditelné vzducholodi k prodeji cizí mocnosti.\n"}
{"id": "1260916", "url": "https://cs.wikipedia.org/wiki?curid=1260916", "title": "Havranec", "text": "Havranec\n\nNázev Havranec má více významů:\n\n\n\n"}
{"id": "1260917", "url": "https://cs.wikipedia.org/wiki?curid=1260917", "title": "LGBT práva v Malajsii", "text": "LGBT práva v Malajsii\n\nMalajsie LGBT práva ostře neuznává. Zákon Britského impéria přijatý v období kolonizace stále obsahuje dodatek o kriminalizaci sodomie. Sociální postoj k LGBT komunitě je výrazně ovlivněn islámem, státním náboženstvím Malajsie.\n\nPodle Human Rights Watch v Malajsii spíše převažuje diskriminace leseb, gayů, bisexuálů a translidí (LGBT).\n\nV Malajsii platí koloniální trestní zákoník kriminalizující sodomii (včetně orálního sexu), heterosexuální i homosexuální. Podle tohoto zákona lze usvědčeným pachatelům uložit pokutu, až 20 let odnětí svobody a někdy i tělesný trest. Subsekce trestního zákoníku se nadále také zmiňuje o dodatečném trestu pro muže usvědčené z aktů „hrubé obscénnosti s jinými muži“. Kromě sekulárního práva můžou být muslimští občané trestáni i před zvláštními islámskými soudy.\n\nV zemi proběhlo několik veřejných diskusí na téma reformy zákonů spočívající ve vynětí bezúplatné soulože mezi souhlasícími dospělými osobami v soukromí. Část členů opozičních stran tyto reformy podpořila, zejména Latheefa Koya, byť toto není její oficiálním volebním programem. Žádná z politických stran zastoupená v malajském parlamentu se tuto reformu nepokusila implikovat.\n\nV r. 1994 zakázala malajská vláda každému, kdo se identifikuje jako homosexuál, bisexuál nebo transčlověk, účast ve veřejnoprávních médiích.\n\nV r. 1995 ocenil ministr náboženství státu Selangor činnost skupiny Islamic Badar, která asistovala při zátahu v r. 1994 proti 7 tisícům lidí, kteří se angažovali v „neislámských“ aktivitách, včetně homosexuality.\n\nV r. 2001 oznámil bývalý premiér Malajsie Mahathir Mohamad, že ze země deportuje všechny zahraniční státníky a diplomaty, kteří se identifikují jako homosexuálové. Taktéž vyzval všechny homosexuální ministry z cizích zemí, aby nebyli při návštěvách doprovázeni svými stejnopohlavními partnery. Mahathirova dcera Marina Mahathir však volala po skoncování s homofobní diskriminací. V r. 2005 potvrdil náčelník Malajského královského námořnictva, že ve svých řadách nepřijme homosexuály.\n\nV r. 2010 oznámil Malajský výbor pro filmovou cenzuru (\"Film Censorship Board of Malaysia\"), že povolí homosexuální postavy ve filmech pouze za podmínky, že svůj životní styl buď na konci změní, případně na něj doplatí.\n\nV květnu 2017 bylo na nátlak islamistů zrušeno červnové konání pochodu LGBT hrdosti pod záštitou Taylor's University. Celá událost byla odsouzená několika proislamistickými bloggery pro despekt k probíhajícímu Ramadánu.\n\nV roce 2018 byly dvě ženy odsouzeny za vykonání lesbického pohlavního styku v osobním automobilu, na veřejném prostranství, a zmrskány v prostorách soudní síně.\n\nPodle zpráv Human Rights Watch zakazují islámské zákony Šaría crossdressing. Čili translidé se setkávají s různými tresty, fyzickým a sexuálním násilím, vězněním, diskriminačním zacházením ve zdravotnictví, zaměstnání a dalšími problémy.\n\nTransgender jedinci se často stávají obětí policejního násilí v souladu se zákony na ochranu veřejného pořádku, a pokud jsou muslimové, tak podle zákonů Šaría trestajících „zosobňování“ žen. Zpráva Human Rights Watch z r. 2014 poukazuje na to, že se translidé stávají oběťmi útoků, vydírání, násilí a jiného omezování práva na soukromí ze strany policie a ponižování, fyzickým a sexuálním násilím ze strany úředníků náboženských orgánů (\"Religious Department\").\n\nV r. 1998 bylo zadrženo 45 muslimských transvestitů a následně postaveno před soud za to, že se oblékali jako ženy. Dalších 23 se setkalo s podobnou represí v r. 1999.\n\nOdhaduje se, že vysoký počet translidí je nuceno pracovat jako pouliční sexuální pracovníci, aby si zajistilo obživu.\nV listopadu 2014 se tři transženy žijící ve státě Negeri Sembilan úspěšně odvolaly proti odsouzení dle zákonů Šaría. Jejich případ týkající se vhodného oblékání osob s genderovou dysforií si pak následně vzal odvolací soud. Kvůli nedostatečnému povědomí o genderové dysforii a jejímu neuznávání ze strany lékařské veřejnosti se státní zastupitelství usneslo na tom, že translidé jsou nepříčetní. Odvolací soud však následně deklaroval, že zákon Šaría a jeho anti-crossdressingový přístup porušuje ústavní právo na „svobodu projevu, rovné zacházení a ochranu důstojnosti“. 8. října 2015 byl tento rozsudek zrušen z proceduárních důvodů Federálním soudem Malajsie. V rozsudku stálo, že se ženy měly nejprve obrátit na federálního soudu, než zahájily svojí ústavní žalobu. Přestože jim toto povolení dal v listopadu 2011 soudce Nejvyššího soudu, tak jejich postup shledal Federální soud chybným.\n\nV srpnu 2016 nařídil Nejvyšší soud Kuala Lumpur Národnímu registračnímu úřadu (\"National Registration Department\") aktualizaci občanského průkazu transmuže tak, aby reflektoval jeho genderovou identitu a změněné jméno. Soudce zakončil rozsudek slovy, že stěžovatel má přirozené právo na život podle článku 5 (1) federální ústavy, a že koncept života podle článku 5 musí být v souladu se stěžovatelovým právem na důstojný život v mužské identitě, kterou soud tímto rozsudkem uznává. Úřad se pak následně proti tomuto rozsudku odvolal.\n\nPrůzkum veřejného mínění Pew Research Center 2013 ukázal, že pouze 9 % malajského obyvatelstva věří, že homosexualita je společensky akceptovatelná, zatímco zbývajících 86 % bylo opačného názoru. Malajsie se tak zařadila mezi asijské země s nejmenší mírou akceptace spolu s Indonésií a Pákistánem, v nichž se pro přijetí vyjádřily 3 a 2 % obyvatel. Lidé starší 50 let vyjádřili větší shovívavost: 11 % starších 50 let by bylo pro akceptaci, z věkového rozmezí 30–49 se tak vyjádřilo 10 % a u lidí mezi 18–29 lety to bylo 7 %. Nicméně v porovnání se starším výzkumem z r. 2007 se jedná o mírný pokrok, neboť v něm se pro akceptování vyjádřilo 8 % zkoumaných.\n\nV r. 1998 vzniklo Lidové hnutí proti homosexualitě (\"People's Anti-Homosexual Voluntary Movement\"). Jeho cílem je lobbování za striktnější trestní zákony proti homosexuálům. Hnutí je jedním z členů Unie malajských národních organizací.\n\nStrana demokratické akce (\"Democratic Action Party\") se svojí veřejnou podporou LGBT právům stala první malajskou politickou stranou, která tak učinila.\n\nV r. 1998 byl malajský politik Anwar Ibrahim obviněn z korupce a sodomie. V r. 2000 mu soud uložil trest 9 let odnětí svobody za sodomské praktiky se svým 19letým řidičem a bývalým mluvčím. Navzdory národním i mezinárodním protestům nebyl propuštěn dříve, dokud si neodpykal alespoň 4 roky svého trestu. V r. 2004 jej Federální soud Malajsie zprostil všech obvinění.\n\nPo svém propuštění řekl Anwar, že byl celou dobu nevinný, a že jeho zatčení tvořilo součást vládního spiknutí se snahou o ukončení jeho politické kariéry. Dále dodal, že by mělo dojít k reformě trestních zákonů proti homosexualitě tak, aby chránilo právo dospělých lidí na soukromý život. Zdůraznil však, že je proti stejnopohlavnímu manželství, se slovy: „to bych zašel až příliš daleko“.\n\nV r. 2007 se k civilní žalobě podané Anwarem vyjádřil i bývalý premiér Mahathir Mohamad se slovy, že homosexualita je v malajských státních úřadech nepřípustná, a že proti Anwarovi hovoří trestní řízení proti jeho šoférovi a mluvčímu kvůli homosexuálnímu vztahu s ním.\n\nV červenci 2008 byl Anwar odsouzen z novu kvůli sodomii se svým mužským pomocníkem. Trest přišel podle vyjádření Anwara krátce poté, co se mu podařilo zničit vládní koalici, když opozice vyhrála březnové volby. Nicméně podařilo se mu dosáhnout propuštění na kauci. Následně v kampani obhájil bývalý mandát v parlamentu a v současné době vede opozici.\n\nNa začátku r. 2015 byl Anwar souzen potřetí a nyní si odpykává pětiletý trest.\n\nMalajsie nemá celonárodní organizace lobbující za LGBT práva. Místo organizuje volná koalice nevládních organizací, umělců a jedinců každoroční festival sexuálních práv Seksualiti Merdeka. Seksualiti Merdeka (v překladu: „Nezávislá sexualita“) je každoroční festival skládající se z panelových diskusí, performancí, workshopů, promítání a fór na podporu sexuálních lidských práv, boje s marginalizací některých jednotlivců a skupin a vytváření platformy pro advokacii. Kromě tohoto festivalu se členové koalice zabývají tvorbou propagačních materiálů, organizování pravidelných diskusí a filmových promítání, akademické advokacie a tréninkem nových aktivistů. Od r. 2011 vyvíjela vláda úsilí omezovat tyto události.\n\nSkupiny podílející se na Seksualiti Merdeka do svého boje za lidská práva začleňují i LGBT komunitu. Součástí jejich činnosti je zakládání lidskoprávních organizací jako je Výbor pro lidská práva při Malaysian Bar, SUARAM, Nadace PT, KRYSS, Women's Candidacy Initiative, Persatuan Kasedaran Komuniti Selangor, Purple Lab, Matahari Books a The Annexe Gallery.\n\nNěkolik dalších organizací jako jsou Sisters of Islam, Women's Aid Organisation, Amnesty International taktéž začleňují do svého boje za lidské zdraví i jiné sexuální orientace. Součástí jejich preventivního programu HIV/AIDS je snaha o větší veřejnou diskusi na téma jiných sexuálních orientací, genderových identit a lidských práv.\n\nNadace PT (originální název „Růžový trojúhelník“) se zasazuje o zkvalitnění osvěty a prevence HIV/AIDS, podpůrné programy, péči, větší sexuální informovanost a posilování programů pro ohrožené komunity. Do těchto komunit spadají MSM (muži mající sex s muži), translidé, sexuální pracovníci, drogově závislí a HIV pozitivní. Ti se pak sdružují do dalších organizací jako je „LPG“ (pro homosexuální muže) a „OutDo“ (pro homosexuální ženy), které pak vytvářejí pravidelné aktivity pro cílové skupiny.\n\nSoučasný malajský premiér Najib Razak se k problematice LGBT komunity vyjádřil při svém projevu v srpnu 2015 na mezinárodním islámském semináři v Selangoru stručně a jasně: „V zájmu Malajsie by neměla být podpora LGBT práv.“ V závěru dodal, že jeho administrativa udělá vše, co bude v jejích silách, aby potvrdila ta lidská práva, která svojí vnitřní povahou nepodkopávají islámské kořeny Malajsie, do nichž nespadá „extrémní pojetí lidských práv gayů, leseb a translidí“. Po tomto prohlášení navrhla Human Rights Watch vyřazení Malajsie z Organizace spojených národů (OSN), pokud vláda své stanovisko nepřehodnotí, a nepřestane takto omezovat rozvoj lidských práv v zemi.\n\nAčkoliv se tato problematika netýká výhradně LGBT osob, malajské zdravotnictví právě kvůli problémům s HIV/AIDS požaduje větší veřejnou diskusi na téma lidské sexuality, genderových rolí a sexuální orientace.\n\nOd prvního případu nákazy v roce 1985 zahájila malajská vláda proces kampaně za osvětu a prevenci onemocnění. Odborníci varují, že by počet nakažených Malajců mohl v rice 2015 dosáhnout počtu 300 tisíc.\n\nV roce 2006 spustila vláda novou rozsáhlou veřejnou kampaň, jejíž součástí jsou kromě terapie i odvykací kúry pro drogově závislé a volně dostupné medikamenty ve vládou zřízených klinikách. Nicméně v roce 2007 bylo Ministerstvu zdravotnictví zakázáno propagovat používání kondomů jako prevenci onemocnění, neboť by se to dalo vysvětlovat jako státem podporovaný sexuální život mimo manželství.\n\n\n\n"}
{"id": "1260918", "url": "https://cs.wikipedia.org/wiki?curid=1260918", "title": "De Vries", "text": "De Vries\n\nPříjmení de Vries může označovat:\n\n\n"}
{"id": "1260920", "url": "https://cs.wikipedia.org/wiki?curid=1260920", "title": "Lima (příjmení)", "text": "Lima (příjmení)\n\nPříjmení Lima nosí více významných osobností:\n\n"}
{"id": "1260922", "url": "https://cs.wikipedia.org/wiki?curid=1260922", "title": "Ribeiro", "text": "Ribeiro\n\nPříjmení Ribeiro nosí více významných osobností:\n\n\n"}
{"id": "1260926", "url": "https://cs.wikipedia.org/wiki?curid=1260926", "title": "Chovan", "text": "Chovan\n\nPříjmení Chovan, přechýleně Chovanová, nosí více významných osobností:\n\n"}
{"id": "1260927", "url": "https://cs.wikipedia.org/wiki?curid=1260927", "title": "Médština", "text": "Médština\n\nMédština byl jazyk Médů – kmenů na severozápadě íránské náhorní plošiny. Jde o starý íránský jazyk, klasifikovaný jako severozápadní íránský. Severozápadní íránské jazyky zahrnují např. starou azerštinu, gilakštinu, mázandaránštinu, kurdštinu a balúčstinu. Souvislé texty se v médštině nedochovaly, gramatika je neznámá a jazyk je doložen pouze prostřednictvím výpůjček ve staré perštině.\n"}
{"id": "1260928", "url": "https://cs.wikipedia.org/wiki?curid=1260928", "title": "Petr Dillinger", "text": "Petr Dillinger\n\nPetr Dillinger (17. září 1899 Český Dub – 24. dubna 1954 Praha) byl český akademický malíř, grafik, ilustrátor a pedagog.\n\nNarodil se v Českém Dubu 17. září 1899 v rodině c.k. soudního kancelisty Petra Dillingera a jeho ženy Kláry roz. Samkové. V roce 1907 se s rodiči přestěhoval z Českého Dubu do Prahy. Po absolvování obecné školy pokračoval na vinohradském reálném gymnáziu, ale v roce 1916 přestoupil na Umělecko-průmyslovou školu, kde byl žákem prof. Josefa Schussera a Františka Kysely. V letech 1919-1923 pokračoval v dalším studiu na Akademii výtvarných umění v Praze. Půl roku navštěvoval malířskou školu prof. Maxmiliána Pirnera a pak pokračoval v grafické škole profesora Maxe Švabinského. Roku 1921 byl na exkursi s prof. Antonínem Matějčkem v Drážďanech a Berlíně. V roce 1923 se půl roku soukromě dovzdělával v Paříži u prof. Františka Kupky. V tomto roce ještě podnikl studijní cestu do Itálie, kde navštívil Benátky, Padovu, Florencii a některá další místa. Do Francie se vrátil ještě v letech 1929 a 1937.\n\nV roce 1924 se Petr Dillinger stal členem Sdružení českých umělců grafiků Hollar a jeho grafiky se začaly objevoval ve spolkovém časopise a na členských výstavách doma i v zahraničí. V roce 1927 odešel do Brna, v následujícím roce se oženil s Vlastou Schättingerovou a stal se profesorem na Škole uměleckých řemesel, kde vedl grafický ateliér. Od roku 1928 se stal členem \"\"Skupiny výtvarných umělců v Brně\"\" a byl rovněž členem Spolku výtvarných umělců Aleš. Od roku 1930 byl stálým spolupracovníkem Lidových novin v Brně a současně spolupracoval i s dalšími redakcemi celostátních periodik. Vedle grafiky se začal zabývat i malbou. Pobyt v Brně byl jeho nejplodnějším obdobím. V létě roku 1945 odešel do Prahy na Státní grafickou školu, která sídlila v Preslově ulici na pražském Smíchově. Po její reorganizaci působil od roku 1950 na Vyšší uměleckoprůmyslové škole v Křižovnické ulici, jako vedoucí oddělení knižní a užitkové grafiky. Petr Dillinger zemřel 24. dubna 1954 v Praze a je pohřben na Vinohradském hřbitově.\n\n\nVycházel ze sociálního umění 20. let a neoklasicismu. Zabýval se náměty idealizovaného venkovského života a městské periferie (\"Pasáčci u vody\", \"Pradleny\", \"Voraři\"). Těžištěm tvorby Petra Dillingera byla volná grafika, zejména dřevoryt a lept.\n\nCelkem ilustroval více než 90 knih české a světové literatury, např. Erbenovu Kytici, Babičku Boženy Němcové, Máchův Máj, romány Karolíny Světlé, dále Goethea, Musseta, Cervantese a mnohé další tituly. Často se podílel na tvorbě bibliofilských tisků. Jeho rozsáhlá grafická tvorba zahrnuje více než 350 dřevorytů, 200 leptů, suchých jehel a akvatint a 200 litografií. Tvorbě exlibris se věnoval v letech 1922-1954. Vytvořil jich více než 200, převážně dřevorytem a částečně leptem. Mnohé byly rovněž zinkografické reprodukce perokreseb.\nOd roku 1976 nese jeho příjmení ulice v městské části Brno Řečkovice-Mokrá Hora. V roce 1995 otevřelo Podještědské muzeum v Českém Dubu \"\"Kabinet českého malíře Petra Dillingera\"\" a na jeho rodném domě byla umístěna pamětní deska.\n\n"}
{"id": "1260932", "url": "https://cs.wikipedia.org/wiki?curid=1260932", "title": "Alvarez", "text": "Alvarez\n\nPříjmení Alvarez nebo Álvarez nosí více významných osobností:\n\n\n"}
{"id": "1260934", "url": "https://cs.wikipedia.org/wiki?curid=1260934", "title": "Adršpach (rozcestník)", "text": "Adršpach (rozcestník)\n\nAdršpach může být:\n"}
{"id": "1260936", "url": "https://cs.wikipedia.org/wiki?curid=1260936", "title": "Ľubica", "text": "Ľubica\n\nĽubica může být:\n\n\n\n"}
{"id": "1260939", "url": "https://cs.wikipedia.org/wiki?curid=1260939", "title": "Okara", "text": "Okara\n\nOkara je drť ze sojových bobů, vznikající při výrobě sojového mléka. Užívá se v tradiční japonské, čínské i korejské kuchyni, ale také jako krmivo pro dobytek a jako hnojivo. V poslední době se užívá ve veganské kuchyni.\n\nSója původně pochází z východní Asie, kde ji již před čtyřmi tisíci lety pěstovali Číňané a má větší nutriční hodnotu než maso. Vzhledem se okara podobá vlhkým pilinám a chutí připomíná vlhký drcený kokos. Obsahuje velké množství železa, vápníku, vitamínů skupiny B, bílkovin a vlákniny. Má velmi nízký obsah tuku (2 %) a neobsahuje cholesterol. Stejně jako tofu (které se také vyrábí ze sojových bobů) je okara univerzální zdravou surovinou, která výborně absorbuje chuť použitých přísad. Neobsahuje nejběžnější alergeny, jako jsou například laktóza či lepek, a je bez konzervantů a umělých barviv.\n\nVýhodou okary je to, že váže vodu a tím zlepšuje kvalitu receptur (například záviny jsou díky ní nadýchanější a vyšší). Dalším kladem je její všestrannost: dá se použít do sladkých pokrmů (koláče, záviny, deserty…) i do slaných (nádivky, polévky…), každý pokrm nutričně vylehčí, zhodnotí a především sníží jeho cenu. Je to polotvar vhodný pro výrobu zdravých karbanátků (sýrové karbanátky), pomazánek a paštik, můžeme ji přidávat i do párků a klobás. Díky nízké energetické hodnotě je vhodná pro redukční dietu.\n\n"}
{"id": "1260940", "url": "https://cs.wikipedia.org/wiki?curid=1260940", "title": "Biermann", "text": "Biermann\n\nPříjmení Biermann nosí více významných osobností:\n\n"}
{"id": "1260942", "url": "https://cs.wikipedia.org/wiki?curid=1260942", "title": "Miju Katová", "text": "Miju Katová\n\nMiju Katová, , \"Katō Miju\", (* 21. listopadu 1994 Kjóto) je japonská profesionální tenistka. Ve své dosavadní kariéře na okruhu WTA Tour vyhrála jeden deblový turnaj a jedné výhry dosáhla také v sérii WTA 125s. V rámci okruhu ITF získala do roku 2018 tři tituly ve dvouhře a jedenáct ve čtyřhře.\n\nNa žebříčku WTA byla ve dvouhře nejvýše klasifikována v září 2017 na 123. místě a ve čtyřhře pak v lednu téhož roku na 30. místě. Na juniorském kombinovaném žebříčku ITF figurovala nejvýše v březnu 2011, když jí patřila 28. příčka. Trénuje ji Rjúdži Óhara.\n\nV japonském fedcupovém týmu neodehrála k únoru 2017 žádné utkání.\n\nV juniorské kategorii se s krajankou Eri Hozumiovou probojovaly do finále čtyřhry Australian Open 2011, v němž podlehly belgicko-nizemskému páru An-Sophie Mestachová a Demi Schuursová po setech 2–6 a 3–6.\n\nV rámci hlavních soutěží událostí okruhu ITF debutovala v září 2009, když na turnaji v Kjótu s dotací 10 tisíc dolarů postoupila z kvalifikace. Premiérový singlový titul v této úrovni tenisu vybojovala během května 2015 v naganské Karuizawě, události s rozpočtem 25 tisíc dolarů. Ve finále travnaté souteže přehrála krajanku Makotu Ninomijovou.\n\nNa okruhu WTA Tour debutovala ve dvouhře říjnovým HP Open 2012 v Ósace. Na úvod kvalifikace, do níž obdržela divokou kartu, podlehla Maďarce Katalin Marosiové ve dvou setech. Hlavní soutěž si poprvé zahrála během říjnového Hong Kong Tennis Open 2015, kde postoupila z kvalifikace. V první fázi ji zastavila ruská turnajová šestka Darja Gavrilovová po třísetovém průběhu. Premiérový vítězný zápas si připsala na únorovém Taiwan Open 2016, na němž zdolala francouzskou kvalifikantku Sherazad Reixovou. Poté však nenašla recept na třetí nasazenou Kazašku Julii Putincevovou.\n\nPremiérové finále na okruhu WTA Tour odehrála ve čtyřhře Taiwan Open 2016, probíhajícím v Kao-siungu. Po boku krajanky Eri Hozumiové odešly poraženy od nejvýše nasazené sesterské dvojice Chao-čching a Jung-žan Čanových. První trofej na túře WTA získala s Hozumiovou v deblové soutěži Katowice Open 2016, když v rohodujícím duelu zdolaly ruský pár Valentyna Ivachněnková a Marina Melnikovová.\n\nDebut v kvalifikaci nejvyšší grandslamové kategorie zaznamenala na US Open 2015, kde na úvod odebrala Kataryně Bondarenkové pouze dva gamy. Po boku stálé deblové partnerky Eri Hozumiové postoupily v deblové soutěži Australian Open 2017 do semifinále. Ve třetím kole vyřadily čtvrtý nasazený pár Sania Mirzaová a Barbora Strýcová. Ve čtvrtfinále pak na jejich raketách skončila Mirjana Lučićová Baroniová s Andreou Petkovicovou. Před branami finále je však zastavila druhá nasazená dvojice Bethanie Matteková-Sandsová a Lucie Šafářová po třísetovém průběhu.\n\n"}
{"id": "1260943", "url": "https://cs.wikipedia.org/wiki?curid=1260943", "title": "Nikitin", "text": "Nikitin\n\nPříjmení Nikitin nosí více významných osobností:\n\n"}
{"id": "1260949", "url": "https://cs.wikipedia.org/wiki?curid=1260949", "title": "Alves", "text": "Alves\n\nPříjmení Alves nosí více významných osobností:\n\n"}
{"id": "1260956", "url": "https://cs.wikipedia.org/wiki?curid=1260956", "title": "Olszewski", "text": "Olszewski\n\nPříjmení Olszewski nosí více významných osobností:\n\n"}
{"id": "1260959", "url": "https://cs.wikipedia.org/wiki?curid=1260959", "title": "Carlsson", "text": "Carlsson\n\nPříjmení Carlsson nebo Carlson nosí více významných osobností:\n\n\n"}
{"id": "1260963", "url": "https://cs.wikipedia.org/wiki?curid=1260963", "title": "Bednarek", "text": "Bednarek\n\nPříjmení Bednarek nosí více významných osobností:\n\n"}
{"id": "1260964", "url": "https://cs.wikipedia.org/wiki?curid=1260964", "title": "Carracci", "text": "Carracci\n\nPříjmení Carracci [\"karačči\"] nosí více významných osobností:\n\n\n"}
{"id": "1260968", "url": "https://cs.wikipedia.org/wiki?curid=1260968", "title": "Veneziano", "text": "Veneziano\n\nPříjmení Veneziano [\"veneciáno\"] nosí více významných osobností:\n\n"}
{"id": "1260971", "url": "https://cs.wikipedia.org/wiki?curid=1260971", "title": "Agésipolis", "text": "Agésipolis\n\nAgésipolis může být:\n\n"}
{"id": "1260974", "url": "https://cs.wikipedia.org/wiki?curid=1260974", "title": "Agis", "text": "Agis\n\nAgis může být:\n\n"}
{"id": "1260975", "url": "https://cs.wikipedia.org/wiki?curid=1260975", "title": "Ingeborg Fialová", "text": "Ingeborg Fialová\n\nIngeborg Fialová (* 1961, Frýdek-Místek) je česká germanistka, věnující se především expresionismu, pražské a moravské německy psané literatuře a německému romantismu. \n\nIngeborg Fialová vystudovala germanistiku a bohemistiku na Univerzitě Palackého (1986). V roce 1987 emigrovala do Spolkové republiky Německo, kde pracovala jako odborná asistentka na Sárské univerzitě v Saarbrückenu a hostující docentka na univerziě v Klagenfurtu. Po sametové revoluci se v roce 1992 vrátila zpět na Univerzitu Palackého. Zde pak promovala (1994), habilitovala se (1998) a byla jmenována profesorkou (2003).\n\nV roce 1997 spolu s Lucy Topoľskou a Ludvíkem Václavkem na FF UP založila Arbeitsstelle für deutschmährische Literatur. V roce 2004 založila Katedru judaistických studií. Mezi léty 1997–2011 vedla Katedru germanistiky.\n\nV roce 2018 byla zvolena do Rakouské akademie věd.\n\nIngeborg Fialová často vystupuje v médiích, kde kritizuje klesající znalost němčiny a klesající zájem studentů o tento jazyk. Němčinu považuje za důležitou pro pochopení dějin a kultury českých zemí.\n\n\n"}
{"id": "1260977", "url": "https://cs.wikipedia.org/wiki?curid=1260977", "title": "Chomejní (příjmení)", "text": "Chomejní (příjmení)\n\nPříjmení Chomejní nosí více významných osobností:\n\n"}
{"id": "1260982", "url": "https://cs.wikipedia.org/wiki?curid=1260982", "title": "Senná kopa", "text": "Senná kopa\n\nSenná kopa ( \"Sienna Kopa\", \"Heuhaufen\", \"Szenáboglya\") je homolovitý vrch ve Vysokých Tatrách na Slovensku.\n\nKupovitá elevace s nadmořskou výškou 1848 m se nachází jihozápadně od vrcholu Slavkovského štítu, nad ústím Slavkovské doliny. Je to obrovská boční moréna bývalého, poměrně malého, asi 3 km dlouhého a 400–800 m širokého slavkovského ledovce. Živelní pohromy (především požáry kosodřeviny) narušily vegetaci a půdní kryt. Jejím jižním úbočím vede Tatranská magistrála spojující Hrebienok a Sliezsky dom ve Velické dolině. Je z ní zajímavý pohled na Gerlachovský štít.\n\nVýchodiskem túr do Slavkovské doliny a na Sennou kopu je Hrebienok (lanovka ze Starého Smokovce), horský hotel Sliezsky dom nebo Starý Smokovec. Na vrch nevede turistická značená cesta.\n\nByla nazvaná podle homolovitého, kupce sena podobného tvaru.\n\n"}
{"id": "1260985", "url": "https://cs.wikipedia.org/wiki?curid=1260985", "title": "Bella", "text": "Bella\n\nPříjmení Bella nosí více významných osobností:\n\n"}
{"id": "1260989", "url": "https://cs.wikipedia.org/wiki?curid=1260989", "title": "3. slovenská fotbalová liga 1994/95", "text": "3. slovenská fotbalová liga 1994/95\n\nV soubojích 2. ročníku 3. slovenské fotbalové ligy 1994/95 (3. nejvyšší soutěž) se utkalo 16 týmů po čtyřech skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1260994", "url": "https://cs.wikipedia.org/wiki?curid=1260994", "title": "Triazan", "text": "Triazan\n\nTriazan , také nazývaný aminohydrazin je anorganická sloučenina se vzorcem NHNHNH, zapisovaným rovněž jako NH. Triazan je třetí nejjednodušší azan po amoniaku a hydrazinu. Lzte jej vyrobit z hydrazinu, ovšem je nestabilní a nemůže být izolován v čisté podobě, pouze ve formě solí jako je triazanium sulfát. Pokusy převést triazaniové soli na volnou zásadu měly za následek pouze vznik diazenu a amoniaku. Triazan byl poprvé připraven jako ligand v komplexním iontu stříbra.\n\nJe známo několik sloučenin obsahujících triazan jako základ molekuly, například 1-methyl-1-nitrosohydrazin, jenž se vyrábí reakcí bez použití rozpouštědel z methylhydrazinu a alkylnitritu:\n\nCHNHNH + RNO → CNHO + RHO\n\n1-methyl-1-nitrosohydrazin je bezbartvá kapalina oproti trinitrotoluenu citlivější na náraz, ale méně citlivá na tření; taje při 45 °C a rozkládá se při 121 °C.\n\n"}
{"id": "1260995", "url": "https://cs.wikipedia.org/wiki?curid=1260995", "title": "KAB-1500L", "text": "KAB-1500L\n\nMá poloaktivní laserový naváděcí systém Azov 27N nebo pozdější 27N1, který zajišťuje zásah cíle s odchylkou 7 - 10 m.\n\nPřední křidélka a zadní řídící plochy jsou skládací, což umožňuje nést bombu nejen na externích závěsnících, ale i v pumovnici velkých letadel. Nést ji tak mohou jak frontové, tak strategické dálkové bombardéry. Bomby mohou být shazovány z bombardérů při rychlostech od 550 do 1700 km/h v letové hladině 1 – 15 km.\n\nPoprvé byla KAB-1500L bojově nasazena v letech 1988-1989 z frontových bombardérů Su-24M, které útočily na pozice mudžahedínů. Jak se však ukázalo při bombardování z velkých výšek, nebylo jejich nasazení příliš efektivní.\n\nPřestože byla během války v Čečensku většina cílů zničena obyčejnými železnými bombami, naváděnými bombami KAB-500Kr/ KAB-500L nebo raketami Ch-25ML, došlo i na požití těžkých KAB-1500L. Letadla Su-24M bombardovala z výšek 4 - 5 km při rychlosti 800 - 900 km/h. Začátkem ledna 1995 se pomocí bomb KAB-1500L podařilo zničit dva silniční mosty přes řeku Argun východně od Grozného, přes které se přesouvaly posily militantních skupin do válečné zóny. Tato přesná munice byla použita i proti malým cílům ve městě Groznyj. Nezřídka se bombardovalo i v noci, za pomoci bombardérů Tu-22M3, které shazovaly nad městem světlice.\n\nV roce 2015 shazovaly ruské bombardéry Su-34 bomby KAB-1500L na pozice různých militantních skupin v Sýrii.\n\nKAB-1500L-PR - verze s průraznou bojovou částí, určená k ničení opevněných nebo podzemních cílů jako jsou železobetonové úkryty, sklady jaderných zbraní nebo velitelská centra. Vysoce výbušná bojová hlavice může proniknout přes 20 metrů zeminy a následně prorazit až 3 m silný železobetonový kryt.\n\nKAB-1500L-F - verze s tříštivou bojovou částí, určená k ničení pozemních cílů zvláštního významu jako jsou mosty, vojenské a průmyslové zařízení, lodě i pevnosti. Exploze vytvoří kráter o průměru až 20 metrů.\n\nKAB-1500L-OD - verze s termobarickou bojovou částí, určená také na ničení pozemních cílů.\n\n\n"}
{"id": "1261000", "url": "https://cs.wikipedia.org/wiki?curid=1261000", "title": "LGBT práva v Libanonu", "text": "LGBT práva v Libanonu\n\nLesby, gayové, bisexuálové a translidé (LGBT) žijící v Libanonu se můžou setkávat s určitými obtížemi neznámými pro většinu obyvatelstva. I tak je ale v porovnání s ostatními arabskými zeměmi považován za poměrně liberální. V r. 2014 rozhodnul soud města Dżudajda Al-Matin ve prospěch zrušení aplikace Článku 534 libanonského trestního zákona, který trestal homosexuální aktivity. Článek 534, který zakazoval jakékoli sexuální vztahy svojí vnitřní povahou odporující zákonům přírody, byl používán jenom proti homosexuálům. Soud rozhodnul, že homosexuální chování není proti přírodě, a že tedy nelze podle něj homosexuály trestně stíhat.\n\nVýzkum Pew Research Center z r. 2007 ukázal, že 79 % Libanonců považuje homosexualitu za nepřijatelnou. Zbývajících 18 % bylo opačného názoru. V současné době začíná společenská akceptace LGBT lidí vzrůstat, zejména když Libanonské národní centrum psychiatrů vyřadilo neheterosexuální orientace ze seznamu mentálních poruch, čímž se Libanon stal první arabskou zemí, která takto učinila.\n\nLibanonské zákony taktéž trestají veškerou diskriminaci založenou na pohlaví, náboženství, entiku, sexuální orientaci nebo rase.\n\nČlánek 534 libanonského trestního zákoníku trestá sexuální vztahy, které svojí vnitřní povahou odporují přírodním zákonům, jedním rokem odnětí svobody. V praxi se prosazování zákona liší a často záleželí na postoji konkrétního úřadu nebo policisty. V r. 2002 vnikla policie do obydlí ženy, kterou její matka obvinila z krádeže peněz a šperků. Během razie byla dotyčná přistižena při pohlavním styku s jinou ženou. Státní zastupitelství to pak následně vyhodnotilo jako sodomii a obě ženy byly následně odsouzeny.\n\n11. prosince 2009 zveřejnila libanonská LGBT organizace Helem zprávu o právní situaci homosexuálů na Středním východě a v Severní Africe. Libanonský soud v Al-Batrun rozhodl proti aplikaci článku 534 na homosexuály.\n\nV dubnu 2013 nařídil starosta Dekwaneh, severní periferie Bejrútu, bezpečnostním složkám provést zátah na noční gay-friendly klub. Několik jeho návštěvníků bylo zadrženo a odvedeno na policejní stanici, kde se museli svléknout do naha, a takhle se nechat vyfotit. Tento postup odsoudilo několik gay aktivistů. Libanonský ministr vnitra prozatímní vlády Marwan Charbel starostu podpořil se slovy: \"Homosexualita nemá v Libanonu co dělat. Zdejší zákony jí považují za trestnou.\"\n\n11. července 2013 rozhodla Libanonská psychiatrická společnost (LPS), že homosexualita není duševní poruchou, a tudíž jí nelze léčit, se slovy: \"Homosexualita svojí vnitřní povahou nijak nenarušuje svéprávnost, duševní stabilitu, spolehlivost a jiné sociální schopnosti jedince. Předpoklad, že homosexualita je důsledkem špatného rodinného prostředí nebo narušeného rozvoje osobnosti, je založen na chybných informacích.\" LPS rovněž připomněla, že \"konverzní terapie\", jejímž účelem je změna sexuální orientace, nemá žádnou vědecku oporu, a tudíž by se o ní neměla lékařská veřejnost pokoušet, a to ani při provozování soukromých klinik. Tímto se Libanon stal první arabskou zemí, která přestala považovat homosexualitu za poruchu.\n\n28. ledna 2014 zrušil soud města Dżudajda Al-Matin trest proti interexuálovi identifikujícím se jako žena, který byl předtím shledán vinným z protipřírodního sexuálního vztahu s mužem. Rozsudek takto ukončil platnost článku 534, který byl historicky aplikován pouze na homosexuální vztahy.\n\nPřestože byly zaznamenány případy pokusů libanonské vlády cenzurovat LGBT témata, tak se v poslední době zdejší společnost spíše liberalizuje.\n\nLibanon je první arabskou zemí se svým vlastním gay týdeníkem \"Barra\" (\"Out\" v arabštině). K prvnímu pokusu o publikaci došlo v březnu 2005. Další dvě následovaly v létě 2005 a na jaře 2006.\n\nHelem má také své vlastní webové stránky s pravidelnou online publikací.\n\nV r. 2009 se v Bejrútu konala publikace knihy Libanonského lesbofeministického kolektivu (\"Lebanese lesbian Feministr Collective\") \"Bareed Mista3jil\". Organizace se také někdy nazývá Nasawiya. Jejím cílem je sdružování aktivistů usilujících o rovné příležitosti žen na pracovním trhu. Kniha je kolekcí 41 pravdivých příběhů leseb, bisexuálek, queer, transgender a jinak ohrožených žen z celého Libanonu. Vychází jak v anglickém, tak i arabském jazyce. Kniha byla pokřtěná v Masrah Al Madina zástupci Feministického kolektivu a IndyAct. Selektované příběhy \"Bareed Mista3jil\" byly rozděleny a jsou přístupné v angličtině a arabštině.\n\nV květnu 2015 zahájila Proud Lebanon, libanonská nezisková organizace, oslavy Mezinárodního dne proti homofobii spolu s mediální kampaní. Do kampaně se zapojilo několik prominentních libanonských umělců a celebrit. Ty vyzývaly vládu, aby se více zapojovala do boje za rovné příležitosti pro všechny občany bez ohledu na sexuální orientaci, národnost atd. Zvláštní pozornost byla věnována právům LGBT komunity, která žije ve společnostech bez homofobie, v kontrastu s LGBT jedinci, kteří stále čelí předsudkům, zejména ze strany konzervativců a klerikálů.\n\nČlenové libanonské LGBT komunity zahájili veřejnou kampaň za svá práva v r. 2002 založením politické asociace Hurriyyat Khassa (překlad: \"Osobní svobody\"). Skupina cílila na reformu článku 534 trestního zákona tak, aby dobrovolná sexuální aktivita mezi dospělými již nebyla nadála trestným činem. Další LGBT organizací v Libanonu je Helem (arabsky:حلم, překlad: \"Sen\"). Činnost těchto organizací spočívá v demonstracích, lektorské činnosti, fundraisingu a prevenci HIV/AIDS.\n\nV r. 2006 slavila Helem Mezinárodní den proti homofobii v Monroe Hotel Downtown.\n\nV srpnu 2007 byla založená lesbická organizace Meem na podporu leseb, bisexuálek, transžen, queer a jinak ohrožených Libanonek. Skupina nabízí těmto komunitám podporu, psychologické poradenství, aktivitu, právní podporu, socializaci a příležitosti se zapojovat do změn společenského klimatu. Meem se také stará o bejrútský Womyn House, který slouží jako sdružovací a aktivistické centrum.\n\n\n"}
{"id": "1261007", "url": "https://cs.wikipedia.org/wiki?curid=1261007", "title": "Zákon a pořádek: Zločinné úmysly", "text": "Zákon a pořádek: Zločinné úmysly\n\nZákon a pořádek: Zločinné úmysly (též Právo a pořádek: Zločinné úmysly, v anglickém originále Law & Order: Criminal Intent) je americký kriminální televizní seriál, jehož autorem je René Balcer. Jedná se v pořadí o druhý spin-off seriálu Dicka Wolfa \"Zákon a pořádek\". Premiérově byl vysílán na stanici NBC v letech 2001–2007 a následně v letech 2007–2011 na stanici USA Network. Celkem vzniklo 195 dílů rozdělených do deseti řad. Hlavní dvojice detektivů, Robert Goren (Vincent D'Onofrio) a Alexandra Eamesová (Kathryn Erbe), jsou jediné dvě postavy, které se vyskytují téměř v celém seriálu.\n\nSeriál je zaměřen na vyšetřování nejtěžších zločinů v New Yorku, což zajišťuje elitní jednotka místní policie – Oddělení závažných případů. Nejlepší detektivové se zaměřují na ostře sledované případy, především vraždy, do nichž jsou nezřídka různě zapleteni místní politici a úředníci, celebrity, finančníci či umělci. Hlavními vyšetřovateli jsou Robert Goren (Vincent D'Onofrio) a Alexandra Eamesová (Kathryn Erbe), které v pozdějších řadách seriálu doplňují, případně alternují, další detektivové.\n\n\n"}
{"id": "1261012", "url": "https://cs.wikipedia.org/wiki?curid=1261012", "title": "Kostel Nanebevzetí Panny Marie (Brantice)", "text": "Kostel Nanebevzetí Panny Marie (Brantice)\n\nKostel Nanebevzetí Panny Marie v Branticích je farní kostel postavený už ve 14. století přestavěn v roce 1593 a je kulturní památka České republiky. Nachází se v nadmořské výšce 563 m.\n\nPrvní písemná zmínka o Branticích pochází z roku 1222. Kostel byl založen pravděpodobně už ve 14. století. V roce 1593 renezančně přestavěn a přistavěna věž s psaníčkovými sgrafity, sakristie a boční kaple. Kolem roku 1784 barokizován, klenba byla nově zaklenuta a prolomena nová okna. V 19. století byla postavena hudební kruchta, provedeny vitraže. Farní kostel byl opravován v letech 1998–1999.\n\nJednolodní stavba s gotickým presbytářem, který je stejně široký jako loď, dělící zeď s vítězným obloukem. Loď západně ukončena trojboce zrcadlově k presbytáři. Hranolová osová věž, nad střechou lodi přechod do osmiboké. V interieru se nachází polychromová Pieta a jedenáct výjevů v dřevěné grotě.\n"}
{"id": "1261014", "url": "https://cs.wikipedia.org/wiki?curid=1261014", "title": "Avia 51", "text": "Avia 51\n\nAvia 51 byl československý šestimístný dopravní letoun z 30. let 20. století, byl navržen Robertem Nebesářem a zkonstruovaný leteckým výrobcem Avia. Byly postaveny jen 3 kusy, první let proběhl v roce 1933.\n\nAvia 51 byl třímotorový hornoplošník s konvenčním pevným podvozkem a trupem z duralu. Původně byl navržen pro Československou leteckou společnost (ČLS), která o něj projevila zájem. Avia tedy začala s výrobou tří prototypů (imatrikulace OK-ABV, OK-ABW a OK-ABZ). Byl poháněn třemi sedmiválcovými hvězdicovými motory Avia Rk.12, dva byly na křídle a jeden na přídi letadla. Měl kokpit pro dva piloty a luxusní kabinu pro pět až šest pasažérů, ta byla 1,54 m vysoká. Nacházela se zde toaleta a v letounu byly tři úložné prostory na zavazadla.\n\nLetoun byl nejprve zkušebně nasazen na linku ČLS Vídeň – Praha – Berlín, ale měl malou kapacitu, byl nehospodárný a navíc se při letu objevily různé vibrace. Poté byly všechny tři vyrobené stroje prostřednictvím estonského překupníka prodány do Španělska, kde probíhala občanská válka. Dodány byly pravděpodobně v únoru 1938, v republikánském letectvu byly označeny TA (\"Transporte Avia\") 001, 002 a 003. Sloužily jako transportní, napřed u vojenské pošty, později k dopravě vojáků, materiálu a raněných. TA-003 byl zničen při náletu Legie Condor. Po porážce republiky byly zbylé dva kusy ukořistěny nacionalisty, z toho jeden letuschopný. O jejich nasazení ve španělském letectvu není nic bližšího známo, v evidenci byly naposled zaznamenány v roce 1941.\n\n Československo\n Španělská republika\n Španělský stát\n\n\n\n"}
{"id": "1261018", "url": "https://cs.wikipedia.org/wiki?curid=1261018", "title": "Bělořit plavý", "text": "Bělořit plavý\n\nBělořit plavý (\"Oenanthe isabellina\") je druh malého zpěvného ptáka z čeledi lejskovitých (Muscicapidae), rodu bělořit (\"Oenanthe\"). Byl poprvé popsán Coenraadem Temminckem roku 1829. Tento stěhovavý hmyzožravý pták obývá především stepi a jiná otevřená stanoviště. Letní areál rozšíření zahrnuje jižní Rusko, celou střední Asii až k severnímu Pákistánu. Mohou se ale zatoulat až do západní Evropy.\n\nZbarvením se tito ptáci podobají samicím bělořitů šedých (\"Oenanthe oenanthe\"), kteří žijí i v Česku. Oproti bělořitům šedým jsou ale tito ptáci větší: na délku měří jejich tělo 15 až 16 cm. Jsou typičtí tím, že stojí vzpřímeně. Zbarvení je celkově pískové barvy, výraznější je jen ocas, který je celý černý. U bělořitů plavých není patrný pohlavní dimorfismus: samce prakticky nelze od samice rozeznat.\n\nBělořita plavého poprvé popsal holandský zoolog Coenraad Temminck roku 1829 pod názvem \"Saxicola isabellina\". \"Saxicola\", rod, kam Temminck tento druh zařadil, jsou bramborníčci, například bramborníček hnědý (\"Saxicola rubetra\") nebo černohlavý (\"Saxicola rubicola\").\n\nDruhové jméno \"isabellina\" má původ v nové latině, kde toto slovo označuje šedožlutou barvu. Vzniklo pravděpodobně v souvislosti s Isabelou Kastilskou. Naopak rodové jméno \"Oenanthe\" pochází ze starořeckých slov \"oenos\" (οίνος), víno, a \"Anthos\" (ανθός), tedy květina nebo květ. Vzniklo pravděpodobně díky bělořitům šedým, kteří do Řecka přilétají v době, kdy začíná réva vinná plodit. České označení plavý je odvozeno od pískové až plavé barvy těchto ptáků.\n\nAreál rozšíření bělořitů plavých je odhadován na více jak 11 milionů km² a populace se navíc zdá být stálá a stabilní. I proto dle Mezinárodního svazu ochrany přírody (IUCN) druhu přísluší stupeň málo dotčený (LC).\n\nSamci i samice bělořitů plavých jsou si vzhledem velice podobní a prakticky je nelze rozeznat. Horní partie jsou převážně písečné až plavé barvy s šedavým nádechem. Oblast pod ocasem je bílá – odtud tedy české označení \"bělořit\". Ocasní pera jsou hnědočerná a lemována tmavým až černým pruhem. Některá pera, především ta horní, mají tmavý pruh silnější, jiná slabší. Zobák a nohy jsou černé, duhovky hnědé. Bělořitové plaví přepeřují dvakrát ročně, nejvýrazněji v pozdním létě a méně i v polovině zimy. Jsou pro ně typické dlouhé a tenké nohy, díky kterým mohou bělořitové plaví stát téměř vzpřímeně. Tito ptáci jsou velice aktivní a neposední, krom letu se často pohybují i po zemi.\n\nS délkou těla průměrně 16,5 cm jsou tito ptáci větší, než jiní bělořitové, například bělořité šedí. Samotný zobák je také u bělořitů plavých delší, ale přesto lze tyto dva druhy snadno zaměnit.\n\nBělořitové plaví jsou stěhovaví ptáci stěhující se především v rámci palearktické oblasti. Obývá areál od jižního Ruska, oblast Kaspického moře, přes poušť Kyzylkum a Mongolsko až k Afghánistánu, Íránu, Iráku, Saúdské Arábii, Sýrii, Jordánsku a Izraeli. Zimují v Africe a severozápadní Indii. Přes léto se ale mohou zatoulat až do Řecka, Alžírska, na Kypr nebo do Tunisu.\n\nV období rozmnožování se bělořité plaví vyskytují především v otevřených krajinách, na nezemědělských plochách, náhorních plošinách a nebo stepích. Přes zimu vyhledávají podobná polosuchá stanoviště a podle provedeného výzkumu vyhledávají hlavně písčité plochy.\n\nJsou to aktivní a hbití ptáci, kteří se navíc mrštně pohybují i na zemi. Díky dlouhým nohám dokáží stát poměrně vzpřímeně.\n\nJejich jídelníček zahrnuje především kobylky, mravence, můry, mouchy, roztoče, pavouky, larvy hmyzu a někdy též semena rostlin.\n\nBěhem migrace se běžně slučují hejna bělořitů plavých s jinými druhy bělořitů, jako jsou bělořit černohlavý (\"Oenanthe albonigra\"), pouštní (\"Oenanthe deserti\") nebo proměnlivý (\"Oenanthe picata\"). Po příletu do zimoviště si hejna vytyčí vlastní teritorium.\n\nBělořitové plaví si svá hnízda stavějí pod zemí, nejčastěji v prázdných doupatech syslů (\"Spermophilus\"), slepců (\"Spalax\") a pišťuch (\"Ochotona\"). Mohou též v zemi vytvořit vlastní skrýš. Hnízdo je objemné, složené především ze suchých stébel trávy. Do něj samička naklade čtyři až šest bledě modrých vajec. Vylíhlá mláďata pak střídavě krmí oba rodiče malými housenkami nebo jiným hmyzem.\n\n"}
{"id": "1261030", "url": "https://cs.wikipedia.org/wiki?curid=1261030", "title": "Sea Slug", "text": "Sea Slug\n\nSea Slug byl námořní protiletadlový raketový komplet středního dosahu vyvinutý zbrojovkou Armstrong Whitworth. Sloužil zejména k ničení vysoko letících bombardérů. Sekundárně mohly být střely použity také proti hladinovým cílům. Britské královské námořnictvo střelu zavedlo roku 1962. Jejím jediným zahraničním uživatelem bylo Chile.\n\nStřela Sea Slug byla vyvinuta v letech 1949–1962 britskou zbrojovkou Armstrong Whitworth. Primárně měla sloužit k ničení vysoko letících bombardérů. Roku 1959 byla úspěšně testována z paluby zkušební lodě HMS \"Girdle Ness\" a schválena pro sériovou výrobu. Do služby byla zavedena roku 1962 společně se svými nosiči – torpédoborci třídy \"County\".\n\nRozměrná střela měla válcový trup a obdelníkové řídící a ocasní plochy, uspořádané do kříže. Poháněl je raketový motor na tuhé pohonné látky Foxhound a čtyři urychlovací raketové motory Gosling. Systém využíval přehledový radar typu 965 a rádiový výškoměr typu 277, přičemž ozařování cíle zajistil radar typu 901.\n\n\n\nStřely Sea Slug byly poprvé bojově nasazeny ve falklandské válce. Nasazeny byly střelami Sea Slug Mk 2 vyzbrojené torpédoborce \"Glamorgan\" a \"Antrim\". Střela tehdy již byla zastaralá a nedosáhla žádného sestřelu.\n\n\n\n"}
{"id": "1261031", "url": "https://cs.wikipedia.org/wiki?curid=1261031", "title": "Slezský sborník", "text": "Slezský sborník\n\nSlezský sborník je český odborný historický časopis, vycházející od roku 1878 pod názvem \"Věstník Matice opavské\". Pod současným názvem vychází od roku 1936. Slezský sborník je zařazen do prestižní evropské databáze odborných časopisů ERIH PLUS (\"European Reference Index for the Humanities and the Social Sciences\").\n\n"}
{"id": "1261034", "url": "https://cs.wikipedia.org/wiki?curid=1261034", "title": "Vlastivědný věstník moravský", "text": "Vlastivědný věstník moravský\n\nVlastivědný věstník moravský je český odborný historický časopis, vycházející jako informační orgán moravské vlastivědy od roku 1946. Od roku 1979 je recenzovaným časopisem. Recenzovány jsou hlavní studie.\n\nČasopis byl připravován již za okupace. Na tvorbě přislíbil účast i Bedřich Václavek. Na programu měl podchycení vlastivědné práce na Moravě, popularizaci vědy a informování o vlastivědném dění. Finančně byl nejprve podpořen Zemským národním výborem v Brně, v letech 1947 až 1958 ministerstvem školství.\n\nObdobí stagnace Muzejního spolku v 50. letech, k němuž přispěly jednak generační problémy, a dále zásahy z vnějšku, jež sledovaly zastavení jeho činnosti, se projevilo i na vydávání Vlastivědného věstníku moravského. Ten jako časopis přestal vycházet. V letech 1959 a 1960 vyšel v Krajském nakladatelství v Brně jako sborník. Po další tři roky však již vydán nebyl. Byl obnoven v roce 1964. Novému vedení redakce ale nestačila jeho pouhá obnova. Měl se stát hlavním orgánem historické vlastivědy na Moravě. Nově bylo od 21. ročníku k článkům přidáváno shrnutí v cizím jazyce.\n\nOd roku 1969 byl časopis řízen Vladimírem Nekudou (vedle edice Vlastivěda moravská), v letech 1971–1979 předsedou Musejního spolku v Brně a v letech 1979–2006 předsedou Muzejní a vlastivědné společnosti.\n\nFinančně byl časopis zajištěn ve spolupráci s odborem kultury Jihomoravského krajského národního výboru, když byl dotován prostřednictvím Moravského muzea v Brně a od roku 1979 i Okresním střediskem památkové péče a ochrany přírody v Olomouci (příspěvky ze severomoravského kraje).\n\nÚčelem časopisu je zveřejňování výsledků původní badatelské práce členů Muzejní a vlastivědné společnosti. Jsou v něm otiskovány zprávy o vlastivědné práci na Moravě, o činnosti muzeí a další. V jedné jeho rubrice je hodnocena nově vydaná literatura z Moravy. Každý rok přináší přehled veškeré na Moravě a ve Slezsku vydané literatury a literatury o Moravě a o Slezsku.\n\nVydává jej Muzejní a vlastivědná společnost v Brně. Odborné zaměření časopisu je historie a prehistorie Moravy, památková péče, národopis, dějiny umění a další společenskovědní obory.\n\n"}
{"id": "1261035", "url": "https://cs.wikipedia.org/wiki?curid=1261035", "title": "Anders Fannemel", "text": "Anders Fannemel\n\nAnders Fannemel (narozen 13. května 1991 Hornindal) je norský skokan na lyžích. Na svém kontě má 4 individuální vítězství. Z mistrovství světa v letech na lyžích má 1 zlatou medaili a z mistrovství světa v severské kombinaci má také 1 zlatou medaili. Jeho osobní rekord činí 251,5 m.\n\nAnders Fannemel začal se skoky na lyžích, když mu bylo 14 let. V září 2008 debutoval v Kontinentálním poháru (nižším poháru) v Lillehammeru, když obsadil dvě sedmá místa ve dvou dnech. V srpnu 2009 znovu v Kontinentálním poháru v Lillehammeru obsadil 5. a 1. místo.\n\nV prosinci 2009, znovu v Lillehammeru, debutoval ve Světovém poháru, skončil desátý a získal své první body do celkového hodnocení světového poháru. V této sezóně 2014/15 dvakrát vyhrál závod Světového poháru a ještě pětkrát se umístil na pódiu. V této sezóně také poprvé oblékl dres vedoucího závodníka světového poháru.\n\nReprezentuje sportovní klVVub Hornindal IL.\n"}
{"id": "1261038", "url": "https://cs.wikipedia.org/wiki?curid=1261038", "title": "Fylyppos", "text": "Fylyppos\n\nFilip „Fylyppos“ Zatloukal (* 21. ledna 1995) je český ilustrátor, nezávislý komiksový kreslíř a ředitel Art Block Festivalu.\n\nStudent umělecko-průmyslové školy v Praze. Ve svých jednadvaceti letech se stal zakladatelem Art Block Festivalu, projektu spojující mladé umělce.\n\nVěnuje se především ilustraci a komiksu. V tvorbě se často ukazuje rozvolněná kresba a hledání dokonalosti skrze nedokonalost. Neuhlazenost a surovost výsledného díla reflektuje dle Fylyppose nejlépe pocity a atmosféru. Mezi své úspěchy řadí vedení aktivní mladé umělecké skupiny Art Block Society, založení významného pražského festivalu mladého umění – Art Block Festivalu, komiksovou knihu Norek, několik výstav a několikanásobná účast na přední mezinárodní přehlídce Czech Design Week (s kurátorským výběrem).\n\nFestivalu se povedlo prosadit autory na osmi hlavních výstavních místech. Konaly se workshopy, vernisáže, výstavy, promítání alternativních filmů a další aktivity. Projekt zaštítil Český rozhlas.\n\nMimo komiksy a uměleckou tvorbu se věnuje i výrobě papírenských produktů z recyklovaných materiálů. Ty vystavoval na Fdfestivalu.\n\n\n"}
{"id": "1261039", "url": "https://cs.wikipedia.org/wiki?curid=1261039", "title": "Třída Thetis (Typ 420)", "text": "Třída Thetis (Typ 420)\n\nTřída Thetis byly korvety německého námořnictva. Celkem bylo postaveno pět jednotek této třídy. Od roku 1974 je německé námořnictvo používalo jako stíhače ponorek. Vyřazeny byly na počátku 90. let, poté je zakoupilo Řecko.\n\nCelkem bylo německou loděnicí Roland Werft v Bremenu postaveno pět korvet této třídy.\n\nJednotky třídy \"Thetis\":\nKorvety nesly radary KH-14/9 a TRS-N a dále sonar ELAC 1BV. Hlavňová výzbroj se skládala ze 40mm dvoukanónu na zádi. K ničení ponorek sloužil příďový čtyřhlavňový 375mm protiponorkový raketomet Bofors a dva 533mm torpédomety. Pohonný systém tvoří dva diesely MAN VSV 24/30 o výkonu 6800 bhp. Nejvyšší rychlost dosahuje 24 uzlů.\n\nV 70. letech byla celá třída modernizována na stíhače ponorek. Plavidla dostala výkonnější sonary a jejich původní torpédomety nahradily modernější.\n\nServer Worldwarships.com pro třídu uvádí výzbroj dvou 40mm kanónů, dvou 12,7mm kulometů a dvou trojhlavňových 324mm torpédometů. Pravděpodobně se vztahuje na výzbroj plavidel provozovaných Řeckem.\n\nŘecké námořnictvo dne 6. září 1991 získalo korvety \"Thetis\" a \"Najade\". Dne 7. září 1992 pak zakoupilo korvety \"Triton\" a \"Theseus\", které do služby vstoupily 30. dubna 1993. Poslední jednotka \"Hermes\" byla zakoupena roku 1993 a do služby přijata 30. června 1995.\n"}
{"id": "1261042", "url": "https://cs.wikipedia.org/wiki?curid=1261042", "title": "Třída Cacine", "text": "Třída Cacine\n\nTřída Cacine jsou hlídkové lodě portugalského námořnictva. Postaveno bylo celkem 10 jednotek této třídy. Ve službě nahradily šest původně amerických hlídkových člunů typu PC a osm hlídkových člunů francouzské třídy \"Le Fougueur\".\n\nV letech 1968-1973 bylo loděnicí Arsenal do Alfeite postaveno 10 jednotek této třídy. Dostaly jména \"Cacine\" (P1140), \"Cunene\", \"Mandovi\", \"Rovuma\", \"Cuanza\" (P1144), \"Beba\", \"Zaire\" (P1146), \"Zambeze\", \"Limpopo\" a \"Save\" (P1161).\n\nPlavidla dostala radar KH-975. Jsou vyzbrojena jedním 40mm/60 kanónem Bofors a jedním 20mm/70 kanónem Oerlikon. Pohonný systém tvoří dva diesely MTU 12V538 TB80 o výkonu 4400 hp, pohánějící dva lodní šrouby. Nejvyšší rychlost dosahuje 20 uzlů. Dosah je 4400 námořních mil při rychlosti 12 uzlů.\n\n"}
{"id": "1261043", "url": "https://cs.wikipedia.org/wiki?curid=1261043", "title": "Třída Argos (1990)", "text": "Třída Argos (1990)\n\nTřída Argos jsou hlídkové čluny portugalského námořnictva. Postaveno bylo celkem šest jednotek této třídy.\n\nV letech 1990-1991 bylo dokončeno pět jednotek této třídy. Dostaly jména \"Argos\" (P1150), \"Dragão\" (P1151), \"Escorpião\" (P1152), \"Cassiopeia\" (P1153) a \"Hidra\" (P1154).\n\nČluny nesou radar FR-1505. Jsou vyzbrojeny dvěma 12,7mm kulomety. Na palubě nesou 4metrový rychlý inspekční člun. Pohonný systém tvoří dva diesely MTU o výkonu 3700 hp. Nejvyšší rychlost dosahuje 28 uzlů.\n\n"}
{"id": "1261044", "url": "https://cs.wikipedia.org/wiki?curid=1261044", "title": "Giorgi Beridze", "text": "Giorgi Beridze\n\nGiorgi Beridze (gruzínsky გიორგი ბერიძე; * 12. května 1997, Mestia, Gruzie) je gruzínský fotbalový útočník a mládežnický reprezentant, hráč klubu KAA Gent od ledna 2017 na hostování ve slovenském týmu AS Trenčín. \n\n\nBeridze je odchovancem gruzínského klubu FC Zestafoni. V letech 2013–2015 hostoval v jiném gruzínském týmu FC Dila Gori. V roce 2015 jej zaregistrovali skauti belgického klubu KAA Gent, kde nastupoval za rezervní tým.\nV lednu 2017 odešel na hostování do slovenského mužstva AS Trenčín, jenž s KAA Gent spolupracuje. Stal se prvním Gruzíncem v dresu Trenčína.\n\nNastupoval v gruzínské fotbalové reprezentaci do 17 let. V současnosti je gruzínským reprezentantem do 21 let.\n\n"}
{"id": "1261045", "url": "https://cs.wikipedia.org/wiki?curid=1261045", "title": "Třída Fret", "text": "Třída Fret\n\nTřída Fret (jinak též třída Roofdier) byly pobřežní fregaty nizozemského královského námořnictva z éry studené války. Jejich hlavními úkoly byl doprovod pobřežních konvojů a ochrana rybolovu. Postaveno bylo šest jednotek této třídy. Ve službě byly v letech 1954–1988. Všechny byly ze služby vyřazeny.\n\nŠestice fregat třídy \"Fret\" byla pro nizozemské námořnictvo postavena v amerických loděnicích Avondale Marine v New Orleansu a General Shipbuilding v Bostonu. Stavba byla financována z amerického programu vojenské pomoci MDAP. Stavba byla zahájena v letech 1952–1953 a do služby byly fregaty přijaty roku 1954.\n\nJednotky třídy \"Fret\":\nFregaty nesly navigační radar Decca 1229C a sonar QCU-2. Byly vyzbrojeny jedním 76mm kanónem na přídi, šesti 40mm kanóny Bofors (\"Panter\" a \"Jaguar\" nesly pouze čtyři), osmi 20mm kanóny (během služby demontovány), jedním salvovým vrhačem hlubinných pum Hedgehog a dvěma spouštěči hlubinných pum (\"Panter\" a \"Jaguar\" měly vrhače čtyři). Pohonný systém tvořily dva diesely General Motors 12-567ATL o výkonu 1600 hp, pohánějící dva lodní šrouby. Nejvyšší rychlost dosahovala 15 uzlů. Dosah byl 4300 námořních mil při 10 rychlosti uzlů.\n"}
{"id": "1261046", "url": "https://cs.wikipedia.org/wiki?curid=1261046", "title": "89. ročník udílení Oscarů", "text": "89. ročník udílení Oscarů\n\n89. ročník udílení Oscarů se konal 26. února 2017 v Dolby Theatre (dříve \"Kodak Theatre\") v Hollywoodu v Los Angeles, pod hlavičkou Akademie filmového umění a věd, která vybrala jednotlivé vítěze ze 24 různých kategorií. Galavečerem provázel Jimmy Kimmel. Nejvíce nominací získal snímek \"La La Land\", celkem 14, nakonec jich proměnil šest.\n\nDne 12. prosince 2016 Akademie ocenila na svém 8. ročníku tradičního slavnostního večera \"Governors Awards\" některé tvůrce speciálními cenami. Dne 11. února 2017 Akademie ocení ty, kteří filmu přispívají po technické stránce.\n\nMoonlight \"–\" Adele Romanski, Dede Gardner a Jeremy Kleiner\n\nDamien Chazelle – \"La La Land\"\n\nCasey Affleck – \"Místo u moře\"\n\nEmma Stone – \"La La Land\"\n\nMahershala Ali – \"Moonlight\"\n\nViola Davis – \"Ploty\"\n\nKenneth Lonegran – \"Místo u moře\"\n\nBarry Jenkins a Tarell Alvin McCraney – \"Moonlight\"\n\n\" –\" Byron Howard, Rich Moore a Clark Spencer\n\n\"Klient\" (Írán/Francie) v perštině – Asghar Farhadi\n\n\"\" – Ezra Edelman a Caroline Waterlow\n\n\"The White Helmets\" – Orlando von Einsiedel a Joanna Natasegara\n\n\"Školní sbor\" – Kristóf Deák a Anna Udvardy\n\n\"Ptáčátko\" – Alan Barillaro a Marc Sondheimer\n\nJustin Hurwitz – \"La La Land\"\n\n„City of Stars“ – Justin Hurwitz, Pasek and Paul – \"La La Land\"\n\nSylvain Bellemare – \"Příchozí\"\n\nRobert Mackenzie, Andy Wright, Kevin O'Connell a Peter Grace – \"\"\n\nSandy Reynolds-Wasco a David Wasco – \"La La Land\"\n\nLinus Sandgren – \"La La Land\"\n\nAlessandro Bertolazzi, Giorgio Gregorini a Christopher Nelson – \"Sebevražedný oddíl\"\n\nColleen Atwood – \"Fantastická zvířata a kde je najít\"\n\nJohn Gilbert – \"\"\n\nRobert Legato, Adam Valdez, Andrew R. Jones a Dan Lemmon – \"Kniha džunglí\"\n\n"}
{"id": "1261047", "url": "https://cs.wikipedia.org/wiki?curid=1261047", "title": "První folio", "text": "První folio\n\nPana Williama Shakespeara komedie, historie, tragédie (v originále \"Mr. William Shakespeare's Comedies, Histories, & Tragedies\") je vydaná sbírka her Williama Shakespeara z roku 1623. Moderní vědci obyčejně odkazují na toto dílo jako na První folio.\n\nSbírka byla vytištěna v knižním formátu folio s výškou hřbetu asi 40 cm a obsahuje 36 her. Byla připravena Shakespearovými kolegy Johnem Hemingesem a Henrym Condellem. Byla věnována \"nedostižné dvojice bratří\" Williamu Herbertu, 3. hraběti z Pembroke a jeho bratru Philipu Herbertovi, hraběti z Montgomery (pozdější čtvrtý hrabě z Pembroke).\n\nAčkoli osmnáct Shakespearových her bylo vydáno ve fromátu quarto před rokem 1623, tak První folio je pravděpodobně jediný spolehlivý zdroj pro asi dvacet jeho her a cenný zdroj textu i pro mnohé z těch, které byly vydané předtím. Folio zahrnuje všechny hry obecně připisované Shakespearovi s výjimkou her \"Perikles\", \"Dva vznešení příbuzní\" a dvou ztracených her \"Cardenio\" a \"Love's Labour's Won\" .\n\n\n"}
{"id": "1261048", "url": "https://cs.wikipedia.org/wiki?curid=1261048", "title": "Masečník kulovitý", "text": "Masečník kulovitý\n\nMasečník kulovitý neboli tloustnice kulovitá (\"Sarcosoma globosum\" ) je velmi vzácná jarní vřeckovýtrusná houba, v České republice pravděpodobně vyhynulá, nezvěstná od 60. let 20. století. Je navržena k ochraně v evropském měřítku jakožto jeden ze 33 druhů makromycetů doporučených k zahrnutí do Bernské konvence.\n\n\nPlodnice dosahuje 30–60 (80) milimetrů v průměru a asi 60-120 milimetrů na výšku. Během vývoje se její tvar výrazně mění. Zpočátku je kulovitá až válcovitá, později soudečkovitá a postupně se zplošťuje. Povrch má vrásčitý (úměrně stáří), temně hnědý, sametový. Na vrcholu nese kruhovitou mírně prohloubenou černou plodní misku s theciem.\n\nDužnina je rosolovitá, vodnatá, šedě zbarvená. Uvnitř plodnice uzavírá značné množství tekutiny, která slouží jako zásobárna vláhy pro dokončení vývoje plodnice. Jedna plodnice obsahuje 35–60 ml této tekutiny, která má pH 5,8. Jejím vyčerpáváním se výška plodnice snižuje, přičemž plodní miska roste a v závěrečném stádiu může překrývat celou plodnici, která má již více-méně plochý diskovitý tvar. Plodnice jsou tvořeny zhruba z 99 % vodou. Kavina uvádí, že exemplář o rozměrech 70 × 85 milimetrů dosahoval hmotnosti 211 gramů.\n\nPovrch parathecia kryjí chlupy dosahující 85–100 × 10–12 μm, které jsou tvořené 3-4 buňkami. Thecium je dlouho sterilní, tvořené paralelně sestavenými 5 μm silnými hyfami. Později tvoří 400–425 μm dlouhá a 12–16 μm široká vřecka, která v době zralosti dosahují 480–500 × 16–18 μm. Uzavírají 8 hyalinních výtrusů elipsoidního tvaru o rozměrech 29–32 × 7–12 μm. Parafýzy jsou nevětvené, hnědé, článkované, ke konci mírně kyjovité, 5-8 μm široké.\n\nSaprotrof rostoucí ve vlhkých starých smrkových lesích. Plodnice jsou částečně zanořené v hrabance nebo vlhkém mechu, jako je například travník Schreberův (\"Pleurozium schreberi\") nebo pérovec hřebenitý (\"Ptilium crista-castrensis\"). Autoři nejsou jednotní co do požadavku na půdní podloží – Kavina u českých nálezů z první čtvrtiny 20. století uvádí výrazně kyselou půdní reakci (pH 3,6 až 3,8), zatímco popisy recentních severoevropských nálezů ukazují spíše na půdy neutrální až vápnité. Fruktifikuje někdy již od poloviny února, obvykle od poloviny března do poloviny května, v severských oblastech později.\n\nRoste v Evropě, Asii a Severní Americe. Na území současné České republiky byl objeven v dubnu 1880 profesorem Josefem Velenovským v okolí Čekanice u Blatné. Poslední známý nález byl učiněn roku 1966 nebo 1967 v okolí Ostojkovic na Dačicku. Během této éry byly publikovány lokality z oblasti stávajícího Jihočeského kraje, Plzeňského kraje, Vysočiny, Středočeského kraje, Libereckého kraje, Královéhradeckého kraje a Ústeckého kraje. Známý byl i ze Slovenska.\n\nMasečník kulovitý je kombinací svého vzhledu, ekologie a doby výskytu natolik unikátní, že záměna není příliš pravděpodobná. Vzdáleně podobné jsou:\nMasečník kulovitý je zahrnutý v červených knihách a seznamech 12 evropských zemí. Za pravděpodobně vyhynulý či regionálně vyhynulý (?EX/RE) je považován v České republice, Litvě, Německu a na Slovensku. Kriticky ohrožený (CR) je v Arménii, Lotyšsku a Norsku. Ohrožený (E) je v Polsku. Za zranitelný (VU) je považovaný ve Švédsku a za téměř ohrožený (NT) ve Finsku. V Rusku (Leningradské oblasti) je klasifikovaný stupněm 2 a na Ukrajině jako vzácný (rare). Figuruje v kandidátní listině evropského červeného seznamu a mezi 33 druhy doporučenými k mezinárodní ochraně v rámci Bernské konvence. Ve 3 evropských zemích je chráněn zákonem.\n\nJe uveden v Červené knize ohrožených a vzácných druhů rostlin a živočichů SR a ČR jako Kriticky ohrožený druh (E) a v Červeném seznamu hub (makromycetů) České republiky jako pravděpodobně vyhynulý druh (?EX). Od 80. let jsou vycházejí v mykologických a přírodovědných periodicích články vyzývající ke znovuobjevení této houby. V roce 1982 byla v Mykologickém sborníku publikována výzva Bohumila Plánského, který doporučoval případný nález doložit exsikátem nebo fotografií. V roce 1993 vydal další výzvu František Kotlaba v Mykologických listech. Doporučil, aby v případě nálezu alespoň pěti plodnic byly jedna až dvě použity jako doklad a uloženy v herbáři. Případný nález je vhodné obratem hlásit nejbližšímu mykologickému pracovišti.\n\n"}
{"id": "1261052", "url": "https://cs.wikipedia.org/wiki?curid=1261052", "title": "Carmen Silvera", "text": "Carmen Silvera\n\nCarmen Dorothy Blanche Silvera (2. června 1922 – 3. srpna 2002) byla britská komediální herečka španělského původu, narozená v Kanadě. Žila v Coventry v Anglii, kam se přestěhovala se svou rodinou ještě jako dítě. V televizi se objevovala pravidelně od 60. let, největší popularity dosáhla v 80. letech díky hlavní roli Edith Artois v britském televizním seriálu Haló Haló. \n\nBěhem druhé světové války byla Silvera evakuována do Montrealu a jen těsně unikla smrti, když bylo její jméno vyřazeno ze seznamu pasažérů vojenské lodi \"SS Athenia\", která byla potopena nepřátelským útokem krátce po vyplutí. Na její palubě zahynulo 350 dětí. V Kanadě navštěvovala baletní soubor Ballets Russes a zatančila si ve třech představeních. Po návratu do Británie se začala věnovat herectví a studovala na London Academy of Music and Dramatic Art, poté získávala zkušenosti v repertoárovém divadle.\n"}
{"id": "1261055", "url": "https://cs.wikipedia.org/wiki?curid=1261055", "title": "LGBT práva v Laosu", "text": "LGBT práva v Laosu\n\nPřestože je homosexualita v Laosu legální, nelze objektivně posoudit, jaký je přístup státu k akceptaci leseb, gayů, bisexuálů a translidí (LGBT) a násilí, s nímž se potýkají, neboť zdejší vláda neuznává kohokoli, kdo se protiví jejímu vlastnímu pojetí lidských práv. Nicméně existuje celospolečnská shoda na tom, že je Laos v současné době jedním z nejliberálnějších komunistických států s rostoucí akceptací homosexuality. Navzdory těmto procesům diskriminace stále existuje.\n\nLaos neuznává stejnopohlavní manželství, ani jinou formu stejnopohlavních svazků. Nebyly zaznamenány ani žádné debaty na téma legalizace homosexuálních svazků v dohledné době, což ale neznamená, že by se vláda nebo Laosané těmto novotám bránili, případně blokovali diskuse na toto téma. \n\nV současné době neexistují ani žádné zákony proti homofobní diskriminaci. Ústava Laoské lidově demokratické republiky na práva jiných sexuálních orientací a genderových identit nepamatuje.\n\nGay návštěvníci Laosu občas v 90. letech vyprávěli o existenci tabu spojených s cizinci, která jim způsobovala bariéru při interakci s místními, vyjma noční anonymity. Dnes vláda neblokuje přístup k webovým stránkám s LGBT tematikou, ale diskuse tohoto typu jsou v médiích raritní, vyjma translidí, kteří jsou v kultuře a zábavě hodně viditelní. Nicméně laoská vláda LGBT komunitu ignoruje, případně tiše toleruje, pokud na ní nevznáší žádné požadavky, případně nevede kampaně za svá práva. LGBT lidé jsou často lépe přijímáni ve větších aglomeracích, než na venkově.\n\n"}
{"id": "1261056", "url": "https://cs.wikipedia.org/wiki?curid=1261056", "title": "Rozpolcený", "text": "Rozpolcený\n\nRozpolcený (v anglickém originále Split) je americký psychologický hororový film z roku 2017, který sleduje muže, který trpí disociativní poruchou identity a unesl tři dívky.Režie a scénáře se ujal M. Night Shayamalan. Ve snímku hrají hlavní role James McAvoy, Anya Taylor-Joy a Betty Buckley.\n\nFilm měl premiéru na Fantastic Festu 26. září 2016 a do kin byl oficiálně uveden 20. ledna 2017. V České republice měl premiéru o den dříve. Film získal pozitivní kritiku a vydělal přes 275 milionů amerických dolarů.\n\n26. srpna 2015 bylo oznámeno, že M. Night Shyamalan bude režírovat další thriller, ve kterém si hlavní roli zahraje Joaquin Phoenix. Film bude produkován Shyamalandem, Jasonem Blumem a Marcem Bienstockem. 2. října 2015 Phoenixe nahradil v hlavní roli James McAvoy. 12. října 2015 se k obsazení připojili Anya Taylor-Joy, Betty Buckley, Jessica Sula a Haley Lu Richardson. 27. října 2015 Universal Pictures oznámilo distribuci filmu s anglickým názvem \"Split\".\n\nShyamalan do filmu zapojil postavu Davida Dunna ze svého předešlého filmu z roku 2000 s Brucem Willisem \"Vyvolený\". Režisé se nechal slyšet, že by v budoucnu rád natočil film, který by filmy \"Vyvolený\" a \"Rozpolcený\" kombinoval.\n\nNatáčení začalo 11. listopadu 2015 ve Filadelfii. Některé scény se přetáčely v červnu roku 2016. Sterling K. Brown ve filmu hrát souseda doktora Fletchera, ale jeho scéna byl z filmu vystřižena.\n\n\"Rozpolcený\" měl premiéru na filmovém festivalu Fantastic Fest v Austinu v Texasu 26. září 2016. Také se promítal na festivalu AFI a to 15. listopadu 2016. Do kin ve Spojených státech, Velké Británii a Kanadě byl uveden 20. ledna 2017. V České republice měl premiéru o den dříve.\n\nK 25. lednu 2017 film vydělal 42,9 milionů dolarů v Severní Americe a 5,9 milionů dolarů v ostatních oblastech, celkově tak vydělal 48,8 milionů dolarů po celém světě. Rozpočet filmu činil 10 milionů dolarů. V Severní Americe byl oficiálně uveden 20. ledna 2017, společně s filmy \",\" \"The Resurrection of Gavin Stone\" a s větším rozšířením filmů \"Zakladatel\" a \"20th Century Women\". Za čtvrteční premiérový večer snímek vydělal 2 miliony dolarů a 14,6 milionů dolarů za první promítací den. Za první víkend docílil nejvyšší návštěvnosti, kdy vydělal 40,2 milionů dolarů.\n\nFilm získal pozitivní recenze od kritiků a McAvoyvo výstup byl obzvlášť chválen. Na recenzní stránce Rotten Tomatoes získal ze 150 započtených recenzí 76 procent s průměrným ratingem 6,4 bodů z deseti. Na serveru Metacritic snímek získal ze 44 recenzí 64 bodů ze sta. Na Česko-Slovenské filmové databázi snímek získal 80%.\n"}
{"id": "1261058", "url": "https://cs.wikipedia.org/wiki?curid=1261058", "title": "Vladimír Pýcha", "text": "Vladimír Pýcha\n\nVladimír Pýcha (23. dubna 1939 Zlín – 21. ledna 2017 Praha) byl český architekt, známý především jako spoluautor (spolu s Miroslavem Řepou) Československého pavilonu na EXPO '67 v Montréalu.\n\nRoku 1958 zakončil maturitou studium na Vyšší průmyslové škole nábytkářské v Bystřici pod Hostýnem. V tomtéž roce nastoupil do zaměstnání v UP závodech (uměleckoprůmyslová výroba nábytku) Rousínov, kde pracoval jako samostatný konstruktér.\n\nRoku 1959 byl přijat na Vysokou školu uměleckoprůmyslovou v Praze do ateliéru užité architektury profesora Adolfa Benše, kde studoval až do absolutoria roku 1965.\n\nJiž v průběhu studia na vysoké škole dosáhl úspěchu v několika architektonických soutěžích. V roce 1965 spolu s architektem Miroslavem Řepou zvítězil v celostátní soutěži na projekt československého pavilonu pro Světovou výstavu EXPO '67 v Montrealu. Aby mohl pracovat na projektové dokumentaci a realizaci pavilonu, nastoupil do zaměstnání v národním podniku Konstruktiva.\n\nV období let 1967 – 1969 pracoval ve Vojenském projektovém ústavu Praha, kde současně absolvoval základní vojenskou službu.\n\nV letech 1969 – 1982 zastával funkci vedoucího projektového střediska a později vedoucího ateliéru v podniku Juvenastav (později delimitován na Stavocentrál, Projektový a inženýrský podnik Socialistického svazu mládeže a později Projektový ústav SSM). Vzhledem k tomu, že se roku 1982 PÚ SSM změnil v Elektroprojektu (projektová a inženýrská organizace federálního ministerstva elektrotechnického průmyslu) a nové zaměření neodpovídalo představám arch. Pýchy, nastoupil roku 1986 do Sportprojektu. Zde zastával funkci vedoucího projektového ateliéru.\n\nRoku 1989 přijal nabídku zajišťovat technickou přípravu a vlastní realizaci československého pavilonu v rámci Kanceláře generálního komisaře československé účasti na Světové výstavě EXPO '92 v Seville. Po ukončení světové výstavy založil vlastní architektonický ateliér ARCO a nastoupil dráhu architekta na volné noze.\n\nOd roku 1969 se podílel na zpracování nebo sám řídil práce na mnoha studiích, projektech a realizacích v oboru účelových staveb.\n\nByl členem České komory architektů pod autorizačním číslem 463 a z pozice nezávislého řádného člena poroty posuzoval návrhy v soutěži „Nápady pro Kolín“, v níž v roce 2014 studenti architektury navrhovali možné úpravy středočeského města Kolína.\n\nVe své tvorbě se zaměřoval na interiérovou tvorbu, design nábytku, výstavnictví, ale také na návrhy architektonických realizací.\n\nRoku 1989 svou tvorbu vystavoval například na pražském Salonu užitého umění.\n\nSpolu s Miroslavem Řepou navrhl Pýcha československý pavilon na Světové výstavě 1967 v Montréalu. O účasti na výstavě rozhodla tehdejší československá vláda 30. října 1964 a následující rok byla vyhlášena soutěž. Autoři na projektu pracovali od června toho roku do dubna 1967. Navrhli jednoposchoďovou budovu, která měla prosklené přízemí, ale první patro naopak bez oken. Uvnitř objektu se nacházelo atrium. Celý objekt nesly čtyři ocelové pilíře umístěné v jejích rozích. Zastavěná plocha činila 3000 čtverečních metrů.\n\nOcelovou konstrukci pavilonu vyrobila brněnská Královopolská strojírna a z německého přístavního města Hamburk jednotlivé prvky objektu převezly lodě do Kanady, kde z nich místní společnost Janin Construction objekt zbudovala. Během výstavy si návštěvníci mohli prohlédnout Třebechovický betlém, kopii Svatováclavské koruny nebo zhlédnout představení Kinoautomatu režiséra Radúze Činčery. Po skončení výstavy pavilón odkoupila vláda kanadské provincie Newfoundland.\n\nArchitekt Pýcha navrhl posléze realizované úpravy náměstí ve středočeském městě Sedlčany. Roku 2011 připravil také přestavbu tamního autobusového nádraží. Ta se ale realizace nedočkala.\n\nArchitektonická koncepce Sousoší Tychona Brahe a Jana Keplera (odhaleno v roce 1984) na Pohořelci. Autorem bronzového pomníku je Josef Vajce.\n\nPýcha byl také autorem architektonického řešení pomníku Jana Ámose Komenského umístěného před gymnáziem na Komenského náměstí v Děčíně. Autorem sochy samotné je Josef Kadlčík.\n"}
{"id": "1261066", "url": "https://cs.wikipedia.org/wiki?curid=1261066", "title": "Rudolf Henčl", "text": "Rudolf Henčl\n\nRudolf Henčl (24. dubna 1886 Praha – 9. ledna 1948) byl fotbalový funkcionář a trenér.\n\nPůvodně magistrátní úředník, do Viktorie Žižkov jej v roce 1911 přivedl útočník Jaroslav Mysík, s nímž sloužil během vojenské služby v Tridentu. Stal se místopředsedou a krátce potom předsedou Viktorie Žižkov a významným fotbalovým funkcionářem. Za 1. sv. války byl na ruské frontě zajat, vstoupil do legií a do vlasti se vrátil jako legionářský důstojník. Později byl předsedou Středočeské župy a v letech 1925 a 1927–1929 tzv. asociačním kapitánem československé fotbalové reprezentace (tehdejší označení funkce, která dnes odpovídá zhruba funkci trenéra národního mužstva.\n\n\n"}
{"id": "1261069", "url": "https://cs.wikipedia.org/wiki?curid=1261069", "title": "Zraněná srdce", "text": "Zraněná srdce\n\nZraněná srdce (v originále The Aftermath) je americký film režiséra Jamese Kenta z roku 2019. Jedná se o drama odehrávající se v zimě roku 1946 v Hamburku.\n\nFilm se natáčí v Praze, natáčel se i v Ústí nad Labem (v ulici Na Nivách ve čtvrti Předlice a ve vile v Rooseveltově ulici), v bývalé věznici v Mladé Boleslavi, v cukrovaru v Lenešicích a na Slapech.\n\n"}
{"id": "1261071", "url": "https://cs.wikipedia.org/wiki?curid=1261071", "title": "Mistrovství Evropy v zápasu ve volném stylu 1977 – seznam účastníků", "text": "Mistrovství Evropy v zápasu ve volném stylu 1977 – seznam účastníků\n\nSeznam účastníků na mistrovství Evropy v zápasu ve volném stylu za rok 1977.\n"}
{"id": "1261072", "url": "https://cs.wikipedia.org/wiki?curid=1261072", "title": "Farní sbor Českobratrské církve evangelické v Podbořanech", "text": "Farní sbor Českobratrské církve evangelické v Podbořanech\n\nFarní sbor Českobratrské církve evangelické v Podbořanech je sborem Českobratrské církve evangelické v Podbořanech. Sbor spadá pod Západočeský seniorát.\n\nSbor byl založen roku 1952.\n\nSbor administruje farář Radek Matuška, kurátorem sboru je Serhij Pilat.\n\n\n"}
{"id": "1261073", "url": "https://cs.wikipedia.org/wiki?curid=1261073", "title": "Avraam Papadopoulos", "text": "Avraam Papadopoulos\n\nAvraam Papadopoulos (* 3. prosinec 1984) je řecký fotbalista.\n\nHrával za Aris Soluň, Olympiakos Pireus, Trabzonspor, Šanghaj Greenland Šenhua FC, Júbilo Iwata, Brisbane Roar FC.\n\nAvraam Papadopoulos odehrál za řecký národní tým v letech 2008–2014 celkem 37 reprezentačních utkání.\n\n"}
{"id": "1261074", "url": "https://cs.wikipedia.org/wiki?curid=1261074", "title": "Teatro Lirico", "text": "Teatro Lirico\n\nTeatro Lirico (do roku 1894 Teatro alla Canobbiana či \"Teatro alla Cannobiana\") je divadlo v Miláně. V 19. a na začátku 20. století bylo věnováno téměř výhradně opeře. V roce 1998 bylo uzavřeno. Od roku 2007 je plánována přestavba divadla, která měla být dokončena v roce 2009. Na počátku roku 2017 však ještě nebylo divadlo otevřeno. V nové podobě má nést jméno populárního italského zpěváka a kytaristy Giorgii Gabera.\n\nMilánské dvorní divadlo Teatro Regio Ducale vyhořelo 26. února 1776. Arcivévoda Ferdinand Karel Habsbursko-Lotrinský, syn Marie Terezie, navrhl aby město Milán postavilo náhradou hned divadla dvě. Jedno velké, hlavní, ušlechtilé (\"nobile\") v místě nádvoří bývalého kostela \"Santa Maria alla Scala\", (dnešní Teatro alla Scala a druhé prostší, populární (\"popolare\") na místě bývalé školy \"Scuole Cannobiane\" a tedy nazvané \"Teatro alla Canobbiana\". Projektem byl pověřen dvorní architekt Giuseppe Piermarini. Stavba probíhala v letech 1776–1779.\n\nBylo otevřeno 21. srpna 1779 (přibližně rok po otevření Scaly) komickou operou Antonia Salieriho \"Il talismano\". Podobně jako Scala a většina tehdejších divadel bylo hlediště tvaru podkovy se čtyřmi řadami lóží a galerií. Po téměř jedno století to byla druhá operní budova ve městě.\n\nV osmdesátých letech 19. století divadlo upadalo pro nedostatek veřejných fondů a klesající počet soukromých předplatitelů. V roce 1894 koupil divadlo Edoardo Sonzogno a přejmenoval je na \"Teatro Lirico Internazionale\", zkráceně \"Teatro Lirico\". V divadle se pak hrály opery, balet i činohry ještě ve 20. století. V roce 1926 divadlo převzalo město Milán a stále více bylo používáno pro veřejná shromáždění. Právě v tomto divadle Benito Mussolini pronesl v roce 1921 jeden ze svých prvních proslovů a v roce 1944 i proslov poslední. V roce 1938 divadlo vyhořelo, ale bylo opraveno včas, aby mohlo suplovat La Scalu poškozenou spojeneckým bombardováním během 2. světové války.\n\nDivadelní představení a veřejná shromáždění pokračovaly v divadle i po válce. V šedesátých letech hostil v budově soubor Giorgio Strehlera \"Piccolo Teatro di Milano\". S důvodu finančních potíží bylo divadlo v roce 1998 uzavřeno. Od toho roku se datují plány na rekonstrukci divadla. Po mnoha odkladech byla rekonstrukce divadla zahájena v roce 2007. Nicméně po několika přerušeních není stále dokončena. Rekonstruované divadlo má nést název \"Teatro Lirico Giorgio Gaber\" na počest milánského zpěváka, skladatele, herce a dramatika, který v šedesátých letech 20. století v divadle často vystupoval. V divadle bude také umístěn archiv Nadace Giorgia Gabera.\n\n\n\n"}
{"id": "1261075", "url": "https://cs.wikipedia.org/wiki?curid=1261075", "title": "Johnny Leoni", "text": "Johnny Leoni\n\nJohnny Leoni (* 30. červen 1984, Sion) je švýcarský fotbalista.\n\nHrával za Sion, Zürich, Omonia, Neftçi Bakı, Marítimo.\n\nJohnny Leoni odehrál za švýcarský národní tým v roce 2011 jedno reprezentační utkání.\n\n"}
{"id": "1261084", "url": "https://cs.wikipedia.org/wiki?curid=1261084", "title": "Besart Abdurahimi", "text": "Besart Abdurahimi\n\nBesart Abdurahimi (makedonskou cyrilicí Бесарт Абдурахими; * 31. červenec 1990 Záhřeb) je severomakedonský fotbalista a bývalý makedonský reprezentant.\n\nHrával za Záhřeb, Hapoel Tel Aviv, Lokeren, Astana, Cerezo Ósaka.\n\nBesart Abdurahimi odehrál za makedonský národní tým v letech 2014–2015 celkem 11 reprezentačních utkání.\n\n"}
{"id": "1261090", "url": "https://cs.wikipedia.org/wiki?curid=1261090", "title": "Světový pohár ve sportovním lezení 2017", "text": "Světový pohár ve sportovním lezení 2017\n\nSvětový pohár ve sportovním lezení 2017 se uskutečnil v 10 zemích, v lezení na obtížnost a rychlost proběhlo 8 závodů, v boulderingu šest.\nZahájen byl 7. dubna ve švýcarském Meiringenu prvním závodem světového poháru ve sportovním lezení disciplínou bouldering. Poslední závody světového poháru se uskutečnily v 18.-19. srpna v Mnichově (bouldering), 14.—15. října v čínském Sia-menu (rychlost) a 18.—19. listopadu tradičně ve slovinské Kranji (obtížnost). Celkem proběhlo 15 (23) závodů pod patronátem IFSC, z toho osm pořadatelských měst mělo zdvojené disciplíny.\n\nDle bodového klíče SP získalo prvních třicet závodníků body do celkového hodnocení, škrtal se nejhorší výsledek z osmi nebo sedmi závodů. V kombinaci byli vyhodnoceni závodníci, kteří se zúčastnili alespoň jednoho závodu, v tomto roce však poprvé bez ohledu na to, jestli se účastnili alespoň dvou disciplín.\n\nV roce 2017 se v uvedených disciplínách konalo také Mistrovství Evropy, které se do výsledků světového poháru nezapočítávalo a druhý ročník Akademického mistrovství Evropy. Sportovní lezení bylo také počtvrté a naposledy na Světových hrách v polské Vratislavi, kam se také nominovali nejlepší závodníci loňských závodů SP.\n\nV boulderingu proběhl poslední závod v Mnichově zároveň jako Mistrovství Evropy, semifinále bylo rozšířené tak, aby se jej účastnilo dvacet bouldristů z Evropy a na základě jeho výsledků bylo vyhlášeno pořadí na ME. Tuto disciplínu ovládli především Japonci, kterých skončilo v první desítce pět, v ženách tři.\n\n\"Sportovní kanál IFSC na Youtube; kromě Číny bývají všechny SP vysílány v přímém přenosu a zároveň ukládány jako záznam\"\n\n"}
{"id": "1261094", "url": "https://cs.wikipedia.org/wiki?curid=1261094", "title": "Eduardo Aranda", "text": "Eduardo Aranda\n\nEduardo Aranda (* 28. ledna 1985) je paraguayský fotbalový záložník a bývalý reprezentant.\n\nHrával za Rampla Juniors, Liverpool Montevideo, Nacional Montevideo, Defensor Sporting, Club Olimpia, Vasco da Gama, JEF United Chiba.\n\nEduardo Aranda odehrál za paraguayský národní tým v letech 2012–2015 celkem 5 reprezentačních utkání.\n\n"}
{"id": "1261095", "url": "https://cs.wikipedia.org/wiki?curid=1261095", "title": "Billy Celeski", "text": "Billy Celeski\n\nBilly Celeski (* 14. červenec 1985 Ochrid) je australský fotbalový záložník narozený v Makedonii.\n\nHrával za Moreland Zebras FC, Perth Glory FC, Melbourne Victory FC, Al-Shaab CSC, Liaoning Whowin FC, Newcastle Jets FC, Ventforet Kofu.\n\nBilly Celeski odehrál za australský národní tým v roce 2009 jedno reprezentační utkání.\n\n"}
{"id": "1261096", "url": "https://cs.wikipedia.org/wiki?curid=1261096", "title": "Nguyễn Công Phượng", "text": "Nguyễn Công Phượng\n\nNguyễn Công Phượng (* 21. leden 1995) je vietnamský fotbalista.\n\nHrával za Hoàng Anh Gia Lai, Mito HollyHock.\n\nNguyễn Công Phượng odehrál za vietnamský národní tým v letech 2015–2016 celkem 9 reprezentačních utkání.\n\n"}
{"id": "1261097", "url": "https://cs.wikipedia.org/wiki?curid=1261097", "title": "Geopark Český ráj", "text": "Geopark Český ráj\n\nGeopark Český ráj je oblast mimořádně cenné přírodní, geologické a krajinné hodnoty na území Královéhradeckého, Libereckého a Středočeského kraje. Svou rozlohou téměř 750 km výrazně přesahuje rozlohu stejnojmenné Chráněné krajinné oblasti Český ráj (181 km), která byla vyhlášena již v roce 1955 jako první chráněná krajinná oblast na území České republiky. Geopark Český ráj byl Krajským soudem v Hradci Králové zapsán do obchodního rejstříku 29. března 2007 jako obecně prospěšná společnost se sídlem na adrese Skálova 71, 51 101 Turnov (adresa Muzea Českého ráje). Již v roce 2005 však byl Český ráj zařazen jako v pořadí 25. geopark do sítě evropských geoparků. Společně s Geoparkem Egeria patřil Geopark Český ráj k prvních dvěma českým geoparkům, kterým byl v roce 2010 udělen titul \"národní geopark\". Jako člen evropské sítě geoparků se v roce 2015 stal Geopark Český ráj členem sítě globálních geoparků UNESCO a od listopadu uvedeného roku nese oficiální označení Český ráj – Globální geopark UNESCO.\n\nGeopark Český ráj zahrnuje rozsáhlou oblast na území geomorfologických celků Ještědsko-kozákovský hřbet, Jičínská pahorkatina a Krkonošské podhůří, odpovídající svou rozlohou v podstatě tradičnímu vymezení krajiny, ztotožňované s pojmem Český ráj. Pokud jde o významnější sídla, území geoparku je zhruba určeno prostorem mezi městy Mnichovo Hradiště, Sobotka, Turnov, Železný Brod, Nová Paka, Jilemnice a Jičín. Hranice geoparku a tudíž i jeho rozloha se v roce 2015 rozšířily poté, kdy se k tomuto projektu připojilo město Jičín s přilehlým okolím.\n\nZ geologického hlediska je Český ráj nejen krajinou pískovcových skalních oblastí a skalních měst coby pozůstatků usazenin někdejšího křídového moře, ale také krajinou dávných sopek. Většina z nich, jako například Trosky, bývalá sopka tzv. strombolského typu, či Vyskeř nebo Zebín u Jičína, byla aktivní v třetihorním období miocénu v době před cca 17 - 16 milióny let. Bývalými sopkami jsou i Kozákov a Prackov, které však byly činné až v pozdější době. Na území geoparku je evidováno na 200 pozoruhodných geologických a mineralogických lokalit.\n\nGeopark Český ráj byl založen jako obecně prospěšná společnost v duchu poslání geoparků, jejichž úkolem je nejen pečovat o uchování přírodního a historického dědictví, ale zároveň také podněcovat zájem lidí o toto dědictví, a to jak aktivním zapojením obyvatel obcí a měst v příslušném regionu, tak i vytvářením podmínek pro rozvoj šetrné turistiky v dané krajině.\n\n\n"}
{"id": "1261099", "url": "https://cs.wikipedia.org/wiki?curid=1261099", "title": "Jevhen Perebyjnis", "text": "Jevhen Perebyjnis\n\nJevhen Petrovič Perebyjnis (; * 9. listopad 1968, Ternopil, Ukrajinská SSR) je ukrajinský diplomat, jmenovaný ke 23. lednu 2017 prezidentem Petrem Porošenkem ukrajinským velvyslancem v České republice. V úřadu tak nahradil svého krajana Boryse Zajčuka (), kterého ukrajinský prezident – poté co na svůj diplomatický úřad sám v březnu roku 2016 rezignoval – v srpnu téhož roku odvolal z funkce. \n\nV roce 1992 ukončil studium na Národní univerzitě Tarase Ševčenka v Kyjevě. V témže roce se stal také zaměstnancem tamějšího ministerstva zahraničních věcí. Posléze zastával v letech 2008–2011 úřad velvyslance ve Švédsku, v letech 2013–2015 pracoval v odboru informační politiky ministerstva zahraničních věcí (byl tiskovým mluvčím ministerstva), od roku 2015 pak byl jmenován ukrajinským velvyslancem v Lotyšsku. Na začátku roku 2017 se o něm začalo hovořiti jako o budoucím velvyslanci v České republice. Platí za mocného kritika Kremlu.\n\nV září 2018 zaslal kritický dopis České televizi, ve kterém protestoval proti odvysílání polského filmu \"Volyň\", který popisuje genocidu Poláků spáchanou příslušníky Ukrajinské povstalecké armády (banderovci) během druhé světové války. Podle Perebyjnise některé „zavádějící a nepravdivé záběry z filmu hodně Ukrajinců považuje za urážející.“ Na začátku roku 2019 se ostře ohradil proti slovům Václava Klause, který v televizi Prima označil Ukrajinu za největší bezpečnostní problém, neboť ji údajně Západ navádí k provokacím proti Rusku. Jevhen Perebyjnis výrok komentoval srovnáním s rokem 1938. \"...bylo to Československo, kdo vyprovokoval „opatrně a střízlivě“ uvažujícího Hitlera?“ napsal velvyslanec na Twitteru.\n"}
{"id": "1261101", "url": "https://cs.wikipedia.org/wiki?curid=1261101", "title": "Quenten Martinus", "text": "Quenten Martinus\n\nQuenten Martinus (* 7. březen 1991 Willemstad, Curaçao) je fotbalový útočník a reprezentant Curaçaa.\n\nVe své kariéře hrával za kluby SC Heerenveen, Sparta Rotterdam, Ferencváros, FC Emmen, FC Botoșani, Yokohama F. Marinos.\n\nQuenten Martinus debutoval v reprezentaci Curaçaa v roce 2014.\n\n\"Platí k lednu 2017\n"}
{"id": "1261126", "url": "https://cs.wikipedia.org/wiki?curid=1261126", "title": "Pod rouškou noci", "text": "Pod rouškou noci\n\nPod rouškou noci (v anglickém originále Live by Night) je americký kriminální dramatický film z roku 2017. Režie a scénáře se ujal Ben Affleck, který se inspiroval stejnojmennou novelou od Dennise Lehaneho . Ve snímku hrají hlavní role Ben Affleck, Elle Fanningová, Brendan Gleeson, Chris Messina, Sienna Miller, Zoe Saldana a Chris Cooper.\n\nFilm měl premiéru v New Yorku 13. prosince 2016 a do kin byl oficiálně uveden 13. ledna 2017. V České republice měl premiéru o den dříve. Film získal negativní recenze od kritiků.\n\nSpolečnost Warner Bros. získala filmová práva k novele Pod rouškou noci od Dennise Lehaneho v dubnu roku 2012 a plánovala vytvořit první projekt pro produkční společnost Leonarda DiCapria Appian Way Productions. V říjnu 2012 bylo oznámeno, že Ben Affleck si ve snímku zahraje, bude ho režírovat a napíše k němu scénář. V červenci 2015 byl film oficiálně potvrzen. Natáčení začalo 28. října 2015 v Georgii.\n\nK 25. lednu 2015 film vydělal 9,6 milionů dolarů v Severní Americe a 6,5 milionů dolarů v ostatních oblastech, celkově tak vydělal 16 milionů dolarů po celém světě. Rozpočet filmu činil 65 milionů dolarů.\n\nFilm získal negativní recenze od kritiků. Na recenzní stránce Rotten Tomatoes získal ze 160 započtených recenzí 34 procent s průměrným ratingem 5,3 bodů z deseti. Na serveru Metacritic snímek získal ze 43 recenzí 49 bodů ze sta. Na Česko-Slovenské filmové databázi snímek získal 70%.\n"}
{"id": "1261132", "url": "https://cs.wikipedia.org/wiki?curid=1261132", "title": "DELMART", "text": "DELMART\n\nDelmart, s.r.o. je česká obchodní společnost založená v roce 2014. Zakladatelem společnosti je Dušan Mrozek, bývalý předseda představenstva české pobočky řetězce Marks & Spencer. Delmart je první český plnosortimentní potravinový supermarket zaměřený na kvalitní potraviny. \n\nPrvní prodejna s bistrem a pekárnou o prodejní ploše 500 metrů čtverečních byla otevřena v Praze na Zlatém Andělu v červenci 2014. \n"}
{"id": "1261136", "url": "https://cs.wikipedia.org/wiki?curid=1261136", "title": "Filip Zikmund z Ditrichštejna", "text": "Filip Zikmund z Ditrichštejna\n\nFilip Zikmund hrabě z Ditrichštejna (\"Philipp Sigmund Graf von Dietrichstein\") (9. března 1651 – 3. července 1716 Vídeň) byl šlechtic z významného rodu Ditrichštejnů, u dvora zastával vysoké funkce a získal Řád zlatého rouna. Ve Vídni nechal postavit palác, vlastnil také majetek v severních Čechách a na severní Moravě.\n\nNarodil se jako nejmladší syn knížete Maxmiliána z Ditrichštejna (1596–1655) a jeho druhé manželky Sofie Agnes z Mansfeldu (1619–1677). Po otcově smrti se o výchovu Filipa Zikmunda starala matka a starší nevlastní bratr kníže Ferdinand z Ditrichštejna. V letech 1670–1674 podnikl kavalírskou cestu, během níž navštívil většinu evropských zemí. Téměř rok pobýval v Paříži, další rok strávil v Madridu, kde měl díky svému jménu snadný přístup ke dvoru a bylo mu uděleno několik audiencí u krále Karla II. Poté procestoval Pyrenejský poloostrov a další rok strávil v Římě. \n\nPo návratu z cest zakotvil u dvora, stal se císařským komořím a tajným radou, od roku 1695 byl hejtmanem císařské tělesné stráže. V letech 1699–1705 byl nejvyšším štolbou císaře Leopolda I., po nástupu Josefa I. musel odstoupit, ale znovu byl nejvyšším štolbou v letech 1713–1716. Rytířem Řádu zlatého rouna byl jmenován v roce 1694. Na přelomu 17. a 18. století patřil k aristokratické elitě ve Vídni, ale i když měl vysoké ambice a mohl si dovolit i podporovat mladší příbuzné, nedosáhl vlivu svého otce a nejstaršího bratra. \n\nFilipova matka Sofie Agnes byla od roku 1662 spoludědičkou svého bezdětného bratra Karla z Mansfeldu a po rozdělení se sestrami převzala Šluknov. Aktivně se věnovala správě panství i obnově zámku, přikoupila též další statky (Velké Březno). Po její smrti v roce 1677 zdědil tento celek v severních Čechách Filip Zikmund. Krátce poté se po uzavření manželství s Marií Alžbětou Hoffmannovou stal spolumajitelem panství Janovice na severní Moravě. Zde ale manželé prakticky nepobývali a z Janovic nechali odvézt i část vnitřního vybavení. Hodnotná hoffmannská knihovna byla přemístěna do Mikulova a stala se základem knížecí ditrichštejnské knihovny. \n\nJako přední dvořan pobýval převážně ve Vídni, kde v roce 1685 skoupil domy a pozemky na Schweinermarkt (dnešní Lobkowitzplatz) a v následujících dvou letech zde nechal postavit palác podle projektu Giovanniho Pietra Tencally. Později proběhly další úpravy pod vedením Johanna Bernharda Fischera z Erlachu (1709). Významné architekty angažoval i pro zakázky na svých českých panstvích a například Johann Lucas von Hildebrandt je autorem projektu kostela v Jiříkově.\n\nJeho první manželkou byla od roku 1680 Marie Alžběta Hoffmannová z Grünbüchelu (1660–1705), po její smrti se podruhé oženil s Dorotou Josefou Jankovskou z Vlašimi (1666–1742). Potomstvo měl jen z prvního manželství, jediný syn Emanuel Josef (1690–1703) zemřel v dětství. Velmi mladá zemřela i starší dcera Marie Anna (1681–1704), která byla od roku 1700 manželkou hraběte Jana Václava Gallase. Ten se po ovdovění oženil s její mladší sestrou Marií Ernestinou (1681–1744). Gallas se nakonec stal neapolským místokrálem, ale krátce nato zemřel. Marie Ernestina se podruhé provdala za hraběte Aloise Tomáše Harracha (1669–1742), který byl pak neapolským místokrálem v letech 1728–1733. Marie Ernestina tedy dvakrát pobývala v Neapoli jako choť místokrále, pokaždé ale s jiným manželem. Po otci byla Marie Ernestina dědičkou Šluknova, Janovic i vídeňského paláce, všechen majetek následně přešel na rod Harrachů. \n\n\n"}
{"id": "1261137", "url": "https://cs.wikipedia.org/wiki?curid=1261137", "title": "Český ráj (rozcestník)", "text": "Český ráj (rozcestník)\n\nNázev Český ráj nese specifická část území Česka. Užívá jej ale i několik dalších subjektů na něm se nacházejících:\n\n"}
{"id": "1261141", "url": "https://cs.wikipedia.org/wiki?curid=1261141", "title": "Kostel apoštola Pavla (Jihlava)", "text": "Kostel apoštola Pavla (Jihlava)\n\nKostel apoštola Pavla v Jihlavě (\"Speratuskirche\", \"Paulskirche\") je evangelický kostel postavený v letech 1875–1878 ve stylu pruských staveb romantického historizmu pro luteránskou obec v Jihlavě. Stojí na Dvořákově ulici při západním okraji historického centra. Nese jméno apoštola Pavla, zasvěcení bylo ale provedeno na počest luterského reformátora Paula Sperata, který v Jihlavě působil (vzhledem k luterskému vyznání však nebyl svatý). Někdy však bývá nesprávně označován jako kostel svatého Pavla nebo dokonce kostel svatého Petra a Pavla (např. po mnoho let na mapy.cz).\n\nOd roku 2006 je kostel chráněn jako kulturní památka. \nKostel je jednolodní stavba s věží, v níž jsou umístěny hodiny, vstup je orientován na východ. Zatímco hlavní loď kostela má architektonickou formu historizující novogotiky, věž je postavena v puristickém stylu. Původně měl kostel dva zvony, v roce 1916 byl však jeden z nich zabaven, druhý dodnes slouží. \n\nLuteránská obec sice v Jihlavě existovala již od roku 1861, svou svatyni nicméně postavila teprve v letech 1875 - 1878. Finanční prostředky na její stavbu byly sebrány s výraznou pomocí Gustava-Adolpha Vereina. Architektonický návrh kostela zhotovil Alois Netsh, který kostel přes poměrně pozdní dobu jeho stavby vytvořil ve stylu novogotiky, připomínat měl pruské stavby romantického historismu. Pozemek pro stavbu na tehdejším anenském předměstí poskytla obec. Vysvěcení proběhlo 18. 10. 1878.\n\nZasvěcení kostela apoštolu Pavlovi bylo učiněno na počest kazatele Paula Sperata, který v Jihlavě působil v letech 1522–1523, a přestože jeho působení bylo krátké, do té doby výrazně katolickou Jihlavu se mu podařilo přiklonit k reformaci. Stavba měla původně nízkou věž, současnou podobu získala při přestavbě roku 1913 (architektem věže byl Eduard Neubauer). Již předtím bylo ale do kostela zavedeno plynové osvětlení (1903), další opravy probíhaly v roce 1928, v 50. letech 20. století. Novou fasádu kostel dostal při opravách v roce 1995, od roku 1999 jsou pak hodiny v jeho věži řízeny signálem středoevropského času. \n\nPo roce 1920 užívali kostel čeští i němečtí evangelíci, po odsunu Němců pouze Češi. Dnes je kostel majetkem Farního sboru Českobratrské církve evangelické v Jihlavě.\n\n\n"}
{"id": "1261142", "url": "https://cs.wikipedia.org/wiki?curid=1261142", "title": "Syrská libra", "text": "Syrská libra\n\nSyrská libra (arabsky الليرة السورية, v přepisu \"al-līra as-sūrijja\", francouzsky \"livre syrienne\", anglicky \"Syrian pound\") je oficiální měna Sýrie. Mezinárodní kód měny podle normy ISO 4217 je SYP.\n\nBěhem syrské občanské války hodnota syrské libry rychle poklesla kvůli odlivu kapitálu do sousedních zemí a kvůli sankcím USA a Evropské unie.\n"}
{"id": "1261143", "url": "https://cs.wikipedia.org/wiki?curid=1261143", "title": "Riblja Čorba", "text": "Riblja Čorba\n\nRiblja Čorba je srbská hardrocková skupina. Byla založena 15. srpna 1978 v Bělehradě poté, co zpěvák Bora Đorđević opustil skupinu Suncokvet, dalšími členy byli kytarista Rajko Kojić, baskytarista Miša Aleksić a bubeník Vicko Milatović. Název znamená doslova „rybí polévka“, v tehdejším mládežnickém slangu to ale bylo také označení menstruace. Zpočátku skupina hrála coververze skladeb od The Rolling Stones, Deep Purple, Humble Pie a dalších, postupně začala budovat vlastní repertoár a v prosinci 1978 vydala první singl „Lutka sa naslovne strane“/„On i njegov BMW“. Balada na A straně se stala hitem a v roce 2006 se umístila na dvanáctém místě v anketě rozhlasových posluchačů o nejlepší píseň v dějinách jugoslávské populární hudby. Na seznamu stovky nejlepších jugoslávských rockových alb, který sestavili odborníci v roce 1998, má Riblja Čorba osm desek, nejlépe se umístil debut \"Kost u grlu\" na šestnáctém místě. \n\nTexty skupiny vzbudily v Jugoslávii řadu politických kontroverzí: v roce 1982 sdružení bývalých partyzánů protestovalo proti verši „blázni umírají za ideály“ z písně „Na zapadu ništa novo“, spory vzbudilo i Đorđevićovo přijetí do Svazu srbských spisovatelů v roce 1988. Lídr skupiny v době rozpadu Jugoslávie podporoval Slobodana Miloševiće a odmítal vystupovat v Chorvatsku, později se však výrazně angažoval v Demokratické opozici Srbska a v roce 2004 ho ministr kultury Dragan Kojadinović jmenoval svým poradcem. \n\nV roce 2009 vydala Slovinská pošta známku věnovanou skupině Riblja Čorba, zobrazující její typické logo s rybí kostrou. \n\n\n"}
{"id": "1261145", "url": "https://cs.wikipedia.org/wiki?curid=1261145", "title": "Základní škola Hovorčovická", "text": "Základní škola Hovorčovická\n\nZákladní škola Hovorčovická je pražská základní škola sídlící ve dvoupatrovém komplexu budov v blízkosti Čimického háje a Velké skály. Ke škole patří velké multifunkční sportoviště, k dispozici jsou travnaté fotbalové hřiště, tenisové kurty a tři hřiště s umělým povrchem. Na fotbalovém hřišti školy hraje FK Admira Praha. Tato škola může pojmout až 750 žáků.\n\nŠkola byla založena roku 1975 v tehdejší obci Kobylisy. Městský obvod Praha 8 nechal školu v roce 2011 opravit a zateplit, ale při rekonstrukci unikl azbest. Škola byla asi na půl roku pro žáky uzavřená a výuka probíhala jinde, např. na ZŠ Glowackého. Karcinogenní vlákna asbestu byla obsažena v boletických panelech, které se používaly při výstavbě v 70. a 80. letech.\n\nŠkola má 4 sportovní hřiště – fotbalové, tenisové a 2 víceúčelová. K tomu má k dispozici doskočiště a dětské hřiště. To bylo otevřeno roku 2010.\n\nJe zde také družina, odborné učebny, počítačová a internetová pracovna, žákovská knihovna, hudebna, pracovna s keramickou pecí, 3 tělocvičny, z nichž 2 jsou menší a 1 větší a 2 jídelny, jednu z nich užívají žáci ZŠ Hovorčovické, tu druhou žáci „sousední“ školy TRIVIS.\n\n"}
{"id": "1261146", "url": "https://cs.wikipedia.org/wiki?curid=1261146", "title": "Julius Lankáš", "text": "Julius Lankáš\n\nJulius Lankáš, též Julius Otakar Lankáš (28. prosince 1909, Vídeň - 9. září 1991, Praha) byl český sochař – figuralista a medailér.\nNarodil se ve Vídni jako třetí dítě JUDr. Otakara Lankáše, původně pražského komisaře c. a k. státních drah, a jeho manželky Emilie, rozené Reumannové, . Po otcově penzionování se rodina přestěhovala zpět do Prahy.\nV letech 1928 – 1936 vystudoval sochařství a keramiku na Uměleckoprůmyslové škole v Praze u profesorů Jaroslava Horejce a Karla Dvořáka. Zakotvil v Praze, ve svém ateliéru na Karlově náměstí se do pozdního věku věnoval především monumentálnímu sochařství, figurální a portrétní tvorbě, stylově oscilující mezi realismem a art-deco. V letech 1936 – 1975 se účastnil mnoha soutěží, mezi prvními na pomník T.G.Masaryka. Mezi komorními plastikami, které z jeho díla v současnosti patří k nejvyhledávanějším, převažují ženské akty, které Lankáš po vzoru profesora Horejce často prováděl v keramice s barevnou glazurou nebo v režné kolorované hlíně.\n\n\n\n\n"}
{"id": "1261152", "url": "https://cs.wikipedia.org/wiki?curid=1261152", "title": "Hana Veronika Konvalinková", "text": "Hana Veronika Konvalinková\n\nHana Veronika Konvalinková (* 26. ledna 1973 Benešov) je česká politička a učitelka, v letech 2014/2015 až 2018 zastupitelka města Počátky, v letech 2017 až 2018 členka předsednictva Strany zelených.\n\nVystudoval obor anglický jazyk a hudební výchova na Pedagogické fakultě Univerzity Palackého v Olomouci (získala titul Mgr.). Studovala také obor překladatelství a tlumočnictví na Pedagogické fakultě Univerzity Karlovy v Praze. Působila jako lektorka, překladatelka a tlumočnice z anglického jazyka.\n\nSpoluzaložila dvě občanská sdružení, nyní spolky \"Javořice\" a \"Ctibořská náves\". Je předsedkyní Spolku Javořice, který organizuje akce na ochranu přírody, kulturní a komunitní aktivity. Je hlavní koordinátorkou festivalu dokumentárních filmů o lidských právech \"Jeden svět Pelhřimov\". Pracuje také pro koordinační uskupení nevládních organizací KOUS Vysočina.\n\nHana Veronika Konvalinková žije ve městě Počátky na Pelhřimovsku.\n\nOd roku 2010 je členkou Strany zelených, od ledna 2017 do ledna 2018 byla též členkou předsednictva strany. Zastává také pozici předsedkyně Krajského organizace SZ Kraj Vysočina.\n\nV komunálních volbách v roce 2010 kandidovala jako členka SZ na kandidátce KDU-ČSL do Zastupitelstva města Počátky, ale neuspěla. Také ve volbách v roce 2014 nebyla zvolena (kandidovala jako členka SZ na kandidátce subjektu \"\"MOP - sdružení nezávislých kandidátů\"\"), ale stala se první náhradnicí. Po rezignaci jednoho z jejích kolegů v průběhu roku 2014/2015 se nakonec stala zastupitelkou města. Ve volbách v roce 2018 post zastupitelky města obhajovala jako členka Zelených na kandidátce subjektu \"\"Společně pro Počátky - KDU-ČSL, TOP 09, Zelení, nezávislí kandidáti\"\", ale neuspěla.\n\nV krajských volbách v roce 2012 kandidovala za SZ do Zastupitelstva Kraje Vysočina, ale neuspěla. Zvolena nebyla ani ve volbách v roce 2016, kdy kandidovala jako členka SZ za subjekt \"\"Žijeme Vysočinou - TOP 09 a Zelení\"\".\n\nVe volbách do Poslanecké sněmovny v roce 2013 kandidovala jako lídryně SZ v Kraji Vysočina, strana se však do Sněmovny nedostala. Stejně tak neuspěla ve volbách do Evropského parlamentu v roce 2014.\n\nVe volbách do Poslanecké sněmovny PČR v roce 2017 byla lídryní Zelených v Kraji Vysočina, ale neuspěla.\n"}
{"id": "1261157", "url": "https://cs.wikipedia.org/wiki?curid=1261157", "title": "Touré", "text": "Touré\n\nPříjmení Touré nosí více významných osobností:\n\n"}
{"id": "1261158", "url": "https://cs.wikipedia.org/wiki?curid=1261158", "title": "Neděle (rozcestník)", "text": "Neděle (rozcestník)\n\nNeděle může být:\n\n\n\n"}
{"id": "1261163", "url": "https://cs.wikipedia.org/wiki?curid=1261163", "title": "Toliara", "text": "Toliara\n\nToliara je město na Madagaskaru, které má okolo 150 000 obyvatel. Leží na pobřeží Mosambického průlivu u ústí řeky Fiherenana, 930 km jihozápadně od Antananariva, a je správním střediskem regionu Atsimo-Andrefana. Většinu obyvatel tvoří příslušníci etnik Vezo a Mahafale, převážně katolického vyznání, město je sídlem arcidiecéze Toliara.\n\nPodnebí je horké a suché, díky tomu má Toliara přezdívku „Město slunce“ nebo „Bílé město“. Je významným dopravním centrem s přístavem a letištěm a obchodním centrem zemědělské oblasti, kde se pěstuje rýže setá, agáve sisalová, bavlník a podzemnice olejná, významný je i sběr mořské soli a výroba mýdla. V okolí Toliary se nacházejí pláže s jemným pískem, chráněné bariérovým souostrovím, a arboretum Antsokay, které založil Švýcar Petignat Hermann. Ve městě sídlí Toliarská univerzita, založená roku 1971, s nemocnicí a oceánografickým ústavem. Hrají zde fotbalové kluby Fobar, AS Corps Enseignement a AS Somasud, které získaly titul mistra země.\n\nMěsto založil roku 1897 francouzský důstojník Joseph Gallieni. V době francouzské nadvlády na Madagaskaru se název města psal jako \"Tuléar\", pochází odsud psí plemeno Coton de Tulear.\n\n"}
{"id": "1261164", "url": "https://cs.wikipedia.org/wiki?curid=1261164", "title": "IceWarp", "text": "IceWarp\n\nIceWarp, Inc. je softwarová firma, založená v roce 1998 se sídlem v Springfield, VA, USA. Zabývá se vývojem softwarových nástrojů pro internetovou komunikaci, poštovních serverů a Groupware pro velké firemní sítě.\n\nSpolečnost sídlí v České republice, USA, Rusku, Německu a Indii.\n\nIceWarp Mail Server - poštovní server s kompletním Groupware řešením pro firemní sítě. Mail server lze provozovat v cloudu i nainstalovaný na vlastním serveru s operačními systémy Windows, CentOS, Debian, Red Hat a Ubuntu. Poslední stabilní verze je 12.0.4 Software je známý i pod dřívějším označením Merak.\n\n"}
{"id": "1261168", "url": "https://cs.wikipedia.org/wiki?curid=1261168", "title": "Kostel Panny Marie Karmelské (Býkov-Láryšov)", "text": "Kostel Panny Marie Karmelské (Býkov-Láryšov)\n\nKostel Panny Marie Karmelské v Býkově, okres Bruntál, je filiální kostel postavený v letech 1767-1768 a kulturní památka České republiky.\n\nPrvní písemná zmínka o Býkově pochází z roku 1238. Barokní kostel byl vystavěn v letech 1767–1768, vysvěcen byl Josefem Salingerem v roce 1768.\n\nJednolodní podélná neorientovaná stavba. Kostel je zděný s dřevěnou hranolovou věží nad vstupem, se čtyřbokou sakristií. V zadní části je dřevěná kruchta. Loď je zaklenuta valenou klenbou s výsečemi.\n\nNa hlavním oltáři v přízedním retabulu se nachází obraz Panny Marie Karmelské od malíře Alberta Adama z roku 1887.\n\nKostel prošel rekonstrukcí v roce 2008, kdy byla provedena oprava střechy, krovů a byla provedena replika věže a její zastřešení.\n\n\n"}
{"id": "1261169", "url": "https://cs.wikipedia.org/wiki?curid=1261169", "title": "Andrejev", "text": "Andrejev\n\nPříjmení Andrejev nosí více významných osobností:\n\n"}
{"id": "1261173", "url": "https://cs.wikipedia.org/wiki?curid=1261173", "title": "Jacquet", "text": "Jacquet\n\nPříjmení Jacquet [\"žake\"] nosí více významných osobností:\n\n\n"}
{"id": "1261180", "url": "https://cs.wikipedia.org/wiki?curid=1261180", "title": "Vladimír Cettl", "text": "Vladimír Cettl\n\nVladimír Cettl (* 4. února 1973 Ústí nad Labem) je původním povoláním scénický krejčí, oděvní výtvarník a designer. Pracoval v několika severočeských divadlech a od roku 1996 ve Filmových studiích AB Barrandov.\n\nScénické kostýmy, které tvořil se svým bratrem, šperkařem Milošem Cettlem, vystavoval na fotografiích od roku 1997. Vznikly celkem 4 výtvarné projekty: Víly nebes (1997), Síly (1998), Mosty (1999) a Dívčí válka (2000). Vystaveny byly například na Mezinárodním filmovém festivalu v Karlových Varech (1999) nebo v rámci programu \"Praha – evropské město kultury roku 2000\".\nOd roku 2008 vydává v limitovaných edicích kalendáře s tematikou auto-veteránů a vraků. V současnosti je grafikem a výstavním produkčním v Muzeu města Ústí nad Labem.\n\n\n"}
{"id": "1261186", "url": "https://cs.wikipedia.org/wiki?curid=1261186", "title": "Alois Schönburg-Hartenstein", "text": "Alois Schönburg-Hartenstein\n\nAlois kníže Schönburg-Hartenstein (21. listopadu 1858 v Karlsruhe - 20. září 1944 v Hartensteinu), celým jménem Eduard Alois Maria Alexander Konrad Schönburg-Hartenstein, pocházel z rodu Schönburg-Hartenstein.\nDo školy chodil na Jezuitské gymnázium v Kalksburgu a na Skotském gymnázium ve Vídni a na kadetní školu v Drážďanech. Po návratu do Rakouska nastoupil ke 14. dragounskému pluku v hodnosti poručíka. V letech 1884-1886 absolvoval Válečnou školu ve Vídni. Od roku 1886 byl štábním důstojníkem generálního štábu a v letech 1891-1893 pracoval v evidenční kanceláři. Pak sloužil 2 roky u 2. dragounského pluku. Od listopadu 1895 do listopadu 1897 byl vojenským atašé na rakouském vyslanectví v Berlíně. V letech 1899 až 1913 byl předsedou Rakouského červeného kříže.\n\nV roce 1914 se účastnil bitvy u Zloczowa v XI. armádním sboru 3. armády. Ve svazku XIV. armádního sboru se vyznamenal v prosinci 1914 v bitvě u Limanowa–Lapanowa, kde se svou brigádou zabránil 3. ruské armádě ve vstupu do Slezska.\n\n26. prosince 1914 převzal od Karla Gelba von Siegesstern velení 6. pěší divize. S tou byl nasazen v rámci 3. armády v Karpatech a u Nadvorna na frontě u Dněstru. Koncem dubna 1915 převzal krátkodobě velení nad sborem Ljubičić, který byl přejmenován na sbor Schönburg. V červnu 1915 byla jeho divize převelena do Doberetze v Bukovině a zde se bránil útokům 9. ruské armády. V listopadu 1915 opustil sbor Schönburg ruskou frontu a následoval 6. pěší divizi do Itálie. V 5. bitvě na Soči byly jeho jednotky nasazeny u San Martino. V Červenci 1916 převzal velení nad XX. armádním sborem. Od ledna do srpna 1917 velel XIV. armádnímu sboru se kterým bránil Jižní Tyrolsko. Od 22. srpna 1917 velel IV. armádnímu sboru na sočské frontě. V polovině října 1917 odvrátil italské útoky na Monte San Gabriele.\n\nV roce 1918 byl 16. listopadu novým vedením státu (kancléř Karl Renner) propuštěn z armády a 1. prosince 1918 byl penzionován.\n\nV roce 1927 mu byl udělen Vojenský řád Marie Terezie za boje na Soči.\n\nZa druhé vlády Dollfuse působil na ministerstvu obrany od 12. března 1934 do 10. července jako ministr obrany. Za Rakouské občanské války byl zodpovědný za nasazení armády. V roce 1936 odešel z politiky a stáhnul se do ústraní.\n\n\n"}
{"id": "1261191", "url": "https://cs.wikipedia.org/wiki?curid=1261191", "title": "LGBT práva na Filipínách", "text": "LGBT práva na Filipínách\n\nFilipíny jsou považovány za jeden z nejvíc LGBT friendly národů jak v Asii, tak i ve světě. V globálním výzkumu 39 zemí se Filipíny zařazují jako 10. nejvíc gay-friendly. Pouze v 17 sledovaných se většina obyvatel vyjádřila pro akceptaci homosexuality. Podle průzkumu \"The Global Divide on Homosexuality provedeným Pew Research Center se 73 % dospělých Filipínců vyjádřilo pro společenské přijetí homosexuality, což je oproti 64 % z r. 2004 nárůst 9 %.\n\nV klasickém období před španělskou okupací zdejší domorodci homosexualitu považovala za zcela normální fenomén lidského života. Homosexuálové měli postavení šamanů nebo duchovních vůdců, kteří byli zároveň i nositelé moudra, poznání, vědy, umění a literatury. Jelikož většinou neměli na starosti péči o potomstva, bylo jim pověřené vedení kmenů. Během islámských hnutí na Mindanau, které mělo své kořeny na Borneu, byl vztah místního obyvatelstva ovlivněn islámskou vírou. Nicméně její vliv na domorodce byl nulový, neboť zůstalo u své neislámské kultury, s níž souvisela i akceptace homosexuality. Během španělské kolonizace začal na souostroví pronikat římský katolicismus, který diametrálně změnil dříve pozitivní náhled většiny obyvatel na homosexualitu. Katolicismus se postupem času rozšířil po celém souostroví (vyjma Mindanaa, kam proniknul islám). Tento koloniální pozůstatek má ještě dnes na svědomí většinu případů diskriminace, ostrakizace a LGBT zločinů z nenávisti.\n\nLGBT komunita zůstává i nadále jednou z nejvíce marginalizovaných menšin v zemi. Lesby, gayové, bisexuálové a translidé se často setkávají s nepříznivými podmínkami na trhu práce, nepřístupností občanských sňatků a problémy s rozjížděním vlastního byznysu. Toto vede ke stále více se zvyšujícímu nátlaku na uznání LGBT práv, jejich rovnost před zákonem a boj s diskriminací. Filipíny jsou jedním ze signatářů rezoluce OSN o lidských právech.\n\nFilipíny neumožňují homosexuálním párům uzavírat stejnopohlavní manželství, registrované partnerství nebo jinou formu právního uznání jejich soužití.\n\nOd r. 2006 se v Senátu i Kongresu diskutovalo o třech návrhů zákona proti stejnopohlavnímu manželství. Na začátku r. 2011 byl předložen návrh novely článku 26 filipínského zákona o rodině, který by zakazoval \"zakázaná\" manželství. Jeho hlavním účelem bylo zamezit uznávání zahraničních stejnopohlavních manželství ze strany Filipín. Tento návrh je momentálně projednáván v komisích.\n\nV prosinci 2014 se ke stejnopohlavnímu manželství vyjádřil mluvčí prezidentského paláce Herminio Coloma mladší takto: \"Musíme respektovat lidská práva jednotlivců vstupovat do takových partnerství. Musíme však počkat na to, jak se k této otázce postaví Kongres.\n\nKdyž v květnu 2015 zlegalizovalo Irsko stejnopohlavní manželství prostřednictvím plebiscitu, získaly Filipíny možnost jej v tomto následovat prostřednictvím petice. Přestože Konference filipínských katolických biskupů (\"Catholic Bishops' Conference of the Philippines\") podporuje všeobecnou rovnost, tak vůči manželství pro všechny zaujímá opoziční stanovisko. Své stanovisko odůvodňují tím, že 'stejnopohlavní manželství' a 'láska ke stejnému pohlaví' jsou špatné.\n\nV březnu 2018 převzal filipínský nejvyšší soud petici požadující zrušení článků 1 a 2 zákona o rodině, které by legalizovalo stejnopohlavní manželství.\n\nBěhem druhého týdne června 2018 oznámil filipínský nejvyšší soud, že se začne zabývat veškeré argumenty v kauze ústavnosti zákona o rodině, který nepřipouští stejnopohlavní manželství. Ta sahá do roku 2015, kdy gay aktivista Jesus Falcis za podpory filipínských LGBT organizací, několika vyspělých demokracií, jako jsou Austrálie, Nový Zéland, Spojené království, Kanada, Francie, Španělsko, Itálie, Německo, Tchaj-wan, Japonsko a Nizozemsko a předních filipínských univerzit, včetně Ateneo de Manila University a University of the Philippines Dilimian, napadl zákonnou definici manželství, jako svazku muže a ženy, kvůli rozporu s ústavním pořádkem. V právní historii Nejvyššího soudu Filipín se jedná o první případ tohoto typu. Případu se dostalo značné pozornosti v mezinárodních médiích. Legalizaci stejnopohlavního manželství podpořil také filipínský prezident.\n\n19. června 2018 se konalo první soudní řízení, v němž se přezkoumávalo, zda je Nejvyšší soud Filipín oprávněn zasahovat do zákona o rodině, zda ústavou garantované právo na život a na svobodu zahrnuje také právo uzavřít manželství s kýmkoli bez ohledu na pohlaví, zda je výlučnost občanských sňatků jako svazku muže a ženy v kompetenci jeho rozhodování, zda zákonná definice občanských sňatků jako svazku muže a ženy odporuje právu na rovné zacházení, zda odmítání práva homosexuálních párů uzavřít manželství odporuje jejich právu na život a na svobodu, zda koncepce stejnopohlavního manželství neodporuje náboženských svobodám, a v konečném důsledku, zda jsou články 1 a 2 společně s články 46 (4) a 55 (6) rodinného práva neústavní (homosexualita jednoho z manželů je zákonným důvodem k rozvodu). Úřad generálního advokáta Jose Calidy řekl, že je proti požadavkům žalobce. Druhé soudní řízení by mělo proběhnout 26. června 2018.\n\nNelegální Komunistická strana Filipín a její vojenská složka Armáda nového lidu (\"New People's Army\") má ve své platformě legalizaci stejnopohlavních sňatků. V teritoriích jí ovládaných od r. 2005 oddává homosexuální páry.\n\nUstanovení zákona o veřejných sociálních pracovnících týkající se problematiky diskriminace sociálních pracovníků z důvodu sexuální orientace ve státní sféře říká následující:\n\"\"Sekce 17. Práva veřejných sociálních pracovníků. - Veřejní sociální pracovníci disponují následujícími právy:'\"1.) Právo na ochranu před diskriminací na základě pohlaví, sexuální orientace, věku, politického nebo náboženského přesvědčení, rodinného stavu, fyzických charakteristik, zdravotního stavu nebo etnika;\"\"2.) Ochrana před jakoukoli formou šikany, obtěžování, zastrašování či neoprávněného omezování ve výkonu práce, včetně svévolného přemisťování či ukončování pracovního poměru bez udání jasně srozumitelného důvodu.\"\";Ustanovení zákona o ženách týkající se povinnosti státu aktivně prosazovat ochranu práv žen bez ohledu na sexuální orientace říkají následující:\"\"Stát respektuje práva žen jako lidská práva a vyvíjí veškeré úsilí k plnění svých povinností vyplývajících z mezinárodního i vnitrostátního práva, mezi něž patří uznání, respekt, ochrana, prosazování a podpory všech lidských práv a základních svobod žen, zejména těch ohrožených, v ekonomické, sociální, politické, kulturní a jiné sféře před diskriminací, a to bez ohledu na třídní příslušnost, věk, sexuální orientaci, genderovou identitu, jazyk, etnikum, náboženství, ideologii, zdravotní stav, vzdělání a rodinný stav.\"\"\n\nV r. 2001 přijala dolní komora filipínského Kongresu jednomyslně návrh zákona proti homofobní diskriminaci, který se však nestihl projednat kvůli zdržení v Senátu, a tím pádem nikdy nevešel v platnost.\n\nJediným návrhem zákona, který přímo odkazoval na diskriminaci LGBT komunity jako celku byl \"návrh anti-diskriminačního zákona\", známý také jako \"SOGIE Equality Bill\". Podle jeho ustanovení by mělo být s každou osobou zacházeno stejně bez ohledu na pohlaví, sexuální orientaci nebo genderovou identitu, včetně rovného přístupu ke stejným podmínkám, právům a povinnostem. Zákona navrhla 1. července 2013 poslankyně dolní komory filipínského Kongresu Hon. Kaka J. Bag-ao za volební obvod Ostrovy Dinagat. Velká část právních expertů sdružená pod názvem \"Equality Champs\" tlačí Kongres k přijetí návrhu anti-diskriminačního zákona jako celku v časovém horizontu 17 let. Po jeho opětovném předložení a zpracování jej v roce 2016 podpořilo více než 130 právníků.\n\n20. září 2017 byl v dolní komoře filipínského Kongresu přijat ve třetím čtení návrh anti-diskriminačního zákona (\"HB 4982\"). Pro přijetí hlasovalo 198 poslanců, proti nikdo. Legislativa se momentálně nachází v Senátu.\n\nČtyři filipínské provincie zakazují diskriminace na základě sexuální orientace nebo genderové identity. Jedná se o Agusan del Norte, Batangas, Ostrovy Dinagat a Iloilo. Provincie Cavite zakazuje pouze diskriminaci jiných sexuálních orientací, ale ne genderových identit.\n\nNěkterá filipínská města, municipality a malé obce \"barangay\" a mají taktéž vlastní anti-diskriminační vyhlášky. Angeles, Antipolo, Bacolod, Baguio, Batangas, Butwan, Candon, Cebu, Davao, General Santos, Mandaue, Puerto Princesa, Quezon a Vigan zakazují diskriminaci jiných sexuálních orientací a genderových identit. Město Dagupan zakazuje pouze diskriminaci jiných sexuálních orientací. V r. 2003 přijalo město Quezon vyhlášku zakazující diskriminaci homosexuálů. Ta byla v r. 2014 novelizovaná na zákaz diskriminace na základě jakékoli sexuální orientace nebo genderové identity. Podobné vyhlášky mají 3 obce \"barangays\" (Bagbag, Greater Lagro a Pansol; všechny tři spadají pod město Quezon) a jsou součástí municipality San Julian.\n\nSexuální orientace a genderová identity jsou zahrnuty do definice šikany v ustanoveních zákona proti šikaně přijatém Kongresem v r. 2013.\n\nNa Filipínách existuje několik náboženství, včetně římského katolicismu, Iglesia ni Cristo a islámu a dalších. Všechny se stavějí k homosexuální problematice odlišně.\n\nFilipíny jsou převážně katolickou zemí, v níž se přibližně 82,9 % populace hlásí k římskému katolicismu. Římskokatolická církev je jednou z nejaktivnějších náboženských organizacích odmítajících práva LGBT komunity. Konference filipínských katolických biskupů (\"Catholic Bishops' Conference of the Philippines\") se striktně drží definice manželství jako svazku jednoho muže a jedné ženy. Kromě toho aktivně vyzývají jednotlivce a politiky, aby odmítali legalizaci stejnopohlavního manželství. Podle jejich názoru by měli jednotlivci odmítat účast na homosexuálních svatbách a politici hlasovat proti veškerým návrhů zákona o stejnopohlavním manželství. Homosexuální svazek není a nikdy nemůže být v manželstvím v pravém slova smyslu, a proto je nesmyslné jej takto nazývat,\" tvrdí konference. Na druhou stranu zastávají biskupové názor, že být homosexuálem není hřích, protože se jedná o vrozený a neměnný stav. Katolická církev se staví ke členům LGBT komunity vstřícně a snaží se k nim přístupem s respektem a s citem.\n\nIglesia ni Cristo se striktně drží Bible a odmítá každého, kdo se angažuje v homosexuálních praktikách, které jsou vnímány jako amorální a hříšné. Mezi amorální akty patří kromě sexuálních styků a partnerství se stejným pohlavím také crossdressing a stejnopohlavní manželství. Inglesia ni Cristo zakazuje mimo jiné mužům nosit dlouhé vlasy jako symbol feminity, který náleží pouze ženám.\n\nFilipínští muslimové čelí konfrontaci s kulturní diverzitou. Nicméně většina zdejších muslimů má tendenci vnímat homosexualitu a transgender jako hřích a herezi, nikoli jako odlišnost a diverzitu.\n\nMístní náboženské systémy nesoucí společný název \"Dayawismus\" mají tendenci vnímat homosexuální akty jako přirozenou součást lidského života, která je plně akceptovatelná a v některých případech dokonce i božská. Nicméně kvůli silnému vlivu islámu na jihu a křesťanství ve zbytku země začínají i některá domorodá náboženství přejímat jejich převážně negativní přístupy k homosexualitě.\n\nPasivní volební právo myslí i na marginalizované společenské vrstvy - seniory, zemědělce, pracující, mladé atd. Podle filipínské ústavy mají právo na 20 % křesel ve Sněmovně reprezentantů. V letech 1995-1997 byl uskutečněn neúspěšný pokus o zařazení LGBT komunity. Hlavním průkopníkem této reformy byl politik Blas Ople, který v r. 1997 řekl: \"Vzhledem k ne moc vstřícnému přijímání LGBT lidí naší administrativou se není čemu divit, že jim náš prezident odmítnul pomoci získat větší politický vliv.\"\n\nKomunistická strana Filipín zahrnula LGBT práv do své stranické platformy v r. 1992, čímž se stala první filipínskou politickou stranou, která tak učinila. The Akbayan Citizen's Action Party byla další nově vzniklou stranou, byť malou, která v r. 1998 začala hájit LGBT práva.\n\nFilipínské strany jsou typicky velmi opatrné v podpoře LGBT práv, neboť se většina z nich pohybuje podél sociálně konzervativního politického spektra. Předním odpůrcem LGBT práv se stal kongresman Bienvenido Abante (6. manilský distrikt) za konzervativní stranu Lakas-CMD.\n\nAdministrativa bývalé prezidentky Glorie Macapagal-Arroyové nedávno vyzývala k většímu politickému zájmu o genderové otázky. Reprezentantka strany Akbayan Risa Hontiveros řekla, že absence jakékoli politiky hájící práva leseb, gayů, bisexuálů a translidí znamená vládní homofobii, která z LGBT činí občany druhé kategorie.\n\n17. června 2011 se Filipíny zdrželi hlasování k Deklaraci OSN o právech jiných sexuálních orientací a genderových identit, která odsuzuje násilí, harašment, diskriminaci, ostrakizaci, stigmatizaci a předsudky vůči jiným sexuálním orientacím a genderovým identitám. Nicméně 26. září 2014 učinily Filipíny průlomové rozhodnutí, když podpořily rezoluci Rady pro lidská práva OSN k boji proti homofobnímu a transfobnímu násilí.\n\nStrana Ang Ladlad je nová progresivní politická strana, jejíž primární agendou je boj s homofobní a transfobní diskriminací.\n\n11. listopadu 2009 odmítla Filipínská volební komise (\"Philippine Commission of Elections\") petici LGBT politické strany Ang Ladlad, jíž se chtěla přihlásit do květnových voleb 2010 kvůli \"amorálnosti\". Ve všeobecných volbách 2007 byla Ang Ladlad diskvalifikována, protože se jí nepodařilo prokázat celonárodní členství.\n\n8. dubna 2010 zrušil Nejvyšší soud Filipín rozhodnutí volební komise, čímž umožnil Ang Ladlad se zúčastnit květnových voleb.\n\nLGBT komunita se nezačala hlásit o svá práva dříve než v 90. letech. Majetková a politická situace na Filipínách, zejména totalitní režimy, znemožňovali LGBT komunitě se organizovat. Jedním z prvním otevřeně homosexuálních lidí byl režisér Lino Brocka.\n\nPrvní pochod LGBT hrdosti v Asii se konal právě na Filipínách dne 26. června 1994 v Quezon City. Jeho organizátory byly ProGay Philippines a Metropolitan Community Church Philippines (MCCPH). O několik let později jej zorganizovala studentská skupina UP Babaylan. Zúčastnily se jej stovky lidí. Kromě manifestace za práva sexuálních menšin se protestovalo i proti vládě a nově zaváděné dani z přidané hodnoty.\n\nOd 90. let se LGBT lidé začali více politicky a sociálně organizovat a zviditelňovat. Každý rok se zde koná několik festivalů LGBT hrdosti. Kromě toho zde působí několik LGBT organizací specializujících se na studenty univerzit, ženy a transgender. Filipínská gay scéna je taktéž velmi rozvinutá. Hlavní město Manila má nespočet barů, klubů, saun a dalších LGBT míst.\n\n\nJiná sexuální orientace nebo náboženské vyznání nejsou překážkou ke službě ve filipínské armádě, ačkoliv některé zprávy tvrdí, že otevřeně homosexuální žadatelé bývávají při náboru diskriminováni. 3. března 2009 oznámily Filipíny, že oficiálně zruší zákaz otevřeně homosexuálních a bisexuálních mužů a žen sloužit v armádě.\n\nPodle průzkumu Pew Research Center z r. 2013 souhlasí 73 % dospělých Filipínců s tvrzením, že by homosexualita měla být společensky akceptovaná, což je oproti 64 % z r. 2002 nárůst o devět procentních bodů.\n\nV květnu 2015 publikoval PlanetRomeo, LGBT sociální síť, první index gay spokojenosti (\"Gay Happiness Index GHI\"). Gayové ze 120 zemí byli tázáni na to, zda se cítí dobře ve společnosti, jaké mají zkušenosti ve vztahu s jinými lidmi, a jak hodnotí kvalitu svého života. Filipíny se umístily na 41. místě s výsledkem 50.\n\nPrůzkum uskutečněný organizací Laylo Research Strategies v r. 2015 shledal, že 70 % Filipínců jednoznačně nesouhlasí se stejnopohlavním manželstvím, zatímco 14 % je spíše proti, 12 % spíše pro a 4 % jednoznačně pro. In generalization, the 2015 poll states that 84% were against same-sex marriage and 16% were in favor.\n\nV r. 2016 shledal průzkum ILGA, že 52 % Filipínců je proti stejnopohlavnímu manželství, 25 % pro a 24 % si je nejistých. Výsledky ukázaly velký nárůst veřejné podpory legalizace stejnopohlavních sňatků ve srovnání s průzkumem Laylo Research z loňského roku.\n\nPodle průzkumu ILGA z roku 2017 zastává 63 % Filipínců názor, že by gayové, lesby a bisexuálové měli mít stejná práva a povinnosti jako heterosexuálové, zatímco 20 % bylo proti. Dále 63 % souhlasilo s tím, že by sexuální menšiny měli mít právní ochranu před diskriminací na pracovišti. Nicméně 27 % Filipínců řeklo, že by lidé žijící v homosexuálním vztahu měli být trestně stíháni; většina respondentů 49 % však byla proti. Co se týče translidí, tak 72 % Filipínců souhlasilo s tím, že by měli mít stejná práva a povinnosti; 72 % by jim přiznalo ochranu před diskriminací na pracovišti a 61 % věřilo, že by měli mít právo na úřední změnu pohlaví.\n\n"}
{"id": "1261196", "url": "https://cs.wikipedia.org/wiki?curid=1261196", "title": "Michalka", "text": "Michalka\n\nPříjmení Michalka nosí více významných osobností:\n\n\nJménem Michalka jsou označeny i geografické objekty:\n"}
{"id": "1261199", "url": "https://cs.wikipedia.org/wiki?curid=1261199", "title": "Hirano", "text": "Hirano\n\nPříjmení Hirano nosí více významných osobností:\n\n"}
{"id": "1261200", "url": "https://cs.wikipedia.org/wiki?curid=1261200", "title": "Potôčky", "text": "Potôčky\n\nNázev Potôčky má více významů:\n\n\n"}
{"id": "1261202", "url": "https://cs.wikipedia.org/wiki?curid=1261202", "title": "Lipovník", "text": "Lipovník\n\nNázev Lipovník má více významů:\n\n\n"}
{"id": "1261203", "url": "https://cs.wikipedia.org/wiki?curid=1261203", "title": "Rusko-turecká válka (1787–1792)", "text": "Rusko-turecká válka (1787–1792)\n\nRusko-turecká válka 1787-1792 byl ozbrojený konflikt mezi Ruskem a Osmanskou říší, která chtěla získat území ztracená v roce 1774 poté, co prohrála válku s Ruskem.\n\nV roce 1786 předvedla ruská carevna Kateřina Veliká s císařem Josefem II. demonstraci síly proti Turecku, když se setkali na obsazeném Krymu. Turecko tuto událost vzalo jako nehorázné porušení smlouvy z Küçük Kaynarca a s diplomatickou podporou Francie a Velké Británie v srpnu 1787 vyhlásilo Rusku válku. V únoru 1788 přišlo na pomoc Kateřině II. Rakousko.\n\nV roce 1789 turecká armáda obsadila Banát, zatímco Rusové napadli Moldavsko. Polní maršál Pjotr Rumjancev získal Jasy a Chotyn. V zimě Rusové vedení Grigorijem Potěmkinem vedli zdlouhavé obležení Očakivu, které vyvrcholilo masakrem obránců (včetně zavražděných žen a dětí). Po zprávě o porážce zemřel sultán Abdulhamid I.\nRusové porazili turecká vojska s pevnostmi Bendery a Akerman, dále rakouský polní maršál Ernst Gideon von Laudon získal Bělehrad. V roce 1790 byla turecká pevnost Izmail dobyta pod vedením Alexandra Suvorova. Ruský Admirál Fjodor Ušakov porazil tureckou flotilu v sérii bitev: u Fidonisi, Tendry, Kerčského průlivu a v blízkosti mysu Kaliakra. Rusové obsadili i důležitý černomořský přístav Anapa. Ke všemu zlému se Turci nikdy nedočkali pomoci od Pruska, se kterým 31. ledna 1790 uzavřeli smlouvu namířenou proti Rusku a Rakousku.\n\nMladý sultán Selim III. byl nucen 9. ledna 1792 podepsat mír v Jasech, na jehož základě Rusku zůstal Krym a ještě připadl Jedisan. Turecko-ruská hranice byla řeka Dněstr. Rusko mohlo nyní přesunout svoji armádu do Polska, kde roku 1792 vypukla polsko-ruská válka.\n\n"}
{"id": "1261205", "url": "https://cs.wikipedia.org/wiki?curid=1261205", "title": "Gennaro Astarita", "text": "Gennaro Astarita\n\nGennaro Astarita (mezi lety 1745–1749 – 18. prosince 1805 Rovereto) byl italský hudební skladatel.\n\nMísto narození není známé. Studoval v Neapoli, pravděpodobně na konzervatoři \"S. Maria di Loreto\". Kariéru operního skladatele zahájil roku 1765 operou \"L'orfana insidiata\" komponovanou společně s Niccolò Piccinnim. V roce 1770 se stal v Neapoli dirigentem.\n\nOkolo roku 1777 odešel za nevyjasněných okolností z Neapole a svá díla uváděl mimo Neapol i mimo Itálii. V roce 1775 uvedl premiéru své opery \"Li sapienti ridicoli, ovvero Un pazzo ne fa cento\" v Praze a v roce 1780 působil také v Bratislavě, kde uvedl nejméně tři své opery.\n\nAstarita je také často zmiňován v souvislosti v rozvojem opery v Rusku. Poprvé Rusko navštívil v roce 1781 a v roce 1784 se stal ředitelem moskevského Petrovského divadla, předchůdce Velkého divadla. V roce 1794 jej kníže Nikolaj Borisovič Jusupov, který byl v té době ředitele carských divadel v Petrohradě, požádal, aby přivedl do města italský operní soubor. Jeho přání splnil v roce 1796 a s tímto souborem pak působil v Petrohradě do roku 1799. Zemřel v Roveretu 18. prosince 1805.\n\nZkomponoval okolo čtyřiceti oper, převážně žánru opera buffa. Mimo opery psal i instrumentální hudbu a chrámové skladby.\n\n\n"}
{"id": "1261210", "url": "https://cs.wikipedia.org/wiki?curid=1261210", "title": "Římskokatolická farnost Kelč", "text": "Římskokatolická farnost Kelč\n\nŘímskokatolická farnost Kelč je územním společenstvím římských katolíků v rámci děkanátu Valašské Meziříčí olomoucké arcidiecéze s farním kostelem svatého Petra a Pavla.\n\nPočátky farnosti se datují do druhé poloviny třináctého století. Původní kostel byl dřevěný, postavený v první polovině třináctého století. V roce 1538 byla přistavěna ke kostelu zděná věž. Tento kostel sloužil do roku 1776, tehdy byl postaven současný kostel, dokončený roku 1784.\n\nJména duchovních správců v Kelči jsou známa od roku 1621. Od prosince 2010 je farářem R. D. Mgr. Jan Bleša.\n\nFarníci na začátku roku 2017 se podíleli na úklidu farního lesa po těžbě (mladí lidé například v rámci přípravy na biřmování vyrobili dřevěný chodník k lesní studánce). Šlo mj. o svědectví, že se farnost dokáže o svůj les dobře postarat.\n\nV říjnu 2017 udílel ve farnosti svátost biřmování arcibiskup Jan Graubner. \n\nNa území farnosti se pravidelně pořádá tříkrálová sbírka. V roce 2018 se při ní v Kelči vybralo 100 164 korun.\n"}
{"id": "1261215", "url": "https://cs.wikipedia.org/wiki?curid=1261215", "title": "IceWarp Mail Server", "text": "IceWarp Mail Server\n\nIceWarp Mail Server je komerční poštovní server s kompletním groupware řešením, vyvíjený společností IceWarp Ltd.. Lze jej provozovat na systémech Windows a Linux distribucích CentOS, Debian, Red Hat a Ubuntu. V roce 2006 byl známý jako Merak Mail Server.\n\nZahrnuje funkce pro týmovou spolupráci přes protokoly SyncML, SMTP, IMAP a POP. V roce 2009 nahradil Groupware Server 6 vyvíjený společností Software602, jenž přerušila jeho vývoj.\n\nMerak Mail Server byl komerční poštovní server zahrnující groupware řešení, Antivirus a Antispam. Bylo možné jej provozovat na systémech Windows a Linux. Byl vyvíjený společností IceWarp Ltd., poslední verze (8.9.1) byla vydána 26. prosince 2006, poté byl produkt přejmenován na IceWarp Mail Server.\n\nNázev IceWarp Server se používá integraci sady modulů, z nichž každý zasahuje svou funkčností do jiného typu software (například groupware, antispam a antivirus).\n\nIceWarp Mail Server podporuje protokoly SMTP/ESMTP, IMAPv4 s PUSH přes IDLE command, IMAP ACL, POP3/SPOP3, APOP, HTTP(S), FTP(S) s OTP/S-Key, OpenLDAP, SIP, SIP SIMPLE, XMPP, HTTP Proxy, TLS/SSL 128-bit pro všechny služby, IPv6 včetně AAAA DNS records, SNMPv2, WebDAV, GroupDAV, CalDAV, SyncML 1.1, OMA DS 1.2, implementuje iCal, vCal, vCard, vNote, vFreeBusy formáty, quoted/base64 kódování, Unicode (UTF-8) a šifrovací metody SHA1/MD5/DigestMD5 RSA.\n\nIceWarp WebMail má v sobě zabudovaný groupware, instant messaging, antispam a antivirus a podporuje prohlížeče Internet Explorer, Firefox, Chrome a Safari.\n\nIceWarp Server zahrnuje dvě hlavní metody detekce nevyžádané pošty, přicházející na emailový server.\n\nIceWarp Server má integrovaný Kaspersky Anti-Virus.\n\nIceWarp GroupWare poskytuje svým uživatelům kompletní architekturu pro sdílení informací, koordinaci a spolupráci. Tento modul zahrnuje následující součásti:\n\nIceWarp Server podporuje Mozillu, Thunderbird, iCal, Lightning, Entourage a Linux Evolution v WebDAVu.\n\nVoIP funkce byla zařazena do IceWarp Serveru v říjnu 2007 a je založena na SIP protokolu.\n\n"}
{"id": "1261227", "url": "https://cs.wikipedia.org/wiki?curid=1261227", "title": "Sychra", "text": "Sychra\n\nSychra a Sychrová může znamenat:\n\n"}
{"id": "1261235", "url": "https://cs.wikipedia.org/wiki?curid=1261235", "title": "Kanton Le Port", "text": "Kanton Le Port\n\nKanton Le Port ( ) je francouzský kanton v departementu Réunion v regionu Réunion. Tvoří ho pouze město Le Port.\n"}
{"id": "1261237", "url": "https://cs.wikipedia.org/wiki?curid=1261237", "title": "3. slovenská fotbalová liga 1995/96", "text": "3. slovenská fotbalová liga 1995/96\n\nV soubojích 3. ročníku 3. slovenské fotbalové ligy 1995/96 (3. nejvyšší soutěž) se utkalo 16 týmů po čtyřech skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1261238", "url": "https://cs.wikipedia.org/wiki?curid=1261238", "title": "Kanton Saint-Joseph (Réunion)", "text": "Kanton Saint-Joseph (Réunion)\n\nKanton Saint-Joseph ( ) je francouzský kanton v departementu Réunion v regionu Réunion. Tvoří ho pouze část města Saint-Joseph.\n"}
{"id": "1261239", "url": "https://cs.wikipedia.org/wiki?curid=1261239", "title": "Kanton Saint-Leu", "text": "Kanton Saint-Leu\n\nKanton Saint-Leu ( ) je francouzský kanton v departementu Réunion v regionu Réunion. Tvoří ho část města Saint-Leu a obec Les Trois-Bassins.\n"}
{"id": "1261247", "url": "https://cs.wikipedia.org/wiki?curid=1261247", "title": "Skákavka černá", "text": "Skákavka černá\n\nSkákavka černá (\"Evarcha arcuata\") je pavouk, který patří do čeledi skákavkovití.\n\nSamci se dorůstají velikosti 5–6 mm, samice 6–8 mm. Je zde zřetelný pohlavní dimorfismus. Samičky působí nenápadně, jejich barva je od hnědé po světle šedou. Mladí samečci mají na čele zlatavou pásku a na konci zadečku žlutou kresbu. Dospělí samečci mají bílou pásku a jsou černí, nebo mají hnědé chloupky na celé ploše zadečku a výraznou bílou kresbou kolem očí. Starší samečci mají dvě nebo čtyři bílé skvrny na zadečku.\n\nSkákavku černou můžeme v hojném zastoupení nalézt jak na našem území, tak i v dalších státech Evropy a také v Asii. Pohybuje se obvykle v oblasti otevřených biotopů. Je to denní živočich, který se ve slunečném počasí hbitě pohybuje po vegetaci a loví kořist. Živí se drobným hmyzem, který ale může být větší než samotná skákavka.\n\nPáření probíhá od května, před samotnou kopulací sameček předvádí zásnubní taneček. V období teplejších měsíců pak samičky chrání kokon s vajíčky.\n\n"}
{"id": "1261259", "url": "https://cs.wikipedia.org/wiki?curid=1261259", "title": "Kostel svatého Václava (Skály)", "text": "Kostel svatého Václava (Skály)\n\nKostel svatého Václava ve Skálách je filiální kostel z roku 1812 a kulturní památka České republiky. Je dominantou vesnice a nachází se u odbočky ze silnice II/370 do Rešova.\n\nPrvní písemná zmínka o vesnici Skály pochází z roku 1389. Kostel byl vystavěn na původním místě dřevěného (většího) kostela v roce 1812. Jako jeden z mála kostelů zůstal katolickým kostelem i v období luteránství na Rýmařovsku.\n\nJednolodní sakrální stavba. Kostel je zděný s odsazeným pravoúhlým závěrem. Ze střechy za průčelním štítem nad vstupem vyrůstá polygonální lucerna.\n\nNa hlavním oltáři se nachází obraz od J. K. Handkeho z roku 1749. obraz byl přenesen z původního kostela. U hlavního oltáře náhrobní kámen Sidonie Heidenreichové s datací 1572. Podle pověsti zakladatelka původního dřevěného kostela.\n\nKostel prošel rekonstrukcí v osmdesátých létech 20. století, kdy byly nahrazeny staré lavice lavicemi ze zrušené janovické zámecké kaple. V roce 1985 na dřevěný kůr byly přeneseny varhany z kaple v Křivé.\n\n"}
{"id": "1261264", "url": "https://cs.wikipedia.org/wiki?curid=1261264", "title": "Oromové", "text": "Oromové\n\nOromové jsou nejpočetnějším národem Etiopie, jehož obyvatelstvo tvoří asi 80 odlišných etnických skupin. Žijí především na jihu Etiopie a také na severu Keni.\n\nMají vlastní jazyk oromštinu, ale ve vyznání jsou značně nejednotní. Převládá však islám.\n\nOromové hovoří oromštinou, ta se řadí mezi kušitské jazyky z afroasijské jazykové rodiny. Lidé hovořící původní kušitštinou obývali severovýchod a východ Afriky, což dokládají nejstarší historické záznamy. Země Kúšů, Nubijců nebo starověkých Etiopanů na středním a dolním toku Nilu byla právě domovem lidí hovořící kúšitštinou. Později docházelo k rozptýlení této populace, která se následně rozdělila do několika dalších lingvistických a kulturních skupin. Různé národy, jejichž jazyk patří do kúšitské větve afroasijské jazykové rodiny, dnes obývají severovýchod a východ Afriky. Národ Oromo, jehož jazyk do kúšitské větve řadíme, postupně migroval směrem na jih, poté na východ a západ a obýval značnou část Afrického rohu. Duchovní, kulturní, jazykové rysy Oromů potvrzují, že jsou původními obyvateli Afriky, navíc dochované historické prameny podávají důkaz o jejich existenci ve východní Africe jako společenství fungujícího po tisíce let. Objevila se i ojedinělá tvrzení, která popírají, že by Oromové byly původními obyvateli, podle těchto názorů přišli z Asie přes Madagaskar nebo se na africkou půdu dostali přes Rudé moře.\n\nOromové, jež se považují za státotvorné etnikum, obývají značnou část afrického kontinentu. V samotné Etiopii jsou nejpočetnějším etnikem. Mají své autentické politické a sociální instituce, které rozvíjely během své dlouhověké historie. Vytvořili politický systém zvaný „gadaa“, unikátní demokratické státní zřízení, jež ovlivňuje a řídí každodenní život Oromů ve společnosti narozením počínaje a smrtí konče.\n\nOromie jako region etiopské federace patří k nejbohatším v oblasti Afrického rohu. Přesto se potýká s chudobou a mnoha problémy, z nichž Oromové viní etiopskou ústřední vládu. Oromoie byla Etiopií před více než sto lety kolonizována. Etiopské království bylo, podle názoru Oromů, mnohem zaostalejší ve srovnání s jejich tradičním uspořádáním společnosti a jejich vlastními výdobytky. Oromský národ ustrnul ve svém vývoji právě z důvodu podmanění Etiopií, která dále nejevila zájem o rozvoj regionu, oromský lid byl vystaven krutému útisku, vykořisťování, hladomoru a vyhlazování.\n\nOromský národ byl kolonizován v 2. polovině 19. století Etiopií s pomocí evropských koloniálních mocností, Evropané zabrali sousední Somálsko, Keňu a Súdán. Případ Oromie je docela speciální, protože jde o jediné území, jež bylo zabráno africkou zemí namísto evropskou mocností. V letech 1870 - 1900 probíhala kolonizace Oromie, počet obyvatel oromského původu se snížil z 10 na 5 miliónů. Za vlády etiopských panovníků Jana, Menelika a jejich následovníků bylo s oromským lidem velice krutě zacházeno. Mnoho Oromů bylo zabito armádou a nově usazenými osadníky, jiní zemřeli hladem, kosily je epidemie, nebo byli prodáváni do otroctví. Zbylé obyvatelstvo bylo degradováno do pozice tzv. gabbarů a prakticky se z nich stali nevolníci. Vláda císaře Haileho Selassieho se nesla v duchu předešlých poměrů. Selassie, jež byl u moci v období 1917 - 1974, vystavil oromský národ dalším diskriminačním opatřením a represím, jejichž cílem bylo trvalé vykořenění oromské kultury a povědomí.\n\nOromové společně s dalšími utiskovanými etniky vytrvali v boji proti etiopskému režimu, v roce 1974 byl Selassie svržen, nicméně moci ve státě se chopila vojenská junta, která pokračovala ve vykořisťování oromských obyvatel. Značná část padla ve válkách, jež vedla Etiopie proti Eritreji a Somálsku. Řada dalších Oromů zemřela v ulicích měst za éry tzv. Rudého teroru, který byl později rozšířen i do venkovských oblastí. Masakry, doprovázené bombardováním, jejichž účelem bylo usmrcení civilistů, chovaných zvířat, znehodnocení úrody a majetku, donutily mnoho Oromů k opuštění země a hledání útočiště v sousedních státech. Značná část uprchlíků v Africkém rohu je právě oromského původu. Současný režim, v jehož čele stojí Meles Zenawi, působí navenek jako demokratický. Země byla federalizována, avšak veškerou moc má fakticky v rukou právě Zenawi. Prostřednictvím kampaně slibující rozvoj, odškodnění Oromů, značnou míru samosprávy a zlepšení gramotnosti se snaží zakrýt proces de-oromizace a naopak urychlit proces amharizace (Amharové – 2. nejpočetnější etnikum žijící v Etiopii). Většina programů a projektů ve skutečnosti vede k vysídlování Oromů a popírání jejich svobod a lidských práv.\n\n"}
{"id": "1261266", "url": "https://cs.wikipedia.org/wiki?curid=1261266", "title": "Kaddáfí", "text": "Kaddáfí\n\nPříjmení Kaddáfí nosí více významných osobností:\n\n"}
{"id": "1261267", "url": "https://cs.wikipedia.org/wiki?curid=1261267", "title": "Němec (příjmení)", "text": "Němec (příjmení)\n\nČeské příjmení Němec či Němcová mělo v roce 2011 v Česku 22 834 osob, nejvíce v Praze (2 327).\n\nZnámí nositelé tohoto příjmení:\n\n\n"}
{"id": "1261270", "url": "https://cs.wikipedia.org/wiki?curid=1261270", "title": "Nagašima", "text": "Nagašima\n\nPříjmení Nagašima nosí více významných osobností:\n\n"}
{"id": "1261271", "url": "https://cs.wikipedia.org/wiki?curid=1261271", "title": "Nišimura", "text": "Nišimura\n\nPříjmení Nišimura nosí více významných osobností:\n\n"}
{"id": "1261274", "url": "https://cs.wikipedia.org/wiki?curid=1261274", "title": "Noguči", "text": "Noguči\n\nPříjmení Noguči nosí více významných osobností:\n\n"}
{"id": "1261275", "url": "https://cs.wikipedia.org/wiki?curid=1261275", "title": "Andó", "text": "Andó\n\nPříjmení Andó nosí více významných osobností:\n\n"}
{"id": "1261277", "url": "https://cs.wikipedia.org/wiki?curid=1261277", "title": "Óta (příjmení)", "text": "Óta (příjmení)\n\nPříjmení Óta nosí více významných osobností:\n\n"}
{"id": "1261281", "url": "https://cs.wikipedia.org/wiki?curid=1261281", "title": "Atkins", "text": "Atkins\n\nPříjmení Atkins nosí více významných osobností:\n\n"}
{"id": "1261284", "url": "https://cs.wikipedia.org/wiki?curid=1261284", "title": "Capone", "text": "Capone\n\nPříjmení Capone nosí více významných osobností:\n\n"}
{"id": "1261286", "url": "https://cs.wikipedia.org/wiki?curid=1261286", "title": "Laskavec hrubozel", "text": "Laskavec hrubozel\n\nLaskavec hrubozel (\"Amaranthus blitum\") je jednoletá, plazivá nebo vzpřímená, jednodomá rostlina, jeden z asi 60 druhů rodu laskavec. V minulosti býval v české krajině pěstován jako zelenina nebo léčivka a na polích se vyskytoval co plevel. V současnosti se v zahradách již neseje a z volné přírody natolik vymizel, že je považován za rostlinu ohroženou vyhynutím. V \"Červeném seznamu cévnatých rostlin České republiky\" z roku 2012 byl dokonce zařazen mezi ohrožené druhy (C3).\n\nRostlina se původně vyskytovala hlavně v tropických a subtropických oblastech Asie a Afriky. V Evropě je původním druhem jen v teplých jižních oblastech okolo Středozemního moře, odkud se dále šířil a postupně zdomácněl i v dalších zemích Jižní a Střední Evropy. Druhotně byl zavlečen do Ameriky, Austrálie, na Nový Zéland i ostrovy Oceánie. Na mnoha místech je považován za velmi rychle se šířící invazní druh.\n\nTento naturalizovaný archeofyt býval v teplých oblastech České republiky hojnou bylinou. Rostl na polích v porostech řepy, brambor, kukuřice, v jarních obilovin a dále v zahradách, na vinicích, hospodářských dvorech, skládkách i podél železničních tratí, cest a chodníků. V současnosti z krajiny rychle ustupuje a stává se vzácným, vyskytuje se jen roztroušeně a nepravidelně.\n\nJednoletá rostlina rozmnožující se výhradně semeny. Na mráz je velmi citlivá a na jaře klíčí poměrně pozdě, až je půda dostatečně teplá. Později ale roste velmi rychle a může vytvořit shluky lodyh mající až 1 m v průměru. Kvete od června do poloviny srpna, plody dozrávají v srpnu a září. Doba kvetení a tvorby plodů není odvislá od délky dne.\n\nRostlina je náročná na kvalitní půdu a teplé stanoviště. Roste nejvíce na osluněných místech s půdou stále mírně vlhkou, humózní a výživnou. Nejlépe ji vyhovují zavlažovaná stanoviště, avšak za pomoci dlouhého kořene dokáže přečkat i suché období. Poměrně dobře snáší sešlapávání, na takových místech zmenšuje délku lodyh i velikost listů.\n\nBylina s poléhavou až vzpřímenou lodyhou vyrůstající do délky 20 až 80 cm, někdy jsou lodyhy natolik slabé, že vytvářejí přízemní rohože. Jednoduchá nebo od báze nepravidelně se větvící lodyha mívá červený nádech, je lysá, hranatá a hustě střídavě porostlá listy s dlouhými řapíky. Listové čepele bývají kosníkovité či okrouhle vejčité, dlouhé 1 až 6 cm a široké 0,5 až 4 cm, u báze jsou zúžené nebo klínovité, celokrajné, mírně zvlněné a na vrcholu zřetelně vykrojené. Listy mají výraznou zpeřenou žilnatinu, jsou oboustranně lysé a někdy mívají uprostřed líce tmavou či světlou skvrnu.\n\nKvětenství je zašpičatělý lichoklas tvořený bohatými, klubky drobných zelenohnědých, jednopohlavných květů s kratičkými, bělavými listeny. Další klubka květů vyrůstají z paždí listů v horních částech lodyh a větví. Samčí a samičí květy se mezi sebou prolínají. Květy mívají tři eliptické až kopistově, světle zelené okvětní lístky 1 až 2 mm velké. Samčí květy mají tři krátké tyčinky s prašníky a samičí semeník se třemi bliznami. Květy jsou větrosnubné, nemají nektar a hmyz je nenavštěvuje. Ploidie druhu je 2n = 34.\n\nPlod je široce vejčitá, nepukavá, mírně svraštělá tobolka asi 3 mm velká. Obsahuje tmavá, hladká, čočkovitá, asi 1 mm semena, kterých rostlina vyprodukuje veliké množství. Tobolky i semena plavou a bývají často do okolí rozptylována vodou. Průchod zažívacím traktem dobytka nebo pobyt v hnojí nesnižuje jejich klíčivost.\n\nRozmnožuje se semeny s různě dlouhou dobou dormance, která někdy trvá i 12 měsíců. Semena však zhruba po 2,5 létech v půdě ztrácejí klíčivost a na suchu většinou již po roce. Optimální teplota pro vzklíčení je okolo 30 °C; klíčení je epigeické, při kterém hypokotyl vynáší semeno s děložními lístky nad povrch půdy.\n\nLaskavec hrubozel je používán jako zelenina v zemích Afriky, Střední a Severní Ameriky, v Indii, Číně, Vietnamu, Tichomoří i v Evropě na jihu Balkánu. Při porovnání se špenátem má v listech obdobné množství dusičnanů, více vlákniny, proteinů, větší obsah vitamínů C i B a hodně minerálních látek (Ca, Fe, K, Mg, P, S, Al, Zn, Cu). Nálev z listů se v tradičním léčitelství používal k léčení ran v ústech, nemoci krku a proti průjmu a úplavici.\nByly vyšlechtěny dvě základní formy, s červenými nebo zelenými listy. Červená se většinou pěstuje pro červenofialové pigmenty, stejné jako má červená řepa, které se používají jako potravinářské barvivo.\n\nTato rostlina se v teplých a vlhkých oblastech projevuje jako rychle se šířící plevel, je však citlivá i na běžné herbicidy a lze ji snadno z polí vymýtit.\n\n"}
{"id": "1261289", "url": "https://cs.wikipedia.org/wiki?curid=1261289", "title": "Feuerbach (příjmení)", "text": "Feuerbach (příjmení)\n\nPříjmení Feuerbach nosí více významných osobností:\n\n"}
{"id": "1261293", "url": "https://cs.wikipedia.org/wiki?curid=1261293", "title": "Josef Navrátil (tenorista)", "text": "Josef Navrátil (tenorista)\n\nJosef Navrátil, známý pod pseudonymem Ratili, (; 27. února 1840 Dobšice – 17. února 1912 Tbilisi) byl český tenorista, který patřil koncem 19. a začátkem 20. století k českým významným pěvcům a sbormistr prvního gruzínského sboru lidových písni.\n\nNarodil se v Dobšicích u Nymburka jako nejmladší syn sedláka Jana Navrátila a jeho manželky Rozálie, rozené Pošíkové z Budiměřic. Hudbu studoval v pražské a vídeňské hudební škole. Působil jako školní učitel hudby v Městci Králové, později vystupoval ve sboru Prozatímního divadla v Praze. Tehdejší ředitel Jan Nepomuk Maýr ho z osobních důvodů odmítl angažovat jako sólistu. Úspěch se dostavil poté, co v příležitostném vystoupení se slavnou Enriche Masaccio měl takový úspěch, že mu bylo nabídnuto angažmá v helsinské opeře ve Finsku. Z Finska odjel na velké turné po carském Rusku, kde dva roky strávil v petrohradském Mariinském operním divadle, poté přijíždí do Gruzie, kde 4 roky zpívá tenorové operní role. V Gruzii poznal místní lidový polyfonní sborový zpěv, který ho doslova nadchl. Poté se vrací do vlasti, ale když Maýr, který se mezitím stal ředitelem nově postaveného Národního divadla v Praze, Navrátila znovu odmítl angažovat jako sólistu, vrátil se do Gruzie natrvalo, kde 15. listopadu 1886 založil první profesionální soubor gruzínské písně, ve kterém zpíval i hudební skladatel Zakaria Paliašvili. V Gruzii sbíral lidové polyfonní písně, zapisoval je do not, čímž se zasloužil o jejich záchranu. Písně též komponoval i na české hudební motivy, které v Gruzii zlidověly. Později založil i gruzínskou Národní operu. Zemřel roku 1912 v Tbilisi, pohřben je na tbiliském hřbítově \"Kukia\".\n\nNavrátilův rodný dům č. 16 je v majetku obce Dobšice a byl opraven.\n\nO životě Josefa Navrátila byl v roce 1983 natočen koprodukční film Písně by neměly umírat ve spolupráci Filmového studia Barrandov a Gruzia-filmu. Hlavní roli Josefa Navrátila ztvárnil Vít Olmer, jeho ženu Jana Březinová a pěvkyni Enriche Masaccio moldavská herečka Světlana Toma.\n\nV roce 2016 byl o životě a činnosti Josefa Navrátila natočen dokumentární film Sbormistr. Hlavním organizátorem natáčení byl zakladatel a ředitel Asociace gruzínsko-českých vztahů Láska-Praha, Ioseb Bežašvili. \n\n"}
{"id": "1261298", "url": "https://cs.wikipedia.org/wiki?curid=1261298", "title": "Taraji P. Henson", "text": "Taraji P. Henson\n\nTaraji Penda Henson (* 11. září 1970 Washington, D.C.) je americká herečka, zpěvačka a spisovatelka. Svojí hollywoodskou kariéru zahájila rolemi v několika televizních seriálech, zlom nastal až s filmem \"Tvrďák\" (2001). V roce 2008 si zahrála roli Queenie ve filmu \"Podivuhodný případ Benjamina Buttona,\" za kterou byla nominována na Oscara. V roce 2015 získala roli Cookie Lyon v dramatickém seriálu stanice Fox \"Empire\", díky které se stala první Afroameričankou, která obdržela cenu Critics' Choice Television Award v kategorii Nejlepší herečka v hlavní roli v dramatickém seriálu. Také získala Zlatý glóbus a nominace na dvě cena Emmy. V roce 2016 byla jmenována jednou ze sta nejvlivnějších osob na světě podle magazínu \"Time\". Vydala autobiografii \"Around the Way Girl\". V roce 2016 si zahrála hlavní roli ve filmu \"Skrytá čísla\".\n\nHenson se narodila v jihovýchodním Washingtonu, D.C. Je dcerou Bernice (rozené Gordon), manažerky ve společnosti Woodward & Lothrop, a Borise Lawrence Hensona, správce. Její první jméno znamená ve svahilštině „naděje“ a druhé jméno „láska“. V roce 1988 odmaturovala na střední v Oxon Hillu v Marylandu. Poté navštěvovala zemědělskou a technickou státní univerzitu v Severní Karolíně, kde studovala inženýrství. Rozhodla se však změnit svůj obor a přešla na Howardovu univerzitu studovat drama. Aaby za školu mohla platit, pracovala jako sekretářka v Pentagonu a po večerech pracovala jako zpívající a tančící servírka na lodi \"The Spirit of Washington\".\n\nSvoji hereckou kariéru zahájila v hostujících rolích v seriálech jako \"Smart Guy\", \"Dr. House\", \"Kriminálka Las Vegas\" a \"Sister, Sister\". Zahrála si v seriálech jako \"Strážkyně zákona\" a \"Kauzy z Bostonu\". Zlom v kariéře nastal s rolí ve filmovém komediálním dramatu \"Tvrďák\" (2001), ve kterém si po boku Tyrese Gibsona zahrála roli Yvette. V roce 2005 si zahrála v nezávislém filmu \"Snaž se a jeď\" s Terencem Howardem. V roce 2008 si s Bradem Pittem zahrála ve filmu \"Podivuhodný případ Benjamina Buttona.\" Za roli získala nominaci na Oscara v kategorii Mejlepší ženský výkon ve vedlejší roli. Vedlejší roli získala v seriálu stanice ABC \"Eli Stone\". Zahrála si ve dvou filmech Tylera Perryho, a to \"The Family That Preys\" (2008), \"I Can Do Bad All By Myself\" (2009). V roce 2010 si zahrála v remaku filmu \"Karate Kid\" s Jadenem Smithem, synem Willa Smitha. V roce 2011 si zahrála v televizním filmu \"\". Za roli získala několik nominací, včetně na cenu Emmy. Ve stejném roce byla obsazena do seriálu \"Lovci zločinů\", kde působila do roku 2013.\n\nV roce 2012 si zahrála ve snímku \"Mysli jako on\". Roli si zopakovala v sequelu \"Mysli taky jako chlap\". V únoru 2014 byla obsazena do hudebního dramatického seriálu stanice Fox \"Empire\". Za roli Cookie Lyon byla nominovaná na cenu Emmy (2015, 2016) a Zlatý glóbus (2015, 2016). V lednu 2016 se Henson stala třetí Afroameričankou, která si domů odnesla cenu Zlatý glóbus v kategorii Nejlepší ženský herecký výkon v seriálu – drama (první byla Gail Fisher v roce 1972, druhá Regina Taylor v roce 1992). V roce 2016 měl premiéru film \"Skrytá čísla\", ve kterém hraje matematičku, která pomáhá NASA.\n\nV roce 1994 byla těhotná a porodila syna Marcella. Jeho otec, její přítel už od střední školy William Lamar Johnson, byl v roce 2003 zavražděn.\n\nV květnu roku 2018 se zasnoubila s hráčem NFL Kelvinem Haydenem.\n\n"}
{"id": "1261299", "url": "https://cs.wikipedia.org/wiki?curid=1261299", "title": "Grażyna Bernatowicz", "text": "Grażyna Bernatowicz\n\nGrażyna Maria Bernatowicz (* 12. března 1946, Varšava) je polská diplomatka, bývalá náměstkyně ministra zahraničních věcí (2000–2002, 2007–2013), V letech 2008 až 2017 polská velvyslankyně v České republice.\n\nNa univerzitě ve Varšavě získala titul magistry práva. V roce 1992 se habilitovala v oboru politologie (dr hab.). V letech 2002–2007 zastávala úřad polské velvyslankyně ve Španělsku.\n\nBolesław Bierut, polský komunistický politik, byl strýcem jejího muže Marka.\n"}
{"id": "1261300", "url": "https://cs.wikipedia.org/wiki?curid=1261300", "title": "Větrný mlýn (Horní Životice)", "text": "Větrný mlýn (Horní Životice)\n\nVětrný mlýn v Horních Životicích byl postaven v roce 1840 a je kulturní památkou České republiky.\n\nVětrný mlýn byl postaven v roce 1840. V provozu byl do roku 1945. Mlýn se nachází na soukromém pozemku v části bývalé osady Františkov (Franzberg) v Horních Životicích v nadmořské výšce 568 m.\n\nVětrný mlýn německého typu, dřevěná rámová konstrukce pokryta bedněným pláštěm stojí na čtvercovém půdorysu. Je dvoupatrový se vstupní pavláčkou do šalandy. Sedlová střecha na přední straně zvalbená je kryta dřevěným šindelem. V interiéru se dochovalo mlecí složení bez násypného koše. V roce 2001 byly provedeny opravy podlah a šindelové střechy.\n\n\n"}
{"id": "1261301", "url": "https://cs.wikipedia.org/wiki?curid=1261301", "title": "Mrtvý bod (seriál)", "text": "Mrtvý bod (seriál)\n\nMrtvý bod (v anglickém originále Blindspot) je americký televizní seriál Martina Gera produkovaný společností Warner Bros. Television. Ve Spojených státech měl úvodní díl seriálu premiéru 21. září 2015 na stanici NBC. 9. listopadu 2015 oznámila stanice obnovení seriálu pro druhou sérii. Druhá řada měla ve Spojených státech premiéru 14. září 2016. První řada měla v České republice premiéru 7. listopadu 2016. Dne 10. května 2017 bylo stanicí oznámeno objednání třetí řady, která měla premiéru dne 27. října 2017.\n\nDne 10. května 2019 bylo stanicí NBC oznámeno, že seriál získá pátou řadu, která bude zároveň finální řadou seriálu.\n\nNa newyorském Times Square se najde taška s živou mladou ženou. Celé její tělo je pokryto záhadnými tetováními a obrazci. Vůbec nemá ponětí, kdo je, odkud pochází a jak se tam dostala. K tomuto případu je povolán agent FBI Kurt Weller, jehož jméno má vytetované na zádech. Kurt se začíná domnívat, že každé tetování je vodítkem ke zločinům, které bude třeba vypátrat a zastavit. S každým vyřešeným případem se agenti FBI dostávají blíž k identitě záhadné ženy, jejíž prozatímní jméno je Jane Doe.\n\nZe začátku je v seriálu deset hlavních postav. V posledním dílu první sérii umírá zástupkyně ředitele FBI Bethany Mayfairová. Tu vystřídá agent FBI Kurt Weller.\n\n\n\n"}
{"id": "1261304", "url": "https://cs.wikipedia.org/wiki?curid=1261304", "title": "Dlažkovice (zámek)", "text": "Dlažkovice (zámek)\n\nDlažkovice jsou zámek ve stejnojmenné vesnici nedaleko Třebenic v okrese Litoměřice. Postaven byl na místě starší tvrze okolo roku 1673, ale dochovaná podoba pochází z barokní přestavby provedené v letech 1713–1717. Je chráněn jako kulturní památka ČR. Od roku 1952 je v zámku dětský domov.\n\nStarším panským sídlem v Dlažkovicích byla tvrz, která se v pramenech objevuje poprvé v roce 1630. Tehdy vesnice patřila k panství Bílého Újezdu. Roku 1648 se majitelkou statku stala Zbyňka Polyxena Bezdružická z Kolovrat, která se provdala nejprve za Kryštofa z Winterfeldu a poté za Karla Kaplíře ze Sulevic.\n\nVesnice však zůstala v držení rodu Winterfeldů, protože v roce 1667 ji Kryštof Václav z Winterfeldu prodal Františku Edmundu Putzovi z Adlersthurnu, který byl správcem horních měst. Ten nechal asi v roce 1673 tvrz podle projektu litoměřického architekta Giulia Broggia přestavět na barokní zámek. Putzovým dědicem se stal jeho bratr Jan Ignác Putz, za kterého byl v letech 1713–1717 zámek rozšířen stavitelem Octaviem Broggiem.\n\nNovou majitelkou se stala Ignácova mladší dcera Marie Anna Putzová, díky níž Dlažkovice sňatkem získal Ferdinand Hrzán z Harasova, kterému patřila Skalka. V roce 1731 panství koupil hrabě Hatzfeld, který v okolí zahájil těžbu pyropů ve velkém množství. Hatzfeldovým potomkům zámek patřil až do roku 1796, kdy jejich rod vymřel, a panství zdědil Hugo Damián Ervín ze Schönbornu. Nechal zbořit hospodářské zázemí a na jejich místě nechal založit anglický park. Zároveň bylo v empírovém slohu rozšířeno zahradní průčelí. Jeho rodina panství vlastnila až do pozemkové reformy roku 1924. Potom jim zůstal pouze zámek.\n\nZámek stojí ve svahu, takže hlavní severní průčelí je jednopatrové až dvoupatrové, zatímco zahradní průčelí má dvě až čtyři patra. Podélnou budovu zámku zdůrazňují dva mohutné boční rizality, které předstupují před hlavní i zahradní průčelí. Ve východním rizalitu se nachází portál s diagonálními pilastry a balkonem, nad kterým je vyveden štukový znak. Před zahradní průčelí vystupuje čtyřpatrový rizalit s vysokými pilastry, které opticky propojují dvě patra. Jeho obdélná okna zdobí rokokové supraporty a podokenní pole. Součástí zámku je sala terrena se zrcadlovou klenbou s lunetami.\n\n\n"}
{"id": "1261305", "url": "https://cs.wikipedia.org/wiki?curid=1261305", "title": "Tadeusz Słobodzianek", "text": "Tadeusz Słobodzianek\n\nTadeusz Słobodzianek (* 26. dubna 1955, Jenisejsk, SSSR) je polský dramaturg, režisér a divadelní kritik.\n\nNarodil se na Sibiři, kam odvedli jeho rodiče Sověti. Po jeho narození se rodiče navrátili do Polska, a Tadeusz vyrůstal ve Białymstoku. V letech 1974–1979 vystudoval dramaturgii na Jagellonské univerzitě v Krakově. \n\nJeho prvotinou byla hra \"Historia o żebraku i osiołku\" (česky \"Příběh o žebráku a oslovi\"), publikovaná v roce 1980. Dále je autorem např. oceněné hry \"Nasza klasa\" (česky \"Naše třída\"), kterou publikoval v roce 2008 a kterou na jeviště uvedlo v roce 2012 jako svoji premiéru pražské divadlo Komedie.\n\n"}
{"id": "1261306", "url": "https://cs.wikipedia.org/wiki?curid=1261306", "title": "Janet Asimovová", "text": "Janet Asimovová\n\nJanet Opal Asimovová (nepřechýleně Janet Opal Asimov), rozená Janet Opal Jeppsonová (nepřechýleně Janet Opal Jeppson) (6. srpna 1926, Ashland, Pensylvánie – 25. února 2019) byla americká psychiatrička, psychoanalytička a spisovatelka science fiction. Byla druhou manželkou spisovatele Isaaca Asimova.\n\nBakalářský titul získala na Stanfordově univerzitě a doktorát na lékařské fakultě New York University. Po stáži na psychiatrii v nemocnici Bellevue absolvovala roku 1960 William Alanson White Institute of Psychoanalysis, kde pracovala jako psychoanalytička až do roku 1986. Roku 1973 se provdala za Isaaca Asimova a společně vytvořili řadu sci-fi knih pro mládež o robotu Norbym.\n\"Norby Chronicles\" (Robot Norby) je románový cyklus pro mládež o učebním robotovi Norbym, kterého si pořídil čtrnáctiletý kadet Vesmírné akademie Jeff. Cykklus se skládá se z jedenácti románů, z nichž prvních deset napsala autorka společně se svým manželem:\nAutorka vydala dvě v podstatě totožné povídkové sbírky příběhů exkluzivního klubu Phrinks Anonymous, ve kterém jsou sdruženi psychiatři různých škol. Ti zde anaylzují neobvyklé příběhy svých pacientů, z nichž některé nejsou zcela jistě z našeho světa. \nPovídkový cyklus se skládá z těchto příběhů: \"Positively the Last Pact With - The Devil?\" (1976), \"A Pestilence of Psychoanalysts\" (1980), \"The Beanstalk Analysis\" (1980), \"The Hotter Flash\" (1981), \"A Million Shades of Green\" (1981), \"Consternation & Empire\" (1981), \"The Time-Warp Trauma\" (1981), \"The Curious Consultation\" (1982), \"The Mysterious Cure\" (1982), \"The Horn of Elfland\" (1983), \" The Ultimate Biofeedback Device\" (1983), \"Seasonal Special\" (1984), \"August Angst\" (1985) a \"The Noodge Factor\" (1985).\n\n\n\n"}
{"id": "1261308", "url": "https://cs.wikipedia.org/wiki?curid=1261308", "title": "Obština Kalojanovo", "text": "Obština Kalojanovo\n\nObština Kalojanovo ( \"Община Калояново\") je bulharská jednotka územní samosprávy v Plovdivské oblasti. Leží ve středním Bulharsku v Hornothrácké nížině a na jižním úpatí Sredné gory. Správním střediskem je ves Kalojanovo, kromě ní obština zahrnuje 14 vesnic. Žije zde přes 9 tisíc stálých obyvatel.\n\nVšechna sídla v obštině jsou samosprávná.\nV obštině žije 9 467 stálých obyvatel a včetně přechodně hlášených obyvatel 11 093. Podle sčítáni 1. února 2011 bylo národnostní složení následující:\n"}
{"id": "1261311", "url": "https://cs.wikipedia.org/wiki?curid=1261311", "title": "Juliska", "text": "Juliska\n\nJuliska může být:\n"}
{"id": "1261315", "url": "https://cs.wikipedia.org/wiki?curid=1261315", "title": "Kassia", "text": "Kassia\n\nKassia, také Cassia, Kasia nebo Kassiani (řecky Κασσιανή, Κασ(σ)ία, Εικασία nebo Ικασία, kolem 810 Konstantinopol – kolem 865) byla byzantská básnířka a hudební skladatelka, nejstarší známá hudební skladatelka křesťanského světa. Pocházela z rodiny generála. Založila klášter, jehož byla abatyší, a zde se věnovala i umělecké tvorbě. Dochovalo se asi padesát jejích hymnů, některé z nichž se dnes používají v pravoslavné liturgii, a dále 789 veršů její poezie. Pravoslavní ji uctívají jako světici se svátkem 7. září.\n"}
{"id": "1261318", "url": "https://cs.wikipedia.org/wiki?curid=1261318", "title": "Textron AirLand Scorpion", "text": "Textron AirLand Scorpion\n\nScorpion je proudový bojový letoun vyvíjený americkou společností Textron AirLand. Primárně má sloužit jako lehký bitevní a průzkumný letoun. Letoun se má vyznačovat nízkými pořizovacími a provozními náklady. Vhodný má být pro široké spektrum misí a pro konflikty nízké intenzity.\n\nOd ledna 2012 Scorpion vyvíjí na vlastní náklady americká společnost Textron AirLand, což je joint venture firem Textron a AirLand Enterprises. Cílem je vyvinout nejlevnější (\"low-end\") proudový lehký bitevní letoun na světě, stojící cca 20 milionů dolarů za kus a s provozními náklady 3000 dolarů na letovou hodinu (TextronAirland v tomto segmentu předpokládá trh pro 2000 letounů.). Kvůli úspoře nákladu byly široce uplatněny již existující technologie a komponenty (např. komponenty bizjetů Cessna Citation).\n\nPrvní prototyp (N531TA) byl vyroben společnostní Cessna v její továrně ve Wichitě ve státě Kansas. Veřejnosti byl poprvé představen v září 2013. První let prototypu se uskutečnil 12. prosince 2013 na McConnellově letecké základně v Kansasu. Mimo americké území byl letoun poprvé představen v červenci 2014 na Royal International Air Tattoo ve Fairfordu.\n\nV roce 2016 Cessna zahájila omezenou sériovou výrobu blíže neurčeného počtu Scorpionů, pro které se však do té doby nepodařilo nalézt kupce. Druhý Scorpion (N530TX), odpovídající sériovému provedení, poprvé vzlétl 22. prosince 2016.\n\nLetoun má dvoučlennou posádku sedící v tandemovém uspořádání. Pohánějí jej dva digitálně ovládané dvouproudové motory Honeywell TFE731-40AR-3S, každý o výkonu 18 kN. Motory mohou využívat paliva Jet-A, JP-5 a JP-8. Letoun má přímé křídlo a dvojité ocasní plochy. Unese až 4286 kg výzbroje, z 1360 kg lze umístit do pumovnice a zbytek na šest závěsníků.\n\n\n\n\n"}
{"id": "1261321", "url": "https://cs.wikipedia.org/wiki?curid=1261321", "title": "Chupejské provinční muzeum", "text": "Chupejské provinční muzeum\n\nChupejské provinční muzeum () je jedno z nejznámějších čínských muzeí, uchovává velké množství historických a kulturních památek. Založeno bylo roku 1953, roku 1960 se přestěhovalo a roku 1963 získalo definitivní název. Po roce 1999 získalo řadu nových budov.\n\nMuzeum stojí v městském obvodu Wu-čchang ve městě Wu-chan, metropoli provincie Chu-pej, nedaleko západního břehu wuchanského Východního jezera. Ve svých sbírkách má přes 200 tisíc předmětů, včetně meče krále Kou-ťiena (vládl státu Čchu v letech 496–465 př. n. l.), sady starobylých zvonů a dalších artefaktů z hrobky markýze I z Ceng (zemřel kolem roku 433 př. n. l.).\n\n"}
{"id": "1261323", "url": "https://cs.wikipedia.org/wiki?curid=1261323", "title": "Hydrogeologický rajon", "text": "Hydrogeologický rajon\n\nHydrogeologický rajon je území s obdobnými hydrogeologickými poměry, typem zvodnění a oběhem podzemní vody, složené z jednoho a více útvarů podzemních vod. Vymezuje se na základě přírodních charakteristik v hloubkové svrchní, základní a hlubinné vrstvě. Tento proces v Česku upravuje vyhláška č. 5/2011 Sb., o vymezení hydrogeologických rajonů a útvarů podzemních vod, způsobu hodnocení stavu podzemních vod a náležitostech programů zjišťování a hodnocení stavu podzemních vod, ve znění pozdějších předpisů.\n\nV Česku je celkem vymezeno 152 hydrogeologických rajonů, jimiž jsou:\n\n"}
{"id": "1261324", "url": "https://cs.wikipedia.org/wiki?curid=1261324", "title": "Hlavní hřeben Vysokých Tater", "text": "Hlavní hřeben Vysokých Tater\n\nHlavní hřeben Vysokých Tater se táhne v délce 26 km od Ľaliového po Kopské sedlo. Výškové rozdíly činí 10 700 m, tedy asi poloviční převýšení – v obou směrech, jelikož hraniční sedla se svou výškou příliš neliší. Přechod tohoto hřebenu patří k vážným lezeckým výzvám vytrvalostního charakteru, podle průvodců jde o 94 hodin lezení a chůze přes 90 vrcholů. \n\nUvedené jsou výraznější vrcholy a věže v tomto hřebeni od západu k východu, stejně jako sedla a štrbiny mezi nimi – ty jsou uvedeny \"kurzívou\". Pro přehlednost je seznam rozdělen do tří částí. První úsek po severozápadní vrchol Rysů tvoří státní hranici s Polskem.\n\n\"Ľaliové sedlo\" – Krajná Kopa – \"Krajné sedlo\" – Predná kopa – \"Svinicové sedlo\" – Svinica SZ – \"Nižná Svinicová štrbina\" – Svinica JV – \"Vrátka\" – \"Valentkové sedlo\" – Valentková – \"Hladké sedlo\" – Hladký štít – \"Kotolnicová priehyba\" – Veľká Kotolnica – \"Predná Kotolnicová lávka\" – Malá Kotolnica – \"Zadná Kotolnicová lávka\" -Východná Kotolnica – \"Čierna lávka\" – Nižný Kostúr – \"Nižná Liptovská lávka\" – Vyšný Kostúr – \"Vyšná Liptovská lávka\" – Hrubý štít – Malý Hrubý štít – \"Západná Deravá štrbina\" – Deravá vežička – \"Východná Deravá štrbina\" – Deravá veža – \"Krivé sedlo\" -Piargová veža – \"Chalubińského brána\" – Kopa nad Chalubińského bránou – \"Sedlo nad Chalubińského bránou\" – Chalubińského vežička – \"Sedlo pod Chalubińského bránou\" – Temnosmrečinská veža – \"Piargová štrbina\" – Druhý Mních – \"Štrbina pod Druhým Mníchom\" – Čubrina – \"Hincovo sedlo\" – Mengusovská vežička – Veľký Mengusovský štít Z – \"Mengusovská štrbina\" – Veľký Mengusovský štít V – \"Vyšné Mengusovské sedlo\" – Veľká Mengusovská ihla – \"Štrbina v Mengusovských ihlách\" – Malá Mengusovská ihla – Prostredný Mengusovský štít SZ – Prostredný Mengusovský štít – Prostredný Mengusovský štít JV – \"Mengusovské sedlo\" – Chlapík – Východný Mengusovský štít – \"Východné Mengusovské sedlo\" – Hincova veža – \"Hincova štrbina\" – Hincova vežička – \"Vyšná Hincova priehyba\" – Hincova kopa – \"Nižná Hincova priehyba\" – Západný Volí roh – \"Západná Volia štrbina\" -Východný Volí roh – \"Malá Rohatá štrbina\" – Rohatý hrebeň – \"Veľká Rohatá štrbina\" – Rohatá vežička – \"Veľká Volia štrbina\" – Volia veža – \"Východná Volia štrbina\" – Žabia veža – \"Vyšné Žabie sedlo\" – Žabí kôň – \"Žabie sedlo\" – Západná veža nad Žabím sedlom – Prostredná veža nad Žabím sedlom -Východná veža nad Žabím sedlom – \"Štrbina nad vežami\" – Rysy SZ.\n\nRysy SZ – \"Zadná priehyba v Rysoch\" – Rysy Prostredný vrchol – \"Prostredná priehyba v Rysoch\" – Rysy JV – \"Predná priehyba v Rysoch\" – Kopa nad Váhou – \"Váha\" – Ťažký štít – \"Štrbina pod Ťažkým štítom\" – Vysoká SZ – \"Štrbina vo Vysokej\" – Vysoká JV – \"Západné Rumanovo sedlo\" – Západný Rumanov zub – \"Prostredné Rumanovo sedlo\" – Východný Rumanov zub – \"Východné Rumanovo sedlo\" – Bartkova veža – \"Bartkova štrbina\" – Malý Gánok – \"Malá Gánkova štrbina\" – Prostredný Gánok – \"Prostredná Gánkova štrbina\" – Gánok – \"Gánkova štrbina\" – Rumanov štít SZ – \"Rumanova štrbina\" – Rumanov štít JV – \"Vyšná Zlobná štrbina\" – Zlobné zuby – \"Zlobná bránka\" – Zlobivá – \"Vyšná Zlobná lávka\" – Wachterova veža – \"Nižná Zlobná lávka\" – Zlobivá JV – \"Prostredná Zlobná štrbina\" – Zlobná kopa – \"Nižná Zlobná štrbina\" – Západný Železný štít – \"Západná železná brána\" – Malá Snežná kopa – \"Nižná Snežná lávka\" – Prostredná Snežná kopa – \"Hrubá Snežná lávka\" – Hrubá Snežná kopa – \"Východná Železná brána\" – Východný Železný štít – \"Zlomisková štrbina\" – Popradský Ľadový štít – \"Popradská Ľadová štrbina\" – \"Vyšné Kačacie sedlo\" – Kačací štít – \"Prostredné Kačacie sedlo\" – Kačací hrb – \"Nižné Kačacie sedlo\" – Batizovská vežička – \"Nižná Batizovská štrbina\" – Batizovská kopa – \"Prostredná Batizovská štrbina\" – Batizovská ihla – Malý Batizovský štít – \"Vyšná Batizovská štrbina\" – Batizovský štít – \"Západné Batizovské sedlo\" – Batizovský hrb – \"Východné Batizovské sedlo\" – Zadný Gerlach – \"Vyšná Lavínová priehyba\" – Lavínové zuby – \"Nižná Lavínová priehyba\" – Lavínový štít – \"Lavínová štrbina\" – Lavínová veža – \"Lavínové sedlo\" – Veľká Litvorová veža – \"Predná Gerlachovská lávka\" – Gerlachovská vežička – \"Zadná Gerlachovská lávka\" – Malá Litvorová veža – \"Lučivnianska lávka\" – Lučivnianska veža – \"Litvorové sedlo\" – Litvorový štít – \"Velické sedlo\" – Velický štít – Malý Velický štít – \"Nižná Velická lávka\" – Zamrznutá kopa – \"Poľský hrebeň\" – Východná Vysoká.\n\nVýchodná Vysoká – \"Prielom\" – Veža nad Prielomom – \"Sedlo nad Prielomom\" – Divá veža J – \"Divá štrbina\" – Divá veža S – \"Južné Divé sedlo\" – Divý hrb – \"Prostredné Divé sedlo\" – Južná Divá ihla – \"Divý zárez\" – Severná Divá ihla -\"Severné Divé sedlo\" – Svišťový štít JZ – Svišťový štít Prostredný – \"Svišťové sedlo\" – Rovienková stena – \"Rovienková priehyba\" – Hranatá veža – \"Vyšné Rovienkové sedlo\" – Rovienková veža – \"Rovienkové sedlo\" – Kresaný roh – \"Malý Závrat\" – Malý Javorový štít – \"Javorová škára\" – Javorový štít Z – \"Javorová štrbina\" – Javorový štít – \"Javorové sedlo\" – Malý Ostrý štít – \"Prielom v Ostrom\" – Ostrý štít – \"Jurzycovo sedielko\" – Jurzycov zub – \"Biela lávka\" – Malá Zbojnícka veža – Prostredná Zbojnícka veža – Veľká Zbojnícka veža – \"Zbojnícke sedlo\" – Široká veža – \"Sedielko \" – Malý Ľadový štít – \"Ľadová štrbina\" – Ľadový štít – Ľadový kôň – \"Ľadová priehyba\" – Zadný Ľadový štít – \"Vyšné Ľadové sedlo\" – Snehový štít – \"Snehová priehyba\" – Snehová strážnica – \"Prielom pod Snehovým\" – Snehový hrb – \"Ľadové sedlo\" – Nižná Barania strážnica – \"Sedlo Baranej strážnice\" – Vyšná Barania strážnica – \"Stolarczykovo sedlo\" – Malá Čierna veža – Prostredná Čierna veža – Veľká Čierna veža – \"Papirusova štrbina\" – Čierny štít – \"Nižné Čierne sedlo\" – \"Čierne sedlo\" – Kolový štít – \"Kolová štrbina\" – Zmrzlá veža – \"Zmrzlé sedlo\" – Belasá veža – \"Kolové sedlo\" – Jahňací štít – Jahňací hrb – \"Zadné Kopské sedlo\" – Kopský hrb – \" Kopské sedlo \".\n\nPrvní pokusy v meziválečném období byly neúspěšné. Později se přechod hřebene Vysokých Tater někdy rozšiřoval i o Belianské (Ždiarske sedlo) a Západní Tatry (sedlo Huty). Chodívaly se také varianty s Krivánskou nebo Lomnickou větví. Dříve se rovněž obcházely nejtěžší vrcholy, zejména Východní Železný štít (Tilleho hrana). Převážně při zimních pokusech došlo i k několika úmrtím. \n\nStručný výběr zajímavých přechodů a pokusů (směr západ – východ je označen Z – V):\n\n\n"}
{"id": "1261326", "url": "https://cs.wikipedia.org/wiki?curid=1261326", "title": "Orlice a Labe", "text": "Orlice a Labe\n\nOrlice a Labe je evropsky významná lokalita – chráněné území soustavy Natura 2000. EVL Orlice a Labe se s výměrou 26,8 km² řadí k plošně nejrozlehlejším evropsky významným lokalitám v Česku. Chráněné území se nachází na území 28 obcí ve čtyřech okresech Královéhradeckého a Pardubického kraje a je tvořeno tokem spojené Orlice včetně Divoké Orlice (až po Doudleby nad Orlicí) a Tiché Orlice (až po Choceň), a tokem Labe od soutoku s Orlicí v Hradci Králové až po Sezemice. Oblast spravují Krajské úřady Královéhradeckého a Pardubického kraje.\n\nPředmětem ochrany jsou smíšené jasanovo-olšové lužní lesy temperátní a boreální Evropy, smíšené lužní lesy s dubem letním (\"Quercus robur\"), jilmem vazem (\"Ulmus laevis\"), jilmem habrolistým (\"Ulmus minor\"), jasanem ztepilým (\"Fraxinus excelsior\") nebo jasanem úzkolistým (\"Fraxinus angustifolia\") podél velkých řek atlantské a středoevropské provincie, dále přirozené eutrofní vodní nádrže, nížinné až horské vodní toky, vlhkomilná vysokobylinná lemová společenstva nížin a horského až alpínského stupně, bezkolencové louky na vápnitých, rašelinných nebo hlinito-jílovitých půdách, extenzivní sečené louky nížin až podhůří a především se jedná o lokalitu bolena dravého (\"Leuciscus aspius\"), silně ohrožené klínatky rohaté (\"Ophiogomphus cecilia\") a vydry říční (\"Lutra lutra\"). Nivy řek Orlice a Labe, meandry a četná slepá ramena vytvářejí významný a rozsáhlý ekosystém v pokročilém sukcesním stádiu.\n\nNa území EVL Orlice a Labe se nacházejí, nebo do ní zasahují, tato maloplošná zvláště chráněná území:\n\n\n"}
{"id": "1261329", "url": "https://cs.wikipedia.org/wiki?curid=1261329", "title": "Oculus Rift", "text": "Oculus Rift\n\nOculus Rift je headset pro vstup do virtuální reality vytvořené společnosti Oculus VR, která spadá do divize společnosti Facebook. Představen byl poprvé v 11. června 2015 a na trh byl uveden v následujícím roce. Společnost Oculus spustila v roce 2012 fundraisingovou kampaň na webu Kickstarter na tvorbu headsetu Rift pro virtuální realitu, zkráceně VR. Projekt byl úspěšný a vybral 2,5 milionu amerických dolarů. V roce 2014 tento start-up odkoupila společnost Facebook.\n\nBrýle nabízejí Pentile OLED displej s rozlišením FullHD pro oko, frekvenci obnovování obrazovky 90Hz a polem vidění o 110°. Taktéž mají v sobě zabudované sluchátka, která poskytují 3D zvuk. Celková váha headsetu je 470 gramů.\n"}
{"id": "1261331", "url": "https://cs.wikipedia.org/wiki?curid=1261331", "title": "Římskokatolická farnost Lidečko", "text": "Římskokatolická farnost Lidečko\n\nŘímskokatolická farnost Lidečko je územní společenství římských katolíků s farním kostelem svaté Kateřiny v děkanátu Vsetín. \n\nPůvodní kostel byl postaven během let 1330–1340. V roce 1511 byl farní kostel vysvěcen olomouckým světícím biskupem Martinem. O zasvěcení kostela sv. Kateřině je poprvé zmínka roku 1689. Po vpádu Tatarů na konci 17. století byl chrám zničen a Lidečko vypáleno. Nový kostel byl postaven roku 1700.\n\nFarářem byl od listopadu 2014 R. D. Mgr. Josef Červenka. Od července 2017 ho vystřídal R. D. Mgr. Petr Martinka.\n\nNa území farnosti se pravidelně pořádá tříkrálová sbírka. V roce 2017 se při ní v Lidečku vybralo 98 907 korun. \n\nFarnost se v březnu 2016 zapojila do projektu \"24 hodin pro Pána\", kdy se věřící 24 hodin nonstop modlili a adorovali.\n\nKaždoročně se ve farnosti koná Noc kostelů. V roce 2017 při ní mohli návštěvníci vyslechnout přednášku s ukázkami, jak lze moderní technologie využít k prohlubování víry.\n\nKaždý týden vychází farní časopis Kvítek ze Sinaje.\n\nV říjnu 2017 uděloval ve farnosti arcibiskup Jan Graubner svátost biřmování. V následujícím měsíci farnost pořádala jedenáctý ročník přehlídky schol z olomoucké arcidiecéze a Slovenska\n"}
{"id": "1261332", "url": "https://cs.wikipedia.org/wiki?curid=1261332", "title": "Lovení jablek", "text": "Lovení jablek\n\nLovení jablek, v angličtině apple bobbing nebo také bobbing for apples, patří mezi nejznámější halloweenské hry. Hraje se tak, že naplníme vanu nebo jinou velkou nádobu vodou a do vody nasypeme jablka. Protože mají jablka nižší hustotu než voda, budou plavat na hladině. Hráči (většinou děti) se pak snaží uchopit jablka zuby. Je zakázáno používat ruce a v některých variantách pravidel se dokonce ruce zavazují za záda, aby se předešlo podvádění.\n\nVe Skotsku se hra nazývá \"apple dooking\" (nebo také \"ducking\"). V severní Anglii se hře říká \"apple ducking\" nebo \"duck-apple\".\n\nV Irsku, zejména v hrabství Kerry, je hra známá pod názvem „Snap Apple“ a v kanadské provincii Newfoundland a Labrador je oslava „Snap Apple Night“ synonymem pro Halloween.\n\nTradice lovení jablek pochází již z období, kdy Římané vpadli do Británie. Tehdy spojila dobyvatelská armáda oslavy s místním keltským obyvatelstvem. Římané s sebou přinesli jabloň, symbol bohyně ovocných stromů, Pomony.\n\nPři rozkrojení jablka vytvoří jádra tvar pentagramu a právě díky tomuto symbolu se v tomto období jablka začala používat k předpovídání manželství. Staří Keltové touto dobou zapalovali ohně a věšeli jablka na vždyzelené větve, aby si tak zajistili návrat slunečního božstva příští rok. Z těchto tradic vychází i hra lovení jablek. Během každoročních oslav se mladí svobodní lidé snaží zakousnout do jablka plujícího na hladině nebo visícího na provázku. První osoba, které se to podaří, bude první komu bude umožněno se vdát nebo oženit. Tento zvyk zmiňuje Charles Vallancey v Irsku 18. století ve své knize \n\nDívka, která si ulovené jablko dala před spaním pod polštář prý v noci snila o svém budoucím manželovi.\nVariantou pravidel hry je lovení jablek, která neplují v kádi s vodou, ale jsou zavěšená na provázku. \n\nV detektivním románu Agathy Christie, \"Viděla jsem vraždu\", se dívka utopí v kádi s jablky.\n\nV epizodě seriálu SpongeBob v kalhotách, Halloween / Pozor na hlemýždě pan Krabs zvládne během hry chytit jablko, ale omylem ho spolkne a udusí se.\n\n"}
{"id": "1261335", "url": "https://cs.wikipedia.org/wiki?curid=1261335", "title": "Perry Bräutigam", "text": "Perry Bräutigam\n\nPerry Bräutigam [peri brojtygam] (* 28. března 1963 Altenburg) je německý hráčský skaut se specializací na brankáře, bývalý fotbalový brankář a reprezentant Východního Německa (NDR).\n\nS fotbalem začínal v rodném Altenburgu za místní Motor. Dále hrál za Lokomotive Lipsko, opět Motor Altenburg, Carl Zeiss Jena, 1. FC Norimberk a Hansu Rostock. S mužstvem Carl Zeiss Jena byl finalistou východoněmeckého poháru v ročníku 1987/88.\n\nZa reprezentaci NDR nastoupil ve třech přátelských utkáních. Debutoval 25. října 1989 na stadionu Ta' Qali proti domácí Maltě (výhra 4:0), poslední start si připsal 13. května 1990 v Riu de Janeiro proti domácí Brazílii (nerozhodně 3:3).\n\nV evropských pohárech zasáhl v dresu Carl Zeiss Jena do dvou zápasů v Poháru UEFA 1986/87, čtyř v Poháru vítězů pohárů 1988/89 a 29 v Poháru Intertoto (1985–1989).\n\nJakmile na jaře 2002 ukončil hráčskou činnost, stal se trenérem brankářů. Tuto funkci vykonával v Hanse Rostock (2002–2009) a RB Lipsko (2009–2015). Od roku 2015 je v RB Lipsko hráčským skautem se specializací na brankáře.\n\n"}
{"id": "1261338", "url": "https://cs.wikipedia.org/wiki?curid=1261338", "title": "Rakouský kraj", "text": "Rakouský kraj\n\nRakouský kraj či Rakouský říšský kraj (německy \"Österreichischer Reichskreis\", latinsky \"Circulus Austriacus\", anglicky \"Austrian Circle\") byl jedním z deseti krajů Svaté říše římské. Vznikl při rozšíření počtu krajů z šesti na deset v roce 1512 a přetrval formálně až do zániku říše v roce 1806 Zaujímal oblast Rakouských zemí včetně Předních Rakous. Krajským nejvyšším (\"Obristem\"), resp. krajským direktorem byl vždy panující rakouský arcivévoda. Kraj byl zcela a výlučně katolický. Rakouský kraj se od jiných říšských krajů, snad s výjimkou Burgundského, lišil prakticky absolutní převahou rakouského arcivévody nad několika málo dalšími členy. Tato převaha vedla i k tomu, že za téměř třistaletou existenci kraje se ani jednou nesešel krajský sněm, přestože kraj vysílal svého zástupce na všeobecné říšské sněmy. I touto absencí sněmovních zasedání byl kraj mezi ostatními výjimečný.\n\nKraj se vyznačoval tím, že – kromě množství personalistů – někteří jeho členové (Trident, Brixen, Tarasp, Hardegg) nedisponovali plnou říšskou bezprostředností a stáli v závislém postavení vůči Rakousku. Mnoho jiných byli skutečnými personalisty. Protože se ani jednou nesešel krajský sněm, nelze mluvit o organizaci stavů do kurií. Následující třídění je proto umělé. \n\nVysvětlivky: K – členské panství s knížecím statusem; V – člen, kterému náležel virilní hlas v knížecí radě říšského sněmu\n\n\nV krajských matrikách 17. století se jako členové objevuje několik rodů, kteří se jako personalisté objevují kolem roku 1653 na říšském sněmu (v krajských matrikách jsou někteří uváděni již k roku 1623). V několika jiných případech (Fürstenberg, Trauttmansdorff, Abensberg-Traun) drželi říšsky bezprostřední léna v jiných říšských krajích (Švábském). \n\n"}
{"id": "1261342", "url": "https://cs.wikipedia.org/wiki?curid=1261342", "title": "WTA 125K 2016", "text": "WTA 125K 2016\n\nWTA 125K 2016 představovala pátý ročník mezinárodních tenisových turnajů v rámci série WTA 125s, střední úrovně ženského profesionálního tenisu organizované Ženskou tenisovou asociací (WTA). Podle plánu měla poprvé zahrnovat osm turnajů, z nichž však dva byly zrušeny. Po dvou událostech se konalo v Asii, na evropském kontinentu a ve Spojených státech. Okruh se odehrával od 14. března do 21. listopadu 2016. Každý turnaj měl celkový rozpočet 125 000 dolarů, což odráželo pojmenování okruhu.\n\nPo skončení sezóny 2015 došlo k přeřazení nančchangského turnaje Jiangxi International Women's Tennis Open do kvalitativně vyšší úrovně WTA International. Novými akcemi pro sezónu 2016 se staly události v texaském San Antoniu, newyorském West Hempsteadu a chorvatském Bolu, kde došlo k obnovení antukového Croatian Bol Ladies Open, naposledy předtím hraného v roce 2003. Následně však došlo ke zrušení turnaje ve West Hempsteadu. Pořadatelství další akce v kalifornském Carlsbadu bylo přesunuto na havajský ostrov Oahu. Důsledkem úmrtí thajského krále Pchúmipchona Adunjadéty v říjnu 2016 bylo zrušení thajského turnaje v Hua Hinu pro tradici zákazu konání sportovních akcí v měsíci po skonu monarchy.\n\nNejvíce titulů vybojovala lucemburská hráčka Mandy Minellaová, když jako jediná vyhrála po jednom singlovém i deblovém titulu.\nCelková dotace událostí činila 125 000 dolarů, což odrážel název série. Ubytování a stravování – tzv. hospitality, byly na turnajích automaticky zajištěny organizátory. Šampiónka dvouhry a každá z vítězek čtyřhry si připsala 160 bodů, finalistky pak 95 bodů.\n"}
{"id": "1261343", "url": "https://cs.wikipedia.org/wiki?curid=1261343", "title": "Millet", "text": "Millet\n\nMillet je francouzská společnost specializující se na outdoorové vybavení jako jsou batohy a spací pytle, vlastní ji Lafuma. Společnost nabízí také širokou škálu dalšího vybavení zejména v oblasti oblečení podobně jako například americké firmy Timberland a Columbia Sportswear.\n\nMillet není v žádném vztahu k Millets, britskému řetězci obchodů prodávajících outdoorové oblečení.\n\n"}
{"id": "1261344", "url": "https://cs.wikipedia.org/wiki?curid=1261344", "title": "Marmot", "text": "Marmot\n\nMarmot je firma specializující se na outdoorové oblečení a sportovní vybavení, která byla založena v roce 1974 jako Marmot Mountain Works. Společnost původně sídlila v Grand Junction v Coloradu a založili ji místní rezident Tom Boyce a dva studenti Kalifornské univerzity v Santa Cruz, David Huntley a Eric Reynolds, kteří sdíleli společný cíl, totiž vyrábět vlastní horolezecké vybavení. Dva roky před založením firmy získal Boyce objednávku na lezecké oblečení použité ve filmu \"Eiger Sanction\" v hlavní roli s Clintem Eastwoodem, a Huntley vyrobil prototyp výstroje, kterou Boyce používal při dokumentu Wolper Productions/National Geographic \"Journey to the Outer Limits\", který pojednával o Colorado Outward Bound School. Během této dokumentární produkce viděl kameraman Mike Hoover, který později pracoval na \"Eiger Sanction\", zařízení, které Boyce používal během natáčení v Peru. Právě před Vánoci 1973 kontaktoval Mike Hoover Boyce a učinil objednávku, která vedla k založení společnosti v Grand Junction.\n\nV roce 1976 získala firma Marmot další novou obchodní příležitost, když Eric Reynolds potkal Joe Tannera z W. L. Gore & Associates. Během několika týdnů měla společnost ušitý prototyp spacího pytle s využitím nové Gore-Tex tkaniny pro testování v terénu. Reynolds a Huntley strávil sedm nocí v komerční mrazírně masa, kdy srovnávali spací pytle  s a bez tkaniny Gore-Tex, podobně později testovali spací pytle pod požárními sprinklery. Byli ohromeni tím, co viděli a díky této jejich zkušenosti začali vyrábět s Gore-Texem.\n\nNyní sídlí v Rohnert Parku v Kalifornii, Marmot je globálně distribuovaný a je součástí Newell Brands.\n"}
{"id": "1261345", "url": "https://cs.wikipedia.org/wiki?curid=1261345", "title": "Mountain Safety Research", "text": "Mountain Safety Research\n\nMountain Safety Research, nebo MSR, je americká společnost založená v roce 1969 Larrym Penberthym, která sídlí v Seattlu a je ve vlastnictví společnosti Cascade Designs.\n\nMSR je výrobcem campingového, turistického a horolezeckého vybavení, jako jsou přenosné vařiče, vodní filtry, sněžnice, nástroje na sníh a stany. Společnost se specializující se na lehké a technické vybavení určené pro širokou škálu outdoorových nadšenců od nováčků až po úspěšné horolezce.\n\nMSR původně začínala jako zpravodaj v roce 1969, který se zaměřoval na témata související s horolezeckou bezpečnosti. V roce 1973 vyvinul Larry Penberthy (1916-2001) táborový vařič MSR Model 9, který byl relativně efektivní v chladném počasí. Také navrhl cepín , který šel lépe zasekávat do ledu a snadněji tak zastavit sklouzávání. Penberthy také představil cepíny s kovovým držadlem, které nahradilo dřívější dřevěná topůrka cepínů.\n\nSpolečnost odkoupila REI v roce 1981. V roce 2000 se značka MSR spojila s Edgeworks, výrobcem stanů. Krátce poté byly tyto značky společnosti Edgeworks zrušeny a všechny stany společnost prodává pod hlavičkou MSR. V srpnu 2001 MSR koupila společnost Cascade Designs.\n\n"}
{"id": "1261346", "url": "https://cs.wikipedia.org/wiki?curid=1261346", "title": "Arc'teryx", "text": "Arc'teryx\n\nArc 'teryx je kanadská společnost výrábějící outdoorové oblečení a sportovní vybavení, která byla založena v North Vancouveru v Britské Kolumbii, v roce 1989. Název a logo Arc'teryx pochází od \"Archaeopteryxe\", nejstaršího známého ptáka. Logo je odvozeno od \"Berlínského exempláře\" tohoto ptáka, což je nejvíce kompletní kostra tohoto druhu, která byla zatím nalezena.\n\nV roce 1999 společnost přestěhovala z kapacitních důvodů své výrobní prostory do města Burnaby. Roku 2005 se však firma Arc'teryx přestěhovala zpátky přes Burrard Inlet na North Vancouver. Produkty firmy jsou obvykle spojeny s horolezectvím, lyžováním, snowboardingem, turistikou a pěší turistikou a souvisejícími činnostmi.\n\nPůvodně byla společnost nazvána \"Rock Solid\" a byla založena Davem Lanem. Jeremy Guard změnil název společnosti na \"Arc'teryx\" v roce 1992, název měl odrážet vizi společnosti vytvářet rušivé \"evoluční\" inovace v outdoorovém průmyslu. Pomocí technologie tepelného laminátu (thermolamination) byl připraven a vyroben sedací úvazek, který se stal velmi populárním produktem společnosti. V roce 1993, po sérii přemisťování podniků a zaměstnanců, uvedla firma na trh batoh \"Bora\" vyrobený pomocí stejné technologie. Roku 1996, po získání licence od W. L. Gore & Associates pro použití Gore-Tex tkaniny, přizpůsobila společnost své nové řady venkovního technického oblečení. Mezi nejprodávanější položky patří bundy \"Theta AR\" a \"Gama MX\". V průběhu let získaly produkty Arc 'teryx řadu ocenění od časopisů \"Backpacker\", \"Outside\", \"Climbing\", \"Men's Journal\" a \"Powder\".\n\nŘada Arc'teryx LEAF se skládá ze zařízení zaměřeného na vojenství a vymáhání práva. Některé položky této produktové řady jsou protějšky civilních modelů firmy, ostatní položky, jako jsou Arc'teryx \"Tango\" a \"Charlie\", jsou vyrobeny v maskovacím provedení a konstruovány tak, aby splňovaly vojenské specifikace, včetně mnoha typů upevnění poutek a tkaniny vyrobených rovněž v neutrálním nebo maskovacím zbarvení. Kvůli nespokojenosti s vybavením MOLLE, vybrala Námořní pěchota Spojených států design batohu \"Tango\" jako novou předlohu pro své batohy  ILBE.\n\nGuard byl prezidentem a ředitelem společnosti od roku 1991 až do roku 2001. V lednu 2001 byla společnost Arc'teryx koupena společností Salomon Group, která samotná je vlastněna firmou Adidas. V květnu 2005 koupila společnost Amer Sports Salomon Group od značky Adidas. Sídlo společnosti Arc'teryx se stále nachází v North Vancouveru, i když úvazky, batohy a mnoho dalších laminovaných produktů je vyráběno ve vlastní továrně v New Westminsteru. Výrobu oblečení společnost Arc'teryx přesunula do závodů v Číně, na Filipínách, ve Vietnamu, v Bangladéši, El Salvadoru a v Laosu.\n\n"}
{"id": "1261348", "url": "https://cs.wikipedia.org/wiki?curid=1261348", "title": "La Sportiva", "text": "La Sportiva\n\nLa Sportiva byla založena v roce 1928 Narcisem Delladiem v Itálii. Ten začal své podnikání tím, že vyráběl boty a dřeváky pro farmáře a dřevorubce. Za druhé světové války pomohl poskytnout italským vojákům tím, že jim poskytl horolezecké boty vlastní výroby. V roce 1950 začal vyrábět lyžařské boty a představil značku La Sportiva.\n\nDnes je La Sportiva populární značka obuvi pro horolezectví, lezení a lyžování. Produkty společnosti jsou široce rozšířeny v Evropě a Severní Americe.\n\nSponzorují sportovce v celé řadě sportů, včetně horského běhu, skalního lezení, lezení v ledu, vysokohorského lezení a lyžování. Mezi těmito sportovci získali značnou pozornost Tommy Caldwell a Kevin Jorgeson, kteří udělali první volný výstup cesty Dawn Wall v Yosemitech v Kalifornii. La Sportiva již dříve spolupracovala s Caldwellem ve vývoji horolezeckých bot TC Pro, což byla bota, kterou Caldwell používal při tomto výstupu na Dawn Wall.\n\nhttp://www.nytimes.com/2015/01/15/sports/el-capitans-dawn-wall-climbers-reach-top.html?_r=0\n\n"}
{"id": "1261349", "url": "https://cs.wikipedia.org/wiki?curid=1261349", "title": "CAMP (firma)", "text": "CAMP (firma)\n\nCAMP (také psáno jako C. A. M. P.) je jedním z předních světových výrobců vybavení pro lezení a související činnosti, jako je lyžování, horolezectví a průmyslová bezpečnost. Společnost sídlí v Itálii.\n\nCAMP vyrábí širokou škálu produktů, včetně cepínů, maček, šroubů do ledu, skob, karabin, vklíněnců, friendů, úvazků, přileb, batohů, stanů, lyžařského závodního oblečení, a různých sněhových nástrojů.\n\nSpolečnost byla založena kovářem Nicolou Codegou v roce 1889 v italské alpské vesnici Premana, kde stále sídlí. Původně vyráběla kované zboží, objednávky v roce 1920 pro cepíny pro italskou armádu byly první vstupem firmy do světa lezeckého vybavení. Od té doby se lezecký sortiment firmy rozšířil a zahrnuje mačky, skoby a vklíněnce a nakonec se společnost s podporou předního horolezce Riccardo Cassina a ve spolupráci s americkým horolezcem Gregem Lowem (zakladatelem Lowe Alpine), pustila i do nekovového vybavení. Společnost je stále vedena Codegovými potomky.\n\n"}
{"id": "1261350", "url": "https://cs.wikipedia.org/wiki?curid=1261350", "title": "Mammut Sports Group", "text": "Mammut Sports Group\n\nMammut Sports Group AG (také známá jako Arova-Mammut AG, Mammut AG) je švýcarský výrobce horolezeckého a trekkingového vybavení se sídlem v Seonu ve Švýcarsku. Společnost byla založena v roce 1862 Kasparem Tannerem v Dintikonu. Dnes patří Mammut společnosti Conzzeta AG. Do společnosti Mammut Sports Group patří mimo jiné i \"Raichle\" (horské a trekové boty), \"Ajungilak\" (spací pytle) a \"Toko\" (lyžařské vosky).\n\nV roce 2011 měla společnost Mammut objem prodeje 210.8 milionů CHF. Společnost je světovým lídrem v oblasti horolezeckých lan, spolu s německou firmou Edelrid. Mammut má v ústředí asi 200 zaměstnanců a provozuje řadu poboček po celém světě. Centrální úložiště pro Evropu je v Memmingen v Německu, které bylo již několikrát rozšířeno.\n\nSpolečnost založil Jakob Tobler v roce 1916 v Altstättenu ve Švýcarsko jako Tobler & Co.', společnost původně vyráběla chemikálie pro domácnost. V roce 1933 byl název zkrácen na Toko a současně společnost začala nabízet lyžařské vosky. Několikrát proběhla změna majitele, než se v roce 2003 firma stala součástí společnosti Mammut. \n\nV dubnu 2003 koupila společnost Mammut obuvnickou firmu Raichle, od Rakouského majitele Kneissl, i když Raichle byla původně založena v Kreuzlingenu.\n\nRaichle vyráběla boty asi 100 let, od března 2009, jsou bývalé Raichle produkty uváděny na trh jako Mammut. \n\n"}
{"id": "1261352", "url": "https://cs.wikipedia.org/wiki?curid=1261352", "title": "Grivel", "text": "Grivel\n\nGrivel Srl je společnost, která vyrábí vybavení pro alpinismus, horolezectví a outdoorové aktivity. Exportuje do 26 zemí. Všechny výrobky, tedy cepíny, mačky, skoby, helmy a jiné, jsou vyráběny v Itálii. Společnost je certifikována GS TUF od roku 1992, ISO 9001 od roku 1996 a ISO 1400 od roku 2004.\n\n"}
{"id": "1261353", "url": "https://cs.wikipedia.org/wiki?curid=1261353", "title": "Sorel (firma)", "text": "Sorel (firma)\n\nSorel je značka zimních bot. Firma je již dlouho populární v Kanadě pro svou vysokou kvalitu a tepelný komfort. Řada Sorel byla založena v roce 1962 ve městě Kitchener, jako dceřiná společnost firmy Kaufman Footwear a stala se jednou z nejznámějších společností na světě vyrábějící boty do chladného počasí. V létě roku 2000 šla společnost Kaufman Footwear dokonkurzu a Sorel koupila společnost Columbia Sportswear. Po nákupu značky společností Columbia byla nabídka značky Sorel značka rozšířena o další produkty, jako je nylonové svrchní oblečení a další výrobky související s oděvy. Před úpadkem firmy Kaufman byly boty Sorel vyráběny pouze v Kanadě v Quebecu, dnes probíhá výroba i mimo Kanadu, především v Číně nebo ve Vietnamu.\n\n"}
{"id": "1261354", "url": "https://cs.wikipedia.org/wiki?curid=1261354", "title": "Fjällräven", "text": "Fjällräven\n\nFjällräven (švédský výraz pro lišku polární) je švédská společnost specializující se na outdoorové vybavení, zejména oblečení a batohy. Společnost Fjällräven byla založena v roce 1960 Åke Nordinem (1936–2013). původním produktem byl vnější rám batohu. Batohy společnosti Fjällräven dokázaly svou pohodlnost, trvanlivost, a stejně jako outdoorové oblečení vyrobeným ze stanové tkaniny, firma se díky těmto výrobkům stala rychle známou. Společnost má silné zastoupení na trhu v severských zemích. Je také zastoupena v jiných evropských zemích, zejména v Německu. Mezi známé produkty společnosti patří Grónské bundy a různé verze batohu \"Kånken\".\n\nNejznámější produkt společnosti Fjällräven je batoh \"Kånken\". Přišel na trh v roce 1978 a od té doby prošel mnoha inovacemi. Původně byl určen pro švédské studenty, kterým sliboval pohodlí při nošení a konec bolesti zad. Má velkou hlavní kapsu, dvě boční kapsy, jednu kapsu vpředu na zip a celý je vyroben z odolného materiálu Vinylon F. Má objem 13 - 16 litrů (podle typu) a pohodlně se do něj vejde 13\" notebook. Prodává se v mnoha barvách.\n\nInternet je zaplaven čínskými padělky batohů Kånken. Batoh nakupujte vždy pouze u prověřených prodejců.\n\n"}
{"id": "1261355", "url": "https://cs.wikipedia.org/wiki?curid=1261355", "title": "Lowe Alpine", "text": "Lowe Alpine\n\nLowe Alpine je výrobce a dodavatel outdoorového vybavení. Společnost vznikla v Coloradu a nyní působí mezinárodně. V současné době firmu vlastní Equip Outdoor Technologies Holdings Ltd.\n\nZnačka byla vytvořena horolezcem Gregem Lowem v roce 1967, bratrem a lezeckým partnerem Jeffa Lowea, průkopníka a zastánce Alpského stylu lezení ve vysokých horách. Greg Lowe vyrobil inovativní batoh s vnitřním rámem. Pozdější inovace společnosti Lowe Alpine jsou například \"Advanced Paralux Sytem \"(APS) a v nedávné době rovněž zádový systém TFX.\n\n"}
{"id": "1261356", "url": "https://cs.wikipedia.org/wiki?curid=1261356", "title": "Meindl (firma)", "text": "Meindl (firma)\n\nLukas Meindl GmbH & Co.KG, obvykle známá pouze jako Meindl, je německá obuvnická firma se sídlem v Kirchanschöringu v Bavorsku, známý díky svým kvalitním produktům, včetně populárních trekových bot pro pěší turistiku a lezení v horách. Společnost byla založena v roce 1683 Petrusem Meindlem, a i dnes si uchovává ruční řemeslné zpracování bot. \n\nMeindl vyrábí obuv pro vojáky britské armády (včetně námořnictva) sloužící v Iráku a v Afghánistánu, a rovněž boty pro vojáky francouzské armády. Felix Baumgartner použil boty společnosti Meindl v roce 2013 při svém skoku z výšky 39 kilometrů.\n\n"}
{"id": "1261360", "url": "https://cs.wikipedia.org/wiki?curid=1261360", "title": "Dirk Heyne", "text": "Dirk Heyne\n\nDirk Heyne [dyrk hajne] (* 10. října 1957 Magdeburg) je německý fotbalový trenér, bývalý fotbalový brankář a reprezentant Východního Německa (NDR).\n\nS fotbalem začínal v rodném Magdeburgu, v klubu 1. FC Magdeburg hrál až do roku 1991. Poté přestoupil do Borussie Mönchengladbach, kde v roce 1994 uzavřel hráčskou kariéru. S Magdeburgem třikrát vyhrál Východoněmecký pohár (1977/78, 1978/79 a 1982/83), s Mönchengladbachem se probojoval do finále Německého poháru (1991/92).\n\nZa reprezentaci NDR nastoupil v devíti utkáních. Debutoval 11. února 1979 v Bagdádu v přátelském utkání proti domácímu Iráku (prohra 1:2). Další start si připsal po více než 10 letech, naposled reprezentoval 11. dubna 1990 v Karl-Marx-Stadtu v přátelském utkání proti Egyptu (výhra 2:0).\n\nV evropských pohárech zasáhl v dresu 1. FC Magdeburg do dvou zápasů v PMEZ 1975/76, čtrnácti v Poháru vítězů pohárů (1978/79: 6 startů/0 branek, 1979/80: 4/0, 1983/84: 4/0) a dvaceti v Poháru UEFA (1977/78: 8/0, 1980/81: 4/0, 1981/82: 2/0, 1986/87: 2/0, 1990/91: 4/0).\n\nPo skončení hráčské kariéry se stal trenérem.\n\n"}
{"id": "1261366", "url": "https://cs.wikipedia.org/wiki?curid=1261366", "title": "Ladislav Bálent", "text": "Ladislav Bálent\n\nLadislav Bálent (* 20. července 1944) je bývalý slovenský fotbalista.\n\nV československé lize hrál za Tatran Prešov. Nastoupil ve 32 ligových utkáních a dal 1 ligový gól. Ve druhé lize hrál i za Partizán Bardejov.\n\n\n"}
{"id": "1261369", "url": "https://cs.wikipedia.org/wiki?curid=1261369", "title": "Jozef Jurčo", "text": "Jozef Jurčo\n\nJozef Jurčo (* 19. března 1947) je bývalý slovenský fotbalista.\n\nV československé lize hrál za Inter Bratislava. Nastoupil ve 30 ligových utkáních a dal 1 ligový gól. Do Interu přestoupil z LVS Poprad a odešel do TJ VSŽ Košice.\n\n"}
{"id": "1261370", "url": "https://cs.wikipedia.org/wiki?curid=1261370", "title": "Ján Sladkovský", "text": "Ján Sladkovský\n\nJán Sladkovský (* 5. února 1947) je bývalý slovenský fotbalista.\n\nV československé lize hrál za Inter Bratislava. Nastoupil v 29 ligových utkáních a dal 1 ligový gól. Do Interu přestoupil z LVS Poprad.\n\n"}
{"id": "1261371", "url": "https://cs.wikipedia.org/wiki?curid=1261371", "title": "Štefan Meľuch", "text": "Štefan Meľuch\n\nŠtefan Meľuch [štěfan meľuch] (* 19. ledna 1947), často uváděný jako Štefan Melúch, je slovenský učitel, fotbalový trenér a bývalý útočník.\n\nV roce 2007 mu byla udělena medaile \"„Pocta svatého Gorazda“\" za celoživotní práci a mimořádné výsledky ve výchovně vzdělávacím procesu se zaměřením na děti, mládež a rozvoj sportu.\n\nRoku 2012 byl u příležitosti stého výročí organizovaného fotbalu v Liptovském Mikuláši vyznamenán pamětní medailí města Liptovský Mikuláš za dlouhodobou hráčskou a trenérskou činnost.\n\nV Prešově vystudoval gymnázium i pedagogickou fakultu. Jako učitel začal roku 1979 na středním odborném učilišti stavebním. Později se stal jeho ředitelem a byl jím až do roku 2002, kdy sloučením stavebního učiliště a stavební průmyslovky vznikla \"Združená stredná škola stavebná Liptovský Mikuláš\" (od 1. ledna 2009 Stredná odborná škola stavebná Liptovský Mikuláš), v jejímž čele dosud stojí.\n\nV československé lize hrál za Tatran Prešov. Nastoupil ve 13 ligových utkáních. Gól v lize nedal. Během základní vojenské služby hrál za Duklu Banská Bystrica.\n\n\n"}
{"id": "1261373", "url": "https://cs.wikipedia.org/wiki?curid=1261373", "title": "Folimanka (usedlost)", "text": "Folimanka (usedlost)\n\nFolimanka je zaniklá usedlost v Praze 2-Vinohradech, jižně pod Karlovem na pravém břehu potoka Botiče, na pomezí Vinohrad, Nuslí a Nového Města.\n\nVinice zde bývala již ve 14. století, kdy patřila staroměstskému měšťanovi Jakubovi Folimanovi, po kterém získala jméno. Foliman držel vinici podle viničních knih roku 1353.\nRoku 1391 přešla vinice koupí do majetku apatykáře z Florencie Ludvíka Angela, který ji roku 1415 rozšířil o sousední východní vinice. Jeho strýc, Angelo z Florencie, byl dvořanem Karla IV. a zakladatelem v Praze první lékárnické zahrady v místech pošty v Jindřišské ulici. Ludvík jako jeho nástupce v této zahradě dál pěstoval koření a byliny.\n\nJako odúmrť přešla Folimanka do majetku koruny a král Jiří z Poděbrad ji roku 1452 prodal Heřmanovi ze Zhořce. Součástí tohoto prodeje byl i meruňkový sad, který byl roku 1477 prodán majiteli sousední vinice.\n\nUsedlost zde byla postavena v 18. století a uvádí se k ní 13 strychů polí a 8 strychů vinic jako deskový statek. Jejím majitelem byl lékař Ludvík Jindřich Voss s manželkou. Dalšími majiteli byli zapsáni roku 1808 rodina Wimmerů a roku 1841 JUDr. Václav Josef Mayer, který dal hlavní budovu usedlosti přestavět. Jeho dědicům náležela až do roku 1918.\n\nV tu dobu koupil Folimanku s pozemky Spolek pro zřízení ortopedického pavilonu dětského v Praze a budovu nechal přestavět. Během 2. světové války byl Spolek rozpuštěn a roku 1944 budova s pozemky přidělena městu Praze za náhradu 80.000 Kč. Přestože Praha pozemek nepřevzala a náhradu nezaplatila, byla zapsána jako vlastník.\n\nPlán postavit na pozemcích ortopedický pavilon a jesle s mateřskou školkou sice stále existoval, ale k jeho realizaci nedošlo. V 60. letech 20. století byla budova zbořena a místo s pozemky upraveno jako park. Roku 1977 zde byla postavena a otevřena sportovní hala Folimanka pro košíkovou, odbíjenou, stolní tenis, volejbal a judo. V současné době (r.2018) slouží SH FOLIMANKA výhradně basketbalu a judu sportovního klubu USK PRAHA.\n\n\n\n"}
{"id": "1261380", "url": "https://cs.wikipedia.org/wiki?curid=1261380", "title": "Alatyr (mytologie)", "text": "Alatyr (mytologie)\n\nAlatyr (rusky \"Ала́тырь\"), latyr (\"ла́тырь\") či běl gorjuč kameň je v ruském folklóru, například pohádkách a zaříkadlech, kámen velké a nekonečné síly. Podobá se západoevropské představě svatého grálu.\n\nPodle Alexandera Veselovského vychází Alatýr z tradice o kamenném stolu při Ježíšově Poslední večeři, který byl symbolicky spojen s oltářem. Jeho název pak vykládá z církevně slovanského \"olɚtarь\" „oltář“. Později byl Alatyr v lidové tradici umístěn na legendární ostrov Bujan, kde v něm ve zlatém chrámu na zlatém trůnu sedí Ježíš Kristus nebo Matka boží. V jiných příbězích u kamene přebývají různé biblické postavy, tři bratři nebo jiné bytosti, někdy dokonce Satan společně s hady, které Alatyr lízají a tím sílí.\n\nVatroslav Jagić vykládal jméno kamene z řeckého \"ήλεκτρον\" \"ílektron\" „jantar“.\n\n"}
{"id": "1261387", "url": "https://cs.wikipedia.org/wiki?curid=1261387", "title": "Rýnské falckrabství", "text": "Rýnské falckrabství\n\nRýnské falckrabství neboli Falcké hrabství na Rýně (německy \"Pfalzgrafschaft bei Rhein\") byl státní útvar a stát Svaté říše římské, v roce 1356 povýšen na kurfiřtství. Existovalo do roku 1803 s hlavním městem provincie Heidelbergem, později Mannheimem.\n\nRoku 1156 udělil císař Fridrich I. Barbarossa svému nevlastním bratru Rýnské falckrabství v léno. Území Rýnské Falce tvořily statky lotrinského falckrabství, sálsko-štaufských domén a fojtství a církevní domény (biskupství špýrské a wormské, říšské opatství Lorsch). Po krátké vládě Welfů (v letech 1195–1214), připadla Falc Ludvíku I. Bavorskému, jehož syn Ota II. se v roce 1225 oženil s dědičkou Welfů Anežkou († 1267) a tím Falc definitivně připadla Wittelsbachům. Do roku 1329 bylo Rýnské falckrabství spojeno s Bavorským vévodstvím. Císař Ludvík IV. Bavor musel roku 1329 svým synovcům odstoupit vedle rýnských držav většinu bavorské Nordgau, tj. pozdější Horní Falce; na základě této smlouvy se rod Wittelsbachů rozdělil na \"starší falckou\" a \"mladší bavorskou\" hlavní linii a o kurfiřtskou hodnost se měly dělit. Starší falcká linie ale získala kurfiřtskou hodnost pro sebe v roce 1356.\n\n"}
{"id": "1261391", "url": "https://cs.wikipedia.org/wiki?curid=1261391", "title": "Andreas Wellinger", "text": "Andreas Wellinger\n\nAndreas Wellinger (* 28. srpna 1995) je německý skokan na lyžích, člen německého národního týmu a olympijský vítěz roku 2014 v soutěži družstev.\n\nWellingerův debut ve Světovém poháru ve skocích na lyžích se konal v roce 2012 v závodu na malém můstku v norském Lillehammeru. Vedl po prvním kole, ale ve druhém kole spadl na páté místo. Ve stejný rok, s německým týmem vyhrál soutěž družstev na mamutím můstku v Kuusamu a také získal dvě individuální umístění na stupních vítězů v Soči a Engelbergu. Během sezóny 2012/2013 dosáhl 393 bodů a skončil ve Světovém poháru na 20. místě.\n\nVyhrál letní Grand prix FIS Ski Jumping v roce 2013, před slovinským skokanem na lyžích Jernejem Damjanem. V prvním závodě sezóny 2013/2014 v Klingenthalu, byl druhý a bylo to jeho třetí pódium. V Engelbergu, ve stejném roce, skončil také na druhém místě. Na Turné čtyř můstků skončil na 10. místě. Potom vyhrál závod v polské Wisle v roce 2014. Byl v německém týmu skokanů na lyžích pro Zimní Olympijské hry 2014. Byl šestý závodě na malém můstku a vyhrál zlatou medaili s německým týmem v soutěži družstev. V sezóně 2013/2014 skončil na 9. místě.\nSezónu 2014/2015 začal v Klingenthalu s 3. místem. V Ruku měl ošklivý pád a zlomil si klíční kost a do Světového poháru se vrátil až 6. března v Lahti.\n"}
{"id": "1261393", "url": "https://cs.wikipedia.org/wiki?curid=1261393", "title": "Zelu", "text": "Zelu\n\nZelu je slovanský bůh či bohyně neznámého významu a nejisté autenticity. Poprvé je zmiňován v kronice \"Summula chronicae tam Romanae quam Bohemicae\" Jana Neplacha z roku 1360 v textu k roku 894:\n\nEtymologická nejasnost jména a pozdní vznik textu činí toto božstvo hypotetickým. Neplachův údaj brzy po sepsání díla parafrázovala německy psaná veršovaná kronika a v 30. letech 16. století \"Kronika česká\" Václava Hájka z Libočan. Ta používá variantu jména Zelú, přiřazuje božstvo k roku 734 a uvádí že mu byly obětovány vlasy a nehty. Autencita tohoto díla je však ještě nižší než v případě Neplachovy kroniky.\n\nRuští filologové Vjačeslav Ivanov a Vladimír Toporov vykládají Zelu ze staročeského \"zelie\" „rostlinstvo“ jako bohyni zeleně a rostlin.\n"}
{"id": "1261398", "url": "https://cs.wikipedia.org/wiki?curid=1261398", "title": "Kenneth Gangnes", "text": "Kenneth Gangnes\n\nKenneth Gangnes (* 15. května 1989) je norský skokan na lyžích. Debutoval ve Světovém Poháru v březnu 2008 v Lillehammeru a svůj první závod Světového poháru vyhrál 6. prosince 2015 v Lysgårdsbakkenu.\n"}
{"id": "1261407", "url": "https://cs.wikipedia.org/wiki?curid=1261407", "title": "Vilém Fendrich", "text": "Vilém Fendrich\n\nVilém Fendrich (* 21. ledna 1991) je český fotbalový brankář hrající v českém prvoligovém celku SFC Opava.\n\nJe jabloneckým odchovancem. V sezóně 2010/11 chytal také za jabloneckou rezervu ve 3. lize, ta ale nakonec sestoupila do divize. V následujícím ročníku hostoval v FK Ústí nad Labem, se kterým vyhrál druhou ligu. Na podzim 2012 nastupoval v Juniorské lize. než si jej jablonecký trenér Václav Kotal vytáhl na zimní přípravu do A-týmu. S týmem odjel v únoru 2013 také na závěrečné soustředění do Turecka. Pro jarní část sezóny zůstal na soupisce áčka, odseděl několik ligových utkání na lavičce jako náhradní gólman, avšak do utkání ani jednou nenastoupil a chytal dál v Juniorské lize.\n\nV létě 2013 odešel hostovat do druholigového FK Varnsdorf. I ve Varnsdorfu nastupoval do zápasů Juniorské ligy, kde dne 8. srpna 2013 vstřelil v zápase proti juniorce Dukly Praha v 1. minutě nastavení vyrovnávací gól ze hry. Prosadil se ale i v A-týmu, kde odchytal 11 ligových utkání. V létě 2014 odešel na další hostování, opět do druholigového týmu, tentokrát do FC Graffin Vlašim. Svůj debut ve vlašimském dresu a zároveň první vychytanou nulu si ochytal v zápase proti FK Baník Most 1909 ze září 2014. Ve Vlašimi nakonec odehrál 12 ligových utkání, v nichž inkasoval 18 branek a obdržel jednu červenou kartu. Čisté konto udržel třikrát. \n\nV červnu 2015 prodělal třetí operaci kolene, po které se dlouho zotavoval. Aby získal herní praxi, odešel na jarní část sezóny hostovat do třetiligového týmu SK Viktorie Jirny, se kterým vybojoval titul. V červenci 2016 podstoupil v druholigové Opavě dvoutýdenní test; odchytal tři přípravná utkání. Trenéra Skuhravého přesvědčil o svých kvalitách a s týmem se dohodl na ročním hostování. První nulu v opavském drese vychytal ve svém třetím soutěžním utkání venku proti 1. SC Znojmo. Ve slezském derby proti FC Baník Ostrava byl v nastavení prvního poločasu vyloučen, neboť hrál rukou mimo pokutové území. Z následného přímého kopu ostravský hráč Marek Hlinka otevřel skóre zápasu, který nakonec skončil prohrou hostující Opavy 0:3. Disciplinární komise Ligové fotbalové asociace mu za toto vyloučení udělila dodatečný jednozápasový distanc. \n\nV únoru 2017 bylo jeho hostování v Opavě přeměněno na trvalý přestup a to v rámci jednání o odchodu opavského hráče Jakuba Janetzkého do Jablonce. \n\n\"Aktuální k 21. červenci 2019\"\n\"Aktuální k 21. červenci 2019\"\n"}
{"id": "1261408", "url": "https://cs.wikipedia.org/wiki?curid=1261408", "title": "Seznam dílů seriálu Šílená bejvalka", "text": "Seznam dílů seriálu Šílená bejvalka\n\nToto je seznam dílů seriálu \"Šílená bejvalka\". Americký komediálně-dramatický seriál \"Šílená bejvalka\" byl vysílán v letech 2015–2019 na stanici The CW, celkem vzniklo 62 dílů ve čtyřech řadách.\n\n<onlyinclude></onlyinclude>\n\n"}
{"id": "1261414", "url": "https://cs.wikipedia.org/wiki?curid=1261414", "title": "Małgorzata Sikorska-Miszczuk", "text": "Małgorzata Sikorska-Miszczuk\n\nMałgorzata Sikorska-Miszczuk (* 1964, Varšava) je polská dramatička a scenáristka. \n\nVystudovala žurnalistiku a genderová studia na Varšavské univerzitě a scenáristiku na Vysoké filmové, televizní a divadelní škole Leona Schillera v Lodži (PWSFTiT). Po studiu navštěvovala např. kurzy u polského dramatika a divadelního kritika Tadeusze Słobodzianka, či filmového režiséra Grzegorze Jarzyny. Její literární prvotinou byla komedie \"Szajbą\", uveřejněná v roce 2006/2007. \n\n\nNa objednávku ČRo Vltava pak byla napsána hra \"Šeherezáda\", která zde byla vysílána v překladu Jiřího Vondráčka v roce 2014. \n\n"}
{"id": "1261415", "url": "https://cs.wikipedia.org/wiki?curid=1261415", "title": "Homeport", "text": "Homeport\n\nHOMEPORT s.r.o. je česká společnost, která navrhuje, vyvíjí a dodává městské systémy pro automatické půjčování a sdílení kol tzv. bikesharing, který je nejčastěji doplňkem městské hromadné dopravy. V roce 2016 měla tato firma v 18 městech dohromady 10 177 kol a 978 stanic.\n\nSpolečnost HOMEPORT s.r.o. působí na trhu od roku 2004 díky zakladateli anglického původu dlouhodobě žijícího v České republice Charlesu Butlerovi. Charles Butler je také spoluzakladatelem firmy DATART. V roce 1990 tehdejší vysokoškoláci Pavel Sláma, Pavel Bádal a Petr Soukup obdivovali zahraniční hudbu, ale problém byl, že nebylo na co nahrávat. Zlomové bylo setkání s Britem Charlesem Butlerem, který je přímo napojil na výrobce kazet a stal se na dlouhou dobu dalším společníkem firmy. Přes byznys s audiokazetami se dostali k prodeji rádií a televizí, načež rozjeli i developerskou společnost M2 Real Estate, která vlastní část pražského Karlína. Načež se Charles Butler pustil do startupu v podobě bikesharingu.\n\nPrvotní myšlenkou bylo sdílení dopravních prostředků, které měly sloužit k odvozu zboží zakoupeného v obchodě do bydliště nakupujícího, z čehož vznikl i název HOME–PORT. Tato myšlenka nefungovala podle představ a když už byl vyvinut speciální zámek, začalo se pro něj hledat nové uplatnění. Postupem času se společnost začala specializovat na městské sdílení kol tzv. bikesharing, kdy první spuštěný bikesharingový provoz se otevřel v roce 2009 ve francouzském městě La Rochelle, který je stále úspěšně provozován do současnosti. Veškerý vývoj systému je prováděn v České republice. Výroba je z 98 % také soustředěná v České republice.\n\nSystém Homeport nabízí kompletní řešení pro sdílení kol, elektrokol nebo jiných dopravních prostředků. Toto kompletní řešení se skládá z hardwaru – stanic, kol, elektrokol a softwaru, který je složen z uživatelských webových stránek, mobilní aplikace pro Android, iOS i Windows 10 a softwaru určeného pro provozovatele, který získává data ze stanic, uživatelských webových stránek i mobilních aplikací v reálném čase. Tento software slouží hlavně k servisu, správě zákazníků a jejich plateb, generování přehledů a dalšímu vývoji systému.\n\nStanice je možné provozovat bez napojení na elektrickou síť. Při takovém řešení je na stanici umístěn akumulátor dobíjený solárním panelem.\n\nV roce 2016 Homeport vyvinul nový zámek pro stanice a systémy, ve kterých provozovatelé chtějí kombinovat kola a elektrokola tzv. hybridní systém. Tento nový zámek totiž umožňuje automatické, samostatně spuštěné dobíjení elektrokola po vrácení e-kola do zámku stanice.Takováto stanice je napojená na elektrickou síť. Pro tyto systémy také Homeport vyvinul inteligentní elektrokolo pro celoroční venkovní provoz s maximální rychlostí 25 km/h a dojezdností 55 km, které splňuje potřebnou legislativu a normy.\n\nJízdní kola pro bikesharing jsou speciálně vyrobená kola splňující požadavky na odolnost povětrnostním podmínkám a neustálý pobyt venku v otevřeném prostoru. Součástí jsou i anti-vandal a bezpečnostní opatření, odolnost vůči vysoké zátěži a schopnost minimální údržby. Základní dělení je na elektrokola a kola s řetězem nebo kardanovou hřídelí. Dále je možné si vybrat počet převodů (1, 3, 5, 7, 8). Nejvíce používaná jsou kola s třírychlostním kardanem, s reklamními blatníky a minimalistickým košem.\n\nAby mohl zákazník začít používat služby bikesharingového systému, je nutné, aby provedl registraci, což je možné učinit několika způsoby – na kontaktním místě, na webové stránce, přes mobilní aplikaci nebo přes registrační terminál přímo na stanici. V rámci registrace si uživatel vybírá tarif, který chce používat. Tarify se obvykle liší v délce užívání systému (den, týden, měsíc, sezóna) a v počtu kol k zapůjčení, ale je možné definovat i více specifické tarify. Například lze odlišit cenu výpůjčky podle druhu využívaného kola, nebo nastavit nižší cenu výpůjčky v době Vánoc, navázat tarif na studentský (firemní) mail apod. Homeport nabízí komplexní a rozsáhlý způsob nastavování tarifů, který si zpravidla určuje provozovatel systému, tedy nejčastěji město. Platbu za tarif lze provést buď jako online platbu na webových stránkách či v aplikaci nebo skrz platební terminál na stanici. Po registraci a platbě vybraného tarifu je zákazníkovi zaslán přístup do systému ve formě login a PIN. Následně může zákazník začít využívat služby bikesharingového systému. Obdrženými přístupovými údaji se může také přihlásit do mobilní aplikace i do vlastního účtu na webových stránkách, kde má zákazník přehledy o pohybech kreditu, výpůjčkách a dalších informacích a nebo možnost nejrůznějšího nastavení.\n\nV roce 2016 měl Homeport své systémy v pěti zemích světa. V těchto zemích má dohromady 18 bikesharingových systémů v provozu.\nPrvní spuštěný bikesharingový provoz firmy Homeport byl otevřen ve francouzském přístavním městě La Rochelle, kde je systém se 70 stanicemi a 250 koly provozován dodnes.\nVe Spojeném království byly postupně zprovozněny systémy ve městech Blackpool, Lincoln, Dumfries, Nottingham, Northampton, Southport, Liverpool, Reading, Sheffield a Oxford. Největším systémem je bikesharingový provoz v Liverpoolu, kde se nachází 140 stanic a 1 000 kol. Významný je i systém v Oxfordu, který jako první z výše vyjmenovaných systémů vpustil do svého provozu také elektrokola, která se dobíjí přímo v zámcích na stanicích, které jsou vylepšeny o dobíjecí konektory.\nDo Polska dodal Homeport tři bikesharingové systémy a to do měst Štětín, Bílsko-Bělá a Bydhošť. Systém v polské Bydhošti je nejúspěšnějším provozovaným systémem, jelikož v roce 2015 bylo dosaženo až 8 výpůjček denně na kolo, což je nadprůměrné číslo. Tuto hodnotu je možné porovnat s úspěšným bikesharingovým systémem Velib v Paříži, který zaznamenává přibližně 6 výpůjček na kolo na den.\nDo Saúdské Arábie dodal Homeport celkem tři systémy, dva do měst Dammam a Jubail a jeden systém také do univerzitního kampusu King Faisal University. Tyto tři systémy se odlišují tím, že byly zakoupeny Saúdskou investiční bankou a ne městem, jak to je ve většině bikesharingových systémů.\n\nPrvním českým experimentem s automatizovanými výpůjčními stojany byl systém nazvaný \"Yello\", zavedený v pražském Karlíně v rámci popovodňové obnovy městské části. Systém byl spuštěn v říjnu 2005. Tento systém fungoval 5 let, než byl na jaře 2011 nainstalován zcela nový systém. V roce 2017 systém zahrnoval celkem 7 stanic, 15 jízdních kol a 900 registrovaných uživatelů. Jednalo se o testovací minibikesharing, na kterém si společnost zkoušela své technologie (hardware i software). Zároveň se jedná o místo, kde své technologie prezentovala svým klientům. Přestože se jedná o testovací propagační systém, i tak byl otevřen veřejnosti. Systém počítal s cestami typu od metra do kanceláře, z kanceláře do restaurace, na poštu, do parku nebo do sportovního centra. Uživatel si volí tarif a registruje se do systému skrz aplikaci, webové stránky nebo kontaktní místo. Na výběr byly různé varianty tarifů, které se liší počtem kol a délkou užívání např.: tarif 3 kola na 1 den (turisticky zaměřené) nebo tarif 1 kolo na 1 rok. Po registraci obdrží uživatel na telefon login a PIN a s těmito údaji se přihlásí na stanici a vypůjčí si kolo. Roční poplatek za registraci 1 kola je 450 Kč. První 2 hodiny jsou zdarma, poté se za každou další hodinu užívání platí 20 Kč. Aktuální obsazenost stojanů může na internetu zjistit i ten, kdo není registrovaným uživatelem.Na konci března 2016 byl spuštěn tendr týkající se bikesharingu pro Prahu s názvem Zavedení systému veřejného půjčování kol v Praze, jelikož Rada hlavního města Prahy schválila studii technické proveditelnosti tohoto systému a uložila Dopravnímu podniku Prahy, aby realizoval výběrové řízení na dodavatele. Zadavatel zvolil formu soutěžního dialogu, což je vícefázový formát tendru, během kterého se zadávací dokumentace tvoří na základě rozhovoru s jednotlivými účastníky. Zadavatel tento postup zdůvodňuje specificitou bikesharingu, který se v České republice soutěží poprvé a není s ním velká zkušenost. Do výběrového řízení týkající se městského systému veřejného půjčování kol se společnost Homeport přihlásila a v soutěžním dialogu chce městu představit systém kombinující standardní kola a elektrokola, kvůli kopcovitému terénu Prahy.\nDne 1. dubna 2019 spustil Homeport v Praze 1 až 8 a Horních Počernicích sdílení svých 500 jízdných elektrokol značky Freebike. Umístěny jsou ve více než 250 virtuálních stanicích. Ivestice firmu stála 25 milionů korun. Jde o první projekt, který si firma hradí z vlastních peněz.\n\n\n"}
{"id": "1261419", "url": "https://cs.wikipedia.org/wiki?curid=1261419", "title": "Seznam dílů seriálu Prezident v pořadí", "text": "Seznam dílů seriálu Prezident v pořadí\n\nToto je seznam dílů seriálu \"Prezident v pořadí\". Americký televizní seriál \"Prezident v pořadí\" byl premiérově vysílán stanicí ABC od 21. září 2016 do 16. května 2018. Třetí řada bude zveřejněna roku 2019 na Netflixu. V Česku měl premiéru 29. ledna 2019 na AXN.\n\n<onlyinclude></onlyinclude>\n\nDne 5. září 2018 bylo oznámeno, že seriál získá třetí řadu.\n\n"}
{"id": "1261421", "url": "https://cs.wikipedia.org/wiki?curid=1261421", "title": "Modrá krev", "text": "Modrá krev\n\nModrá krev je český televizní seriál, pojednávající o historii a současnosti významných českých šlechtických rodů.\n\nV rozhovorech s jejich současnými žijícími příslušníky je v seriálu reflektována zejména doba XX. století – po I. světové válce (zrušení šlechtických titulů), za II. světové války (nacistická perzekuce) i po této válce (Benešovy dekrety 1945, Vítězný únor 1948, zabavení majetků, vyhnání z rodinných sídel) a nakonec snaha o revalvaci rodových jmen po restitucích od roku 1990, obvykle ve zdevastovaném stavu. Průvodcem pořadu je hrabě František Kinský, potomek kostelecké větve šlechtického rodu Kinských z Vchynic a Tetova.\n\n\"(premiéra: 26. ledna 2017, ČT2)\"\n\nrodové heslo: \"Věrně a stále.\"\n\nV této epizodě byli osobně představeni žijící potomci dvou větví šlechtického rodu Kolowratů, Kolowrat-Krakowští a Kolowrat-Krakowští-Liebsteinští:\n\n\"(premiéra: 2. února 2017, ČT2)\"\n\nrodové heslo: \"Nezahyneš ani ohněm ani mečem.\"\n\nDruhá epizoda je věnována šlechtickému rodu Czerninů z Chudenic, jejich jindřichohradecké i vinořsko-dymokurské větvi. Společným předkem obou větví byl Prokop Vojtěch Czernin († 1777). Tento rod vyniká tím, že po sedm století dobrovolně neopustil rodové sídlo Chudenice, zkonfiskovány jim byly až na základě Benešových dekretů v roce 1945.\n\nV této epizodě byli představeni tito příslušníci rodu:\n\n\"(premiéra: 9. února 2017, ČT2)\"\n\nrodové heslo: \"Nic než právo.\" – latinsky \"Nil nisi rectum.\"\n\nSchwarzenbergové, původem franský rod, získali v roce 1654 inkolát v Čechách a dědictvím po rodu Eggenbergů vytvořili po roce 1719 postupně rozsáhlou državu v jižních a severních Čechách. Mj. jim patřila města a panství Český Krumlov, Hluboká nad Vltavou, Netolice, Prachatice, Volary, Vimperk, Orlík. Dělí se na dvě větve, hlubocko-krumlovskou (primogenitura) a orlickou (sekundogenitura). Hlubocko-krumlovská větev ztratila majetek v roce 1947 (Lex Schwarzenberg) a vymřela. Orlickou větev založil polní maršál Karel Filip Schwarzenberg, který porazil Napoleona I. v bitvě národů u Lipska. Z této větve, které byl majetek znárodněn v roce 1948, pochází i bývalý ministr zahraničí a kandidát na prezidenta České republiky Karel (VII.) Schwarzenberg.\n\nV této epizodě byli představeni tito příslušníci rodu:\n\nSpolečným předkem Karla (VII.) a Alexandra byl Karel IV. Schwarzenberg (1859–1913), který se dvakrát oženil. Karel (VII.) je vnukem syna Karla IV. z prvního manželství, Alexander je vnukem syna Karla IV. z druhého manželství. Jinak řečeno dědečkové Karla a Alexandra byli nevlastní bratři.\n\nV pořadu byl zmíněn Lex Schwarzenberg, zákon č. 143/1947 Sb. o převodu vlastnictví (konfiskaci) majetku hlubocké větve Schwarzenbergů, jejíž hlavou byl JUDr. Adolf Schwarzenberg (1890–1950), na zemi Českou. Tento zákon se dosud nepodařilo právní cestou vyvrátit.\n\n\"(premiéra: 16. února 2017, ČT2)\"\n\nrodové heslo: \"Nikdy nezapadá.\" – latinsky \"Nescit ocassum.\"\n\nSternbergové patří mezi významný, starobylý český šlechtický rod, který svůj název odvozuje od hradu Český Šternberk, který ve 13. století založil syn zakladatele rodu Diviše z Divišova, Zdeslav z Divišova. Jeho příslušníci později používali přívlastek \"ze Šternberka\". Podle rodinné legendy sahá historie rodu až ke Kašparovi, jednomu za Tří králů a hvězda v erbu Sternbergů je tedy hvězdou betlémskou, k níž se vztahuje i rodové heslo \"nikdy nezapadá\". Kašpar Šternberk (1761–1838) byl významný paleobotanik, spoluzakladatel Národního muzea.\n\nRod Sternbergů se dělí na dvě větve, konopišťskou a holickou, která vymřela v roce 1712.\n\nV této epizodě byli představeni tito příslušníci rodu:\n\nRod v minulosti vlastnil nebo stále ještě vlastní hrad Český Šternberk, zámek Jemniště, zámek Častolovice, zámek Konopiště, zámek Bechyně, nejvýše položený hrad v Čechách Kašperk, zámek Zelená Hora u Nepomuku, Šternberský palác na Hradčanech, Šternberský palác na Malé Straně a zámek Troja v Praze.\n\n\"(premiéra: 23. února 2017, ČT2)\"\n\nrodové heslo: \"Popel jsem a popel budu\"\n\nLobkowiczové jsou staročeský rytířský šlechtický rod, pocházející ze 14. století. Za jejich prapředka je označován nemajetný zeman Martin z Újezda, jehož syn Mikuláš Chudý z Újezda získal za své služby od krále Václava IV. ves Lobkovice u Mělníka a začal se psát jako Mikuláš z Lobkovic. Jeho dva synové Mikuláš a Jan založili dvě hlavní rodové větve: Hasištejnští z Lobkovic a Popelové z Lobkovic (k nim se vztahuje i rodové heslo \"Popel jsem a popel budu\"). Dnes existují 4 linie rodu, primogenituru na Roudnici zastupuje linie roudnická, křimická a dolnobeřkovická, sekundogenituru na Mělníce zastupuje linie mělnická. Od roku 1919 se původně poněmčelý zápis rodového jména \"Lobkowitz\" změnil na staročeský \"Lobkowicz\".\n\nV této epizodě byli představeni tito příslušníci rodu:\n\nLobkowiczové vlastní, nebo v minulosti vlastnili zámky Mělník, Hořín, Roudnice nad Labem, Nelahozeves, Jezeří, Zbiroh, Konopiště a hrady Hasištejn, Vysoký Chlumec, Střekov, Točník, Žebrák, Kost a Krakovec. V Praze jim patřily dva paláce – Lobkovický palác ve Vlašské ulici na Malé Straně (nyní velvyslanectví Spolkové republiky Německo) a Lobkovický palác na Pražském hradě (v současnosti vlastní William Lobkowicz), ve Vídni Lobkovický palác na Lobkowitzplatz (nyní divadelní muzeum).\n\n\"(premiéra: 2. března 2017, ČT2)\"\n\nNostitzové jsou starý šlechtický rod původem z Horní Lužice, který se kromě Polska a Slezska rozšířil i do Čech. Česká hraběcí větev Nostitzů má počátky u Jana Hartvíka z Nostic, dědice Sokolovského panství, který v 60. a 70. letech 17. století nechal vystavět Nostický palác na Maltézském náměstí v Praze na Malé Straně. Dalším významným příslušníkem rodu byl František Antonín Nostic-Rieneck, který dal podnět k zahájení stavby Stavovského (tehdy Nosticova) divadla na pražském Ovocném trhu.\n\nV této epizodě byli představeni tito příslušníci rodu:\n\nNostitzové vlastní, nebo v minulosti vlastnili zámky Planá, Sokolov, Štiřín, Měšice v okrese Praha-východ, Průhonice a dva pražské paláce, Nostický palác na Maltézském náměstí a Palác Sylva-Taroucca (známý též jako palác Piccolomini nebo Savarin) v pražské ulici Na příkopě.\n\n\"(premiéra: 9. března 2017, ČT2)\"\n\nColloredové, starý italsko-rakouský rod, přišli do českých zemí během třicetileté války. Jeden z jejich příslušníků František de Paula Gundaccar (1731–1807) si vzal Marii Izabelu, hraběnku Mansfeldovou a on i jeho potomci užívali jména Colloredo-Mansfeld. Kromě linie Mansfeld se rod dělil na linie Waldsee/Wallsee a Waldsee-Mels. Známými příslušníky rodu byli např. Jeroným Colloredo-Waldsee, kníže-biskup salcburský a zaměstnavatel Wolfganga Amadea Mozarta a Rudolf Colloredo-Waldsee, polní maršál, který úspěšně bránil Staré Město pražské za švédského obléhání Prahy a také dal podnět k přestavbě komplexu budov na Malé Straně na barokní palác s terasovou zahradou (dnešní Schönbornský palác, sídlo velvyslanectví USA).\n\nV této epizodě byli představeni tito příslušníci rodu:\n\nColloredové vlastní, nebo v minulosti vlastnili zámky: Opočno, Dobříš, Zbiroh, Zelená Hora, dva pražské paláce Schönbornský palác (nyní velvyslanectví USA) na Malé Straně a Colloredo-Mansfeldský palác v Karlově ulici (nyní Galerie hlavního města Prahy) a též Colloredovský palác ve Vídni (Waaggasse 4).\n\n\"(premiéra: 16. března 2017, ČT2)\"\n\nrodové heslo: \"Bůh, čest, vlast.\"\n\nKinští (resp. Kinští z Vchynic a Tetova) jsou staročeský šlechtický rod pocházející z počátku 13. století. Jméno Kinský se vyvinulo z německého přepisu původního jména Wchynsky, tj. Vchynský ze Vchynic a z Tetova, podle jména vesnice a tvrze nedaleko Lovosic na Litoměřicku. Prvním známým\npředkem je vladyka Martin z Medvědiče († asi 1209). Dalším předkem byl hrabě Vilém Kinský, který byl zavražděn v Chebu společně s Albrechtem z Valdštejna roku 1634. V 18. století se rod rozdělil na několik větví; hlavní z nich byli chlumečtí Kinští (primogenitura), knížecí větev a kostelečtí Kinští.\n\nV této epizodě, uzavírající první sérii, byli představeni tito příslušníci rodu:\n\nKinští vlastní nebo v minulosti vlastnili zámky: Kostelec nad Orlicí, Karlova Koruna v Chlumci nad Cidlinou, Žďár nad Sázavou, Benešov nad Ploučnicí, hrady Sloup u Nového Boru a Kost, dva pražské paláce Palác Kinských (také Palác Golz-Kinských) na Staroměstském náměstí, Palác Kinských na Malé Straně (též Dům u Zlaté koruny) a palác Kinských ve Vídni.\n\n\"(premiéra: 5. září 2019, ČT2)\"\n\nrodové heslo: \"Ctíce předky ctíme sebe.\"\n\nV této epizodě byli představeni tito příslušníci rodu: \n\n\"(premiéra: 12. září 2019, ČT2)\"\n\nrodové heslo: \"Per angusta ad augusta.\" – \"Přes překážky ke slávě / k vznešenosti.\"\n\nV této epizodě byli představeni tito příslušníci rodu: \n\n\"(premiéra 19. září 2019, ČT2)\"\n\nrodové heslo: \"O právu a nesmlouvavě.\"\n\nV této epizodě byli představeni tito příslušníci rodu: \n\n\"(premiéra 26. září 2019, ČT2)\"\n\nrodové heslo: nebylo ustanoveno\n\nV této epizodě byli představeni tito příslušníci rodu:\n\n\"(premiéra 3. října 2019, ČT2)\"\n\nrodové heslo: nebylo ustanoveno\n\nV této epizodě byli představeni tito příslušníci rodu: \n\n\"(premiéra 10. října 2019, ČT2)\"\n\nrodové heslo: \"A vše učinil Bůh.\"\n\nV této epizodě byli představeni tito příslušníci rodu: \n\n\"(premiéra 17. října 2019, ČT2)\"\n\nrodové heslo: \"Statečností a láskou.\"\n\nV této epizodě byli představeni tito příslušníci rodu:\n\n\"(premiéra 24. října 2019, ČT2)\"\n\nrodové heslo: \"Jasně a pevně.\"\n\n\n\n"}
{"id": "1261422", "url": "https://cs.wikipedia.org/wiki?curid=1261422", "title": "Mobile data offloading", "text": "Mobile data offloading\n\nMobile data offloading (WiFi offloading, IWLAN) je v telekomunikacích metoda, jak přenést data určená pro mobilní zařízení jinou cestou, než je celuární síť. Cílem je snížit zatížení klasické mobilní telefonní sítě. Nejpoužívanějšími alternativními cestami pro data je Wi-Fi, femtobuňka nebo Integrated Mobile Broadcast.\n"}
{"id": "1261426", "url": "https://cs.wikipedia.org/wiki?curid=1261426", "title": "Hanzade Sultan", "text": "Hanzade Sultan\n\nHanzâde Sultan (1607/1609 – 1650) byla osmanská princezna. Byla dcerou sultána Ahmeda I. a jeho manželky Mahfiruz Hatice Sultan, sestrou sultána Osmana II. a nevlastní sestrou sultána Murada IV. a Ibrahima I. a tetou sultána Mehmeda IV. Je známá především díky sňatku s Bayramem Pashou, který byl osmanským velkovezírem v letech 1637-8 (v letech 1626-8 byl osmanským guvernérem v Egyptě). Po jeho smrti se provdala za Nakkaşe Mustafu Pashu.\n\nByla jedinou dcerou sultána Ahmeda I. a jeho první manželky Valide, i když některé zdroje uvádí, že byla dcerou Kösem Sultan. Nicméně její jméno mohlo být zaměněno s \"Handan Sultan\" (* 1607), která byla skutečně dcerou Kösem. Měla čtyři bratry: Osmana II. (zemřel v roce 1622), prince Husajna (zemřel v roce 1617), prince Bayezida a prince Suleimana (oba popraveni 27. července 1635 sultánem Muradem IV). Měla také několik nevlastních bratrů, včetně sultánů Murada IV a Ibrahim I.\n\nPo smrti sultána Ahmeda I. nastoupil na trůn jeho bratr Mustafa I., protože Ahmedovi potomci nebyli dost vyspělí na to, aby mohli vládnout. Hanzade proto společně s Kösem Sultan a jejími nevlastními sestrami pobývaly během Mustafovy vlády v exilu ve Starém paláci až do roku 1618, kdy nastoupil na trůn právoplatný dědic trůnu Osman II. S nástupem Osmana na trůn se stala novou Valide Sultan Mahfiruz Hatice. V roce 1623 byla Hanzade provdána za Bayrama Pashu a Osman jim věnoval velkolepé paláce jako svatební dar.\n\nToto manželství bylo v Osmanské dynastii velmi výjimečné, protože Bayram nezastával žádný vysoký post ve státní radě před uzavřením sňatku. Tím se tento sňatek lišil od sňatků sester Hanzade, které byly provdány za politickými účely za vysoce postavené muže. Osmanské princezny měly na rozdíl od ostatních muslimských žen větší práva. Směly být jedinou ženou svého muže, resp. jejich manžel nemohl více žen, jako ostatní muslimové. Pokud se tak stalo, mohly ženy zažádat o rozvod a jejich návrhům bylo vyhověno. Z politických důvodů bylo dost časté, že se princezny vdávaly 5-6 krát za život. Největší rekord drží právě Hanzadenina sestra Gevherhan Sultan, která byla během svého života zasnoubena se třemi velkovezíry.\n\nDůvodem pro tento sňatek bylo to, že Bayram byl velmi pohledný muž a Hanzade se do něj hluboce zamilovala. Osman jí v tomto vyhověl a provdal ji za něj. Po svatbě získal Bayram postavení ve vládě.\n"}
{"id": "1261428", "url": "https://cs.wikipedia.org/wiki?curid=1261428", "title": "Patmos (město)", "text": "Patmos (město)\n\nPatmos nebo Chora ( nebo ), je město na ostrově Patmos a je hlavním sídlem stejnojmenné obce. Nachází se ve středu jižní části ostrova jižně od největšího města ostrova a přístavu Skala. Je jedním z 4 sídel na ostrově, přičemž dvě jiná sídla mají více obyvatel (Skala a Kampos).\n\nPodle sčítání v roce 2011 mělo město 541 obyvatel.\n"}
{"id": "1261430", "url": "https://cs.wikipedia.org/wiki?curid=1261430", "title": "Andreas Wank", "text": "Andreas Wank\n\nAndreas Wank (* 18. února 1988) je německý skokan na lyžích, který závodí ve Světovém poháru. Je 190 cm vysoký a váží 73 kg.\n\nAndreas Wank začal se skoky na lyžích velmi brzy. Ve 12 letech se v roce 2000 stal německým mistrem mezi studenty.V roce 2001 dosáhl 3. místa v celkovém pořadí. Také získal 3. místo v celkovém pořadí Německého poháru. V roce 2002 byl v týmu na Německém mistrovství. Získal stříbrnou medaili v soutěži družstev. O rok později začal opět v juniorském žebříčku a stal německým juniorským vice-šampionem. Kromě toho opět dosáhl 3. místa v celkovém pořadí Německého poháru.\n\nOd roku 2004 začal Andreas Wank závodit v Kontinentálním poháru a svým druhým skokem v Rovaniemi dosáhl na své první pódium, konkrétně na 3. místo. Potom byl Andreas Wank v národním týmu v závodech Světového poháru v Oberstdorfu na Turné čtyř můstků 2004-05. Jeho prvním skokem v nejvyšší soutěži dosáhl na 45. místo. V roce 2005 se stal německým juniorským šampionem, jak v soutěži jednotlivců, tak i v týmové soutěži. Na německém seniorském mistrovství skončil celkově šestý. V roce 2007 jeho tým vyhrál zlatou medaili na německém mistrovství.\n\n27. února 2008 se umístil na 1. místě v polském Zakopaném jako juniorský mistr světa v soutěži jednotlivců, to byl největší úspěch jeho kariéry. O dva dny později také získal titul se svým týmem. V sezóně 2008-2009 se poprvé zařadil do národního týmu na Mistrovství světa ve skocích na lyžích. Nakonec se dostal na 59. místo v celkovém pořadí Světového poháru.\n\n19. července 2009 vyhrál Andreas Wank individuální závod Německého mistrovství ve skocích na lyžích v Garmisch-Partenkirchen s naprosto překvapivými skoky 135 a 139 metrů před Michaelem Neumayerem a Michaelem Uhrmannem.\n\nJeho předchozím nejlepším individuálním umístěním, které získal na letní Grand Prix 3. října 2009 v Klingenthalu, bylo 7. místo.\n\nAndreas Wank pochází z Domnitzu v Sasku-Anhaltsku. Od svých deseti let žije v Oberhofu, kde v roce 2007 odmaturoval na sportovní škole. V březnu 2008 se zapsal na univerzitu Ansbach, kde studoval mezinárodní management v programu, který byl přizpůsoben k HS Ansbach a navržen speciálně pro vrcholové sportovce.\n"}
{"id": "1261435", "url": "https://cs.wikipedia.org/wiki?curid=1261435", "title": "Megalo Chorio", "text": "Megalo Chorio\n\nMegalo Chorio (), je město na ostrově Agathonisi a je hlavním sídlem stejnojmenné obce. Je jedním ze 2 sídel na ostrově.\n\nPodle sčítání v roce 2011 mělo město 168 obyvatel.\n"}
{"id": "1261436", "url": "https://cs.wikipedia.org/wiki?curid=1261436", "title": "There's the Rub", "text": "There's the Rub\n\nThere's the Rub je pátým studiovým albem rockové skupiny Wishbone Ash. Je prvním albem skupiny, kde vystoupil kytarista a zpěvák Laurie Wisefield, který se stal hlavní tvůrčí osobností následujících 11 let. Album je mnoha kritiky považován za vrchol v kariéře skupiny.\n\nVšechny skladby složili Wishbone Ash\n\n\n"}
{"id": "1261447", "url": "https://cs.wikipedia.org/wiki?curid=1261447", "title": "Haig", "text": "Haig\n\nPříjmení Haig nosí více významných osobností:\n\n"}
{"id": "1261450", "url": "https://cs.wikipedia.org/wiki?curid=1261450", "title": "English (příjmení)", "text": "English (příjmení)\n\nPříjmení English nosí více významných osobností:\n\n\n"}
{"id": "1261451", "url": "https://cs.wikipedia.org/wiki?curid=1261451", "title": "Martino", "text": "Martino\n\nPříjmení Martino nosí více významných osobností:\n\n"}
{"id": "1261452", "url": "https://cs.wikipedia.org/wiki?curid=1261452", "title": "Cesta mágů", "text": "Cesta mágů\n\nCesta mágů \"(1927, Journey of the Magi)\" je báseň anglického básníka T. S. Eliota (1888–1965), kterou napsal v roce 1927. Je jednou z pěti básní, kterými Eliot přispěl do série 38 pamfletů různých autorů, kterou nazvali \"Ariel poems\". Cesta mágů byla uveřejněna v srpnu 1927 a byla osmou v pořadí v této sbírce, doplněná ilustracemi amerického umělce Edwarda McKnighta Kauffera (1890–1954).\n\nBáseň je psána z pohledu jednoho z mágů, který ve třech slokách popisuje svůj pohled na cestu, kterou se rozhodli podstoupit. Nejprve popisuje cestu jako takovou, včetně obtíží a pochybností, kterými byli vystaveni. V druhé sloce, plné obrazů a metafor odkazujících na Krista, je popsáno dosažení cíle cesty, jehož plné pochopení přichází následně ve třetí sloce, kde je vykreslen kontrast mezi \"světem mágů\" a setkáním s narozeným Kristem. Báseň byla napsána krátce poté, co byl T. S. Eliot pokřtěn v anglikánské církvi, a vzhledem k množství autobiografických referencí lze v básni vidět i Eliotovo vlastní obrácení.\n\n"}
{"id": "1261454", "url": "https://cs.wikipedia.org/wiki?curid=1261454", "title": "Adam Krzemiński", "text": "Adam Krzemiński\n\nAdam Krzemiński (* 27. ledna 1945, Radecznica, Lublinské vojvodství) je polský germanista a novinář.\n\nAdam Krzemiński vystudoval germanistiku na univerzitě ve Varšavě a v Lipsku. Po studiích se vydal na dráhu novináře. Od roku 1973 je redaktorem polského týdeníku \"Polityka\". Věnuje se především německým dějinám, či německo-polským vztahům. V Polsku platí za jednoho z největších znalců Německa. Píše také pro německý deník \"Die\" \"Zeit\".\n\n"}
{"id": "1261457", "url": "https://cs.wikipedia.org/wiki?curid=1261457", "title": "Seznam dílů seriálu Jane the Virgin", "text": "Seznam dílů seriálu Jane the Virgin\n\nToto je seznam dílů seriálu \"Jane the Virgin\". Americký komediálně-dramatický televizní seriál \"Jane the Virgin\" byl vysílán v letech 2014–2019 stanicí The CW. Celkem vzniklo 100 dílů v pěti řadách.\n\n<onlyinclude></onlyinclude>\n\n"}
{"id": "1261462", "url": "https://cs.wikipedia.org/wiki?curid=1261462", "title": "Pavel Šnajdr", "text": "Pavel Šnajdr\n\nPavel Šnajdr (* 1975 Brno) je český dirigent, skladatel a houslista. \n\nPavel Šnajdr vystudoval JAMU v Brně v oborech skladba a dirigování. Působil v Divadle J. K. Tyla, Státní opeře Praha a jako šéfdirigent v Moravském divadle v Olomouci. Je dirigentem v Národním divadle v Brně. V roce 2011 založil soubor Brno Contemporary Orchestra.\nSpolupracuje také s orchestry - mj. Filharmonie Brno, Filharmonie Hradec Králové, Severočeská filharmonie a také s Národním divadlem v Praze.\n\n"}
{"id": "1261467", "url": "https://cs.wikipedia.org/wiki?curid=1261467", "title": "Bitva o Čóru", "text": "Bitva o Čóru\n\nBitva o Čóru byla bitva v okolí afghánského města Čóra (3 000 obyvatel) mezi 15. – 19. červnem 2007 mezi silami NATO a povstalci z hnutí Tálibán. Město se nachází v provincii Orúzgán a je zároveň správním střediskem okresu Čóra. Pro Tálibán bylo důležitým cílem, protože představovalo spojení mezi neklidným okresem Gízáw (Gízáb) a provinčním hlavním městem Tarín Kót.\n\nProvincie Uruzgán sousedí se severními okresy neklidných provincií Kandahár a Hilmand. Z etnického hlediska jde o velmi podobné oblasti – převážně paštunské složení obyvatelstva představuje prostředí, ve kterém je Tálibán schopen aktivně působit. Na straně spojeneckých vojsk došlo k výměně posádek v srpnu 2006, kdy vojska ISAF pod nizozemským velením vystřídala americká vojska. 150 amerických vojáků bylo vystřídáno jednotkou o počtu 1 400 mužů.\n\nAle ani toto mnohonásobné zvýšení počtu vojáků nemohlo zaručit zcela zvládnutí bezpečnosti, protože provincie se svými téměř 22700 km² představovala 2/3 území Nizozemska (celá provincie má ale jen cca 315 000 obyvatel). Nizozemci a jim podřízené kontingenty udržovali permanentní kontrolu jen nad třemi největšími populačními centry v provincii. Zbytek území byl monitorován zejména prostřednictvím hlídek a kontrolních stanovišť.\n\nVe městě Čóra působilo kolem 60 nizozemských vojáků pod velením kapitána Larryho Hamerse, kteří se zaměřovali zejména na pokračování v civilních projektech spuštěných americkými vojsky. Mezi ně patřila stavba mešity či mostu. Kromě nich bylo k dispozici ještě sto afghánských policistů.\n\nPrvní náznaky bezpečnostního ohrožení se objevily v pátek 15. června, kdy propuklo v okolí města Čóra několik přestřelek. Srážky vyvrcholily útokem sebevražedného útočníka, který zaútočil na konvoj nizozemských vojáků v hlavním městě provincie Tarín Kót, přičemž zabil jednoho vojáka a několik Afghánců.\n\nDruhý den americké bojové letadlo zpozorovalo skupinu asi 60 mužů blížící se k městu Čóra, ale vzhledem k tomu, že nebylo možné určit o koho jde nebyl útok povolen. Krátce na to se tři policejní stanice (Kalá'í Kala, Níází a Saráw) nacházející se na cestě mezi městy Čóra a Tarín Kot staly terčem koordinovaného útoku povstalců. Podle odhadů nizozemských vojáků se útoku účastnilo až 800 bojovníků Tálibánu, ale obecně je tento odhad považován za přehnaný.\n\nPo propuknutí bojů byli nizozemští vojáci vysláni na pomoc stanicím v Kalá'í Kala a Niazi. Stanice Saráw byla obsazena Tálibánem. Veliteli tamní policejní stanici zabili dva bratry a jeho ženě uťali ruce. Poté, co ho donutili sledovat svou manželku, podřízli krk i samotnému veliteli. Velení nizozemského kontingentu se rozhodlo evakuovat i zbylé dvě policejní stanice. Ty následně obsadil Tálibán.\n\nNizozemská jednotka v okolí města Čóra se spojila s velitelem kontingentu plukovníkem Hansem van Griensvenem a žádala další rozkazy. Ten jim přikázal zůstat na místě a v případě dalšího útoku Tálibánu mu čelit.\n\nDo akce se zapojilo i letectvo. Průzkum odhalil skupinu asi třiceti bojovníků vedených muži známými jako Kaka a Sadam soustředěnou na farmě u vesnice Kala-je Rág (anglicky Qal'ah-ye Raghu). Bojové vrtulníky Apache vypálily na farmu dvě rakety Hellfire. Mezi oběťmi bylo několik civilistů a jak se později ukázalo, i několik zahraničních bojovníků z Bosny.\n\nV případě nastávajícího boje bylo důležité na kterou stranu se připojí místní velitel Rozi Chan, který byl známý častým měněním stran. Nakonec ale sám nabídl svých 150 – 200 bojovníků na obranu města. Podmínkou bylo, že jim musely být poskytnuty zbraně. To vyvolalo jisté obavy, protože tyto zbraně mohly být později použity proti spojeneckým nebo afghánským vojskům, ale nakonec bylo tomuto požadavku vyhověno. Dalším krokem bylo posílení kontingentu v Čóře o dalších nizozemské a australské vojáky. Část australských vojáků byla vyslána do údolí Balúčí, aby zajistila klíčovou silnici spojující města Čóra a Tarín Kót. V oblasti byli ozbrojenci nadále velmi aktivní, o čemž svědčí i raketový útok ve městě Tarín Kót, který si vyžádal život jednoho amerického vojáka.\n\n17. a 18. června se obě strany připravovaly na rozhodující boj. Počet nizozemských vojáků v oblasti se zvýšil na 500 a vrtulníky Chinook bylo přepraveno dalších 50 afghánských vojáků. Na druhou stranu si Tálibán upevňoval kontrolu nad obydlenými oblastmi a nutil civilisty, aby mu v boji pomáhali. Tento fakt vedl k tomu, že při útocích na pozice Tálibánu umíralo i mnoho civilistů.\n\nLetectvo bylo mimořádně aktivní. V některých okamžicích bylo v akci až šest nizozemských stíhaček F-16 útočících na cíle vytipované pěchotou. V noci ze 17. na 18. června zaznamenali holandští vojáci další ztráty. Při palbě z minometu ráže 81 mm došlo k výbuchu v hlavni zbraně, což si vyžádalo život jednoho vojáka a dalších tři zraněné.\n\nRáno 19. června došlo k neshodám mezi nizozemskými vojáky a vedením NATO, které zastavilo letecké operace v oblasti. Ale nizozemský velitel reagoval rychle a razantně – vyhrožoval, že stáhne svá letadla zpod velení NATO. Tento argument velení stačil a o 10:00 byla spuštěna operace Troy, které se zúčastnili nizozemští a afghánští vojáci spolu se spřátelenými milicemi. Potvrdilo se, že Tálibán nedokáže čelit koaličním vojskům v otevřeném boji a všechny tři policejní stanice se rychle dostali pod kontrolu koaličních vojsk.\n\nNejdůležitějším důsledkem bojů bylo zmaření snah Tálibánu o získání kontroly nad touto významnou oblastí, což mělo dopad i na jeho činnost v jiných regionech. Podle odhadů padlo 71 bojovníků Tálibánu. Spojenecká vojska hlásila smrt dvou nizozemských, jednoho amerického, jednoho australského a šestnácti afghánských vojáků. Vysoký byl i počet civilních obětí, který podle oficiálních statistik dosáhl počtu 65.\n\nNizozemská armáda v bojích dokázala svou schopnost čelit silným nepřátelským útokům a sladit činnost různých svých složek. Pozemní jednotky měly oporu v dělostřelecké podpoře, kterou poskytovaly samohybné houfnice PzH 2000, jakož i v letecké podpoře kterou jim zajišťovaly letouny F-16.\n\n"}
{"id": "1261480", "url": "https://cs.wikipedia.org/wiki?curid=1261480", "title": "Hvězdárna Ďáblice", "text": "Hvězdárna Ďáblice\n\nHvězdárna Ďáblice se nachází na východním okraji vrchu Ládví na buližníkovém útvaru nazvaném „Na vyhlídce“. V nadmořské výšce 328 metrů ji mezi roky 1955 a 1958 v rámci akce Z zbudovali členové Astronomického kroužku při osvětové besedě. Hvězdárna má dvě kopule pro pozorování. Dnes je spojena se Štefánikovou hvězdárnou na pražském Petříně a od roku 1975 je třetím střediskem Hvězdárny a planetária hlavního města Prahy.\n\nNa stavbu byly použity zbylé panely z výstavby prvního panelového domu v Československu. Vybavení západní kopule, včetně refraktoru o průměru objektivu 190 milimetrů a ohniskovou vzdáleností 3 000 milimetrů, pochází z bývalé soukromé hvězdárny Františka Fischera v Podolí.\n\nHvězdárna slouží jak k odborným pozorováním, tak široké veřejnosti, které nabízí bohatý program zahrnující nejen různé astronomické, přírodovědné nebo cestopisné přednášky, ale také filmové večery a pozorování noční oblohy a Slunce.\n\n\n"}
{"id": "1261485", "url": "https://cs.wikipedia.org/wiki?curid=1261485", "title": "Nejvyšší štolba", "text": "Nejvyšší štolba\n\nNejvyšší štolba (případně štolmistr nebo podkoní, německy \"Oberststallmeister\") byl dvorský úřad, který byl zodpovědný za královskou (císařskou) konírnu a vše, co s ním souviselo. Měl tedy na starost koně, sedla, postroje, nosítka a povozy (kočáry). K tomu náležel také dohled nad zásobami sena a dalšího krmiva. Pod sebou měl velký počet služebníků, kteří mimo jiné zajišťovali krmivo a píci, jiní měli na starost kočáry a nosítka. K nim se řadili kováři a zvěrolékaři a další. Úřad zastávali příslušníci starých šlechtických rodů. \n\nPodle dvorského nařízení (\"Hofordnung\") vydaného Ferdinandem I. (římským králem 1531–1564, od roku 1556 císařem) v roce 1538 byl nejvyšší štolba u císařského dvora (\"k. u. k. Oberststallmeister\") čtvrtým nejdůležitějším a nejvlivnějším dvorským úřadem po nejvyšším hofmistru, nejvyšším komoří a nejvyšším dvorském maršálkovi. Byl zodpovědný za image dvora na veřejnosti, proto do jeho kompetence spadaly hřebčíny, stáje, jízdárny, vozový park a veškerý personál pracující na veřejnosti. Musel mít přehled o počtech, původu a kvalitě koní a dohlížel na zbrojnici a pážata. Když císař usedal na koně, směl mu pomáhat pouze nejvyšší štolba. Když se císař vydal na cesty, přebíral nejvyšší štolba pravomoc nejvyššího komořího.\n\nÚřad nejvyššího císařského štolmistra (\"kaiserlicher Oberststallmeister\") zastávali:\n\nNejvyšší štolba císařovny byl v hierarchii mužských služebníků po nejvyšším hofmistrovi nejdůležitějším úřadem na dvoře císařovny. Dohlížel nejen na koně a stáje, ale také dopravní prostředky včetně lodí, dále měl na starosti agendu cestování a transferů. Panovnici při cestách doprovázel a zajišťoval hladký průběh přesunu. \n\n\nV roce 1662 udělil císař Leopold I. (1657–1705) post dědičného nejvyššího štolby v Kraňsku rodu Lambergů.\n\n\nÚřad byl dědičný v rukou Windischgrätzů.\n\n\n"}
{"id": "1261486", "url": "https://cs.wikipedia.org/wiki?curid=1261486", "title": "Eurovision Song Contest 2017", "text": "Eurovision Song Contest 2017\n\nEurovision Song Contest 2017 byl 62. ročník hudební soutěže Eurovision Song Contest. Odehrával se v Mezinárodním výstavním centru v ukrajinském hlavním městě Kyjevě, a to po vítězství ukrajinské zpěvačky Džamaly s písní „1944“ v předchozím ročníku soutěže. Ukrajina hostila Eurovision Song Contest již v roce 2005, dále se zde konaly v letech 2009 a 2013 juniorské ročníky Junior Eurovision Song Contest. Dva semifinálové večery tohoto ročníku soutěže se konaly 9. a 11. května, finále pak 13. května 2017.\n\nSoutěže se zúčastnilo 42 zemí včetně Portugalska a Rumunska, které v předchozím ročníku nesoutěžily. Oproti němu se z finančních důvodů nezúčastnila Bosna a Hercegovina. Původně se také mělo účastnit Rusko, nakonec se tak ale kvůli politickým sporům mezi Ruskem a Ukrajinou nestalo.\n\nČesko reprezentovala zpěvačka Martina Bárta se skladbou „My Turn“, nepostoupila však do finále. Celkovým vítězem se stal portugalský zpěvák Salvador Sobral s písní „Amar Pelos Dois“ zpívanou ve svém rodném jazyce, historicky poprvé tak v soutěži uspěla jeho země.\n\nV prvním a druhém semifinále se představilo 18 zemí. Finále se automaticky účastní tzv. „Velká pětka“ složená ze zemí, které na soutěž nejvíce finančně přispívají (Francie, Itálie, Německo, Španělsko a Velká Británie), doplněná o vítěze minulého ročníku, tedy Ukrajinu.\n\nV prvním semifinále odevzdaly své hlasy Itálie, Španělsko a Velká Británie. Zvýrazněni jsou účinkující, kteří postoupili do finále:\n\nVe druhém semifinále odevzdaly své hlasy Francie, Německo a Ukrajina. Zvýrazněni jsou účinkující, kteří postoupili do finále:\n\n"}
{"id": "1261487", "url": "https://cs.wikipedia.org/wiki?curid=1261487", "title": "Zlámaný potok", "text": "Zlámaný potok\n\nNázev Zlámaný potok má více vodních toků:\n\n"}
{"id": "1261488", "url": "https://cs.wikipedia.org/wiki?curid=1261488", "title": "Justin Rose", "text": "Justin Rose\n\nJustin Peter Rose, MBE (* 30. června 1980 Johannesburg) je anglický profesionální golfista. Je jedním z pěti golfistů historie, kteří dokázali vyhrát oficiální turnaj na všech šesti kontinentech. Ve světovém žebříčku je v lednu 2019 na 1. místě.\n\nNarodil se v Jižní Africe anglickým rodičům, v Anglii žije od svých pěti let. Začínal v Tylney Park Golf Clubu, v šestnácti letech vyhrál St Andrews Links Trophy a v sedmnácti se poprvé zúčastnil The Open Championship a překvapil čtvrtým místem, poté se stal profesionálem. Od roku 1999 soutěžil v PGA European Tour a od roku 2003 v PGA Tour. Vyhrál v dosavadní kariéře sedm turnajů PGA Tour, největším úspěchem bylo US Open v roce 2013, kde byl prvním anglickým vítězem od roku 1970. Čtyřikrát reprezentoval Evropu v Ryder Cupu, v letech 2012 a 2014 byl členem vítězného týmu.\n\nV roce 2016 vyhrál turnaj na olympiádě, který se konal po 112 letech. O svém vítězství rozhodl v závěrečném kole, kde zahrál šestnáct úderů pod par. Za tento úspěch obdržel v prosinci 2016 Řád britského impéria.\n\n"}
{"id": "1261506", "url": "https://cs.wikipedia.org/wiki?curid=1261506", "title": "Cornštejn (přírodní rezervace)", "text": "Cornštejn (přírodní rezervace)\n\nCornštejn je přírodní rezervace v okrese Znojmo vyhlášená 23. ledna 2014 Krajským úřadem Jihomoravského kraje na břehu Vranovské přehrady poblíž hradu Cornštejn v katastrálním území obce Bítov. Má rozlohu cca 16 hektarů a nachází se v srdci evropsky významné lokality Údolí Dyje.\n\nPředmětem ochrany je jak samotné cenné stanoviště, tak v něm se vyskytující chráněné druhy rostlin a živočichů. V rezervaci se vyskytují cenné hercynské dubohabřiny, perialpidské bazifilní teplomilné doubravy, suťové lesy, štěrbinová vegetace silikátových skal a drolin, pohyblivé sutě silikátových hornin, skalní vegetace s kostřavou sivou a acidofilní vegetace efemér a sukulentů bez převahy netřesku výběžkatého. Z rostlin se vyskytuje ohrožený oměj vlčí mor, na lokalitě žijí i vzácné druhy hmyzu – jasoň dymnivkový, roháč obecný a tesařík obrovský. Ve skalních stěnách Cornštejna hnízdí rorýs obecný.\n"}
{"id": "1261520", "url": "https://cs.wikipedia.org/wiki?curid=1261520", "title": "Robert Bryndza", "text": "Robert Bryndza\n\nRobert Bryndza (* 1979, Lowestoft) je současný britský spisovatel a scenárista žijící na Slovensku.\n\nRobert Bryndza se narodil v roce 1979 ve městě Lowestoft ve Velké Británii. Je známý jako autor detektivek, ovšem v jeho činnosti lze najít i sérii romantických komedií.\n\nRobert začal psát ve svých 13 letech, kdy mu rodiče k Vánocům koupili psací stroj. Vystudoval ale herectví na Guilford School of Acting v Londýně, ve kterém ale později nenašel uplatnění, a tak si vyzkoušel napsat divadelní hru s názvem \"Branko & Branka\". Jelikož v roce 2007 uspěla na divadelním festivalu v Edinburghu, rozhodl se psaní věnovat profesionálně. Než se mu ale podařilo se svými díly prorazit, působil jako herec v Los Angeles, kde poznal svého současného manžela Jána, který tam pracoval jako vizážista u filmu.\n\nPrvní autorovou kniha \"E-maily Coco Pinchardové\" vyšla v roce 2013 a jedná se o romantickou komedii, která měla ještě další čtyři pokračování. Se svým manželem napsal satiru na život v Hollywoodu, kterou pojmenoval \"Mrcha Hollywood\". V tomto díle čerpali ze svých zážitků z pobytu v tomto místě, zejména ze svých pracovních pozic herce a vizážisty. Později, znovu sám, sepsal ještě jeden romantický román \"Ten pravý a ta pravá\".\n\nPřestože se svými díly s romantickým nádechem dostal do povědomí čtenářů, jeho snem bylo vydat thriller s hlavní postavou detektiva šéfinspektora Eriky Fosterové. To se podařilo v roce 2016, kdy vyšel první titul \"Dívka v ledu\". Toho se za dva roky prodaly více než 2 miliony výtisků a mimo jiné byl označen jako The Wall Street Journal nebo USA Today bestseller a práva byla prodána do dvaceti devíti jazyků. I pokračování Noční lov, Temné hlubiny, Do posledního dechu, Chladnokrevně a Smrtící tajnosti se drží na předních příčkách prodávaných knih. V těchto dílech autor často čerpá ze svých zkušeností. Například příběh knihy \"Noční lov\" je inspirován skutečností a odehrává se v místech Londýna, ve kterých autor žil přes deset let. Zajímavostí pak je, že hlavní postava sice žije ve Velké Británii, ale má slovenské kořeny. Detektivky Roberta Bryndzy vydává v češtině nakladatelství Grada Publishing, a.s. pod značkou Cosmopolis.\n\nPrvní díl série s inspektorkou Erikou Fosterovou vyšel v roce 2016 pod názvem \"Dívka v ledu\". Poté, co byla kniha veřejností kladně přijata, následovaly v rychlém tempu další detektivní příběhy, a to \"Noční lov\", \"Temné hlubiny\", \"Do posledního dechu\" a \"Chladnokrevně\". Zatím poslední knihou v sérii jsou \"Smrtící tajnosti\".\n\nAutorova prvotina z roku 2013 nese název \"E-maily Coco Pinchardové\". Celkem bylo v této sérii vydáno 5 knih, dvě z nich byly přeloženy do slovenštiny.\n\nSérie případů policistky Kate Marshallové, ženy s pohnutým osudem a silným smyslem pro spravedlnost, která se jako vyšetřovatelka poprvé představila v knize \"Kanibal z Nine Elms\".\n\nSpolečně se svým mužem vydal v roce 2012 knihu \"Mrcha Hollywood\". V roce 2015 vyšel román \"Ten pravý a ta levá\".\n\n"}
{"id": "1261523", "url": "https://cs.wikipedia.org/wiki?curid=1261523", "title": "Ordain Women", "text": "Ordain Women\n\nOrdain Women je celosvětová náboženská organizace prosazující právo žen na svěcení ke kněžství. Soustředí se především na Církev Ježíše Krista Svatých Posledních dnů, která odmítá právo žen ke kněžství. Vedoucí a zakladatelka projektu Ordain Women Kate Kelly byla za svou aktivitu exkomunikována z výše zmíněné církve.\n\nOrdain Women byla založena 17. března 2013 právničkou a mormonkou Kate Kelly, která prezentovala program této organizace jako \"boj proti patriarchální nadvládě v náboženských organizacích\". V dubnu a říjnu 2013 vedla během konání mormonské Generální konference protest, při němž se několik stovek žen pokusilo dostat na setkání kněžstva, ale nebyly kvůli svému pohlaví vpuštěny do konferenční budovy (vstup byl povolen pouze mužům, ačkoliv muži mají vstup na setkání ženských církevních organizací povolen).\n\nZakladatel mormonismu, Joseph Smith, učil své věřící o tom, jak ženy získají požehnání a dary kněžství k tomu, aby mohly léčit a vyhánět zlé duchy. Spolu s tím Joseph Smith vysvěcoval prezidenty a rádkyně ženských církevních sdružení, aby \"předsedaly církvi\" a učil, že ženám mají být dány úřady kněžství podle potřeby, jako například jáhen, učitel atd. Na setkáních Pomocného sdružení (ženská organizace v církvi - opak kněžského kvóra, které je pro muže) schválil, aby ženy pomocí vkládání rukou na nemocné léčily.\n\nJeden ze Smithových spolu-vedoucích církve, Sidney Rigdon, tvrdil, že první ženou, která byla vysvěcena ke kněžství v moderní dispensaci, byla Josephova manželka Emma. Existuj záznamy o dalších ženách, které byly přijaty do Kvóra nositelů kněžství.\n\nV historických záznamech CJKSPD a Kristovy komunity je mnoho citací o ženském kněžství.\n\n\n\nJoseph Smith učil, že Pomocné sdružení má \"fungovat podle starověkého řádu kněžství\" a že se Pomocné sdružení stane \"královstvím nositelů kněžství jako za dnů Enocha a dnů apoštola Pavla\". Spolu s proroctvím předal Pomocnému sdružení kněžské klíče Království, aby mohly spolu se sdružením mužů \"odhalovat každou falešnost\" ve věcech víry.\nVedoucí Církve Ježíše Krista Svatých Posledních dnů odmítli snahy žen ovlivnit pravidla fungování církve a snahu skupiny Ordain Women ovlivnit názory církevních vedoucích.\n\nVedoucí celého projektu Kate Kelly byla v nepřítomnosti exkomunikována 22. června 2014 na církevním disciplinárním řízení. Oficiálním důvodem bylo, že \"\"veřejně, opakovaně a svévolně jednala a mluvila v protikladu s rozhodnutími vedoucích církve, ačkoliv byla instruována, aby tak nečinila\"\".\n\nČlenové církve, kteří veřejně podporují skupinu Ordain Women, ztrácejí nárok na vstup do chrámu, účast na svátosti večeře Páně a jsou navrženi na disciplinární řízení ohledně jejich členství v církvi.\n\nKristova komunita se osamostatnila 30 let po původním založení mormonské církve. Byla založena synem Josepha Smithe a její vedoucí ve 20. století zavedli vysvěcování žen ke kněžství. Zjevení o této skutečnosti se nachází v Nauce a smlouvách pod číslem 156.\n\nOrganizace Ordain Women na svých webových stránkách nabízí možnost zveřejnit vlastní svědectví o pravdivosti mormonismu a přesvědčení, že ženy mají právo na kněžství. V současné době se na zmíněné stránce nachází několik stovek profilů. Majitelům těchto profilů hrozí disciplinární řízení a exkomunikace z církve.\n\n"}
{"id": "1261530", "url": "https://cs.wikipedia.org/wiki?curid=1261530", "title": "Hubert Orłowski", "text": "Hubert Orłowski\n\nHubert Orłowski (* 22. května 1937, Podlejki, Varmijsko-mazurské vojvodství) je polský germanista, řádný profesor Univerzity Adama Mickiewicze v Poznani.\n\nNarodil se v roce 1937 v tehdejší polské Varmii. V roce 1961 ukončil studium germanistiky na univerzitě v Poznani. V 70. letech 20. století pobýval několik let jako stipendista v Německu. V roce 1977 byl na svojí alma mater jmenován řádným profesorem. V 80. letech 20. století pak působil jako hostující profesor na univerzitě v německém Kielu, nebo rakouském Štýrském Hradci.\n\n"}
{"id": "1261534", "url": "https://cs.wikipedia.org/wiki?curid=1261534", "title": "3. slovenská fotbalová liga 1996/97", "text": "3. slovenská fotbalová liga 1996/97\n\nV soubojích 4. ročníku 3. slovenské fotbalové ligy 1996/97 (3. nejvyšší soutěž) se utkalo 16 týmů po čtyřech skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1261536", "url": "https://cs.wikipedia.org/wiki?curid=1261536", "title": "Prase celebeské", "text": "Prase celebeské\n\nPrase celebeské (\"Sus celebensis\"), také vepř celebeský je druh prasete obývající ostrov Sulawesi. Mezinárodní svaz ochrany přírody jej hodnotí jako téměř ohrožený druh.\nPrase celebeské popsali Salomon Müller a Hermann Schlegel roku 1843 a jeho druhové jméno poukazuje na oblast výskytu. Patří do čeledi prasatovití (Suidae) a rod prase (\"Sus\"). Jsou známy celkem tři poddruhy, rovněž nesoucí své jméno podle ostrovů: \"Sus celebensis celebensis\", \"Sus celebensis floresianus\" (prase celebeské floreské) a \"Sus celebensis timoriensis\" (prase timorské). Podobně jako všechny asijská prasata má 38 chromozomů, na rozdíl od prasete divokého (\"Sus scrofa\") či prasete sundského (\"Sus verrucosus\") se však odlišují v chromozomech Y.\nPrase celebeské je druhem orientální a australské oblasti, obývá Indonésii, hlavně ostrov Sulawesi (Celebes), kde široce žije ve východní a jihovýchodní části ostrova. Vzácně se vyskytuje rovněž na jihu a severovýchodě Celebesu a osídlilo i přilehlé ostrovy. Na řadu míst, včetně ostrova Flores či Timor, byl dovezen a mnohdy se zde kříží s divokými prasaty nebo zde žijí domestikované formy (ostrovy Roti, Savur). Hustota populace se mezi různými lokalitami značně liší.\n\nPrase celebeské lze najít v mnoha přirozených prostředích, od tropických lesů až po oblasti obdělávané zemědělstvím. Přestože dávají přednost nížinám a nad 1 500 m n. m. se nevyskytují hojně, mohou žít až do nadmořské výšky 2 300 m. Druh je méně hojný než babirusa (\"Babyrousa\").\n\nPrase celebeské je středně velký druh prasete dosahující větší velikosti než jeho fosilní předkové z ostrova. Jednotlivé populace se od sebe odlišují. Prase měří 80 až 130 cm na délku, 60 až 70 cm na výšku (u samců) a hmotnost se pohybuje mezi 40 až 70 kg, přičemž samci jsou větší než samice. Druh má krátké končetiny a kulatá záda. Rypák je krátký, oběma pohlavím rostou na obličeji tři páry bradavic, mnohem výraznější jsou ale u samců. Největší bradavice rostou v preorbitální oblasti, jejich plný vývin však trvá až osm let. Uši jsou malé. Zbarvení je tmavé s krémově zbarveným břichem, ale mohou se vyskytovat rovněž jedinci červenohnědí. Na hlavě roste prasatům chomáč srsti černé barvy, který nadále pokračuje přes hřbet. Druh může být zaměněn s babirusou, které však roste řidší srst a samci vlastní velké zuby vyčnívající z tlamy či světlejším prasetem visajanským (\"Sus cebifrons\"), jenž však nemá bradavice vyvinuté jako prase celebeské.\n\nMláďata jsou posázeny pruhy, jež zmizí za šest měsíců.\n\nPodle studie prasat ze severního Celebesu z roku 1996 tvoří prasata skupiny od jedné do šesti jedinců, složení skupin není známo. Jsou to pravděpodobně společenská zvířata, velikost teritoria nebyla zjištěna, ale odhaduje se na 500 až 1000 ha u samic a 1000 až 2000 ha u samců. Komunikace u tohoto druhu nebyla studována. Druh je všežravý, požírá jak rostlinnou potravu, jako jsou kořeny či padlé ovoce, tak maso, například mršiny. Vyhledává ji převážně v časných ranních hodinách a večer, celkově nejaktivnější je od 6 do 11 hodin dopoledne a od 14 do 18 hodin odpoledne. Poledne tráví zavrtané v bahně. Na rozdíl od většiny druhů prasat je tento druh denní, avšak v oblastech narušovaných lidmi může být aktivní v noci.\n\nO rozmnožování prasete celebeského není známo dostatečné množství informací, podobně jako všechna ostatní prasata však budou polygamní. Pářit se mohou prasata celebeská po celý rok, nejčastěji pravděpodobně v únoru. Samice do zálehu o délce okolo dvou metrů, který vystele vegetací, porodí po asi 16 až 20 týdenní březosti dvě až osm mláďat, která lze pozorovat od dubna do května. Délka života ve volné přírodě nebyla zdokumentována a prase mimo hybridů nebylo chováno ani v zajetí, na základě ostatních prasat je proto odhadnuta na deset let.\n\nMimo člověka tento druh loví krajta mřížkovaná (\"Python reticulates\").\n\nKvůli ztrátě přirozeného prostředí, která je způsobena odlesňováním a rozrůstající se lidskou populací, je populace prasat celebeských hodnocena jako klesající. Dalším nebezpečím je lov probíhající zřejmě i přes výskyt v rezervacích, protože maso těchto prasat je draze prodáváno. Podle krátkých průzkumů na severovýchodě Sulawesi místní řezníci každý týden zpracovávali 2 až 20 divokých prasat, nakupovali je živé od komerčních lovců a podle potřeby je poráželi. Možným nebezpečím je také malá genetická rozmanitost.\n\nMezinárodní svaz ochrany přírody považuje prase celebeské za téměř ohrožený druh a vyskytuje se v řadě chráněných oblastí. Pro ochranu druhů na ostrově byla založena organizace A Wildlife Crimes Unit Program, avšak bez větších úspěchů.\n\n"}
{"id": "1261537", "url": "https://cs.wikipedia.org/wiki?curid=1261537", "title": "Montoya", "text": "Montoya\n\nPříjmení Montoya nosí více významných osobností:\n\n"}
{"id": "1261538", "url": "https://cs.wikipedia.org/wiki?curid=1261538", "title": "Móži", "text": "Móži\n\nPříjmení Móži nosí více významných osobností:\n\n"}
{"id": "1261544", "url": "https://cs.wikipedia.org/wiki?curid=1261544", "title": "Alservorstadt", "text": "Alservorstadt\n\nAlsevorstad (volně lze přeložit jako \"předměstí Alseru\") je část Vídně, která leží v 9. okrsku (Alsergrund). Tato část byla pojmenována po řece Als, jejíž koryto vede v podzemí této městské části. Do roku 1850 se jednalo o samostatnou obec.\n\nV této městské části se nachází např. novogotický Votivní kostel, Josephinum, Strudlhofstiege nebo zachovalé průčelí kostela na Schwarzspanierstrasse. Na této ulici se také nachází dům, ve kterém zemřel Beethoven.\n"}
{"id": "1261547", "url": "https://cs.wikipedia.org/wiki?curid=1261547", "title": "Traoré", "text": "Traoré\n\nPříjmení Traoré nosí více významných osobností:\n\n"}
{"id": "1261548", "url": "https://cs.wikipedia.org/wiki?curid=1261548", "title": "Pico Almanzor", "text": "Pico Almanzor\n\nPico Almanzor nebo Plaza del Moro Almanzor je žulová hora ve Španělsku. Měří 2592 m a je nejvyšším vrcholem provincie Ávila i Kastilského pohoří. Patří mezi ultraprominentní vrcholy. \n\nHora se nachází v horském pásmu Sierra de Gredos v jižní části Kastilie a Leónu, 100 km západně od Madridu. Jmenuje se podle maurského vojevůdce z 10. století Almanzora (al-Mansúr ibn Abi Amir). Vrchol byl poprvé zdolán v roce 1899, roku 1903 se uskutečnil první zimní výstup. V roce 1960 byl na vrcholu vztyčen kovový kříž. Výpravy na Pico Almanzor vyrážejí z městečka Candeleda a procházejí okolo jezera Laguna Grande de Gredos. Výstup na horu má druhý stupeň obtížnosti podle Mezinárodní horolezecké federace.\n\n\n"}
{"id": "1261549", "url": "https://cs.wikipedia.org/wiki?curid=1261549", "title": "Benoist", "text": "Benoist\n\nPříjmení Benoist nosí více významných osobností:\n\n"}
{"id": "1261552", "url": "https://cs.wikipedia.org/wiki?curid=1261552", "title": "Alajuela (rozcestník)", "text": "Alajuela (rozcestník)\n\nAlajuela může být:\n\n"}
{"id": "1261553", "url": "https://cs.wikipedia.org/wiki?curid=1261553", "title": "Vladař (titul)", "text": "Vladař (titul)\n\nVladař (německy \"Regierer\") byl specificky a výlučně český titul nejvyšší zemské šlechty, který označoval správce nedělitelného majetku v rámci rodu. Tomuto správci, jenž byl zároveň hlavou rodiny, ostatní členové rodu podléhali. Protože byl titul vladaře panovníkem potvrzován jen velmi zřídka a vždy pouze nejvýznamnějším knížecím, hraběcím a panským rodům, představoval zároveň nesmírně prestižní ocenění, které v českých poměrech dávala svému nositeli prakticky knížecí důstojnost.\n\nČeská středověká a předbělohorská šlechta se oproti šlechtě západoevropské vyznačovala tím, že neznala princip dědické primogenitury, který byl v rozporu se zemským právem. Všichni synové proto dědili otcův majetek vždy rovným dílem, což mělo často za následek úplného rozdrobení a zánik velkých rodových majetků během jedné či dvou generací. Ve snaze tomu zabránit se ujala instituce tzv. nedílu, tedy společné správy majetku všemi mužskými členy rodu. Nedíly ale neměly ochranu ze strany zemského práva a každý nedílový vlastník mohl rodinu požádat o vyplacení či udělení svých pozemků. K tomu ostatně nezřídka docházelo, pokud mezi spoluvlastníky nepanovala shoda. Předbělohorské české země znaly jen jedinou obdobu pobělohorského fideikomisu, a to institut vladařství, přes sto let ovšem držený výlučně v rukách hlavy rodu Rožmberků. Vladařství znamenalo, že vladař byl správcem rodinného majetku, z nějž jednotlivým členům rodiny vyplácel rentu a sám nemohl s majetkem nakládat svévolně. Vladařství se také dědilo v primogenituře, novým vladařem se tedy stával vždy prvorozený dospělý syn předchozího vladaře, příp. existovaly právní nástroje pro výběr vladaře, pokud by předchozí podmínka nemohla být splněna (pokud např. vladař zemřel bezdětný, dědil hodnost bratr či synovec apod.). Pozdější fideikomisy fungovaly na podobném principu, ovšem nenavazovaly na vladařství, nýbrž šlo o import západoevropského práva. Fideikomisy byly navíc chráněny přímo panovníkem. V předbělohorských Čechách byl institut vladařství oproti fideikomisům záležitostí spíše křehkou. Na rožmberském dominiu, dlouho jediném českém vladařství došlo např. roku 1519 k rozdělení majetku formálnímu vladařství navzdory. Opětovné spojení dominia se zdařilo především díky postupnému vymírání jednotlivých bratrů.\n\nHodnost vladaře dávala svému nositeli také mimořádné postavení v rámci českého panstva. Hlava rožmberského rodu, která se tak titulovala od roku 1418, tedy od časů Oldřicha II. Za vladařství Voka II. v roce 1493 získali Rožmberkové tento titul oficiálně a rožmberské vladařství dostalo platnost zemského zákona. Titul vladaře od té doby dával hlavě rožmberského rodu přednost nejen v rámci rodu, ale před všemi českými panskými rody. Dokladem toho byla i knížecí titulatura: Vysoce urozený (německy \"Hoch- und Wohlgeboren\"), zatímco čeští páni byli pouze Urození (\"Wohlgeboren\"). Rožmberkové si žárlivě střežili své postavení, což se projevilo především ve sporu o postavení Viléma z Rožmberka s Jindřichem IV. z Plavna, který se snažil získat přednost v českém panském stavu z titulu purkrabího míšeňského, k němuž se vázal i titul říšského knížete. Výlučnost vladařství vymírajících Rožmberků však byla porušena již v roce 1608, když titul vladaře svého domu získal Karel z Lichtenštejna spolu s knížecím titulem. Přesto se však prestiž titulu vladaře udržela i po Bílé hoře, kdy několik českých aristokratů získalo titul knížete a čestný predikát \"Vysoce urozený\" byl za zásluhy udílen i bez vladařství během celého 17. století hrabatům a pánům (říšská hrabata ho nakonec měla od roku 1715 udělen paušálně). Prestiž vladařství ukazuje příklad Viléma Slavaty, který se prezentoval jako dědic odkazu Rožmberků a titul si nechal Ferdinandem II. udělit, ačkoli \"Vysoce urozený\" a nadto hrabě, byl již od roku 1621. \n\n\nRakouský genealog Karl Friedrich von Frank zmiňuje také titul \"Vladař Domu mikulovského\", který údajně byl udělen r. 1624 spolu s knížecím titulem Františkovi, kardinálu z Ditrichštejna a vázán na mikulovské panství. Dostupná česká literatura ovšem takové vladařství nezaznamenává a navíc uvádí, že Ditrichštejn nechal v roce 1634 zřídit v Mikulově majorátní fideikomis, což by jako vladař již učinit nemusel.\n\nZvláštností českých vladařství je skutečnost, že ač se jedná o specificky českou hodnost, nebyly všechny vladařské diplomy vydány v české dvorské kanceláři a tedy z pravomoci českého krále. Obě vladařství Martiniců, vladařství Albrechta z Valdštejna, Lobkoviců i nejisté vladařství Ditrichštejnů vydala říšská dvorská kancelář a de iure tak jde o tituly Svaté říše římské. Vladařství Lichtenštejnů ztvrdil výnos osobní kanceláře Matyáše Habsburského, který v dané době byl nezpochybnitelným panovníkem toliko v obojích Rakousích a na Moravě. Pouze vladařství Rožmberků, Slavatů a Černínů, které bylo ostatně postupně přenášeno z jednoho rodu na druhý, vždy vystavila kancelář z působností pro země Koruny české.\n"}
{"id": "1261554", "url": "https://cs.wikipedia.org/wiki?curid=1261554", "title": "Bastien", "text": "Bastien\n\nPříjmení Bastien nosí více významných osobností:\n\n\n"}
{"id": "1261556", "url": "https://cs.wikipedia.org/wiki?curid=1261556", "title": "Zdeněk Beneš", "text": "Zdeněk Beneš\n\nZdeněk Beneš (* 5. září 1952, Chomutov) je český historik.\n\nZdeněk Beneš letech 1967–1971 se vyučil tiskařem, v roce 1972 složil maturitní zkoušku. Mezi léty 1974–1979 vystudoval filozofii a historii na Filozofické fakultě Univerzity Karlovy v Praze. V roce 1980 složil rigorózní zkoušku, v roce 1988 získal titul kandidáta věd, v roce 1994 se habiloval a v roce 2002 byl jmenován profesorem českých dějin.\n\nV současnosti pracuje na Filozofické fakultě Univerzity Karlovy. Je členem Česko-německé komise historiků.\n"}
{"id": "1261557", "url": "https://cs.wikipedia.org/wiki?curid=1261557", "title": "Craig", "text": "Craig\n\nPříjmení Craig nosí více významných osobností:\n\n"}
{"id": "1261560", "url": "https://cs.wikipedia.org/wiki?curid=1261560", "title": "Hacker (příjmení)", "text": "Hacker (příjmení)\n\nPříjmení Hacker nosí více významných osobností:\n\n"}
{"id": "1261562", "url": "https://cs.wikipedia.org/wiki?curid=1261562", "title": "Harper (příjmení)", "text": "Harper (příjmení)\n\nPříjmení Harper nosí více významných osobností:\n\n"}
{"id": "1261563", "url": "https://cs.wikipedia.org/wiki?curid=1261563", "title": "Heeger", "text": "Heeger\n\nPříjmení Heeger nosí více významných osobností:\n\n\n"}
{"id": "1261564", "url": "https://cs.wikipedia.org/wiki?curid=1261564", "title": "Hokejové divize 1945/1946", "text": "Hokejové divize 1945/1946\n\nČeskoslovenské divize ledního hokeje 1945/1946 byla druhou nejvyšší hokejovou soutěží na území Československa.\n\nSoutěž se skládala ze 6 skupin po 6 účastnících. Ve skupinách se všech 6 klubů utkalo každý s každým (celkem 5 kol). Vítězové jednotlivých skupin se následně utkaly v kvalifikaci o postup do Státní ligy.\n\nTabulka nezjištěna, vítězem se stal TŠKNB Bratislava\n\n\n\nTýmy SK Horácká Slavia Třebíč a SK Libeň postoupily do Státní ligy\n\n"}
{"id": "1261565", "url": "https://cs.wikipedia.org/wiki?curid=1261565", "title": "Lerner", "text": "Lerner\n\nPříjmení Lerner nosí více významných osobností:\n\n"}
{"id": "1261566", "url": "https://cs.wikipedia.org/wiki?curid=1261566", "title": "Umberto D.", "text": "Umberto D.\n\nUmberto D. je italský film z roku 1952 režiséra Vittoria De Sicy. V roce 1955 obdržel spolu s francouzským filmem \"Ďábelské ženy\" Henriho-Georgese Clouzota New York Film Critics Circle Award v kategorii zahraničních filmů. Cesare Zavattini byl v roce 1957 nominován na Oscara za nejlepší scénář. Film byl také zařazen na seznam Sto italských filmů, které si zaslouží zachránit, sestavený na Benátském filmovém festivalu 2008 a na seznam stovky nejlepších filmů historie podle časopisu \"Time\". Ingmar Bergman ho označil za svůj oblíbený film.\n\nFilm je natočen v duchu neorealismu, s využitím reálného prostředí a neherců (představitel hlavní role Carlo Battisti byl profesor lingvistiky). Jednoduchý příběh poukazuje na tíživou situaci penzistů v poválečné Itálii: Hlavní hrdina Umberto Domenico Ferrari je bývalý státní úředník, kterému důchod nestačí na zaplacení nájmu. Jeho situace je natolik bezvýchodná, že začne uvažovat o sebevraždě, při životě ho však drží přátelství k mladé služce a k psovi Flikovi.\n\nV roce 2008 natočil Francis Huster novodobý remake Umberta D., nazvaný \"Muž a jeho pes\", hlavní roli hrál Jean-Paul Belmondo.\n\n\n"}
{"id": "1261567", "url": "https://cs.wikipedia.org/wiki?curid=1261567", "title": "Kay (příjmení)", "text": "Kay (příjmení)\n\nPříjmení Kay nosí více významných osobností:\n\n\n"}
{"id": "1261569", "url": "https://cs.wikipedia.org/wiki?curid=1261569", "title": "Ben Roethlisberger", "text": "Ben Roethlisberger\n\nBen Roethlisberger (* 2. října 1982 Lima, Ohio, Spojené státy americké), často přezdívaný Big Ben, je profesionální hráč amerického fotbalu nastupující na pozici quarterbacka za tým Pittsburgh Steelers. Začínal na Miami University, byl draftován v roce 2004 týmem Pittsburgh Steelers v National Football League. Byl vybrán v 11 kole draftu.\n"}
{"id": "1261570", "url": "https://cs.wikipedia.org/wiki?curid=1261570", "title": "Kay (rozcestník)", "text": "Kay (rozcestník)\n\nKay může být:\n\n\n"}
{"id": "1261572", "url": "https://cs.wikipedia.org/wiki?curid=1261572", "title": "Kaye", "text": "Kaye\n\nPříjmení Kaye nosí více významných osobností:\n\n"}
{"id": "1261574", "url": "https://cs.wikipedia.org/wiki?curid=1261574", "title": "Llwyd", "text": "Llwyd\n\nPříjmení Llwyd nosí více významných osobností:\n\n\n"}
{"id": "1261575", "url": "https://cs.wikipedia.org/wiki?curid=1261575", "title": "Shearer", "text": "Shearer\n\nPříjmení Shearer nosí více významných osobností:\n\n"}
{"id": "1261576", "url": "https://cs.wikipedia.org/wiki?curid=1261576", "title": "Watts", "text": "Watts\n\nWatts může označovat:\n\n\n\n"}
{"id": "1261577", "url": "https://cs.wikipedia.org/wiki?curid=1261577", "title": "Katherine Pancolová", "text": "Katherine Pancolová\n\nKatherine Pancolová (* 22. října 1954 Casablanca) je spisovatelka žijící ve Francii.\n\nKatherine Pancolová se narodila se v Maroku, ale později se s rodiči odstěhovala do Francie. Zde po maturitě vystudovala literaturu, pracovala jako učitelka latiny a francouzštiny, a poté se začala zabývat žurnalistikou (pracovala pro Paris-Match a Cosmopolitan). Hodně cestovala, natáčela rozhovory se známými politickými osobnostmi i filmovými hvězdami.\n\nV roce 2007 obdržela ocenění Nejlepší autor 2007 nakladatelství Gorodets Publishing v Moskvě. Její romány se zaměřují na osudy obyčejných lidí, často inspirované vlastním životem autorčiným.\n\nPo svém prvním úspěšném románu \"Nejprve já\" (1979) se přestěhovala do New Yorku, kde se rozhodla studovat scenáristiku a tvůrčí psaní na Columbia University. Z tohoto období pochází tituly \"Barbarka\" (1981), \"Tak třeba\" \"Scarlette\" (1985) a \"Krutí muži neběhají po ulicích\" (1990). Zážitky z cest se promítly do románové trilogie o Joséphine Cortèsové a jejích dvou dcerách Hortense a Zoe. Do češtiny byl prozatím přeložen první svazek, \"Žluté oči krokodýlů\". Další dva díly \"Pomalý tanec želv\" a \"V pondělí jsou veverky v Central Parku smutné\" zatím v českém znění nejsou dostupné.\n\nJe autorkou biografie \"Tvář za obrazem. Jackie Kennedyová 1929–1994\" (1999), kterou v překladu Terezy Horvátové vydala Mladá fronta.\n"}
{"id": "1261578", "url": "https://cs.wikipedia.org/wiki?curid=1261578", "title": "Blanchard", "text": "Blanchard\n\nPříjmení Blanchard [\"blašár\"]nosí více významných osobností:\n\n"}
{"id": "1261579", "url": "https://cs.wikipedia.org/wiki?curid=1261579", "title": "Clément-Bayard", "text": "Clément-Bayard\n\nSA des Établissements Clément-Bayard byl francouzský výrobce automobilů. Společnost se ale zabývala i výrobou letadel a vzducholodí. Firma Clément-Bayard patří mezi francouzské průkopníky ve výrobě leteckých motorů a vzducholodí, první let jejího letadla se uskutečnil v roce 1908. Clément-Bayard také jako první na větě vyráběl letadla sériově.\n\nSpolečnost vznikla v roce 1903 v Levallois-Perret jako nástupce firmy Clément & Cie. Jméno Bayard, které přidal i ke svému jménu, zvolil zakladatel Adolphe Clément po smrti svého syna Alberta na počest rytíře Pierre Terrail de Bayarda, který v roce 1521 zachránil město Mézières při obléhání říšskými vojsky Karla V. Socha tohoto rytíře stála přímo před továrnou v Mézières a byla také zapracována do loga firmy. V roce 1908 začala firma \"Astra Clément-Bayard\" vyrábět vzducholodě v nové továrně v La Motte-Breuil. \n\nNa začátku roku 1914 Adolphe Clément-Bayard firmu opustil. Převzal ji jeho syn Maurice, ale důsledky první světové války pro ni byly katastrofální. Továrna \"La Macérienne\" v Mézières byla obsazena postupující německou armádou a strojní zařízení bylo posláno do Německa. Kovárny i slévárna byly zničeny. Prázdné budovy sloužily jako kryté jízdárny pro německé důstojníky. Výroba automobilů v Levallois-Perret byla přerušena, továrna přešla k válečné výrobě vojenských vozidel, leteckých motorů, vzducholodí a letadel. \n\nV roce 1922 byla výroba zastavena a tovární prostory prodány koncernu Citroën.\n\nZpočátku firma vyráběla modely \"6 CV\" s jednoválcovými motory, \"7 CV\" s dvouválci a také čtyřválcové typy \"14 CV\", \"20 CV\" a \"27 CV\". Vyráběla i závodní vozy s motory o objemu 13 963 a 16 286 cm³. V roce 1905 byl představen typ \"8/10 CV\" s dvouválcovým motorem a v roce 1907 následovaly čtyřválcové modely \"10/12 CV\", \"35/45 CV\" a \"50/60 CV\". V roce 1904 vyrobila firma Clément-Bayard v Levallois-Perret 1800 automobilů a v roce 1907 už 3000 vozů. Zaměstnávala až 4000 dělníků. Výrobní program zahrnoval několik typů kvalitních a luxusních vozů, od malých dvoumístných s dvouválci o výkonu 8-10 koní až po velké vozy se čtyřválci o výkonu 50-60 koní, s maximální rychlostí 60 km/h.\n\nV roce 1911 vznikly typy \"15 CV\" a \"20 CV\", osazené šestiválcovými motory. V roce 1912 byl představen malý automobil \"7 CV\" s dvouválcovým motorem. Od roku 1914 byly kromě toho vyráběny modely \"30 CV\" s šestiválcovým motorem a \"20 CV Knight\" se čtyřválcem s šoupátkovým rozvodem systému Knight. V roce 1915 uvedla firma na trh čtyřválcový typ \"8 CV\". Posledním modelem byl vůz \"17,9 CV\" (\"12 CV\"), vyráběný od roku 1919 až do zániku firmy v roce 1922.\n\nVozy značky Clément-Bayard se od roku 1904 účastnily mnoha automobilových závodů. Členy továrního týmu byli Albert Clément, Jacques Guders, Rene Hanriot, Marc-Philippe Villemain, 'Carlès', „De la Touloubre“, A. Villemain, a Pierre Garcet. Albert Clément při Grand Prix Francie 1906 dojel třetí za Ferencem Sziszem a Felice Nazzarem. S vozy značky jezdili také Elliott Shepard, Victor Rigal, Jean Chassagne nebo Fernand Gabriel.\n\nPo smrti Alberta Clémenta při tréninku na Grand Prix Francie 1907 v Dieppe se ale ze závodů koncem roku 1908 stáhla. \nDochované vozy značky jsou ve sbírkách několika muzeí automobilů.\n\nClément-Bayard byl jedním z prvních francouzských výrobců leteckých motorů a letadel, první let stroje s motorem firmy se uskutečnil v roce 1908. Společnost také jako první na světě vyráběla letadla sériově.\n\nSpolečnost spolupracovala s Louisem Capazzou na výrobě lentikulárního kluzáku (\"planeur\") Bayard-Clément, který byl představen v magazínu \"L'Aérophile\" 15. května 1908. Nikdy se však nevyráběl.\n\nZačala také v roce spolupracovat s Alberto Santos-Dumontem na stavbě jeho jednoplošníku \"Demoiselle No 19\", který navrhl pro účast v závodě \"Coupe d'Aviation Ernest Archdeacon\" vypsaném francouzským aeroklubem. Letoun byl malý a stabilní. Bylo plánováno vyrábět 100 jednotek ročně, vyrobeno bylo asi 50 kusů. Prodáno bylo jen 15 draků za 7500 franků. Šlo o první sériově vyráběný letoun na světě. Od roku 1909 byl nabízen s možností výběru ze 3 motorů: Clément o výkonu 20 koní; čtyřválec Wright o výkonu 30 koní (firma Clément-Bayard měla licenci pro výrobu motorů Wright); a Clément-Bayard o výkonu 40 koní, navržený Pierre Clergetem. Letadlo dosahovalo rychlosti 120 km/h.\n\nPierre Clerget navrhl celou řadu motorů Clément-Bayard zahrnující sedmiválcový hvězdicový přeplňovaný motor, čtyřválec o výkonu 40 koní užívaný v \"Demoiselle\", čtyřválcový motor o výkonu 100 koní užívaný jednoplošníky \"Hanriot Etrich\" a vidlicový motor V8 o výkonu 200 koní pro vzducholodě.\nV roce 1910 vznikl jednoplošník Clément-Bayard \"Monoplane No. 1\", byl předveden na pařížské letecké show. Jean Chassagne, který se podílel na jeho vývoji i testování, se s ním úspěšně účastnil mnoha tehdejších soutěží ve vytrvalosti, rychlosti i dostupu. Od roku 1912 vyráběl Clément-Bayard dvouplošník a tři různé modely s horizontálně uloženými motory s protiběžnými písty.\n\nV listopadu 1912 byl představen \"Clement-Bayard Monoplane No. 5\". Poháněl jej sedmiválcový hvězdicový motor Gnome o výkonu 70 koní (52 kW). Pilot seděl v kokpitu tvaru vany z hliníku a kůže.\n\nV roce 1913 byl jako součást vojenského projektu představen třímístný dvouplošník \"Clement-Bayard No. 6\". Dva pozorovatelé seděli vpředu před pilotem, stroj byl poháněn buď firemním čtyřválcem o výkonu 100 koní (75 kW) nebo čtyřválcem Gnome.\n\nV roce 1914 vyráběla firma Clément-Bayard ocelové průzkumné jednoplošníky poháněné motory Gnome et Rhône o výkonu 80 koní (60 kW) nebo 100 koní (75 kW). Měl pancéřování z plátů niklové oceli, které mělo chránit pilota před palbou z pušek.\n\nV roce 1908 začala firma \"Astra Clément-Bayard\" s výrobou vzducholdí v nové továrně v La Motte-Breuil v reakci na požadavky francouzské armády. Vzducholoď Clément-Bayard No.1 nabídla společnost francouzské vládě, pro ni však byla příliš drahá a vzducholoď tak pro ruskou armádu koupil ruský car Mikuláš II.\n\nV roce 1910 přeletěla vzducholoď \"Clément-Bayard No.2\", kterou řídil Maurice Clément, jako první kanál La Manche. Za šest hodin překonala trasu více než 380 km. Francouzská armáda objednala 3 kusy.\n\nO původní hangár v La Motte-Breuil se stará společnost Clément-Talbot Ltd.\n\nCelkem bylo dokončeno sedm vzducholodí Clément-Bayard.\n\n\n\n"}
{"id": "1261582", "url": "https://cs.wikipedia.org/wiki?curid=1261582", "title": "Barkley", "text": "Barkley\n\nBarkley [\"báklí\"] může znamenat:\n\n\n"}
{"id": "1261584", "url": "https://cs.wikipedia.org/wiki?curid=1261584", "title": "Mazák (příjmení)", "text": "Mazák (příjmení)\n\nPříjmení Mazák nosí více významných osobností:\n\n"}
