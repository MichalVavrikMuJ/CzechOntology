{"id": "1214190", "url": "https://cs.wikipedia.org/wiki?curid=1214190", "title": "Irena Bartoňová Pálková", "text": "Irena Bartoňová Pálková\n\nIrena Bartoňová Pálková (* 8. února 1968 Praha) je česká podnikatelka, od roku 2014 viceprezidentka Hospodářské komory ČR.\n\nNarodila se v pražském Podolí, dětství prožila na Vyšehradě, v jehož blízkosti bydleli v činžovním domě na Pankráci. Po základní škole vystudovala Gymnázium Jana Nerudy v experimentální třídě, kde současně s všeobecným gymnaziálním vzděláním ještě studovala stavební odbornost (maturovala jak na gymnáziu, tak na střední průmyslové škole stavební).\n\nV roce 1987 nastoupila do svého prvního zaměstnání, tj. do Inženýrské a koordinační správy MSV ČSSR, kde pracovala jako technička na stavbách. V roce 1988 se přihlásila na Právnickou fakultu Univerzity Karlovy v Praze, kde sice udělala zkoušky, ale z politických důvodů nebyla přijata (její otec, novinář, totiž po srpnu 1968 vystoupil z KSČ). Její další zaměstnání bylo ve Správě dálkových kabelů, kde v obchodním oddělení vyjednala a dovedla k podpisu smlouvu na digitální páteřní síť. Poté odešla do Československé televize do výstavby.\n\nOd roku 1990 působila jako ředitelka zastoupení anglické firmy zabývající se prodejem profesionálních úklidových prostředků. Po revoluci studovala dálkově andragogiku a také úklid na \"British Institute of Cleaning Science\". Od roku 1992 podniká jako OSVČ v oblasti vzdělávání, poradenství a prodeje se specializací na úklidové a čisticí činnosti. V roce 1998 byl její systém vzdělávání pro obor úklidu akreditován ČIA a tím položila základ vzdělávání v úklidovém oboru v ČR. Od roku 2007 je členkou sektorové rady pro služby, kde se podílí na projektech Národní soustavy povolání a Národní soustavy kvalifikací v oblasti tvorby profesí a kvalifikací právě pro obor úklidu a čištění. V roce 1998 založila \"Českou asociaci úklidu a čištění\" a od jejího založení je s krátkými přestávkami až dosud předsedkyní představenstva. V roce 2002 byla jmenována viceprezidentkou \"Evropské asociace úklidového průmyslu\" a od roku 2003 je expertkou sociálního dialogu úklidového průmyslu EU.\n\nDo roku 2013 byla členkou smírčí komise Hospodářské komory ČR, ve stejném roce jí byla udělena stříbrná Merkurova medaile za podnikání. V roce 2014 byla zvolena viceprezidentkou Hospodářské komory ČR, ve své gesci má legislativu, odstraňování administrativní zátěže, IT, e-government a e-commerce a evropské záležitosti.\n\nIrena Bartoňová Pálková žije v Praze. Byla provdána za fotografa a grafika Martina Pálku (rozvedli se v roce 1988). V roce 1986 se jim narodil syn Matěj. V roce 2002 se vdala za fyzioterapeuta Radka Bartoně a v roce 2003 se jim narodil syn Lukáš. Ve volném čase ráda čte, cestuje, chodí do kina, lyžuje a jezdí na kole.\n\nVe volbách do Poslanecké sněmovny PČR v roce 2013 kandidovala v Praze jako nestraník za Stranu soukromníků České republiky (SsČR), ale neuspěla.\n\nVe volbách do Senátu PČR v roce 2016 kandidovala jako nestraník za ODS v obvodu č. 22 – Praha 10. Se ziskem 9,28 % hlasů skončila na 6. místě a do druhého kola nepostoupila.\n"}
{"id": "1214191", "url": "https://cs.wikipedia.org/wiki?curid=1214191", "title": "Mitch Fenner", "text": "Mitch Fenner\n\nMichael Anthony „Mitch“ Fenner (25. března 1946 Cardiff – 3. července 2016) byl britský gymnasta, gymnastický trenér a sportovní televizní komentátor.\n\nPo ukončení vlastní gymnastické kariéry se věnoval konzultačním aktivitám, trénoval a stal se také televizním sportovním komentátorem. Přednášel zároveň na univerzitě v Cardiffu.\n\nPro britskou BBC začal pracovat v roce 1979 a komentoval gymnastiku, zejména s Christine Stillovou, déle než tři desetiletí. Jeho komentáře se vyznačovaly trvalým nadšením a energií. Pro BBC komentoval všechny olympijské gymnastické soutěže od Los Angeles 1984 až do své smrti.\n\nPři komentování mistrovství světa ve sportovní gymnastice 2015 použil při pohledu na čínské divačky čínský přízvuk, za což se stal terčem kritiky za zesměšňování s rasistickým podtextem. BBC ho napomenula a podle vyjádření jejího mluvčího Fenner uznal, že jeho komentář mohl být pro některé diváky urážlivý.\n\nV roce 2010 se stal konzultantem nizozemského národního týmu a v roce 2012 jeho trenérem. Přispěl k ukončení dlouhodobé a škodlivě vyhrocené rivality mezi klíčovými gymnastickými středisky v Hertogenboschi a Heerenveenu, která souvisela s vyhrocenými spory po nominaci Epke Zonderlanda na olympijské hry do Londýna na úkor Jeffreyho Wammese. Měl zásadní podíl na tom, že se Nizozemsko poprvé po 88 letech kvalifikovalo s celým týmem na Letní olympijské hry 2016 v Riu, přestože sám původně takový cíl nepovažoval za realistický. V letech 2014 až 2015 kvůli tomuto angažmá přerušil komentátorskou dráhu. Když mu lékaři diagnostikovali zhoubný nádor a kvůli jeho zdravotnímu stavu tak hrozilo přerušení spolupráce, začali Nizozemci trénovat v Cardiffu, aby mohli zůstat u svého trenéra.\n"}
{"id": "1214194", "url": "https://cs.wikipedia.org/wiki?curid=1214194", "title": "The Pale Green Girl", "text": "The Pale Green Girl\n\nThe Pale Green Girl je studiové album americké zpěvačky Penelope Houston. Vydalo jej v roce 2004 hudební vydavatelství . Nahrála jej společně s multiinstrumentalistou Patem Johnsonem. Ten byl spolu se zpěvačkou a Wallym Soundem rovněž producentem nahrávky. Sound je rovněž vlastníkem nahrávacího studia, v němž deska vznikla – v kalifornském Oaklandu. Album obsahuje deset autorských písní a uzavírá jej coververze skladby „“ od velšského hudebníka a skladatele Johna Calea (původně vyšla na jeho albu \"Fear\" z roku 1974).\n\n"}
{"id": "1214195", "url": "https://cs.wikipedia.org/wiki?curid=1214195", "title": "Gary Kellgren", "text": "Gary Kellgren\n\nGary Kellgren (7. dubna 1939 Shenandoah – 20. července 1977 Los Angeles) byl americký zvukový inženýr a hudební producent.\n\nSvou kariéru zahájil ve druhé polovině šedesátých let v New Yorku, pracoval například ve studiích a . Podílel se například na prvních dvou albech skupiny The Velvet Underground (\"The Velvet Underground & Nico\" a \"White Light/White Heat\") a spolupracoval také s Frankem Zappou (jeho šepot je slyšet na albu \"We're Only in It for the Money\"). V roce 1968 založil spolu s podnikatelem Chrisem Stonem studio Record Plant Studios. Jako producent se podílel například na desce \"I've Got My Own Album to Do\" zpěváka a kytaristy Ronnieho Wooda. Během své kariéry spolupracoval s mnoha dalšími hudebníky, mezi něž patří například Jimi Hendrix, Cass Elliot, Buddy Miles nebo skupina Soft Machine. V roce 1977 byl se svou přítelkyní a sekretářkou nalezen mrtvý v bazénu ve svém domě v Los Angeles.\n\n"}
{"id": "1214196", "url": "https://cs.wikipedia.org/wiki?curid=1214196", "title": "Sredna gora", "text": "Sredna gora\n\nČesky lze nalézt překlad \"Středohoří\", což není přesné; správně je \"Prostřední les\".\n\nPohoří se nachází mezi Zabalkánskými kotlinami na severu a Hornothráckou nížinou na jihu. Táhne se od západu od údolí řeky Iskăr až k východu u ohbí řeky Tundža, severně od Jambolu. Jeho délka v západovýchodním směru je 285 km, přičemž jeho největší šířka je asi 50 kilometrů. Pohoří se rozkládá na ploše 5 950 km² a jeho průměrná nadmořská výška dosahuje 608 metrů.\n\nSeverní hranice běží po jižním okraji následujících osmi Zabalkánských kotlin (od západu na východ): Na západě začíná v údolí řeky Iskăr u obce German a sleduje jižní a jihovýchodní hranici Sofijské kotliny, pak pokračuje jižní části Saranské, Kamarské, Zlaticko-pirdopské, Karlovské a Kazanlăcké kotliny. Poté prochází Meždenickou soutěskou řeky Tundža a jižními svahy Slivenského údolí a končí na východě u ohbí řeky Tundža severně od města Jambolu horou \"Zajči vrăch\" (256 m). Se Starou planinou, resp. jejími částmi Murgaš, Etropolska planina, Zlatiško-tetevenska planina a Kaloferska planina je spojena pěti příčnými hřbety (Neguševski rid, Oporski rid, Gălăbec, Koznica a Stražata).\n\nJižní hranice pohoří začíná v Bobroveckém sedle, pokračuje východně po severním úpatí Rily a po jižním okraji Kostnecko-dolnobanské kotliny za soutěskou řeky Marici \"Momina klisuraka\" dobíhá k městu Belovo. Tam začíná její hranice Hornothráckou nížinou, která přibližně sleduje následující linii: město Vetren a vesnice Kalugerovo, Blatnica, Krasnovo, Starosel, Černičevo, Pesnopoj, poblíž které dosahuje řeky Strjama. Odtud pokračuje na východ přes Vărben, Zelenikovo, Veren, jihozápadně, jižně a jihovýchodně obíhá Čirpanskou pahorkatinu a znovu pokračuje na východ přes Starou Zagoru, Korten a Kamenovo, přičemž končí ve městě Jambolu.\n\nSoutěskami řek Topolnica a Strjama (levé přítoky Marici) se Sredna gora dělí na tři části: na západě, mezi údolími řek Iskăr a Topolnica – Ichtimanska Stredna gora, uprostřed mezi údolími řeky Topolnica a Strjama – Săštinska Sredna gora (nejvyšší) a na východě, mezi údolími řeky Strjama a Tundža – Sărnena Sredna gora.\n\nIchtimanska (Zapadna) Sredna gora je vklíněna mezi údolími řek Iskăr na západě a Topolnica na východě, kotlinami na severu (Sofijská, Saranská, Kamarská, Zlaticko-pirdopská), Bobroveckým sedlem a severozápadními svahy Rily. Její kotlinatý a horský terén lze dělit na tři oblasti: Vakarelsko-belickou, Šipočansko-eledžická a Ichtimanská.\n\nVe Vakarelsko-belické oblasti lze sledovat převládající západovýchodní orografický vzhled pohoří Lozenska (1190 m), Vakarelska (1090 m) a Belica (vrchol Goljama Ikuna 1221 m). Zde se, mezi pohořími Lozenska a Vakarelska, rozkládá na horním toku řeky Gabra (levém přítoku řeky Lesnovska) rozlohou malá Gabrenská kotlina.\n\nMezi Samokovskou kotlinou na západě a údolím řeky Topolnica na východě se rozkládá Šipočansko-eledžická oblast. V ní, na kontaktu se severním úpatím pohoří Rila, vynikají jednotlivé hřbety Šipočanski (1312 m), Šumnatica (1392 m), Septemvrijski (1275 m) a Eledžik (1186 m). Jižně od těchto hřbetů, na hranici s Rilou, leží Kostnecko-dolnobanská kotlina (520 m).\n\nMezi orofgrafickými jednotkami Vakarelsko-belické a Šipočansko-eledžické oblasti v horním povodí řeky Mătivir (pravý přítok Toplnice) se nalézá Ichtimanská kotlina (650 m).\n\nSăštinska Sredna gora zabírá kotlinatý a převážně hornatý terén mezi údolími řek Topolnica na západě a Strjama na východě. Na severu dosahuje do jižních částí Zlaticko-pirdopské a Karlovské kotliny a na jihu její svahy ji postupně spadají do Hornothrácké nížiny. Na sever, ve vyšší horské části se nalézá Bunajsko-bogdanská oblast. Nad rozsáhlejší ploché hřebeny zde vyčnívají, postupně od západu na východ, dominantní vrcholy Bratija (1519 m), Bunaja (1572 m) a Goljam Bogdan (1603,4 m), což je nejvyšší bod celé Stredne gory. Téměř uprostřed této oblasti v horním povodí řeky Topolnica se prostírá dobře oddělená Koprivštická kotlina (1000 m). Jižní kotlinatá část Săštinské Sredné gory se nazývá Panagjursko-strelčanská oblast. Sem se, kromě malých kotlin (Panagjuské a Strelčanské), vkliňují střední toky řek Luda Jana a Pjasăčnik.\n\nSărnena Sredna gora zaujímá hornatý a kopcovitý terén, který se táhne mezi údolími řeky Strjama na západě a Tundža na východě. Na severu dosahuje do jižních částí Karlovské, Kazanlăcké, Tvărdické a Slivenské kotliny a na jihu její svahy postupně spadají do Hornothrácké nížiny a Jambolského pole. Zde lze vyčlenit tři oblasti: Bratanskou, Kortenskou a Čirpanskou.\n\nMezi údolím řeky Strjama na západě a Zmejovským-průsmykem (430 m) na východě s údolím řeky Bedečka se táhne horský hřbet Bratanské oblasti. V něm vyniká nejvyšší vrchol Sărnené gory – Bratan (1236 m). Východně od Zmejovského-průsmyku a údolí Bedečky až k ohybu řeky Tundža severně od Jambolu se rozprostírají postupně klesající a zužující se hřebeny Kortenské kopcovité oblasti. Nejvyšším bodem je zde vrch Mogurlej (895 m). Rozsah oblasti je malý, zejména východně od Kortenského průsmyku, kde končí nejvýchodnějším vrcholem pohoří – Zajčím vrchem (256 m). Jižně od Bratanské oblasti mezi údolím Brezovské řeky a městem Stara Zagora se nachází Čirpanská pahorkatina s nejvyšším vrcholem Kitka (651 m).\n\nGeologický vývoj Sredné gory je neoddělitelně spjat s formováním Srednogorské synklinály v průběhu svrchní křídy a jejím pozdějším zdvihem na přechodu k paleocénu při vzniku laramické orogeneze. V místě synklinály se ukládaly svrchně křídové vápence a slíny, což v důsledku doprovodné aktivní podmořské vulkanické činnosti vytvořilo jednotný složený sedimentačně-vulkanický komplex. V něm se kromě svrchně křídových vápenců a slínů nalézají svrchně křídové tufy, tufity a andezity. Zdvih Srednogorské synklinály během laramické orogeneze byl provázen pronikáním intruzivních těles (mladých laramických plutonů).\n\nVznik a vývoj synklinály jako hluboké a podlouhlé pánve je spojen s podložím ze starších horninových útvarů předprvohorního a prvohorního stáří (ruly, svory, žuly a doleritové jádrové formace), ve kterém se vyskytují také druhohorní (triaské, jurské a spodněkřídové) sedimenty. Druhá skupina skalních útvarů v pohoří souvisí s jeho synklinálním stavem a jeho zdvihem. Je to svrchně křídový sedimentačně-vulkanický komplex a mladší laramické intruze (monzonity a diority). A konečně do třetí skupiny skalních útvarů se zařazují posttektonické paleogenní a neogenní (miocénní a pliocénní) usazeniny. Tyto tři skupiny skalních útvarů, které se podílejí na výstavbě Sredné gory, mají různý rozsah a specifický odraz na ráz jejího reliéfu.\n\nJako celek je Sredna gora tvořena antiklinální vrásou ukloněnou na sever, v jejímž jádru jsou zastoupeny mladší paleozoické (hercynské) žuly a předpaleozoické a paleozoické metamorfity (ruly, svory, amfibolické a mastkové břidlice aj.). Těmito horninovými formacemi jsou tvořeny Ichtimanská bloková antiklinála a Srednegorské antiklinorium. Na jižním boku tohoto antiklinoria v dosahu panagjurišťského a starozagorského tektonického příkopu se nalézají svrchně křídové usazeniny představované vápenci a slíny. Aktivace některých starých zlomů v průběhu paleogénu a neogénu vedla ke vzniku hlubokých tektonických příkopů, v rámci nichž bylo zakončeno ukládání svrchněeocénních sedimentů v Panagjurišťské kotlině, v miocénu v Gabrenské kotlině a v pliocénu v Ichtimanské kotlině.\n\nNejvyšší denudační úroveň Sredné gory z mladšího miocénu se nachází v nadmořské výšce 1000 – 1500 m a zahrnuje hřebeny horských hřbetů v oblasti Ichtimanské Sredné gory a rozsáhlé vrcholové partie Bunajsko-bogdanské a Bratanské oblasti. Její zdejší rozsáhlý povrch má parovinný charakter a je odrazem součtu morfogenetických efektů se současnými projevy zřetězených obloukovitých epirogenních zdvihů spolu s dlouhodobou denudační činností ve fázích tektonického klidu.\n\nDenudační úroveň ze staršího pliocénu se vyznačuje značnými rozdíly v nadmořské výšce, která se pohybuje od 800 do 1200 metrů. Tato úroveň je nejvyšší (1200 m) a poměrně rozsáhlá v Săštinské Sredné goře. Nejnižší denudační úroveň z mladšího pliocénu (levantská) nabývá převážně formy ukloněných stupňů, jejichž výška se pohybuje od 400 do 1000 metrů. Tato úroveň se nalézá nejvýše v Săštinské Sredné goře a poměrně nízko v Kortenské oblasti Sărnené Sredné gory, kde se tato denudační úroveň projevuje ve formě oddělených plošin.\n\nOpakované vyzdvihování a etapy relativního tektonického klidu doprovázené diferencovaným exogenním vlivem na denudaci pomohly během čtvrtohor dalšímu cyklickému vývoji terénu a formování současného údolního systému. Tyto jednotlivé etapy morfogenetického vzniku říčních údolí řek Iskăr, Topolnica a Strjama jsou potvrzeny výskytem šesti úrovní teras na jejich svazích.\n\nV těsné vazbě na geologickou stavbu pohoří existují otevřená a provozovaná významná ložiska měděných rud (Asarel, Medet, Elšica, Radka aj.).\n\nRozličná nadmořská výška, významné rozčlenění a rozdíl v expozici reliéfu Sredné gory spolu s klimatotvorným vlivem na přeměnu vzdušných mas ze sousedních oblastí vysvětlují podstatnou diferenciaci klimatických podmínek. V hlavním pásu pohoří do 1000 m na severních a do 1500 m na jižních svazích je mírně kontinentální podnebí. V nízkém pásmu Sărnené Sredné gory a především na jejích jižních svazích se projevuje přechodně kontinentální klima. V nadmořských výškách nad 1000 m na severních a nad 1500 m na jižních svazích je výraznější horské klima působící v rozličné míře. V závislosti na nadmořské výšce se v dolním pásu průměrná lednová teplota pohybuje v rozmezí 0 až -4 °C a v horském pásu dosahuje značně nižších hodnot, které se pohybují od -5 do -8 °C. V orograficky dobře uzavřených kotlinách se v chladném období vytvářejí podmínky pro inverzní stavy. S nimi jsou spojeny absolutní minimální teploty v meteorologických stanicích Panagjurište (-32,4 °C) a Ichtiman (-31,8 °C).\n\nVýznamné klimatické rozmanitosti pohoří svědčí nerovnoměrné kvantitativní rozložení srážek a jejich rozličný režim. Tam, kde se projevuje mírně kontinentální klima, a také v dosahu horského klimatu vykazuje množství srážek značně výrazné letní maximum a zimní minimum. Průměrný roční srážkový úhrn v pásmu s mírně kontinentálním klimatem se pohybuje mezi 600 a 800 mm a v horském pásmu od 800 do 1200 mm. Zde se spolu s rostoucí nadmořskou výškou a rostoucím množstvím srážek výrazně zvyšuje množství pevných srážek, jakož i délka trvání sněhové pokrývky, která dosahuje 4 – 5 měsíců. V oblastech, kde je přechodně kontinentální podnebí a znatelnější vliv středomořského klimatu, se srážkový režim vyznačuje jasně vyjádřenou tendenci vyrovnávání množství sezónních srážek. Srážkový úhrn v těchto oblastech je relativně nejmenší a pohybuje se od 550 do 600 mm.\n\nNa většině Stredné gory mají zde pramenící řeky dešťovo-sněhový odtokový režim díky poměrně časnému jarnímu maximu. To je odrazem nevýrazné sněhové pokrývky a převažujícího objemu pluviálních srážek na průběh říčního průtoku. Na východních nejníže položených říčních tocích výrazně převažuje dešťový režim. Většina z těchto říčních toků se odlišuje dočasně se projevujícím odtokem v důsledku odlesnění a degradace způsobené erozí v povodí, v některých případech jasně se vyznačující krátkodobým odtokem po spádnici.\n\nV důsledku relativně malého množství zadržování srážek slabší sněhovou pokrývkou a silného odpařování je v nejvyšších částech hor specifický odtok zhruba 15 l/s/km². V dolním horském pásmu, především ve východní části pohoří s malými srážkovými úhrny, značným odpařováním, mírným sklonem a vodopropustným akumulativním podložím se specifický odtok snižuje na 1 l/s/km².\n\nS výjimkou západních a severozápadních oblastí v prostoru Ichtimanské Sredné gory, které spadají do povodí řeky Iskăr, náleží zbývající část hor povodí řeky Marica. V Sredné goře pramení řeky Lesnovska a Šipočanica (pravé přítoky Iskăru), levé přítoky Marici – Očušnica, Topolnica (a její přítok Mătivir), Luda Jana (a její přítok Strelčanska Luda Jana), Potoka, Pjasăčnik (a jeho přítok Kalavaštica), Kavardžiklijska a Sveženska (přítoky Strjamy), Azmak, Brezovska, Omurovska (a její přítok Novoselska reka), Tekirska, Stara reka, Meričlerska. Martinka a Sazlijka (a její přítoky Azmaka, Bedečka a Kumrudža) a dva pravé přítoky Tundži – Turijska reka a Gjurlja.\n\nV nejužší části soutěsky řeky Topolnica mezi Ichtimanskou Srednou gorou a Săštinskou Srednou gorou je postavena přehrada \"Topolnica\".\n\nV důsledku geologické stavby pohoří a se na jeho úpatí nachází mnoho minerálních pramenů. Na jeho jižním úpatí se nacházejí minerální prameny (od západu na východ): Dolna Baňa, Paseka, Kostenec Panagjurska Baňa, Strelča, Krasnovo, Straro Železare, Chisarja, Starozagorski Bani a Korten. Na severu to jsou: město Baňa (obština Karlovo), Pavel Baňa, Jagodya, Novozagorska Baňa a slivenské minerální lázně.\n\nPůda v Sredné goře silně závisí na charakteru horninového podloží, nadmořské výšce, charakteristice reliéfu a rozdílnosti bioklimatických podmínek. V dolním pásu hor s relativně teplejším a sušším klimatem, listnatými stromy, převážně duby, a přítomnost značně rozličného půdotvorného skalního podloží tvoří souhrn příznivých podmínek pro rozšíření vyluhovaných podzolových kambizemí (CMx2). Ve vyšším pásmu jsou rozšířeny světle hnědé kambizemi (CMd), což je způsobeno vlhčím a chladnějším klimatem a vlhkomilnou bukovou lesní vegetací spolu se značně odlišným nekarbonátovým skalním substrátem. Na vrcholech plochých hřebenů Săštinské Sredné gory přispěly k rozšíření umbrisolů (UM) relativně drsné horské klimatické podmínky a dobře vyvinuté travní porosty spolu s vodonepropustným geologickým substrátem. V pliocénských sedimentech kotlin a v místech, kde se na jejich obvodě vyskytují svrchně křídové tufy a tufity, jsou rozšířeny smonice.\n\nVegetace v Sredné goře závisí nejen na charakteru a zeměpisném rozšíření půdních typů, ale také na charakteru klimatických podmínek, některých vlastnostech reliéfu a hospodářské činnosti člověka. Lužní půdy v údolí řek doprovázejí vlhkomilné travnaté a lesní porosty (olše, vrba, topol). Tam, kde jsou půdy tvořeny smonicemi, a na značné rozloze světle hnědých kambizemí převládá obhospodařování a zdejší areál přírodní vegetace je snížen na minimum. V místech, kde se pozemky světle hnědých kambizemí neobdělávají, je vegetace zastoupena duby, zatímco na severních svazích kopcovitého a podhorského reliéfu se daří i habrům. Ve vyšším pásmu jsou světle hnědé kambizemi doprovázeny hustými lesními porosty a v Săštinské Sredné goře zůstaly v tomto pásmu zachovány nádherné bukové lesy, které dosahují na některých místech značného stáří. V horních partiích plochých hřebenů Săštinské Sredné gory jsou na umbrisolech široce rozšířeny travní porosty, zastoupené rozsáhlými loukami a pastvinami.\n\nPokud jde o faunu v Sredné goře, v podstatě zde žijí středoevropské druhy zvířat. Z velkých savců jsou zde zástupci býložravců jako srnčí a divoká prasata a uměle vysazení jeleni. Z šelem se poměrně často vyskytuje liška a velmi zřídka vlk a medvěd. V minulosti se v Săštinské Sredné goře vyskytoval i rys. Rozšíření plazů a obojživelníků je v porovnání se Starou planinou větší.\n\nNa území Střední hory se nachází chráněné území Eledžik a chráněná přírodní rezervace Bogdan.\n\nV Sredné goře, i díky její nižší nadmořské výšce, je široce zastoupeno lázeňství a turistický ruch. Je zde postaveno a funguje zde poměrně velké množství horských chat.\n\nV pohoří se nalézá několik historických a architektonických památek a archeologických nalezišť, které jsou cílem turistického ruchu:\n\n\n"}
{"id": "1214197", "url": "https://cs.wikipedia.org/wiki?curid=1214197", "title": "The Teenage Kissers", "text": "The Teenage Kissers\n\nThe Teenage Kissers je japonská dívčí hudební skupina. Vznikla v roce 2012 v Tokiu. Původní sestavu tvořily zpěvačka Nana Kitade, baskytaristka Hideo Nekota a bubenice Mai Koike. Následujícího roku se ke skupině přidala kytaristka Tsubasa Nakada. Své první album v podobě šestipísňového EP s názvem \"Perfectly Dirty\" kapela vydala v říjnu roku 2013. V červenci 2014 vyšla kapele první dlouhohrající deska nazvaná \"Virgin Field\". Vedle dvanácti autorských písní obsahuje také coververzi písně „Sunday Morning“ od americké skupiny The Velvet Underground. V srpnu 2015 vyšlo sedmipísňové EP \"Lightning Machine\".\n\n"}
{"id": "1214198", "url": "https://cs.wikipedia.org/wiki?curid=1214198", "title": "Joe Plummer", "text": "Joe Plummer\n\nJoe Plummer je americký bubeník. V letech 2004 až 2012 byl členem rockové skupině Modest Mouse, s níž nahrál album \"We Were Dead Before the Ship Even Sank\" (2007). Od roku 2009 je členem skupiny The Shins. Rovněž spolupracoval se skupinami The Black Heart Procession, Mister Heavenly a The Magic Magicians. V srpnu 2008 byl jedním z 88 bubeníků, kteří se podíleli na projektu \"88 Boadrum\" japonské skupiny Boredoms. V roce 2015 vydal své první sólové album s názvem \"Built in Sun\".\n\n"}
{"id": "1214199", "url": "https://cs.wikipedia.org/wiki?curid=1214199", "title": "Štefan Pyšný", "text": "Štefan Pyšný\n\nŠtefan Anton Pyšný (13. února 1889 Nové Mesto nad Váhom – 14. ledna 1969 Piešťany) byl slovenský sbormistr, hudební skladatel, pedagog a sběratel lidových písní.\n\nŠtefan Pyšný hrál od dětství na housle. Studoval na učitelském ústavu v Kláštore pod Znievom, kde vedle houslí studoval i hru na varhany. Absolvoval korespondenční kurz harmonizace, ale ve skladbě byl samoukem. \n\nPo absolvování učitelského ústavu se stal učitelem v Podolie a od roku 1911 ve Vrbovém. Ve Vrbovém vedl \"Římskokatolický církevní sbor\" a \"Pěvecký kroužek Slovenské ligy\". V letech 1940–1946 řídil \"Okresní učitelský sbor v Piešťanech\". \n\nSbíral lidové písně v okolí Vrbového a Šípkového a mnoho jich upravil pro mužský, ženský a smíšený sbor. Byl členem \"Církevního hudebního spolku sv. Vojtěcha\" v Trnavě, kde spolupracoval s Mikulášem Schneidrem-Trnavským při sestavování jednotného katolického zpěvníku, do kterého přispěl i vlastními skladbami. Z jeho chrámových skladeb jsou známy:\n\n\n"}
{"id": "1214200", "url": "https://cs.wikipedia.org/wiki?curid=1214200", "title": "Kepler-16b", "text": "Kepler-16b\n\nKepler-16b, formálně Kepler-16 (AB)-b) je extrasolární planeta. Její hmotnost přibližně odpovídá hmotnosti Saturnu, skládá se z poloviny z plynů a z poloviny z ledu a hornin. Obíhá dvojhvězdu Kepler-16, jedná se o první potvrzený a jednoznačný příklad oběhu planety obíhající dvě hvězdy.\n\nKepler-16 b byla objevena pomocí vesmírného teleskopu NASA Kepler (sonda). Planeta byla objevena tranzitní metodou, když si vědci všimli zeslabování a zjasňování jedné z mateřských hvězd. Trvání jednotlivých tranzitů a načasování tranzitů a zatmění umožnilo nezvykle vysokou přesnost výpočtů ohledně velikosti a hmotnosti planety Kepler-16b. Podle vyjádření Laurence Doyla, vedoucího objevitelského týmu jde o nejpřesnější měření planety mimo sluneční soustavu. Například průměr planety byl k roku 2011 znám lépe než jakékoli jiné exoplanety.\n\nPlaneta je zajímavá rovněž i tím, že obíhá blíže k dvojhvězdě, než se dosud předpokládala možnost stabilních oběžných drah. Podle původních předpokladů by planeta na stabilní oběžné dráze obíhat nejméně sedmkrát dále od dvojhvězdy než činí vzájemná vzdálenost obou hvězdných složek v systému. Kepler-16b však obíhá jen v poloviční 3,5 krát dále.\n\nPři pozorování ze Země, planeta přestala zakrývat jednu z hvězd v roce 2014, druhou, jasnější z hvězd bude zakrývat v průběhu roku 2018, poté se stane až do 40. let 21. století ze Země nedetekovatelnou.\n\nKepler-16b obíhá v blízkosti vnějšího okraje obyvatelné zóny. Pravděpodobně jde ale o plynného obra s povrchovou teplotou zhruba mínus 100 až mínus 70 stupňů Celsia.\n\nObjevitelský tým uvedl objev třetího tělesa v systému Kepler-16 jako Kepler-16 (AB)-b nebo jednodušeji Kepler-16b. V oficiální databázi těles mimo sluneční soustavu je planeta uvedena jako Kepler-16 (AB)-b. Encyklopedie extrasolárních planet ji uvádí jako Kepler-16 (AB) b.\n\nSmithsonian center neformálně uvádí planetu jako Tatooine, což je odkaz na smyšlenou planetu ze série Star Wars, kde je klíčovým místem. Supervizor speciálních efektů, který se podílel na několika filmech z této série k tomu vedl, že věda se znovu ukázala jako podivnější a zvláštnější než fikce.\n\nObyvatelná zóna v systému Kepler-16 se nachází přibližně v rozmezí 55-106 milionů km daleko od soustavy hvězd. Kepler-16b se nachází na oběžné dráze ve vzdálenosti 104 milionů km, tedy poblíž vnějšího okraje této zóny. Ačkoli podle současných poznatků není pravděpodobnost existence života na plynném obru příliš vysoká, výzkum pracovníků Texaské univerzity v Austinu ukazuje, že odchylky v pohybech jiných těles by mohly způsobit migraci objektů přibližně o velikosti Země dovnitř soustavy. Tyto by pak planeta Kepler-16b mohla zachytit jako svoje měsíce. Vědci zvažovali rovněž existenci druhé planety v systému, obíhající ve vzdálenosti 140 milionů km, která by si mohla udržet tepelnou energii potřebnou k existenci kapalné vody a skleníkových plynů.\n\n"}
{"id": "1214209", "url": "https://cs.wikipedia.org/wiki?curid=1214209", "title": "Stoya", "text": "Stoya\n\nStoya, rodným jménem Jessica Stoyadinovich (* 15. června 1986, Wilmington, Severní Karolína, USA), je americká pornoherečka, modelka a spisovatelka. Svoji kariéru pornoherečky zahájila v roce 2006 a roku 2009 získala cenu AVN pro debutantku roku.\n\nStoya se narodila jako Jessica Stoyadinovich v severokarolínském městě Wilmington 15. června 1986 do rodiny Srbky a Skota. Jméno Jessica jí dala její matka podle Jessici Savitchové, americké televizní moderátorky.\n\nJako dítě chtěla být Jessica tanečnice a na lekce tance začala chodit již jako tříletá. Byla vzdělávána doma a středoškolský diplom získala ještě před dovršením šestnácti let. Její otec se zabýval informačními technologiemi a pracoval v tomto oboru, proto Jessica časem získala mnoho zkušeností, co se elektroniky týče. Sama Stoya říká, že když jí byly tři roky, její otec jí učil používat DOS, zatímco se teprve učila s matkou číst.\n\nStoya se později přestěhovala do Delaware, kde strávila jeden semestr na Delaware College of Art & Design. Po prvním semestru ale propadla a školu opustila. Po stěhování do Filadelfie se zapsala na další uměleckou školu: University of the Arts. Během studií si přivydělávala různými brigádami, od sekretářky až po go-go tanečnici. Sama říká, že se také objevila v několika hudebních klipech. Na podzim roku 2009 se přestěhovala do Los Angeles. V červnu 2009 chodila s Brianem Warnerem, avšak vztah ukončili kvůli jeho turné. Poté několik let chodila s pornohercem Jamesem Deenem. Když začala pracovat pro Digital Playground, dostala dvakrát nabídku na zvětšení prsou, což by jí studio zaplatilo, ale ona vždy odmítla.\n\nUvedla, že za svůj život byla třikrát na potratu. Dne 29. listopadu 2015 na svém Twitter účtu uvedla, že ji její přítel James Deen znásilnil. Později se objevilo ještě několik žen, které uvedly, že je Deen na veřejnosti napadl a pokusil se znásilnit.\n\nSama Stoya o sobě říká, že nejraději čte sci-fi a fantasy a jejími oblíbenými autory jsou William Gibson a Anne McCaffrey. Je aktivní na mnoha sociálních sítích: Facebooku, Twitteru, Tumblru a na mnoha internetových fórech a diskusích.\n\nPřezdívka \"Stoya\" vznikla ještě před jejím příchodem do pornografického průmyslu a jedná se o zkrácenou verzi příjmení její babičky. Jessica začínala nejdříve jako modelka pro pánské časopisy, kdy pózovala pro kamaráda. To jí vedlo i k tomu, aby se více začala věnovat modelingu. Prostřednictvím pornografie a diskusních skupin na internetu začala mít zájem i o sado-masochistické praktiky a fetiš. Stoya sama tvrdí, že jen málo filmů, které natočila, jsou pro ni zajímavé, dává přednost různým druhům fetišismu.\n\nNatočila dva pornofilmy na DVD pro společnost Razordolls, později ji ale kontaktovalo studio Digital Playground, které jí nabídlo za peníze natočit lesbické hardcore scény se Sophií Santi. Scény ale nikdy nebyly zveřejněny, přesto se v srpnu 2007 setkala s několika představiteli Digital Playground, kteří jí nabídli natáčení filmů s muži. Po zvažování Stoya nakonec souhlasila. V říjnu toho roku s ní společnost podepsala tříletou smlouvu. Její první video vydané touto společností se nazývalo \"Jack's POV 9\". Sama Stoya přiznává, že bylo zábavným dobrodružstvím objevovat vlastní sexualitu před kamerou.\n\nRoku 2009 získala ceny AVN a XBIZ pro debutantku roku. Později získala více ocenění, například v roce 2014 získala cenu XBIZ pro nejlepší scény za film \"Code of Honor\". několik let později, na začátku roku 2014, od Digital Playground odešla a začala se věnovat režírování pornovideí. Svůj první vlastní film si sama financovala a byl natočen v únoru 2014.\n\nStoya píše pro mnoho magazínu, od časopisů Vice a Esquire, až po \"The New York Times\". Roku 2015 začala psát i pro magazín \"The Verge\".\n"}
{"id": "1214212", "url": "https://cs.wikipedia.org/wiki?curid=1214212", "title": "Síh omul", "text": "Síh omul\n\nSíh omul (\"Coregonus migratorius\"; Georgi, 1775), někdy též síh tažný (rus. \"байкальский омуль\") je sladkovodní ryba z čeledi lososovitých, endemitní druh vyskytující se pouze v jezeře Bajkal. Jeho maso je velmi chutné, proto je nejčastěji komerčně lovenou rybou na Bajkalu. Roku 2004 byl v Rusku zařazen mezi ohrožené druhy.\n\nOmul je drobná pelagická ryba se světle stříbrnými boky a tmavším hřbetem. Má menší tečky na hřbetní ploutvi a větší na hlavě, koncová ústa a velké množství žaberních tyčinek, typický znak ryb žijících v pelagické zóně. Dospělí jedinci obyčejně dosahují délky 36-38 cm a hmotnosti 0,6-0,8 kg, i když byly zaznamenány kusy dlouhé až 56 cm, vážící okolo 2,5 kg. Jedinci žijící v severní části Bajkalu jsou obecně menší než jedinci žijící na jihu.\n\nOmul se živí převážně zooplanktonem, menšími rybami a příležitostně některými jinými vodními rostlinami a živočichy. Potravu hledá hlavně v pelagické zóně Bajkalu do hloubky 345-450 m. Žije relativně dlouho, pohlavní dospělosti dosahuje mezi pátým a patnáctým rokem života. Omul se tře pouze v přítocích Bajkalu. Tam krátkodobě migruje, obyčejně v polovině října, vypustí 8 až 30 tisíc vajíček, načež se vrací do jezera.\n\nOmul patří k hlavním zdrojům obživy pro lidi žijící v blízkosti Bajkalu. Jako vynikající ryba je však znám po celém Rusku a je i předmětem exportu. Uzený omul se běžně prodává všude okolo jezera, často jej na nádražích kupují lidé cestující po Transsibiřské magistrále. Prodává se též sušený či solený. Právě z omula se často připravuje oblíbené sibiřské jídlo \"stroganina\", což jsou tenké plátky mražené syrové ryby, posypané solí a pepřem.\n\nVzhledem k jeho značné popularitě, omul je nejčastěji komerčně lovenou rybou na Bajkalu. Nejintenzivněji byl loven ve 40. letech, kdy dokonce za tímto účelem existoval gulag na ostrově Olchon. Bajkalské ryby byly důležitým zdrojem pro zásobování fronty. Tehdy jezero poskytovalo ročně 60-80 tisíc tun omula. Intenzivní rybolov ovšem natolik poškozoval populaci, že v letech 1969 - 1974 byl jejich lov zcela zakázán, poté povolen pouze v určitém množství. Dnes tvoří omul asi 2/3 všech vylovených ryb na Bajkalu a jeho lov je omezován vzhledem k potřebě udržení populace.\n"}
{"id": "1214213", "url": "https://cs.wikipedia.org/wiki?curid=1214213", "title": "Mr. Mister", "text": "Mr. Mister\n\nMr. Mister byla americká poprocková hudební skupina. Vznikla ve Phoenixu ve státě Arizona v roce 1982. Jejími členy byli zpěvák a baskytarista Richard Page, klávesista Steve George, kytarista Steve Farris a bubeník Pat Mastelotto. První album nazvané \"I Wear the Face\" kapele vydala v březnu 1984 společnost RCA Records. Nahrávka se umístila na 170. příčce hitparády Billboard 200. Druhá deska, \"Welcome to the Real World\" vydaná v listopadu 1985, byla úspěšnější – dostala se na první příčku. V září 1987 kapela vydala své třetí album \"Go On…\" a roku 1989 jí opustil Farris. Následně skupina jako trio s hostujícími kytaristy nahrála ještě jedno album, avšak ještě v roce 1990 se rozpadla. Album nakonec vyšlo až v roce 2010 pod názvem \"Pull\".\n\n"}
{"id": "1214214", "url": "https://cs.wikipedia.org/wiki?curid=1214214", "title": "Největší Homer všech dob", "text": "Největší Homer všech dob\n\nNejvětší Homer všech dob (původní název \"The Greatest Story Ever D'ohed\") je šestnáctý díl dvacáté první řady amerického animovaného seriálu \"Simpsonovi\". Premiéru v USA měla 28. března 2010, napsal ho Kevin Curran a režíroval Michael Polcino.\n\nNed Flanders nabídne Simpsonovým, aby s ním jeli do Izraele. Tam se Ned snaží z Homera udělat dobrého a řádného křesťana. Po jejich hádce Ned naštvaně odejde z města. Homer si myslí, že odešel do pouště, kde začíná písečná bouře, a jde ho hledat. Ned si ale ve skutečnosti šel pouze koupit nápoj. Homera později najdou dehydratovaného v poušti, kde dostal halucinaci, že ho Bůh vyvolil, aby se stal novým Mesiášem. Postižen jeruzalémským syndromem se Homer domnívá, že má sjednotit hlavní monoteistická náboženství: křesťanství, judaismus a islám.\n"}
{"id": "1214215", "url": "https://cs.wikipedia.org/wiki?curid=1214215", "title": "The Shins", "text": "The Shins\n\nThe Shins je americká hudební skupina. Vznikla v roce 1996 ve městě Albuquerque v Novém Mexiku. Svou první desku s názvem \"\" kapela vydala v roce 2001. Později vydala několik dalších alb. V roce 2014 kapela přispěla písní „So Now What“ na soundtrack k filmu \"Wish I Was Here\" režiséra Zacha Braffa. Skupinou během její existence prošlo více hudebníků, jediným stálým členem je frontman James Mercer.\n\n"}
{"id": "1214216", "url": "https://cs.wikipedia.org/wiki?curid=1214216", "title": "WISE 1828+2650", "text": "WISE 1828+2650\n\nWISE 1828+2650 je hnědý trpaslík nebo toulavá planeta spektrální třídy Y2 nacházející se v souhvězdí Lyry asi 47 světelných let od Země. Jedná se o typického zástupce spektrální třídy Y. \n\nWISE 1828+2650 byla objevena v roce 2011 na základě dat získaných ze 40 centimetrového teleskopu NASA Wide-field Infrared Survey Explorer, určeného pro pozorování v infračerveném záření. WISE 1828+2650 byla objevena dvěma skupinami pod vedením Kirkpatricka a Cushinga, avšak tyto dvě skupiny měly mnoho členů společných a objev byl učiněn oběma skupinami v roce 2011 téměř ve stejné době. \n\nKirkpatrickova skupina prezentovala objev 98 nových hnědých trpaslíků spektrálních tříd M, L, T a Y. Mezi nimiž byl také objekt WISE 1828+2650 jako nejchladnější z objevených těles. \n\nCushingova skupina objevila 7 nových hnědých trpalíků, jeden z nich byl spektrální třídy T, ostatních šest náleželo do spektrální třídy Y. Těchto 7 objeků je 7 nejslabších hnědých trpaslíků z 98 objevených skupinou Kirkpatricka. \n\nNejpřesnější odhad vzdálenosti objektu WISE 1828+2650 (k roku 2013) byl učiněn pomocí metody paralaxy, změřené Spitzerovým vesmírným dalekohledem. Výsledek byl publikován v roce 2013 a naměřená vzdálenost je 14,3 parseků neboli 46,6 světelných let. \n\nAž do objevu WISE 0855–0714 v roce 2014 byl objekt WISE 1828+2650 považován za nejchladnějšího známého hnědého trpaslíka nebo první známý příklad toulavé planety (přesné zařazení není dodnes známo). Povrchová teplota objektu je 250-400 Kelvinů, což odpovídá mínus 23 až plus 127 stupňů v Celsiově stupnici. Původní odhad hovoří o teplotě 300 Kelvinů. WISE 1828+2650 byla proto přiřazena nejnovější známá spekrální třída Y. \n\nHmotnost objektu se pohybuje v rozmezí 0,5-10 hmotností Jupiteru, stáří na 100 milionů let až 10 miliard let. Vysoká tangensiální rychlost, charakteristická pro objekty populace starého disku, naznačuje možné stáří WISE 1828+2650 4-6 miliard let, což vede k odhadu hmotnosti 3-6 hmotností Jupiteru. \n\nWISE 1828+2650 je podobná jinému objektu spektrální třídy Y WD 0806-661 B. Objekt WD 0806-661 B mohl být vytvořen jako planeta v blízkosti primárního objektu WD 0806-661 A, později když se primární objekt stal bílým trpaslíkem a ztratil většinu své hmotnosti, migroval na vzdálenější dráhu vzdálenou 2500 astronomických jednotek od primárního bílého trpaslíka. Podobnost mezi oběma objekty může naznačovat, že WISE 1828+2650 mohla vzniknout podobným způsobem. \n\nSrovnání obou objektů rovněž může napovídat, že WISE 1828+2650 je binární objekt složený ze dvou těles podobné hmotnosti. Pozorování Hubbleovým teleskopem a Keckovými dalekohledy však binaritu systému neodhalilo, což znamená, že existuje-li společník WISE 1828+2650, měl by být k primárnímu objektu blíže než půl astronomické jednotky. Žádné důkazy binarity tohoto objektu ale dosud neexistují.\n"}
{"id": "1214217", "url": "https://cs.wikipedia.org/wiki?curid=1214217", "title": "João Moutinho", "text": "João Moutinho\n\nJoão Filipe Iria Santos Moutinho je portugalský fotbalový záložník a reprezentant. Je to také mistr Evropy ve fotbale 2016. Za to mu byl, stejně jako celému týmu, udělen Velitelský řád za zásluhy.\n\nVe městě, ve kterém se narodil, také začal hrát fotbal v klubu Portimonense SC, kde předváděl skvělý talent. Který z tohoto kluka také vyrostl. Podepsal se Sportingem ve 13 letech smlouvu a začal se zde fotbalově vzdělávat. Jeho debut v Primeira Lize se stal dne 23. ledna, proti Gil Vicente FC, ve kterém nakonec Sporting zvítězil 3:0.Dne 3. července 2010 přestoupil do Porta za 11 milionů € (298 045 000 KČ).\n\nDne 3. července 2010 tady uzavřel kontrakt na 5 let. Ironicky Porto bylo největší rival Sportingu. V sezóně 2010/2011 vyhrál s Portem Evropskou ligu.\n\nO necelé 3 roky později, konkrétně 24. května 2013 přestoupil společně s Jamesem Rodriguezem, do AS Monaca za 70 milionů € (z toho 25 milionů € za Moutinha-(Kurz eura ČNB, 4.7. 2016 14:30-1€=27.0950Kč, takže přestup Moutinha stál 677 375 000KČ a obou 1 896 650 000KČ). První zápas za Monaco zahrál dne 1. září 2013 proti Olympique de Marseille, zvítězil 2:1 a posonul Monaco do top 3 nejlepších týmů Ligue 1 sezóny 2013/2014 a získal tak společně s Monakem místo v Lize mistrů. 16. září 2014, nastoupil do prvního zápasu Monaca od roku 2005 v Lize mistrů, kde díky jeho gólu v zápase Monaco vyhrálo nad 1:0 nad Bayerem 04 Leverkusenem.\n\nSvůj debut v ní si Moutinho odbyl 17. srpna 2005 v přátelském zápase s Egyptem, který Portugalsko vyhrálo 2:0. Bylo to na stadionu Ponta Delgada. Dne 10.7.2016 se stal mistrem Evropy ve finále s Francií, díky gólu útočníka Édera vstřeleného ve 109 minutě zápasu.\n"}
{"id": "1214229", "url": "https://cs.wikipedia.org/wiki?curid=1214229", "title": "Mistrovství světa v judu 1967 – muži – polotěžká váha (-93 kg)", "text": "Mistrovství světa v judu 1967 – muži – polotěžká váha (-93 kg)\n\nZápasy v judu na V. mistrovství světa v kategorii polotěžkých vah mužů proběhly v Salt Lake City, 9. srpna 1967.\nPoražení semifinalisté II skončili na děleném třetím místě.\n\nVítězové semifinále I sebou vytáhli do oprav judisty, které na své cestě pavoukem porazili. Ti se následně utkali mezi sebou a vítězové oprav postoupili do finálového kola (semifinále II). Ve finále tak mohli teoreticky nastoupit judisté, kteří se již v turnaji utkali.\n\nVítězové semifinále I postoupili do finálového kola (semifinále II).\n\nIdaho State Journal, edice Pocatello, Idaho, strana 11, středa, 9. srpna 1967\n"}
{"id": "1214230", "url": "https://cs.wikipedia.org/wiki?curid=1214230", "title": "Kaple svatého Antonína Paduánského (Vlčí Hora)", "text": "Kaple svatého Antonína Paduánského (Vlčí Hora)\n\nKaple svatého Antonína Paduánského byla postavena roku 1721 na okraji Vlčí Hory (místní část města Krásná Lípa). Barokní sakrální stavba zanikla po druhé světové válce.\n\nMalou kapli zasvěcenou svatému Antonínu Paduánskému dal roku 1721 postavit v lokalitě dříve zvané \"Hohe Stelle\" (část vsi Vlčí Hora) bělič \"Johann Christoph Hesse\". Stavbu umístil na svůj pozemek u domu čp. 100. Udržována byla rodinou Hesseových, a to až do 20. století. V úterý po svátku Nanebevstoupení Páně chodilo kolem kaple každoročně procesí, které začínalo u kostela svatého Martina v Brtníkách a končilo u Žebrácké kaple ve Vlčí Hoře. Tuto tradici a péči o svatostánek přerušila druhá světová válka a následné vysídlení původního obyvatelstva vsi. V poválečném období neudržovaná stavba rychle chátrala a její inventář byl rozkraden. Konečné zkáze dopomohli učni z nedalekého učiliště v Zahradách, kteří zchátralou kapli (již s rozpadlým krovem) zbořili. Ruiny kaple jsou v soukromém vlastnictví, roku 2013 se je pokusilo do svého vlastnictví získat město Krásná Lípa.\n\nNevelká kaple bez oken byla obdélná s trojbokým závěrem. V průčelí byl umístěn půlkruhově zakončený vstup s kamenným ostěním, nad ním zdobila trojúhelníkový štít malá nika s obrazem Vzkříšení Krista malovaným na dřevě. Fasádu členily na nárožích lizény. Střechu bez věže pokrýval šindel. Interiér tvořil dřevěný oltář, větší množství obrazů, krucifix a sádrové sošky. Nic z vybavení kaple se nedochovalo.\n"}
{"id": "1214232", "url": "https://cs.wikipedia.org/wiki?curid=1214232", "title": "Edward St Aubyn", "text": "Edward St Aubyn\n\nEdward St Aubyn (* 14. ledna 1960) je anglický romanopisec. Narodil se v Londýně jako syn bývalého vojáka a chirurga a vyrůstal střídavě zde a ve Francii, kde měla jeho rodina další dům. Docházel na Westminster School a následně na Keble College na Oxfordské univerzitě. Jeho manželkou byla krátce spisovatelka Nicola Shulman. Svůj první román s názvem ' vydal v roce 1992. Za svou knihu ' byl nominován na Man Bookerovu cenu.\n\n"}
{"id": "1214233", "url": "https://cs.wikipedia.org/wiki?curid=1214233", "title": "Marně hledám slov", "text": "Marně hledám slov\n\nMarně hledám slov (v anglickém originále ') je kniha anglického spisovatele Edwarda St Aubyna z roku 2014. Publikovalo jí nakladatelství Farrar, Straus and Giroux v roce 2014. V českém překladu, jehož autorem je Ladislav Nagy, vyšla následujícího roku (nakladatelství Argo). Za svou knihu ' z roku 2006 byl nominován na Man Bookerovu cenu. Cenu nezískal. \"Marně hledám slov\" je satirická kniha zaměřená právě na literární ocenění.\n\n"}
{"id": "1214237", "url": "https://cs.wikipedia.org/wiki?curid=1214237", "title": "Infračervená reflektografie", "text": "Infračervená reflektografie\n\nInfračervená reflektografie (IRR) je technika vyvinutá koncem 60. let dánským fyzikem J. R. J. van Asperen De Boerem, která umožňuje nedestruktivní zkoumání různých vrstev obrazů.\nInfračervené světlo o delších vlnových délkách prochází vrstvami malby do různé hloubky. Stupeň penetrace závisí na tloušťce barevných vrstev, použitém pigmentu a vlnové délce světla. Čím tenčí je vrstva barev a delší vlnová délka infračerveného záření, tím snadněji záření proniká. Některé druhy použitých pigmentů se jeví jako transparentní, zatímco černé podkresby absorbují fotony infračerveného záření a jeví se tmavé. Metoda proto slouží primárně ke zviditelnění přípravných kreseb obrazů, provedených např. uhlem, přemaleb nebo změn kompozice označovaných jako pentimenty.\n\nSpeciální infračervený skener spojený s počítačem zachycuje odražené světlo. Výsledný obraz, označovaný jako infračervený reflektogram, je digitalizován a na monitoru počítače se zobrazí jako černobílý kontrastní obraz vrstev obrazu, které nejsou viditelné pouhým okem.\n\nPokročilá zařízení (multi-NIR reflectography) snímají simultánně odrazy při několika vlnových délkách infračerveného záření (800−2300 nm) a skládají z nich prostorový obraz.\n\n"}
{"id": "1214238", "url": "https://cs.wikipedia.org/wiki?curid=1214238", "title": "Prasetník kořenatý", "text": "Prasetník kořenatý\n\nPrasetník kořenatý (\"Hypochaeris radicata\") je vytrvalá, planě rostoucí, žlutě kvetoucí, téměř celosvětově rozšířená bylina. V České republice roste poměrně hojně v nižších a středních polohách, ve vyšších nadmořských výškách se vyskytuje vzácněji a spíše jen přechodně.\n\nRostlina pochází z Evropy, jihozápadní Asie, z území okolo Kavkazu, severní Afriky a Makaronézie. Nejstarší dochovaný nález je z Maroka, odkud se pravděpodobně šířila v pozdních čtvrtohorách v několika migračních trasách, z nichž jedna vedla přes Pyrenejský poloostrov a centrální Středomoří. Prasetník kořenatý dokázal, za významného přispění vzrůstajícího transportu zboží, velmi úspěšně kolonizovat téměř celou zeměkouli; roste trvale nebo příležitostně ve všech oblastech s mírným a teplým klimatem.\n\nPůvodními místy jeho výskytu byly světlé, vlhké středomořské lesy. Jak se šířil na nová místa zabydlel se i na otevřených prostranstvích. Obvykle dává přednost mírně vlhkým, kyselým, hlinitopísčitým půdám a většinou roste na loukách, pastvinách, na mezích, podél polních cest, ve světlých lesních lemech, v sadech, vinicích, lomech i na různých náspech a také jako plevel v okrasných trávnících.\n\nVytrvalá bylina s přímou, nasivělou, v horní části rozvětvenou lodyhou vysokou od 20 do 60 cm. Lodyha bývá lysá nebo krátce chlupatá a pouze v dolní části porůstá několika drobnými, šupinovitými listy kopinatého tvaru. Obvykle několik lodyh vyrůstá z přízemní, k půdě přitlačené růžici, která je tvořena štětinatě chlupatými, bez řapíkatými listy dlouhými do 15 cm s širokými až 3 cm. Jejich tmavě zelené čepele jsou podlouhle obkopinaté, celistvé nebo lyrovitě peřenolaločné a roztroušeně chlupaté. Rostlina má tlustý, vřetenovitý kořen s větvenou hlavou.\n\nNa koncích lodyh a větví vyrůstají 2 až 3 cm velké květní úbory, rostou jednotlivě a obvykle jich bývá tři až šest. Z lůžka s kopinatými, blanitými plevkami roste 50 až 100 jazykovitých, temně žlutých kvítků, majících někdy vnější stranu nafialovělou. Okrajové kvítky mají jazyk zubatý a výrazně delší než listeny zákrovu. Válcovitý zákrov je tvořeny více řadami střechovitě se překrývajícími listenů, které jsou na vrcholu nahnědlé a mají střední žilku světle brvitou.\n\nJe vytrvalý hemikryptofyt kvetoucí v červnu až srpnu, za deště nebo mlhy se kvítky neotvírají. Opylovány jsou hlavně včelou medonosnou, nacházející v drobných kvítcích nektar i dostatek pylu. Při samoopylení vzniká jen málo semen, která jsou ale větší a spolehlivěji klíčí. Plody jsou asi 5 mm dlouhé nažky s dvouřadým chmýrem.\n\nRostliny se na nová stanoviště rozšiřují semeny - zobánkovitými, oranžovohnědými, drsnými nažkami, která jsou schopná po uzrání ihned z povrchu půdy vyklíčit; zimu přežijí jako drobné listové růžice. Jedná rostlina ročně vyprodukuje okolo 2000 semen, která v půdě přežijí rok či dva. Rozptylovány jsou hlavně větrem, na větší vzdálenosti bývají přepravovány ve znečištěném osivu, krmivu i jako součást obalů.\n\nRostliny se množí i rozrůstáním kořenů a tvorbou nových listových růžic. Pokud je rostlina před rozkvětem posečena nebo spasena a nevykvete, vytvoří se násobně více nových růžic.\n\nPrasetník kořenatý na pastvinách sice potlačuje mnohé druhy užitečných travin, je ale velmi výživný a nutričně srovnatelný s jetelem, má vysoký obsah bílkovin a vápníku a málo vlákniny. Na pastvě mu krávy a ovce dávají přednost, stejně tak je oblíbeným krmivem u prasat. Rostlina je ale podezřelá, že její spásání způsobuje u koní tzv. \"Stringhalt\" (myoklonus), tj. mimovolné svalové záškuby postižené nohy při chůzi (viz video).\n\nMladé listy se v oblastech okolo Středozemního moře používají do salátů nebo se vaří, kořeny se zase suší, melou a připravuje se z nich káva. V lidovém lékařství se odvarů používá protizánětlivě, jako antidiuretikum a také při onemocnění ledvin, kožních nemocech nebo na čištění otevřených ran.\n\n"}
{"id": "1214241", "url": "https://cs.wikipedia.org/wiki?curid=1214241", "title": "Seznam vrcholů ve Frýdlantské pahorkatině", "text": "Seznam vrcholů ve Frýdlantské pahorkatině\n\nSeznam vrcholů ve Frýdlantské pahorkatině obsahuje pojmenované frýdlantské vrcholy s nadmořskou výškou nad 400 m nebo s prominencí nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku. Seznam postihuje pouze českou část pohoří.\n\nSeznam vrcholů podle výšky obsahuje pojmenované vrcholy s výškou nad 400 m n. m. Nejvyšší je Andělský vrch (572 m n. m.) v okrsku Hejnická pahorkatina.\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takové jsou ve Frýdlantské pahorkatině 2. Nejprominentnější je Vyhlídka (prominence 119 metrů), druhý je Pekelský vrch (109 metrů).\n\n"}
{"id": "1214243", "url": "https://cs.wikipedia.org/wiki?curid=1214243", "title": "Spontánní štěpení", "text": "Spontánní štěpení\n\nSpontánní štěpení je forma radioaktivní přeměny přítomná pouze u velmi těžkých chemických prvků. Vazebná energie jádra dosahuje maxima u nukleonového čísla 58. Spontánní štěpení na menší jádra a několik jaderných částic je možné u větších nukleonových čísel. \n\nVzhledem k omezení při vytváření dceřiných jader štěpných produktů je spontánní štěpení teoreticky (čímž je míněno energeticky) možné od nukleonového čísla 92 dále. Pravděpodobnost spontánního štěpení se se zvyšující atomovou hmotností zvyšuje. \n\nPrvní objevený proces jaderného štěpení bylo štěpení vyvolané neutrony. Protože kosmické záření produkuje neutrony, bylo obtížné rozlišit mezi spontánním a indukovaným štěpením. Kosmické záření ale může být odstíněno silnou vrstvou vody nebo hornin. Spontánní štěpení tak bylo objeveno v roce 1940 sovětskými fyziky Georgijem Fljorovem a Konstantinem Petržakem. Ti pozorovali uran v Moskevském metru ve stanici Dinamo, 60 metrů pod povrchem.\n\nNejlehčí přirozené nuklidy u nichž by mohlo probíhat spontánní štěpení jsou niob 93 a molybden 94, tedy prvky s protonovými čísly 41 a 42. Spontánní štěpení u nich však nebylo nikdy pozorováno. V praxi jde tedy o stabilní izotopy. \n\nSpontánní štěpení je v rozumných časech pozorovatelné pouze u prvků s atomovou hmotností 232 nebo vyšší. Jedná se tedy o prvky, alespoň tak těžké, jako je thorium 232, které má poločas přeměny o něco delší než je stáří vesmíru. Thorium 232 je nejlehčí radioaktivní nuklid, u nějž máme důkazy spontánního štěpení v minerálech, které tento prvek obsahují. \n\nZ prvků se známými vlastnostmi mají největší náchylnost ke spontánnímu štěpení uměle připravené aktinoidy s vysokým protonovým číslem, jejichž protonové číslo je současně liché. Jde tedy zejména o mendelevium (protonové číslo 101) a lawrencium (protonové číslo 103). A také některé ze supertěžkých transaktinoidů, například rutherfordium. \n\nU těžkých přirozeně se vyskytujících izotopů jako jsou thorium 232, uran 235 a uran 238, dochází ke spontánnímu štěpení zřídka, ve velké většině případů místo toho pozorujeme alfa rozpad nebo beta přeměnu. Spontánní štěpení těchto izotopů je obvykle zanedbatelné.\n\nMatematicky se skutečnost zda dojde ke spontánnímu štěpení v době natolik krátké aby bylo pozorovatelné současnými metodami dá vyjádřit tímto vzorcem:\n\nKde Z je protonové číslo a A je nukleonové číslo (například formula_2 = 36 pro uran-235)\n\nV praxi izotop plutonium 239, vždy obsahuje určité množství izotopu plutonium 240, protože plutonium 239 má tendenci pohlcovat neutrony v průběhu výroby. Vysoká míra zastoupení plutonia 240 zvyšuje míru spontánního štěpení, tento izotop je proto nežádoucí příměs. Plutonium pro vojenské potřeby neobsahuje více než 7 % plutonia 240. \n\nZřídka využívaný typ atomové bomby Hirošimského typu založený na srážce dvou podkritických množství štěpného materiálu má kritický čas vložení asi jednu milisekundu. Pravděpodobnost štěpení během tohoto intervalu by měla být nízká. Proto je na tento typ bomby vhodný pouze uran-235. Téměř všechny typy atomových bomb používají nějakou formu imploze. \n\nPokud jádro prochází superdeformací, může ke spontánnímu štěpení dojít rychleji. \n\nStejně jako v případech dalších typů radioaktivní přeměny ke spontánnímu štěpení dochází v důsledku tunelového jevu v atomovém jádře, aniž by bylo potřeba jeho srážky s jinou částicí, nutné u indukovaného štěpení. Přesto jsou výsledky obou štěpení obdobné: Podobně jako ostatní typy jaderného štěpení, i spontánní štěpení uvolňuje neutrony, takže pokud je přítomno kritické množství štěpného materiálu, spontánní štěpení může iniciovat soběstačnou řetězovou reakci. \n\nRadioizotopy pro něž není míra spontánního štěpení zanedbatelná mohou být použity jako zdroje neutronů. Jedná se například o kalifornium-252 s poločasem přeměny 2638 let. Uvolněné neutrony mohou být využity například při bezpečnostních kontrolách na letištích při hledání výbušnin, dále při měření vlhkosti půdy v okolí dálnic a dalších staveb nebo při měření vlhkosti materiálu uloženého v zásobnících. \n\nSpontánní štěpení uranu 235 a uranu 238 zanechává stopy na krystalové mřížce minerálů obsahujících uran poté, co jimi projdou štěpné produkty. Toto poškození, nazývané štěpné dráhy, je základem metody radiometrického datování zvané datování podle štěpných stop. \n"}
{"id": "1214248", "url": "https://cs.wikipedia.org/wiki?curid=1214248", "title": "Fleet Town FC", "text": "Fleet Town FC\n\nFleet Town FC (celým názvem: Fleet Town Football Club) je anglický fotbalový klub, který sídlí ve městě Fleet v nemetropolitním hrabství Hampshire. Založen byl v roce 1890 pod názvem Fleet FC. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Calthorpe Park s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214249", "url": "https://cs.wikipedia.org/wiki?curid=1214249", "title": "Jaroslav Švrček", "text": "Jaroslav Švrček\n\nJaroslav Švrček (* 1953, Přerov) je český matematik a vysokoškolský pedagog. Odborné zaměření: didaktika matematiky a elementární matematika.\n\nPůsobí na Přírodovědecké fakultě Univerzity Palackého v Olomouci na Katedře algebry a geometrie. Přednáší matematickou analýzu. Je členem Ústřední komise Matematické olympiády a přispívá příklady do zadání středoškolských kategorií. \n\nTaké popularizoval využití Švrčkova bodu v planimetrii. Švrčkovým bodem se rozumí bod kružnice opsané trojúhelníku, který je středem kratšího oblouku nad stranou daného trojúhelníku.\n\n\n"}
{"id": "1214263", "url": "https://cs.wikipedia.org/wiki?curid=1214263", "title": "Hanwell Town FC", "text": "Hanwell Town FC\n\nHanwell Town FC (celým názvem: Hanwell Town Football Club) je anglický fotbalový klub, který sídlí v západním Londýně. Založen byl v roce 1920. Od sezóny 2018/19 hraje v Isthmian League South Central Division (osmá nejvyšší soutěž v Anglii). Klubové barvy jsou černá a bílá.\n\nSvé domácí zápasy odehrává na stadionu Reynolds Field s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1214266", "url": "https://cs.wikipedia.org/wiki?curid=1214266", "title": "Trabice", "text": "Trabice\n\nTrabice () je neovulkanický vrch v Českém středohoří severovýchodně od Řepnice. Na západní straně je od roku 1989 v provozu kamenolom.\n\nVrch tvořený olivinickým bazaltem má podobu širokého hřbetu protaženého ve směru východ–západ. Na svazích se vyskytují balvanové sutě a na úpatí soliflukční plášť. V geomorfologickém členění se nachází v okrsku Kostomlatské středohoří, které je součástí podcelku Milešovské středohoří. Jednalo se o jediný bazaltový stolový vrch v Českém středohoří.\n\nPřestože se vrch nachází na území CHKO České středohoří, byla v roce 1982 ministerstvem kultury udělena výjimka, která umožnila těžbu čediče. Ta byla zahájena v roce 1989 a již v tomto roce byl odtěžen nižší západní vrchol s nadmořskou výškou 412 metrů. Dobývací prostor však zahrnuje i hlavní vrchol, který by se měl po odtěžení snížit nejméně o dvacet metrů. Podle průzkumu z roku 2010 ložisko obsahovalo ještě 873 tisíc metrů krychlových vytěžitelných zásob čediče. \n\nTěžba v lomu pokračuje i přes protesty obyvatel okolních obcí. Ti nesouhlasí zejména s poškozením krajinného rázu a mají obavy z poškození domů. Na některých domech v Tlučni proto byly umístěny senzory k měření otřesů. Na základě jejich měření byla v lomu snížena velikost náloží používaných k odstřelům skály.\n\nPodle původních předpokladů měla těžba skončit v roce 2021, ale je pravděpodobné že bude pokračovat i po tomto datu. Po vyčerpání zásob čediče se počítá s rekultivací lomu, který má být do úrovně 340 metrů zavezen a zalesněn.\n\nNa vrchol nevede žádná turisticky značená trasa. Jižním a západním úbočím vrch obchází modře značená stezka a v sedle pod Deblíkem se na ni napojuje žlutě značená trasa na Varhošť.\n"}
{"id": "1214267", "url": "https://cs.wikipedia.org/wiki?curid=1214267", "title": "Gunn-Rita Dahle Flesjå", "text": "Gunn-Rita Dahle Flesjå\n\nGunn-Rita Dahle Flesjå (* 10. února 1973, Stavanger, Norsko) je norská cyklistka. Během své závodní kariéry získala 18 zlatých medailí – jednu má z olympijských her v Athénách v roce 2004, další z mistrovství světa i mistrovství Evropy. \n\nVystudovala žurnalistiku. Je vdaná, má jednoho syna. \n"}
{"id": "1214269", "url": "https://cs.wikipedia.org/wiki?curid=1214269", "title": "Kempston Rovers FC", "text": "Kempston Rovers FC\n\nKempston Rovers FC (celým názvem: Kempston Rovers Football Club) je anglický fotbalový klub, který sídlí ve městě Kempston v nemetropolitním hrabství Bedfordshire. Založen byl v roce 1884 pod názvem Kempston Rovers RC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na stadionu Hillgrounds Leisure s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214271", "url": "https://cs.wikipedia.org/wiki?curid=1214271", "title": "Maja Włoszczowska", "text": "Maja Włoszczowska\n\nMaja Martyna Włoszczowska (* 9. listopadu 1983 Varšava) je polská reprezentantka v jízdě na horském kole.\n\nV roce 2003 se stala mistryní světa v maratonu. V disciplíně cross country získala na LOH v roce 2008 v Pekingu stříbrnou medaili, v roce 2009 se stala evropskou šampionkou, o rok později mistryní světa.\n\nV červenci 2016 v MS horských kol v Novém Městě na Moravě dojela vinou defektu na 4. místě místo na stříbrné pozici, kterou si po celý závod držela. Do cíle vjela ve shodném čase jako bronzová Kanaďanka Emily Betty, o pořadí musela rozhodnout cílová fotografie.\n\n"}
{"id": "1214275", "url": "https://cs.wikipedia.org/wiki?curid=1214275", "title": "Chris Hoy", "text": "Chris Hoy\n\nSir Christopher Andrew Hoy (* 23. března 1976 Edinburgh) je bývalý britský reprezentant v dráhové cyklistice. Se šesti zlatými medailemi je nejúspěšnějším britským sportovcem a nejúspěšnějším cyklistou v olympijské historii.\n\nZačínal s veslováním a BMX, dráhové cyklistice se začal věnovat v roce 1992 jako člen týmu City of Edinburgh Racing Club. V roce 1999 získal svoji první velkou medaili, stříbro v týmovém sprintu na mistrovství světa v dráhové cyklistice. Ve stejném roce absolvoval sportovní vědu na Edinburské univerzitě. Během kariéry se stal jedenáctkrát mistrem světa a šestkrát olympijským vítězem v keirinu, sprintu a závodu na jeden kilometr s pevným startem. Na olympiádě 2008 získal tři zlaté medaile, čímž vyrovnal nejlepší bilanci britského reprezentanta na jedněch hrách, kterou vytvořil roku 1908 Henry Taylor. Na olympiádě 2012 v Londýně byl vlajkonošem domácí výpravy.\n\nVytvořil světový rekord na 500 metrů s letmým startem 24,758 sekund (13. května 2007 v La Pazu). Od roku 2008 byl členem profesionálního týmu Sky Track Cycling.\n\nV roce 2005 obdržel Řád britského impéria, v roce 2009 byl pasován na rytíře. V roce 2008 vyhrál anketu BBC o britského sportovce roku.\n\nV dubnu 2013 oznámil ukončení cyklistické kariéry. Začal se věnovat automobilovým závodům, v roce 2015 vyhrál s Charlie Robertsonem seriál European Le Mans Series v kategorii LMP3.\n\nV roce 2012 byl po něm pojmenován nový velodrom Commonwealth Arena and Sir Chris Hoy Velodrome v Glasgowě. Propůjčil své jméno značce bicyklů HOY Bikes, vydal knihu \"Chris Hoy: the Autobiography\" a dětem určené příběhy o cyklistovi jménem Flying Fergus. Působí také jako ambasador organizace UNICEF.\n\nV roce 2010 se oženil s právničkou Sarrou Kempovou, roku 2014 se jim narodil syn Callum.\n\n\n"}
{"id": "1214278", "url": "https://cs.wikipedia.org/wiki?curid=1214278", "title": "Hitomi (sonda)", "text": "Hitomi (sonda)\n\nHitomi (, doslova zornice) nebo také ASTRO-H či Nový rentgenový teleskop (NeXT) byl rentgenový astronomický satelit vyrobený japonskou kosmickou agenturou JAXA. Jeho úkolem bylo sledovat extrémně energetické procesy ve vesmíru. Observatoř byla navržena tak, aby navazovala na výzkum prováděný americkým satelitem Advanced Satellite for Cosmology and Astrophysics. Měl zkoumat tvrdé rentgenové záření na energiích vyšších než 10 keV. Satelit se původně nazýval Nový rentgenový teleskop, v okamžiku startu byl jeho volací znak Astro-H a po dosažení oběžné dráhy a rozvinutí solárních panelů byl přejmenován na Hitomi, tento název odkazuje na zornici a legendu o malování čtyř draků, z nichž dva dostali oči a odletěli do nebe, další dva zůstali bez očí, a proto zůstali nehybní na obraze jako součást umění. Sonda odstartovala 17. února 2016, kontakt s ní byl ztracen 26. března 2016 po několika incidentech s řídícím systémem, jejichž následkem došlo k nekontrolované rotaci a rozpadu slabých prvků teleskopu.\n\nMez cíle mise patřilo prozkoumat velkorozměrové struktury vesmíru a vývoj kosmu, dále rozložení temné hmoty uvnitř kup galaxií a vývoj těchto galaktických kup. V neposlední řadě měla sonda prozkoumat i chování hmoty v silném gravitačním poli (mapříklad při oběhu a pádu do černých děr), zkoumání fyzikálních podmínek v oblastech v nichž vzniká kosmické záření nebo pozorování supernov.\n\nAby teleskop tyto úkoly mohl splnit, byl navržen tak aby dokázal dělat následující úkony:\n\nJednalo se o šestý japonský rentgenový teleskop, z nichž první byl vypuštěn v roce 1979. Teleskop Hitomi byl navržen tak, aby mohl pozorovat zdroje o řád slabší než jeho předchůdce, teleskop Suzaku. Plánovaná délka mise byla 3 roky. V roce 2016, kdy došlo ke startu byly ve vesmíru další dva velké rentgenové teleskopy Rentgenová observatoř Chandra a XMM-Newton, které oba odstartovaly v roce 1999.\n\nNa palubě sondy se nacházelo 6 přístrojů a 4 detektory, které umožňovaly pozorování od měkkého rentgenového záření až po gama záření s vysokým energetickým rozlišením. Teleskop byl postaven v Japonsku, podílelo se na něm ale i 70 institucí z dalších zemí, zejména z USA, Kanady a Evropy a 160 vědců. Teleskop byl dlouhý asi 14 metrů a vážil 2 700 kilogramů, šlo tedy o nejtěžší japonský rentgenový teleskop.\n\nSatelit Hitomi obsahoval dva rentgenové teleskopy zaměřené na měkké rentgenové záření. Tyto měly ohniskovou vzdálenost 5,6 metru, které zaměřovaly světlo na spektrometr dodaný americkou NASA s energetickým rozsahem 0,4-12 keV s vysokým rozlišením a zobrazovač měkkého rentgenového záření pro energie 0,3-12 keV.\n\nDále satelit obsahoval dva teleskopy zaměřené na tvrdé rentgenové záření s ohniskovou vzdáleností 12 metrů, které zaměřovaly světlo na rentgenové zobrazovače s energetickým rozsahem 5–80 keV, které byly namontovány na desce umístěné na konci rozšířené šestimetrové optické lavice nasazené poté co družice dosáhla oběžné dráhy. Kanadská kosmická agentura dodala metrologický systém, přesněji laser, který měl být použit pro měření deformací v roztažné optické lavici.\n\nNa obou stranách satelitu byly umístěny dva detektory gama záření, z nichž každý obsahuje tři jednotky. Jejich energetický rozsah byl 60–600 keV, tedy v oblasti měkkého gama záření. Nizozemský institut pro kosmický výzkum ve spolupráci s Ženevskou univerzitou dodala kalibrační zdroj pro spektrometry.\n\nV termínu startu několikrát došlo k odkladu, v roce 2008 se předpokládal start v roce 2013, kdy byl ale start přeložen na rok 2015 a tehdy byl znovuodložen na následující rok 2016. Původní termín startu v roce 2016 byl 12. únor, nakonec ale kvůli špatnému počasí došlo k odkladu o 5 dní na finální datum startu 17. února.\n\nStart družice Hitomi proběhl 17. února v 8:45 UTC. Místem startu byl kosmodrom Tanegašima, použitá raketa H-IIA. 14 minut po startu došlo k oddělení satelitu od nosné rakety, rozvinutí solárních panelů a umístění satelitu na nízkou oběžnou dráhu ve výšce asi 575 km, se sklonem 31 stupňů k rovníku.\n\n27. března 2016 oznámila JAXA, že se satelitem Hitomi ztratila spojení v 7:40 UTC. Později americká NASA na Twitteru oznámila, že 26. března pozorovala rozpad satelitu na 5 kusů v 8:20 UTC a že současně došlo k náhlé změně oběžné dráhy. Pozdější analýzou bylo zjištěno, že fragmentace začala 26. března v 1:42 UTC, avšak neexistují žádné důkazy o zasažení satelitu úlomky. Mezi 26. a 28. březnem JAXA ohlásila tři krátké signály od satelitu. Signály však byly zjištěny na jiných frekvencích než se očekávalo u Hitomi a pozdější analýzou bylo zjištěno, že tyto signály byly sice skutečné, avšak nepocházely z Hitomi, ale z neznámého radiového zdroje neregistrovaného u Mezinárodní telekomunikační unie.\n\nJAXA uvedla, že pracuje na obnovení komunikace se satelitem, ale že to bude vyžadovat měsíce práce. Původní předpoklad byl, že komunikace byla ztracena z důvodu úniku helia nebo výbuchu baterie, které způsobily rotaci sondy, nikoli však její zánik. JAXA 1. dubna oznámila, že satelit Hotomi ztratil orientaci 25. března v 19:10 UTC, ale že předtím nebyly zaznamenány problémy ani s baterií, ani s heliem.\n\nVe stejný den, tedy 1. dubna byla uvolněna data pro 10 pozorovaných úlomků, o 5 více než bylo původně hlášeno, včetně jednoho kusu tak velkého, že mohl být zaměněn se satelitem. Amatérští pozorovatelé oblohy viděli dva objekty z nichž jeden seotáčel každé 1,3 až 2,6 sekundy, druhý potom jednou za deset sekund.\n\nJAXA přestala s úsilím o znovunavázání spojení se satelitem 28. dubna 2016 a místo toho zahájila vyšetřování. Bylo zjištěno, že řetěz událostí vedoucích ke ztrátě satelitu začal u inerciální referenční jednotky, ukazující rotaci o 21,7 stupňů za hodinu, ačkoli satelit byl ve skutečnosti stabilní. Systém řízení letové polohy se snažil reagovat na tuto neexistující rotaci tím, že sondu roztočil v opačném směru. Vzhledem ke skutečnosti, že referenční jednotka nadále hlásila chybná data, reakce systému řízení se začaly nadměrně hromadit, což vedlo k přepnutí satelitu do bezpečnostního režimu. Systém řízení se následně pokusil využít rakety ke stabilizaci polohy, senzor Slunce nebyl schopen ustálit polohu na Slunce, což vedlo k ještě rychlejší rotaci, kvůli nesprávnému nastavení softwaru. Vzhledem k této nadměrné rychlosti rotace satelitu se 26. března několik jeho části odtrhlo, pravděpodobně včetně solárních panelů a prodloužené optické hlavice.\n\n"}
{"id": "1214280", "url": "https://cs.wikipedia.org/wiki?curid=1214280", "title": "Saupsdorf", "text": "Saupsdorf\n\nSaupsdorf je vesnice, místní část velkého okresního města Sebnitz. Leží v zemském okrese Saské Švýcarsko-Východní Krušné hory na hranicích s Českem. Má obyvatel.\n\nV historických pramenech je Saupsdorf poprvé zmiňován roku 1445 jako lesně-rolnická ves, náležející k Českému království. Roku 1451 přešla z držení Berků z Dubé pod saský šlechtický rod Wettinů. Dne 1. března 1994 se do té doby samostatná obec spojila s Lichtenhainem (jeho součástí byly Altendorf a Mittelndorf) a Ottendorfem do nové obce Kirnitzschtal. Ta existovala až do 1. října 2012, kdy byla začleněna do velkého okresního města Sebnitz.\n\nSaupsdorf leží v oblasti Saského Švýcarska na hranici Děčínské vrchoviny a Šluknovské pahorkatiny, prochází jím lužický zlom. Zachovala se řada selských dvorů, mlýnů, podstávkových a hrázděných domů. Dominantou vsi je vesnický kostel, postavený roku 1842 v novorománském slohu. Nedaleko hranic stojí na vrchu Wachberg (496 m n. m.) penzion s restaurací, který umožňuje výhled na Zadní Saské Švýcarsko, České Švýcarsko a Krušné hory. Přeshraniční turistická stezka spojuje vrch, nazývaný také „Schweizerkrone“ (česky \"Švýcarská koruna\"), se sousedními Mikulášovicemi.\n\n\n"}
{"id": "1214281", "url": "https://cs.wikipedia.org/wiki?curid=1214281", "title": "Jacopo de’ Barbari", "text": "Jacopo de’ Barbari\n\nJacopo de' Barbari (* do 1460-70, Benátky - před červencem 1516, Mechelen) byl italský malíř a rytec, který pracoval na různých místech severně od Alp jako dvorní umělec.\nJméno umělce není zcela jisté, ale v benátských uměleckých sbírkách se nacházejí díla malíře s podobným jménem - Jacometto alias Jacomo alias Iacomo de Barberino Veneziano. V Německu je doložena stvrzenka z roku 1510 s podpisem „Jacobus de Barbaris“ a zátiší s lístkem nesoucím podpis \"Jac.o de barbarj p 1504\" . O místě a datu narození existují jen nepřímé doklady z písemností jeho současníků. Např. Albrecht Dürer ho roku 1511 popisuje jako starého a slabého muže původem z Benátek. Italský původ dosvědčují jeho dopisy v italštině adresované do Německa. Předpokládá se, že jeho učitelem v Benátkách mohl být Alvise Vivarini, pokládaný za vůdčího benátského malíře před nástupem Giovanni Belliniho. Nebyl zřejmě členem bohaté benátské patricijské rodiny Barbaro, protože není zmiňován v žádných listinách. V Benátkách se mohl seznámit s Dürerem během jeho první italské cesty. Roku 1500 odešel z Benátek do Německa, kde je jeho pobyt dobře dokumentován.\n\nPrvní tři roky strávil v Norimberku jako dvorní malíř císaře Maxmiliána I. Setkával se s Dürerem a diskutoval s ním o tehdy klíčovém malířském problému - věrném zobrazení proporcí lidského těla. Jacopo zjevně na Dürera udělal dojem, protože o dvacet let později Dürer marně žádal arcivévodkyni Margaret, nizozemskou regentku z rodu Habsburků, aby mu poskytla rukopis na toto téma, který u ní Jacopo de' Barbari zanechal. Uvádí se, že ovlivnil další německé malíře, jmenovitě Hanse von Kulmbach a Petera Vischera.\n\nV letech 1503-1505 byl dvorním malířem saského kurfiřta Fridricha III. a poslední rok pracoval společně s Lucasem Cranachem starším. Pobýval na loveckém zámečku Lochau a ve Wittenbergu, kde se stýkal s humanisty nově založené University (1502). Z tohoto období pochází jeho slavné \"Zátiší s koroptví a železnými rukavicemi\" (1504).\n\nV letech 1506-1510 pracoval pro meklenburského vévodu Jindřicha V. a brandenburského kurfiřta Joachima I. Poté byl malířem arcivévodkyně Margarety v Mechelen, kde roku 1516 zemřel.\n\nZ roku 1500 pochází jeho nejznámější dřevoryt s pohledem na Benátky z ptačí perspektivy o impozantních rozměrech 132,72 × 277,5 cm. Celý obraz je soutiskem z šesti desek a použité listy papíru byly největší, které se v té době v Evropě podařilo vyrobit. Mezi jeho současníky tento počin vyvolal značnou pozornost. Práce zabrala umělci tři roky a jeho tiskař získal výhradní tisková práva. Původní tiskové desky jsou uloženy v Museo Correr v Benátkách. Dodnes existuje 11 původních tisků z roku 1500, které jsou v muzeích v Benátkách, Londýně, Petrohradu, Krakově, Frankfurtu, Lipsku, Coburgu, Berlíně, Drážďanech, Mnichově, Weimaru, Erlangenu a v Germanisches Nationalmuseum v Norimberku. Další tisky pocházejí z roku 1514 nebo jsou mladší.\n\nZřejmě ve stejné době byl Jacopo de' Barbari autorem dalších dvou dřevorytů, zobrazujících satyra a mužskou postavu, v té době největších figurálních dřevorytů, které kdy byly vytvořeny. Jejich styl byl silně ovlivněn dílem Andrea Mantegny a Jacopo de' Barbari jimi založil italskou tradici velkých a detailně propracovaných grafických tisků.\n\nJe pravděpodobné, že již během života v Itálii tvořil také rytiny, ale známé jsou až ty, které vytiskl v Německu. Pět z nich je součástí svazku grafických listů, které vydal roku 1504 Hartmann Schedel. V jeho rytinách z časného období mají figury poněkud malé hlavy a málo propracované postavy. Později zobrazoval nahá těla (Apollo a Diana, Sv. Šebestián, Tři zajatci) a jeho schopnost komponovat scénu je viditelně lepší. Z posledního období, které strávil ve Vlámském Mechelen, pocházejí velmi propracované tisky s tajemnou atmosférou. Předpokládá se, že mohl být ovlivněn mladým Lucasem van Leyden.\nJediná zachovaná kresba zobrazuje Kleopatru a byla patrně předlohou pro rytinu. Vlastní ji British Museum.\n\n\"Zátiší s koroptví a železnými rukavicemi\" z roku 1504 (Alte Pinakotek, Mnichov) je považováno za první malý trompe-l'œil obraz od dob antiky. Některá další malířská díla Jacopa de' Barbari mají dataci z let 1500, 1503, 1504, 1508. Jsou na nich portréty, skupiny osob nebo náboženské náměty. Jeho obraz živého krahujce, který vlastní National Gallery v Londýně, je patrně fragmentem většího obrazu.\n\nSlavným obrazem, který je přisuzován Jacopu de' Barbari je portrét renesančního františkánského mnicha a matematika Luca Pacioliho (Museum di Capodimonte, Neapol). Je na něm vyobrazen stojící za stolem s různými geometrickými pomůckami, dvanáctistěnem, kompasem a otevřenou knihou s Euklidovým teorémem. Vlevo je zavěšen rhombikuboktahedron zpola naplněný vodou, v němž se třikrát odráží dóžecí palác v Urbinu. Připsání autorství je však stále diskutováno.\n\nČlánek byl přeložen z anglické a německé Wikipedie\n"}
{"id": "1214282", "url": "https://cs.wikipedia.org/wiki?curid=1214282", "title": "Parada Równości", "text": "Parada Równości\n\nVzhledem ke svému prvnímu roku konání je uváděn jako vůbec první festival hrdosti sexuálních menšin v bývalém Východním bloku. Podpora celé akce u polské veřejnosti pomalu roste; v roce 2005 ji podporovalo 33 % obyvatelstva Varšavy, v roce 2010 jich bylo 45 %.\n\nHlavním cílem organizátorů pochodu je podporovat všeobecnou sociální rovnost a upozorňovat na problémy, jimž polská LGBT komunita čelí ve svém každodenním životě. Předseda a zakladatel Pochodu rovnosti Szymon Niemiec spolu se svými kolegy však zdůrazňuje, že celá akce není směřována pouze na LGBT hnutí, nýbrž na práva všech menšin.\n\nNavzdory předchozí snaze o konání pochodu LGBT rovnosti v r. 1998 se zcela první uskutečnil až v r. 2001 ve Varšavě díky iniciativě gay aktivisty Szymona Niemiece. Další dva pochody se konaly v letech 2002 a 2003. Účast na prvním pochodu se pohybovala v řádu cca 300 lidí. Pochod v r. 2002 měl přibližně 1 500 účastníků a v r. 2003 až 3 000.\n\nV letech 2004 a 2005 odmítly varšavské úřady dát organizátorům povolení ke konání pochodu z několika důvodů, včetně souběžně probíhajících protidemonstrací, náboženských a národních svátků a dalších příčin. Akce se setkávala s ostrou kritikou ze strany Lecha Kaczyńského za Právo a spravedlnost (v té době starosty Varšavy a pozdějí polského prezidenta), který nazval její oficiální záštitu podporou homosexuálního způsobu života. Jako protiakce k Pochodu rovnosti probíhá od r. 2004 ve Varšavě jiná veřejná demonstrace s názvem \"Wiec Wolności\" (\"Shromádění Věče\") s cca 600-1 000 účastníky. V reakci na zákaz v r. 2005 vyšlo 11. června toho roku do ulic protestovat přibližně 2 500 lidí, což vedlo k několika zákonným opatřením.\n\nV r. 2006 prošel Varšavou pochod už bez úředních zásahů s přibližně 20 000 účastníky.\nV květnu 2007 byl zákaz konání takových akcí vyhodnocen Evropským soudem pro lidská práva jako diskriminační. Jednalo se o rozhodnutí v kauze Bączkowski vs. Polsko.\nTentýž měsíc měla akce účast cca 4 000 lidí.\n\nV r. 2008 přilákal pochod opět několik tisíc účastníků a v r. 2009 něco přes 2 000.\nV r. 2010 se pochod nekonal kvůli jiné probíhající akci stejného druhu EuroPride, jíž se zúčastnilo asi 8 000 lidí. Tato akce se pořádala soukromě a za účast na ní se vybíralo vstupné, což vyvolalo značnou kontroverzi.\n\nPosléze byly další akce organizovány opět rok po roce. V r. 2011 se účast pohybovala v rozmezí 4 000 - 6 000 , v r. 2012 cca 5 000 a v r. 2013 8 000 účastníků (demonstrovalo se také za registrované partnerství).\nPochod 2014 byl naplánován na květen.\n\n\n"}
{"id": "1214283", "url": "https://cs.wikipedia.org/wiki?curid=1214283", "title": "Neurofyzika", "text": "Neurofyzika\n\nNeurofyzika nebo neuronová fyzika je vědní obor, odvětví lékařské fyziky, zabývající se nervovým systémem včetně mozku, míchy a nervů. Termín je složeninou slov neuron a fyzika, což reprezentuje objevující se vědu, která zkoumá fundamentální fyzikální základ mozku, tedy fyzikální strukturu zapojenou do procesu poznání. \n\nNeurofyzika pokrývá široké spektrum jevů od molekulárních a buněčných mechanismů, přes techniky na měření a ovlivňování mozku až po teorie funkce mozku. Jedná se tedy o přístup k neurovědě založený na dobrém pochopení základních přírodních zákonů. \n"}
{"id": "1214284", "url": "https://cs.wikipedia.org/wiki?curid=1214284", "title": "Kampaň proti homofobii", "text": "Kampaň proti homofobii\n\nKampaň proti homofobii (v polském originále Kampania Przeciw Homofobii, zkratka KPH) je polská LGBT organizace, jejímž hlavním předmětem činností je podpora právní a sociální rovnosti lidí vymykajících se klasické heteronormativní ideologii. Založena byla 11. září 2001.\n\nKromě hlavního města Varšavy má své kanceláře i v Krakově, Vratislavi, Lodži, Trojměstí, Toruni a Slezsku. KPH a Lambda Warsawa stojí prakticky za většinou polských LGBT událostí, jako je např. \"Warsaw Pride\" nebo \"Festival Kultura pro toleranci\" v Krakově, což je činí dvěma největšími nevládními organizacemi tohoto typu v Polsku.\n\nHlavním cílem organizace je podporovat a vytvářet tolerantní společnost za účelem zvýšení životní úrovně lesbám, gayům, transgender a jiným minoritám. Její aktivity se pohybují zejména na těchto polích:\natd.\n\nKPH spolupracuje s ostatními LGBT organizacemi sdruženými pod Mezinárodní gay a lesbickou asociací. V minulosti byli dva členové KPH jmenováni do výkonné rady ILGA-Europe v Bruselu: Lisette Campus a Tomasz Szypuła. Momentálně je členem výkonné rady organizace ILGA Mirosława Makuchowska.\n\nNěkterým aktivitám KPH se povedlo získat masovou publicitu a ovlivnit polskou veřejnost. Například:\n\n\n\n"}
{"id": "1214286", "url": "https://cs.wikipedia.org/wiki?curid=1214286", "title": "Julia Boserupová", "text": "Julia Boserupová\n\nJulia Boserupová (* 9. září 1991 Santa Monica, Kalifornie) je americká profesionální tenistka s dánskými kořeny. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do června 2017 tři tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v květnu 2017 na 85. místě a ve čtyřhře pak v říjnu 2011 na 277. místě. Trénuje ji Raj Chaudhuri.\n\nV americkém fedcupovém týmu neodehrála k listopadu 2017 žádné mezistátní utkání.\n\nNarodila se roku 1991 v kalifornské Santa Monice do rodiny Anne-Marie a Viga Boserupových. Matka, rodilá Dánka, ji v šesti letech zapsala na hodiny tenisu. Trénuje v tenisovém klubu Newport Beach. Za oblíbený povrch uvedla trávu. Hovoří anglicky a dánsky.\n\nV sezóně 2012 utrpěla únavové zlomeniny obou noh a rekonvalesce trvala jeden a půl roku, než se vrátila na dvorce.\n\nV roce 2008 vyhrála juniorský USTA Dunlop Orange Bowl. V boji o titul zdolala krajanku Christinu McHaleovou po setech 6–4, 2–6 a 6–3.\n\nV rámci hlavních soutěží událostí okruhu ITF debutovala v lednu 2006, když na turnaj v Tampě s dotací 25 tisíc dolarů obdržela divokou kartu do čtyřhry. V páru s Tiyou Rolleovou prohrály v úvodním kole. Hlavní singlovou soutěž hrála poprvé v březnu 2007 během kalifornské události v Reddingu s rozpočtem 25 tisíc dolarů, kde v první fázi vypadla s krajankou Alexou Glatchovou. Na reddingském turnaji pak v roce 2011 získala premiérový titul po finálové výhře nad zástupkyní ruského tenisu Olgou Pučkovovou.\n\nVe dvouhře na okruhu WTA Tour debutovala červencovým LA Women's Tennis Championships 2008. Na úvod kvalifikace podlehla japonské tenistce Rice Fudžiwarové. O necelý měsíc později si poprvé zahrála kvalifikaci grandslamu – US Open 2008, v níž podlehla Rusce Nině Bratčikovové.\n\nPremiérový start v hlavní soutěži okruhu WTA Tour přišel na červnovém E-Boks Danish Open 2011 ve Farumu u Kodaně. Po obdržení divoké karty však v první fázi śkončila na raketě čínské hráčky Čang Šuaj. Až do čtvrtfinále se z kvalifikace probojovala na Monterrey Open 2014 poté, co v úvodním kole vyřadila dvacátou čtvrtou ženu klasifikace Kirsten Flipkensovou z Belgie.\n\nDebut v hlavní soutěži nejvyšší grandslamové kategorie zaznamenala ve dvouhře Wimbledonu 2016, kde z pozice 225. hráčky žebříčku WTA prošla kvalifikačním sítem. Po výhře nad Němkou Tatjanou Mariovou 6–4, 0–6, 6–2, jí ve druhém setu druhého kola skrečovala sedmá nasazená Švýcarka Belinda Bencicová pro poranění levého zápěstí. Ve třetí fázi vypadla s Ruskou Jelenou Vesninovou poměrem 5–7 a 5–7.\n\n"}
{"id": "1214288", "url": "https://cs.wikipedia.org/wiki?curid=1214288", "title": "Summit Hotel", "text": "Summit Hotel\n\nSummit Hotel, známý jako Summit Inn Resort, je historický hotel ve North Union Township a South Union Township v Pensylvánii. Je umístěn na 101 Skyline Drive.\n\nZahrnuje osm budov a tři další stavby. Hlavní budova hotelu byla postavena v roce 1907 a je dvoupatrová, z kamene a štuku v misijním stylu. Jsou tu štíty s parapety a dvě třípodlažní hranaté věže. Budova byla rozšířena v roce 1923. Areál tvoří garáže, dům pro personál, dvě chaty a olympijský bazén (c. 1923) a dvě skladovací nádrže na vodu (c. 1907).\n\nV roce 2005 byl objekt zařazen do National Register of Historic Places.\n"}
{"id": "1214289", "url": "https://cs.wikipedia.org/wiki?curid=1214289", "title": "Mistrovství světa v judu 1967 – muži – střední váha (-80 kg)", "text": "Mistrovství světa v judu 1967 – muži – střední váha (-80 kg)\n\nZápasy v judu na V. mistrovství světa v kategorii středních vah mužů proběhly v Salt Lake City, 10. srpna 1967.\nPoražení semifinalisté II skončili na děleném třetím místě.\n\nVítězové semifinále I sebou vytáhli do oprav judisty, které na své cestě pavoukem porazili. Ti se následně utkali mezi sebou a vítězové oprav postoupili do finálového kola (semifinále II). Ve finále tak mohli teoreticky nastoupit judisté, kteří se již v turnaji utkali.\n\nVítězové semifinále I postoupili do finálového kola (semifinále II).\n\nIdaho State Journal, edice Pocatello, Idaho, strana 9, čtvrtek, 10. srpna 1967\n"}
{"id": "1214291", "url": "https://cs.wikipedia.org/wiki?curid=1214291", "title": "Karl von Terzaghi", "text": "Karl von Terzaghi\n\nKarl von Terzaghi (2. října 1883, Praha – 25. října 1963, Winchester (MA)) byl česko-rakousko-americký stavební inženýr, geolog, zakladatel půdní mechaniky, narozený v Čechách. K množství empirických dat, jež byla v jeho době už k dispozici, vytvořil teoretický model, který se dal dobře používat ve stavební praxi. \n\nNarodil se v Praze, v Thunovské ulici (č.p. 20), kde má dnes pamětní desku. Jeho otec byl vysoký důstojník císařské armády a svého syna připravoval na vojenskou kariéru. Proto Karl navštěvoval různá vojenská gymnázia. Vystudoval mechaniku na Technické univerzitě ve Štýrském Hradci (Grazu), absolvoval roku 1904 a pracoval na projektech hrází a přehrad. Roku 1911 získal doktorát. Za první světové války nejprve sloužil u letectva rakouské armády, ale roku 1916 dostal pozvání na Imperiální technickou školu do Istanbulu. Protože Turecko bylo tehdy válečným spojencem Rakousko-Uherska, armáda ho propustila. Roku 1918 přešel na \"Robert College\", která rovněž sídlila v Istanbulu, ale šlo o americkou instituci. Na ní učil do roku 1925. V istanbulské etapě učinil své klíčové výzkumy zemního tlaku a stability svahů. Závěry shrnul v průlomové práci \"Erdbaumechanik\" (\"Mechanika zemin\") z roku 1925. Ta mu zajistila proslulost. \n\nV roce 1925 odešel do Spojených států, kde nastoupil na Massachusetts Institute of Technology (MIT). V Americe také pomáhal s výpočty stability podloží pro mnoho staveb. V roce 1929 přijal vedení nově založené katedry půdní mechaniky na Technické univerzitě ve Vídni, ale od roku 1933 Do USA se nadobro vrátil roku 1938. Roku 1946 se stal se profesorem stavebního inženýrství na Harvardově univerzitě, až roku 1956 odešel do důchodu. Poté se ještě jako konzultant podílel na výstavbě Asuánské přehrady v Egyptě.\n\nTerzaghi byl čtyřikrát vyznamenán Normanovou medailí ASCE (\"American Society of Civil Engineers\") (1930, 1943, 1946 a 1955) a získal devět čestných doktorátů, mimo jiné na technických univerzitách v Istanbulu (1949) a v Grazu (1963). Ve 22. okresu ve Vídni (Donaustadt) je po něm pojmenována ulice.\n\n"}
{"id": "1214295", "url": "https://cs.wikipedia.org/wiki?curid=1214295", "title": "Russ Columbo", "text": "Russ Columbo\n\nRuss Columbo (14. ledna 1908 – 2. září 1934) byl americký zpěvák.\n\nNarodil se v Camdenu ve státě New Jersey jako dvanáctý potomek italských přistěhovalců a již od dětství se věnoval hře na housle. Později se s rodinou přestěhoval do Los Angeles. Od roku 1928 působil v orchestru Guse Arnheima. Je například autorem písně „“, kterou později nahrála řada hudebníků, mezi něž patří například Billy Eckstine a James Brown. Vystupoval například ve filmech ' (1929). ' (1933) a \"\" (1934). Rovněž byl vlastníkem nočního klubu . V roce 1934 byl zastřelen svým dlouholetým přítelem, fotografem Lansingem Brownem. Stalo se to v době, kdy u něho byl Columbo na návštěvě a prohlíželi si Brownovu sbírku střelných zbraní.\n\nV roce 1958 nahrál zpěvák Jerry Vale tributní album nazvané \"I Remember Russ\". Roku 1995 vydal Tiny Tim desku \"Prisoner of Love: A Tribute to Russ Columbo\".\n\n"}
{"id": "1214297", "url": "https://cs.wikipedia.org/wiki?curid=1214297", "title": "Natural Fawn Killers", "text": "Natural Fawn Killers\n\nNatural Fawn Killers (zkráceně NFK) je počítačová hra vydaná společnosti The Gameplay Company v roce 1998. Cílem každého levelu hry je zabít dostatečné množství lovné zvěře (zajíců, srnek, medvědů) před vypršením časového limitu. V posledním, jedenáctém levelu hry nazvaném „The Last World“ je kořistí tyrannosaurus.\n\n\n"}
{"id": "1214303", "url": "https://cs.wikipedia.org/wiki?curid=1214303", "title": "Metánovské muzeum – Kabinet profesora Hrona", "text": "Metánovské muzeum – Kabinet profesora Hrona\n\nMetánovské muzeum – Kabinet profesora Hrona (jinak též Metánovské muzeum nebo také Kabinet profesora Hrona) je muzeum a památník v budově bývalé školy čp. 54 v Metánově, části obce Častrov. Muzeum bylo založeno 19. května 2007, zřizováno je \"Osvětovou společností Jakuba Hrona\" společně s obcí Častrov. Na budově bývalě školy je od roku 1995 umístěna pamětní deska Jakuba Hrona, tomu je muzeum věnováno. Správcem muzea je Jan Zeman.\n\nV expozici jsou na pěti panelech uvedeny informace o osobě Jakuba Hrona Metánovského, ten se narodil 4. června 1840 v Metánově, kde také v 29. dubna 1921 zemřel. Ve sbírkách muzea jsou různé předměty upravené či vynalezené Jakubem Hronem, například jsou v muzeu \"seslíky\" pro sezení, uveden je také etalon metru, \"ruťáty\" (tj. předměty prostorového tvaru), dobové předměty denní potřeby či nejslavnější vynález Jakuba Hrona – \"buňát\", tj. \"kalamář nezkotitelný\", tento vynález byl patentován v roce 1891 a používal jej i Karel Čapek. Součástí muzea je také bronzová busta Jakuba Hrona, tu vyrobil sochař Libor Kaláb. V muzeu jsou také uvedeny tzv. \"Hronoviny\" (občasník Osvětové společnosti Jakuba Hrona) a kopie Hronových spisů. V druhé místnosti muzea jsou umístěny informace o malíři Františku Severovi.\n\n\n"}
{"id": "1214304", "url": "https://cs.wikipedia.org/wiki?curid=1214304", "title": "Mistrovství světa v judu 1967 – muži – polostřední váha (-70 kg)", "text": "Mistrovství světa v judu 1967 – muži – polostřední váha (-70 kg)\n\nZápasy v judu na V. mistrovství světa v kategorii polostředních vah mužů proběhly v Salt Lake City, 10. srpna 1967.\nPoražení semifinalisté II skončili na děleném třetím místě.\n\nVítězové semifinále I sebou vytáhli do oprav judisty, které na své cestě pavoukem porazili. Ti se následně utkali mezi sebou a vítězové oprav postoupili do finálového kola (semifinále II). Ve finále tak mohli teoreticky nastoupit judisté, kteří se již v turnaji utkali.\n\nVítězové semifinále I postoupili do finálového kola (semifinále II).\n\nIdaho State Journal, edice Pocatello, Idaho, strana 9, čtvrtek, 10. srpna 1967\n"}
{"id": "1214319", "url": "https://cs.wikipedia.org/wiki?curid=1214319", "title": "Josef Forbelský", "text": "Josef Forbelský\n\nJosef Forbelský (* 19. prosince 1930, Skřivany u Nového Bydžova) je český vysokoškolský pedagog, lingvista a překladatel, zabývající se převážně španělskou literaturou. V roce 2017 se stal za překlad Cervantesova románu \"Persiles a Sigismunda\" laureátem ceny Josefa Jungmanna za rok 2016. \n\nStudoval na Státním reálném gymnáziu v Novém Bydžově, kam chodíval denně tam i zpět tři km pěšky. Poté co absolvoval kvartu s vyznamenáním, přešel, na základě konsenzu rodiny, na Arcibiskupské gymnázium v Praze. Zde se mu dostalo vzdělání v latině, řečtině a také ruštině. Následně pokračoval ve studiu u jezuitů na Biskupském gymnáziu v Bohosudově, v jejichž knihovně se seznamoval s díly klasických španělských autorů.\n\nPosléze se přihlásil ke studiu španělštiny a češtiny na Filozofické fakultě Univerzity Karlovy, následně si pak ještě rozšířil svoji kvalifikaci o francouzštinu. Roku 1973 získal titul PhDr., roku 1991 se úspěšně habilitoval.\n\nNa poli literárního překladu se pak věnoval autorům, kterými byli např. Baltasar Gracián, Miguel de Cervantes y Saavedra, Juana Inés de la Cruz, Lope de Vega, Azorín, Ramón Gómez de la Serna, Gabriel García Márquez, Augusto Roa Bastos, Miguel Delibes, José Jiménez Lozano, Luis Martín-Santos, či Jorge Luis Borges.\n\nJe vyznáním katolík, ve svých pamětech vzpomíná také např. na Křížovou cestu v Bohosudově.\n\n\n\n\n\n\n\n"}
{"id": "1214320", "url": "https://cs.wikipedia.org/wiki?curid=1214320", "title": "Peter Ivers", "text": "Peter Ivers\n\nPeter Ivers (20. září 1946 – 3. března 1983) byl americký zpěvák a hráč na foukací harmoniku.\n\nNarodil se v Bostonu ve státě Massachusetts a studoval na Harvardově univerzitě. Své první album nazvané ' vydal v roce 1969 (vydavatelství Epic Records). Hrál na něm pouze na harmoniku, zpěvu se ujala Yolande Bavan. Druhé album nazvané ' nahrál o dva roky později, zpěvu se tentokrát ujala Asha Puthli. Deska však vyšla až v roce 2009. Následně podepsal smlouvu s vydavatelstvím Warner Bros. Records a roku 1974 vydal desku ', na níž již zpíval on sám. Své poslední, eponymní album vydal v roce 1976. Rovněž napsal píseň „“ pro film \"Mazací hlava\" režiséra Davida Lynche. Dále je autorem originální hudbu ke snímku \"Grand Theft Auto\" režiséra Rona Howarda. V roce 1982 začal moderovat televizní pořad '. Během své kariéry spolupracoval s mnoha dalšími hudebníky, mezi něž patří například Al Kooper, Wendy Waldman, Craig Doerge, Richard Greene a John Klemmer. Podle velšského hudebníka a skladatele Johna Calea je to právě Ivers, kdo hrál na harmoniku v Calem složené hudbě k filmu \"Caged Heat\". V roce 1983 byl nalezen utlučený kladivem v posteli ve svém bytě v Los Angeles. Nebyly zjištěny žádné známky boje. Vrah nebyl nikdy identifikován. Po příjezdu policie byl byt již plný Iversových přátel.\n\n"}
{"id": "1214328", "url": "https://cs.wikipedia.org/wiki?curid=1214328", "title": "Jean Spangler", "text": "Jean Spangler\n\nJean Elizabeth Spangler (2. září 1923 – zmizela 7. října 1949) byla americká tanečnice a herečka.\n\nNarodila se v Seattlu a studovala na . Tančila například v Earl Carroll Theatre. V roce 1942 se provdala za továrníka Dextera Bennera, s nímž měla dceru Christine (* 1944). Manželství se rozpadlo v roce 1946. Dne 7. října 1949 kolem páté hodiny odpoledne odešla ze svého domova v Los Angeles, v němž žila se svou matkou, bratrem, švagrovou a svou dcerou. Řekla, že jde za svým bývalým manželem vyřešit platbu podpory na dítě. Následně měla jít natáčet noční filmovou scénu. Poslední osoba, která jí prokazatelně viděla, byl úředník v obchodě nedaleko jejího domova, který řekl, že vypadala, jako by na někoho čekala. V době zmizení jí bylo 26 let. Vystupovala například ve filmech ', ' a \"\".\n"}
{"id": "1214330", "url": "https://cs.wikipedia.org/wiki?curid=1214330", "title": "Maria Sakkariová", "text": "Maria Sakkariová\n\nMaria Sakkariová, nepřechýleně \"Sakkari\", (* 25. července 1995 Athény) je řecká profesionální tenistka. Ve své dosavadní kariéře na okruhu WTA Tour vyhrála jeden singlový turnaj. V rámci okruhu ITF získala sedm titulů ve dvouhře a pět ve čtyřhře.\n\nNa žebříčku WTA byla ve dvouhře nejvýše klasifikována v říjnu 2019 na 22. místě a ve čtyřhře pak v listopadu 2015 na 293. místě. Od sezóny 2018 ji trénuje Tom Hill. Dříve tuto roli plnili Mark Petchey (2018), German Puentes či Thomas Johansson (2017–2018).\n\nV řeckém fedcupovém týmu debutovala v roce 2012 základním blokem 1. skupiny zóny Evropy a Afriky proti Maďarsku, v němž prohrála úvodní dvouhru s Rékou Lucou Janiovou. Řekyně odešly poraženy 0:3 na zápasy. Do roku 2017 v soutěži nastoupila k sedmnácti mezistátním utkáním s bilancí 6–10 ve dvouhře a 0–5 ve čtyřhře.\n\nŘecko reprezentovala se Stefanosem Tsitsipasem na Hopman Cupu 2019. Historicky první start Řeků v hlavním perthském turnaji skončil druhým místem v základní skupině. Jako jediní přitom porazili vítězné Švýcarsko.\n\nMatka hráčky Angeliki Kanellopoulouová byla také řecká profesionální tenistka.\n\nV rámci hlavních soutěží událostí okruhu ITF debutovala v červenci 2010, když na turnaji v Casablance s dotací 10 tisíc dolarů nastoupila do čtyřhry. V páru s Anastijou Maťjuchinovou podlehly v úvodním kole rusko-francouzské dvojicí Anna Rapoportová a Jessica Cohenová. Během září 2010 si zahrála první soutěž dvouhry v řecké Mytiléně, události s rozpočtem 10 tisíc dolarů, kde ji vyřadila Bulharka Isabella Šinikovová. Po sérii pěti finálových proher si premiérový titul odvezla v dubnu 2014 z Heráklionu, kde ve finále desetitisícové akce zdolala krajanku Despinu Papamichailovou.\n\nV singlu okruhu WTA Tour debutovala kvalifikací červencového Internazionali Femminili di Tennis Palermo 2011. Nejdříve povolila jeden game v zápase s Italkou Brancatovou, aby pak jedinou hru uhrála na španělskou hráčku Estrellu Cabezaovou Candelaovou. V následující sezóně startovala v jediné kvalifikaci WTA Tour, a to na únorovém Qatar Total Open 2013, kde podlehla v prvním kole Australance Anastasii Rodionovové.\n\nDebut v hlavní soutěži nejvyšší grandslamové kategorie zaznamenala ve dvouhře US Open 2015 po zvládnuté tříkolové kvalifikaci. V úvodní fázi však skončila na raketě Číňanky Wang Čchiang. Podruhé si major zahrála na Australian Open 2016, kde dosáhla premiérového vítězství v rámci okruhu WTA Tour, když vyřadila další čínskou hráčku Wang Ja-fan, aby ji ve druhém kole zastavila Španělka Carla Suárezová Navarrová. Ve Wimbledonu 2016 postoupila přes Čeng Saj-saj do druhého kola, kde nenašla recept na favorizovanou pětinásobnou šampionku turnaje a osmou nasazenou Venus Williamsovou.\n\nDo čtvrtfinále se premiérově probojovala na dubnovém Istanbul Cupu 2016. Z pozice kvalifikantky nejdříve zdolala nejvýše nasazenou hráčku elitní čtyřicítky žebříčku Annu Karolínu Schmiedlovou, poté vyřadila Tchajwanku Sie Su-wej a ve třetím utkání nenašla recept na turnajovou pětku a pozdější finalistku Danku Kovinićovou z Černé Hory. První singlové finále si zahrála na srpnovém Silicon Valley Classic 2018 v kalifornském San José, kde ji deklasovala Rumunka Mihaela Buzărnescuová, na niž uhrála jediný game. Bodový zisk ji však následně posunul na nové kariérní maximum, když jí patřilo 31. místo.\n\nPrvní titul na okruhu WTA Tour vyhrála na antukovém Grand Prix SAR La Princesse Lalla Meryem 2019 v marockém Rabatu. Ve čtvrtfinále porazila nejvýše nasazenou obhájkyni trofeje Elise Mertensovou z Belgie a mezi poslední čtveřicí další belgickou tenistku Alison Van Uytvanckovou. V boji o titul zdolala britskou jedničku Johannu Kontaovou po třísetovém průběhu. Bodový zisk jí zajistil návrat do elitní světové padesátky.\n\n"}
{"id": "1214332", "url": "https://cs.wikipedia.org/wiki?curid=1214332", "title": "The Crystal Method", "text": "The Crystal Method\n\nThe Crystal Method je americké elektronické hudební duo, které vzniklo v Las Vegas v Nevadě na počátku 90. let. Jeho členové jsou Ken Jordan a Scott Kirkland. Jejich hudba se mnohokrát objevila v různých televizních reklamách, pořadech a videohrách. Snad nejznámějším z nich je americký televizní seriál \"Sběratelé kostí\". Jejich nejprodávanější album \"Vegas\" bylo v roce 2007 oceněno platinou.\n\n\n"}
{"id": "1214333", "url": "https://cs.wikipedia.org/wiki?curid=1214333", "title": "Petr Jedinák", "text": "Petr Jedinák\n\nPetr Jedinák (* 3. září 1963 Praha) je český dekadentní fotograf. Téměř dvacet let pracoval jako portrétní fotograf a obrazový redaktor pro časopis Reflex. V současnosti pracuje jako volný vizuální umělec a věnuje se především ambrotypii.\n\nVystudoval VŠCHT v Praze. Po ukončení studia až do roku 1990 byl zaměstnán jako redaktor (mj. časopis Československá fotografie, Obrazové zpravodajství ČTK, Pressfoto a Československý rozhlas). V roce 1990 nastoupil jako vedoucí fotografů do deníku \"Metropolitan\" a o rok později přešel do časopisu \"Reflex\", kde od roku 1993 byl obrazovým redaktorem a vedoucím fotografů. Ve své práci pro tištěná média se specializoval na portrétní fotografii.\n\nJeho fotografie ilustrují přes dvacet knižních titulů. V letech 1994–1995 byl spoluautorem řady televizních dokumentů pro publicistický magazín ČT „Kontakt“ a jeho moderátorem. V roce 2003 publikoval autorskou monografii \"Cesty k portrétu\". Od roku 2010 se věnuje vlastní filmové dokumentární tvorbě a práci na hudebních klipech. Jako vysokoškolský pedagog působil v letech 2011 – 2015 na Literární akademii (\"Soukromé vysoké školy Josefa Škvoreckého\") a v atelieru fotografie ADI (ART & DESIGN INSTITUT).\n\nOd roku 2008 pracuje jako fotograf ve svobodném povoláni. Od roku 2014 využívá ve své volné tvorbě ambrotypii – historický fotografický proces z roku 1851. Digitální technologie využívá při fotografování mimo svůj ateliér. Jeho hlavními tématy jsou ženská těla, lidská sexualita a svět shibari.\n\n\n\n"}
{"id": "1214335", "url": "https://cs.wikipedia.org/wiki?curid=1214335", "title": "Thelma Todd", "text": "Thelma Todd\n\nThelma Todd (29. července 1906 Lawrence – 16. prosince 1935 Pacific Palisades) byla americká herečka.\n\nNarodila se ve městě Lawrence v Massachusetts a po dokončení střední školy zahájila studium na . V té době začala chodit na různé soutěže krásy a roku 1925 získala titul Miss Massachusetts. V té době jí objevil hollywoodský lovec talentů a stala se herečkou pro společnost Paramount. Zpočátku hrála malé role v různých němých snímcích, později hrála i větší role. V roce 1931 se romanticky zapletla s režisérem Rolandem Westem. V letech 1932 až 1934 byl jejím manželem filmový producent Pat DiCicco. Za svou bezmála desetiletou kariéru hrála v přibližně 120 filmech. Hrála například ve snímcích ', ' a \"\". V srpnu 1934 si otevřela vlastní kavárnu v Pacific Palisades nazvanou . V prosinci 1934 byla nalezena mrtvá ve svém kabrioletu značky Lincoln v garáži herečky Jewel Carmen, jež byla manželkou Rolanda Westa. Její smrt byla porotou označena za sebevraždu – otravu oxidem uhelnatým. Ve skutečnosti však měla zlomený nos, dvě zlomená žebra a modřiny kolem krku. Má hvězdu na Hollywoodském chodníku slávy.\n\n"}
{"id": "1214337", "url": "https://cs.wikipedia.org/wiki?curid=1214337", "title": "Geopark Říčany", "text": "Geopark Říčany\n\nGeopark Říčany, jehož oficiální název je Didaktické centrum geologie Muzea Říčany, byl vybudován v areálu 1. Základní školy v Říčanech v okrese Praha-východ ve Středočeském kraji. Toto didaktické centrum, určené jak pro vzdělávání mládeže a pedagogů, tak i pro volnočasové aktivity nejširší veřejnosti, se nachází na západní straně Masarykova náměstí v centru města.\n\nDidaktické centrum geologie říčanského muzea bylo v areálu 1. ZŠ slavnostně otevřeno 9. 4. 2015. Centrum, které je svou rozlohou a komplexností zcela unikátní, bylo vybudováno během jednoho roku v rámci projektu \"Vědou ke vzdělání, vzděláním k vědě\", spolufinancovaného Evropským sociálním fondem a státním rozpočtem ČR. Hlavním řešitelem tohoto projektu je Česká geologická služba. Realizaci centra zajišťoval partner projektu, Muzeum Říčany, stavbu geologické laboratoře financovalo město Říčany.\n\nDidaktické centrum nabízí řadu aktivit pro děti, pedagogy i návštěvníky z řad veřejnosti. Venkovní expozice zahrnuje horniny charakteristické pro celé území ČR, model paleontologického naleziště a promyšlenou kompozici vodních prvků, pomocí kterých lze simulovat například záplavy či sesuvy půdy. V jezírku je možno vyrýžovat zlato a polodrahokamy. Venkovní expozice je doplněna o ukázky vegetace, která doprovází výskyt jednotlivých druhů hornin, takže centrum slouží zároveň i jako botanická zahrada. Součástí komplexu je geologická laboratoř, kde lze řezat a leštit kameny a následně je zkoumat pod mikroskopem.\n\nPrvní část u vstupu do areálu je věnována úvodu do geologie, doprovázenému vzorky hornin z České republiky, a expozici \"Kamenné moře\". Protilehlá část expozice přináleží medonosným bylinám a výskytu jednoho z nejstarších druhů hornin - žuly. \"Kamenné moře\" je obklopeno \"Vápencovou skalkou\", jejíž jednotlivé části reprezentují některé středoevropské vápencové oblasti, jako jsou Karpaty, Alpy nebo Český kras. Následují ukázky lesních podrostů s příslušnými druhy bylin a tzv. \"Čertova zeď\". Zhruba v polovině rozlohy venkovní expozice začíná zóna různých aktivit a pokusů - \"Hravá geologie a paleontologie\", \"Smyslový záhon\" a vodní stanoviště. Prostranství uzavírá vodní biotop, čedičové varhany, budova laboratoře a závěrečná expozice vzorků hornin z Říčanska. Mezi těmito horninami je vzorkem s velkými krystaly draselného živce (ortoklasu) v prvé řadě zastoupena říčanská žula. Tato hornina byla na Říčansku kdysi těžena v mnoha menších lomech, jako poslední zůstal činný velký lom u vsi Žernovky, místní části Mukařova. V expozici nechybí ani červenohnědě zbarvené slepence a pískovce, které vznikly na dně jezer v období karbonu a permu v oblasti tektonického příkopu, označovaného jako Blanická brázda. Mezi vzorky jsou také ukázky křemenců a rohovců z lomu u Menčic.\n\nDidaktické centrum, t.j. geopark a botanická zahrada, se nacházejí v areálu 1. ZŠ mezi Masarykovým náměstím a zříceninou říčanského hradu ze 13. století. Autobusové spoje Pražské integrované dopravy ze zastávky \"Praha,Opatov\" zastavují na zastávce \"Říčany,nám.\", která je vzdálena od školy necelých 150 metrů. Železniční stanice \"Říčany\" na trati Praha - Benešov je vzdálena od areálu 1. ZŠ zhruba 1 km. V průběhu školního roku je didaktické centrum přístupno širší veřejnosti zpravidla o sobotách, muzeum zde pořádá některé akce a přednášky i v době letních prázdnin. Bližší informace jsou zveřejňovány na webových stránkách říčanského muzea a 1. ZŠ.\n\n\n\n\n"}
{"id": "1214343", "url": "https://cs.wikipedia.org/wiki?curid=1214343", "title": "Robert J. Sawyer", "text": "Robert J. Sawyer\n\nRobert James Sawyer (* 29. dubna 1960 Ottawa) je kanadský sci-fi spisovatel. Dosud publikoval 23 románů a jeho povídky se objevily v časopisech \"Analog Science Fiction and Fact\", \"Amazing Stories\", \"On Spec, Nature\" a v řadě sborníků. Sawyer získal mj. ceny Nebula (1995), Hugo (2003) a John W. Campbell Memorial Award (2006).\n\nSawyer se narodil v Ottawě a nyní žije v Mississauye, provincie Ontario.\n\nV letech 2009–2010 vysílala televizní stanice ABC na motivy stejnojmenného Sawyerova románu z roku 1999 dramatický seriál \"FlashForward (Flash Forward – Vzpomínka na budoucnost). \"První sezóna měla 22 dílů. Sawyer se natáčení účastnil jako konzultant a napsal 19. epizodu \"Korekce kurzu\".\n\nSeriál byl po první sezóně ukončen.\n\n\n"}
{"id": "1214344", "url": "https://cs.wikipedia.org/wiki?curid=1214344", "title": "Feel (polská skupina)", "text": "Feel (polská skupina)\n\nFeel polská popová hudební skupina založená v Katovicích v roce 2005 zpěvákem Piotrem Kupichem. Skupina doplnil klávesista Łukasz Kożuch, baskytarista Michał Nowak a bubeník Michał Opaliński. \n\nSkupina získala řadu hudebních ocenění jako Fryderyki, Telekamery nebo SuperJedynki.\n\nSkupina byla založena v květnu 2005 Piotrem Kupichem dva roky poté, co opustil kapelu Sami. Zpočátku pod názvem Q2 založil duo s basistou Michałem Nowakiem. Když kapelu doplnil Łukasz Kożuch a Michał Opaliński změnil se název postupně na Q3, Q4 a Kupicha Band. Kapela nahrála píseň, ale dělal ne jeden a album.\n\nNa konci května 2007 v katovickém klubu Dekadencja skupina natočila videoklip k prvnímu singlu „A gdy jest już ciemno“. Jako host v něm vystoupila tanečnice Aneta Piotrowska, která je známá z pořadu TVN s názvem Taniec z gwiazdami. V červnu bylo oznámeno, že skupina je na seznamu deseti polských umělců soupěřící o výhru na festivalu v Sopotech. Singl „A gdy jest już ciemno“ byla vyslána do rádií v srpnu. Ve stejném měsíci jako zástupci polského rozhlasu Katowice se skupina zúčastnila soutěž „Przebojem na Antenę“, který se koná každoročně ve městě Hajnówka. Skupina obsadila druhé místo a získal Maršálka Podleského vojvodství.\n\nBěhem 44.ročníku Sopotského festivalu skupina obdržela za píseň „A gdy jest już ciemno“ Jantarového slavíka a také Slavíka publika, když získala 52 procent hlasů. O necelý týden později Dziennik Bałtycki informoval o tom, že píseň může být plagiátem kompozice Carlyho „Simona Coming Around Again“. Nicméně, dle znaleckého posudku, který vydal Úřad festivalu ukázal, že podobnost je jen náhodná.\n\nDebutové album pod názvem \"Feel\" vyšlo 26. října a ten stejný den získalo zlatu desku a také debutovalo na 1. místě v seznamu OLiS. V den premiéry se uskutečnilo ve varšavském klubu Traffic Clubie setkání sse skupinou, během kterého se konalo krátká představení. Na konci října měl premiéru také druhý singl z alba „No pokaż na co cię stać“. V listopadu v kongresovém sálu rádia WAWA se konalo předávání Polských hudebních a kulturních cen Zlatý luk. Mezi oceněnými byla také skupina Feel, která obdržela z rukou Elżbiety Zapendowské sošku v kategorii \"Objev roku\". Dne 22. listopadu prodej alba přesáhl náklad 30 000 kusů a nosič byl certifikován platinovou deskou.\n\nDne 4. února 2008 se konalo ceremoniál předávání Telekamer, během kterého skupina zvítězila v kategorii Hudba, když získala více než dvojnásobek hlasů než druhá v této kategorii Doda. Na konci února Universal Music Group vydala kompilaci \"Hity numer jeden!\", na které se kromě zahraničních hitů nacházel i první singl skupiny s názvem „A gdy jest już ciemno“. Dne 27. března skupina vystoupila pro americkou Poloniu v chicagském Copernicus Center.\n\nDne 7. dubna v Uměleckém centru Fabryce Trzciny skupina obdržela hudební cenu Fryderyk v kategorii \"Nová tvář fonografie\". Kapela byla také nominována v kategoriích \"Popové album roku\" (za album Feel), \"Skupina roku\", \"Zpěvák roku\" a \"Píseň roku\" (za píseň „A gdy już jest ciemno“). Na konci dubna se seznam ocenění skupiny rozšířil o čtyři sošky, když během Eska Music Awards vyhrála v kategorii \"Skupina roku Polska\", \"Album roku Polska\" (za album Feel), \"Hit roku Polska\" (za píseň „A gdy już jest ciemno“) a \"Videoklip roku Eska.pl\" (skladba „Pokaż na co Cię stać“).\n\nDne 10. května skupina vystoupila v rámci varšavských studentských dní na třetím dni Evropské vysoké školy ekonomické Alamere. V dubnu byl natočen videoklip ke třetímu singlu „Jak anioła głos“. Ve stejném měsíci nahrávací společnost EMI oznámila, že prodej alba Feel překročil 100 000 kusů, přičemž se 12krát umístil na vrcholu seznamu OLiS. Dne 14. června během 45. Národního festivalu polských písní v Opole skupina vyhrála tři SuperJedynki za \"Skupinu roku\", \"Desku roku\" (album Feel) a Superwystęp během festivalového koncertu. O několik dní později, 18. června, měla v rádiu Zet premiéru skladba „Pokonaj siebie“, na kterém spolupracovala skupina s spolu Iwonou Węgrowskou. Autorem textu a hudby byla zpěvačka Patrycja Kosiarkiewicz. Dne 15. července byla skupina hostem v Lesní opeře na Sopotském Festivalu, kde měla krátký recitál.\n\nDne 22. srpna byla vydána reedice alba Feel, která navíc obsahuje singl „Pokonaj siebie“, videoklipy skupiny a nepublikované záběry. O měsíc dříve debutové album překročila 150 tisíc prodaných kopií a získalo diamantovou desku. V září se skupina zúčastnila charitativního koncertu „Budujemy nadzieję“ (Budujeme naděj) pro oběti vichřice. Koncert byl uspořádán v katovické aréně Spodek, kde kromě skupiny vystoupili také Zakopower, De Mono, Golec uOrkiestra a Dżem.\n\nV říjnu byl vydán videoklip k pátému singlu „W odpowiedzi na Twój list“. Ve stejném měsíci díky hlasům diváků MTV skupina získala titul \"Nejlepší polský počin\", nacež byla rovnou nominována na \"Nejlepší evropský počin\" na MTV Europe Music Awards. Celkový náklad debutového alba Feel překročil 200 000 prodaných kopií, čehož v 1. desetiletí 21. století zatím dosáhla jen populární skupina Ich Troje.\n\nDne 17. listopadu byl vydán maxisingl \"Pocztówka do św. Mikołaja 2\", na kterém skupina nahrála píseň „Gdy Wigilia jest“ společně s Patrycjí Kosiarkiewicz a hostující účastí novinářů rádia RMF FM. V listopadu skupina na předávání cen Zlaté luky vyhrála sošku v kategorii \"Zpěvák roku\" (pro Piotra Kupichu) a \"Hit roku\" za píseň „Jak anioła głos“. Na konci roku 2008 kapela vystoupila ve Varšavě na silvestrovském koncertě televize Polsat pod názvem \"Sylwestrowa Moc Przebojów\".\n\nV únoru 2009 si skupina zapsala další tři nominace na ceny Fryderyk v těchto kategoriích: \"Skupina roku\", \"Zpěvák roku\" a \"Píseň roku\" („Jak anioła głos“). Ve stejném měsíci podruhé získala Telekameru v kategorii \"Hudba\" a v dubnu na Eska Music Awards opět zvítězila v kategorii \"Skupina roku\". Do té doby skupina koncertovala po Spojených státech a vystoupila v Chicagu nebo New Yorku.\n\nDne 27. března 2009 se ve vysílání rádia Eska uskutečnila premiéra singlu „Pokaż mi niebo“ (Ukaž mi nebe). Singl byl předzvěstí nového alba Feel 2, které bylo vydáno 8. června a debutovalo na prvním místě seznamu OLiS. Album obsahuje 10 skladeb a 2 instrumentální bonusové skladby. Píseň „Tylko powiedz czego chcesz“ (Jen mi řekni, co chceš) byla nahrána spolu s Sebastianem Riedlem. V den premiéry album získalo zlatou desku, když prodej přesáhl více než 17 000 kopií.\n\nV dubnu byl zveřejněn videoklip k písni „Pokaż mi niebo“, ve kterém jako host vystoupil Andrzej Grabowski. Videoklip byl natočen v katovické čtvrti Nikiszowiec. Na konci roku 2009 skupina navázala manažerskou spolupráci s Dariuszem Krupou, bývalým manažerem Edyty Górniak, a vydali nový singl „Urodziny“. V květnu 2010 byl vydán singl „Jeśli czegoś pragniesz“, který pochází z alba Feel 2. Album dosáhlo na platinovou desku v nákladu 30 000 kopií.\n\nV prosinci 2010 skupina představila píseň „Weekend“ k propgaci komedie stejného názvu a v únoru 2011 následovala ústřední melodie „Więcej jeśli się da“ ke komediálnímu seriálu TVP, Rodzinka.pl. Od března do dubna 2011 se Piotr Kupicha účastnil pořadu „Bitwa na głosy“, která hledá nové hudební talenty. Pozvaní umělci vytvořili ve svém místě původu vlastní hudební skupiny složené z 16 zpěváků. Piotr Kupicha na soutěži předvedl svoji skupinu v lednu. Jeho skupina celý pořad vyhrála a spolu poté nahráli píseň „Zwycięstwa smak“. Všechny tyto tři nahrávky jsou umístěny na třetím albu skupiny s názvem Feel 3.\n\nV červenci skupina představila píseň, která sloužila jako promo singl k albu Feel 3, s názvem „Cały ten świa“. Videoklip byl natočen v rodných Katowicích. Album se dostala na trh až do 18. října a po jednom měsíci na trhu obdrželo zlatou certifikaci. Album Feel 3 debutovalo na 13. místo seznamu OLiS. V listopadu se v žebříčcích objevil další singl „Jak nie to nie“. V lednu 2012 měla premiéru další píseň, která byla využita jako ústřední melodie ke komediální seriálu Ja to mam szczęście televize TVP pod stejným názvem. Ve stejném měsíci byl zveřejněn další singl z alba Feel 3 s názvem „Zwycięstwa smak“, který v dubnu byl v TOP 10 v soutěži na oficiální hymnu reprezentace Polska na na Euro 2012 „Hit Biało-Czerwonych“.\n"}
{"id": "1214346", "url": "https://cs.wikipedia.org/wiki?curid=1214346", "title": "Beroé", "text": "Beroé\n\nBeroé je v řecké mytologii nymfa z Bejrútu, dcera bohyně Afrodity a Adónise, sestra Golga.\n\nU jejího porodu asistoval bůh Hermés. Jak vyrůstala, byla považována za výjimečně krásnou a bylo jí předurčeno vzít si boha Poseidóna. Nikdy se neozdobovala ani nezkrášlovala. Byla smrtlená, i když její krásu porovnávaly s krásou bohyň.\n"}
{"id": "1214347", "url": "https://cs.wikipedia.org/wiki?curid=1214347", "title": "Bistonis", "text": "Bistonis\n\nBistonis je v řecké mytologii jméno nymfy která porodila syna bohu Arésovi, Térea.\n\nI když je zmiňována v několika starověkých textech dnes o ní moc nevíme.\n"}
{"id": "1214349", "url": "https://cs.wikipedia.org/wiki?curid=1214349", "title": "Bolbé", "text": "Bolbé\n\nBolbé (řecky: Βόλβη) je v řecké mytologii nesmírně krásná jezerní bohyně nebo nymfa která přebývala v makedonském jezeře stejného jména (dnes jezero Volvi). Je dcerou boha Okeana a bohyně Téthys. Stejně jako u ostatních jezerních bohů a bohyň byly její potomci limnády, nymfy žijící ve sladkovodních jezerech. Podle Athénaiose je matkou Olyntha kterého měla s Héraklém.\n"}
{"id": "1214352", "url": "https://cs.wikipedia.org/wiki?curid=1214352", "title": "Bolina (mytologie)", "text": "Bolina (mytologie)\n\nBolina nebo Boline je v řecké mytologii jedna z nymf. Podle Pausaniá byla jednou ze smrtelných dívek z Achaii. Zamiloval se do ní bůh Apollón a když se k ní pokusil přiblížit Bolina utekla a vrhla se do moře. Poté jí bůh udělal nesmrtelnou. Na místě kde spadla do moře bylo založeno město Bolina.\n"}
{"id": "1214354", "url": "https://cs.wikipedia.org/wiki?curid=1214354", "title": "Ramón Gómez de la Serna", "text": "Ramón Gómez de la Serna\n\nRamón Gómez de la Serna (3. července 1888, Madrid – 12. ledna 1963, Buenos Aires, Argentina) byl španělský právník, spisovatel a novinář.\n\nJeho otec, Javier Gómez de la Serna y Laguna, byl právník a ministerský úředník, jeho matka, Josefa Puig Coronado, byla neteří básnířky Caroliny Coronado.\n\nRamón studoval právo, této profesi se však nikdy nevěnoval. Pracoval jako novinář pro deníky, např. \"El Sol\", \"La Voz\", \"Revista de Occidente\" nebo \"El Liberal.\" Napsal přibližně 100 děl, a to různých žánrů (tj. romány, dramata, eseje, biografie). Kromě toho je autorem naprosto svébytného žánru, tzv. gregerie (šp. las greguerías).\n\nOd roku 1908 udržoval vztah s Carmen de Burgos (1867–1936), známou pod uměleckým jménem \"Colombine\". Roku 1931 se oženil s argentinskou spisovatelkou ruského původu Luisou Sofovich. O dva roky později, tj. roku 1933, vycestoval do Buenos Aires, ale kvůli občanské válce se již do vlasti nevrátil. \n\nRoku 1963 zemřel v Buenos Aires. Jeho ostatky byly převezeny do Madridu, kde byl pochován v Panteón de Hombres Ilustres.\n\n\n\n"}
{"id": "1214355", "url": "https://cs.wikipedia.org/wiki?curid=1214355", "title": "Adygejská vlajka", "text": "Adygejská vlajka\n\nVlajka Adygejska, jedné z autonomních republik Ruské federace, je tvořena zeleným listem o poměru stran 1:2, na němž jsou vyobrazeny tři žluté, zkřížené šípy směřující hroty vzhůru, nad nimi je dvanáct žlutých pěticípých hvězd: devět z nich tvoří oblouk směřující z jednoho dolního cípu do druhého, zbylé tři se nacházejí pod nimi ve vodorovné řadě.\n\nVlajka byla přijata 24. března 1992, krátce poté, co se Adygejsko stalo jednou z republik Ruské federace. Původní zákon stanovil barvu vlajky jako akvamarínovou, v praxi se však převážně používala zelená, proto byla roku 2007 tato podoba přijata jako oficiální. Adygejská vlajka se na veřejnosti vyvěšuje zároveň s ruskou vlajkou, které náleží místo vlevo.\n\nZelená barva symbolizuje islám jako hlavní náboženství Adygejců, podle jiných výkladů je také ztělesněním svobodného lidu nebo hustých lesů v zemi, žlutá je použita jako barva zrajícího obilí. Počet hvězd zastupuje dvanáct původních kmenů (devět „aristokratických“ a tři „demokratické“): Abadzeh, Besleney, Bzhedugh, Yegerukay, Zhaney, Kabarday, Memheg, Natuhay, Temirgoy, Ubyh, Shabsug a Hatukay. Šípy bývají vykládány jako zpodobnění tří hlavních adygejských knížecích rodů, dalším uváděným významem je spojení země, vody a vzduchu, případně atribut mytického kováře Tlepšeho.\n\nPůvod této vlajky sahá do třicátých let 19. století a za jejího autora je považován britský diplomat David Urquhart, který se v době kavkazské války snažil přimět čerkeské kmeny k vytvoření jednotného státu (na dobových vyobrazeních jsou ovšem šípy černé a počet hvězd se pohybuje mezi sedmi a osmi). Vlajka se tak stala symbolem odporu původních obyvatel Kavkazu proti ruské nadvládě. Používají ji i Čerkesové žijící mimo území vlastní Adygejské republiky, vlajka diaspory někdy mívá změněné barvy: šípy a hvězdy jsou červené na žlutém podkladě. \n\nRoku 2010 vyhlásila Mezinárodní čerkeská asociace 25. duben, tedy den, kdy údajně byla vlajka poprvé vztyčena, svátkem adygejské vlajky. V roce 2013 schválil adygejský parlament toto výročí jako oficiální památný den Adygejské republiky.\n\n"}
{"id": "1214356", "url": "https://cs.wikipedia.org/wiki?curid=1214356", "title": "Britomartis", "text": "Britomartis\n\nBritomartis (řecky: Βριτόμαρτις) je mínojská bohyně hor a lovu. Je jednou z bohyň, které prošly mykénskou kulturou až do řecké mytologie. Pro řeky byla horskou nymfou (Oreadou). Na Krétě byla uctívána jako aspekt \"Potnii\" (paní - titul bohyně). Je známá také jako \"Diktynna\".\n\nPodle Gaia Julia Solina jméno 'Britomartis' není řeckého původu, ale pochází z krétského dialektu. Vyobrazována je stejně jako bohyně Artemis, tedy s lukem a loveckým pásem.\n\nPodle řecké legendy se narodila v Kainó (na ostrově Kréta) jako dcera boha Dia a Karmé.\n\nKrétský král Mínós jí chtěl za milenkou, avšak po devíti měsících se jí podařilo uprchnout a zůstat pannou. Skočila do moře, rybáři ji vylovili a dali jí jméno \"Diktynna\" tj. \"dívka v síti\". Král se už nesnažil o její přízeň a ona našla útočiště v posvátném háji bohyně Artemis.\n"}
{"id": "1214357", "url": "https://cs.wikipedia.org/wiki?curid=1214357", "title": "Kalybé", "text": "Kalybé\n\nKalybé je v řecké mytologii nymfa, manželka trojského krále Láomedóna a matka Bucolióna.\n"}
{"id": "1214358", "url": "https://cs.wikipedia.org/wiki?curid=1214358", "title": "Fayette Springs Hotel", "text": "Fayette Springs Hotel\n\nFayette Springs Hotel, známý jako Stone House Restaurant, je historický hostinec ve Wharton Township v Pensylvánii. Je umístěn na U.S. Route 40.\n\nByl postaven asi roku 1822 a je to jedenapůlpatrový, zděný objekt s půdorysem centrální haly ve federálním stylu. Kuchyň má krb. Byl postaven kongresmanem Andrewem Stewartem (1791–1872). Sloužil jako zastávka pro cestovatele 19. století na National Road.\n\nV roce 1995 byl objekt zařazen do National Register of Historic Places.\n"}
{"id": "1214359", "url": "https://cs.wikipedia.org/wiki?curid=1214359", "title": "Jaki Byard", "text": "Jaki Byard\n\nJaki Byard, rodným jménem John Arthur Byard, (15. června 1922 – 11. února 1999) byl americký jazzový klavírista.\n\nNarodil se do hudební rodiny ve Worcesteru ve státě Massachusetts. Ve svých šesti letech začal hrát na klavír a později hrál také na trubku. Profesionálně začal vystupovat v šestnácti letech (jako klavírista). V roce 1941 nastoupil do armády a nadále se zdokonaloval ve hře na klavír (rovněž se zde věnoval hře na pozoun). Armádu opustil v roce 1946. Následně hrál dva roky s houslistou Rayem Perrym. V té době rovněž začal hrát na saxofon, avšak jeho hlavním nástrojem nadále zůstal klavír. Později byl členem skupiny Earla Bostica a spolupracoval s řadou dalších hudebníků, mezi něž patří například Charles Mingus a Eric Dolphy. V roce 1960 nahrál své první sólové album nazvané \"Blues for Smoke\". Později působil také jako pedagog, vyučoval například na New England Conservatory of Music, Manhattan School of Music a Hartford School of Music. Mezi jeho žáky patřili například Anthony Coleman a Jason Moran. V roce 1999, ve svých 76 letech, byl ve svém domě zastřelen do hlavy. Nebyly nalezeny žádné známky vloupání, násilného vniknutí nebo boje, nebyla nalezena střelná zbraň. Případ nebyl nikdy objasněn.\n\n"}
{"id": "1214360", "url": "https://cs.wikipedia.org/wiki?curid=1214360", "title": "Canens", "text": "Canens\n\nCanens (lat. \"zpívající\") je v římské mytologii personifikace písně, nymfa z Latia. Byla dcerou boha Jana a bohyně Venilie.\n\nByla manželkou Pica, který opovrhoval láskou čarodějnice Kirké a ta ho proměnila v datla. Canens hledala svého manžela šest dní a potom se vrhla do řeky Tibery. Zazpívala poslední píseň a zemřela. Měli jediného syna Fauna.\n"}
{"id": "1214362", "url": "https://cs.wikipedia.org/wiki?curid=1214362", "title": "Kelainó", "text": "Kelainó\n\nKelainó nebo Celaeno je v řecké mytologii jméno několika postav:\n"}
{"id": "1214363", "url": "https://cs.wikipedia.org/wiki?curid=1214363", "title": "VF-6", "text": "VF-6\n\nFighter Squadron 6 (Stíhací peruť 6) neboli VF-6 byla letecká peruť Námořnictva Spojených států amerických. Původně vznikla 23. září 1921 jako Combat Squadron 4 (Bojová peruť 4), a 1. července 1922 byla přeznačena na VF-2 a poté 19. března 1923 na VF -2B a 1. ledna 1927 na VF-6B, 1. července 1927 na VF-6, 1. července 1928 na VB -2B, 1. července 1930 na VF-6B, 1. července 1937 na VF-3 a 15. července 1943 opět na VF-6. Rozpuštěna byla 29. října 1945.\n\nCombat Squadron Four (Bojová peruť 4) byla založena 23. září 1921 na Námořní letecké základně San Diego v Kalifornii. Pod novým označením VF-2 a přezdívkou \"Flying Chiefs\" poté operovala s dvouplošníky Vought VE-7 z paluby USS \"Langley\", první letadlové lodi US Navy. Mezi lety 1922 a 1925 pak peruť VF-2/VF-2B prováděla experimenty s palubními operacemi u kalifornského pobřeží. Aktivity letadel byly zprvu omezeny na průzkum, ale ukázaly vrchnímu veliteli amerického námořnictva potenciál námořního letectva a ten pak doporučil co nejrychlejší dokončení USS \"Lexington\" a USS \"Saratoga\".\n\nV roce 1926 VF-2B se stroji Curtiss F6C Hawk jako první peruť předvedla koncepci střemhlavého bombardování simulovanými útoky na lodě Pacifického loďstva z výšky 12 000 stop, které překvapily velitele hladinových lodí, očekávající běžné útoky z malé výšky a vodorovného letu a zaskočily obsluhy protiletadlových zbraní.\n\nV roce 1927 peruť označená nyní jako VF-6 održela stroje Vought FU-1, z nichž po jednom obdržela každá bitevní loď floty, a zbývající stroje jednotky zůstaly na základně NAS North Island. Stroje jednotky byly hydroplány katapultované z palub lodí a přistávající na hladině moře, odkud byly vyzdviženy zpět na palubu.\n\nV roce 1928 byla peruť přeložena zpět na USS \"Langley\" a byla přeznačena na VF-2B. Během následujících patnácti let nesla střídavě označení VF-6B, VF-3, a VF-6, v závislosti na příslušnosti mateřské lodi (Dodatek „B“ znamenal, že byla součástí bitevního loďstva (\"Battle Fleet\"), „S“ nesly peruti lodí průzkumného loďstva (\"Scouting Fleet\"). V roce 1937 byl tento rozlišovač z označení námořních perutí odstraněn).\n\nV letech 1930 a 1931 VF-6B prodělala dva operační turnusy na palubě USS \"Langley\" se stroji Boeing F2B. Později přešla na výškové stíhačky Boeing F3B a posléze na typ Grumman F2F.\n\nJako VF-3 peruť sloužila na palubách nosičů USS \"Saratoga\" a USS \"Yorktown\" až do bitvy u Midway. Po bitvě u Midway byla peruť až do konce války součástí palubní skupiny USS \"Enterprise\". V roce 1942 byl velitelem peruti (tehdy Lieutenant Commander) John Thach. \n\n15. července 1943 si perutě VF-3 a VF-6 vyměnily svá označení, což vyústilo v tři roky trvající spor mezi nimi o to, který z útvarů má nárok na emblém kreslené postavy Felix the Cat a pojmenování od něj odvozené, až do 15. listopadu 1946, kdy byla VF-3 přeznačena na VF-3A a získala od náčelníka námořních operací oficiální svolení emblém užívat.\n\n\n"}
{"id": "1214364", "url": "https://cs.wikipedia.org/wiki?curid=1214364", "title": "Grumman F2F", "text": "Grumman F2F\n\nGrumman F2F byl jednomotorový dvojplošný stíhací letoun se zatahovacím podvozkem, který mezi lety 1935 až 1940 sloužil jako standardní stíhací typ v perutích Námořnictva Spojených států amerických. Mohl operovat jak z pozemních základen tak palub letadlových lodí.\nÚspěch Grummanova dvoumístného typu FF-1, který byl podstatně rychlejší než jednomístné stíhací letouny své doby, vyústil v zakázku na jednomístný XF2F-1. Nový typ byl vyzbrojen dvěma synchronizovanými kulomety ráže 7,62 mm nad motorovým krytem a jeho konstrukce zahrnovala vodotěsné oddíly, za účelem redukce hmotnosti a zlepšení možností udržení stroje na hladině v případě nouzového přistání na vodní hladinu. Prototyp poprvé vzlétl 18. října 1933, vybaven experimentálním motorem XR-1534-44 \"Twin Wasp Junior\", dvouhvězdicovým čtrnáctiválcem o výkonu 625 hp (466 kW), s nímž dosáhl maximální rychlosti 229 mil za hodinu (~ 369 km/h) ve výšce 8400 stop (2600 m), což bylo o 22 mil za hodinu (~ 35 km/h) více než FF-1 ve stejné letové hladině. Manévrovací schopnosti byly také lepší než u dřívějšího dvojmístného letounu.\n\nNámořnictvo 17. května 1934 objednalo 54 kusů sériových stíhacích F2F-1, z nichž první mu byla předána 19. ledna 1935. Jeden další exemplář byl objednán dodatečně aby nahradil stroj ztracený při havárii 16. března 1935, čímž celková produkce typu dostoupila 55 letounů. Poslední F2F-1 byl dodán 2. srpna 1935. F2F měl na danou dobu relativně dlouhou operační kariéru, a v prvoliniových perutích sloužil od roku 1935 do konce roku 1939, kdy u nich začal být nahrazován typem F3F. Do září 1940 typ F2F zcela vymizel od stíhacích perutí, a byl přeřazen k plnění výcvikových a pomocných úloh. Draky posledních F2F dosloužily v roce 1942 jako pozemní instruktážní pomůcky.\n\nOznačení US Navy pro prototyp Grumman G.6 s motorem XR-1534-44 \"Twin Wasp Junior\" o výkonu 625 hp (466 kW). Postaven jeden kus.\nSérivá varianta s motorem R-1535-72 \"Twin Wasp Junior\" o výkonu 700 hp (522 kW). Vyrobeno 55 kusů.\n\nÚdaje z \"United States Navy Aircraft since 1911\"\n\n\n\n\n\n"}
{"id": "1214365", "url": "https://cs.wikipedia.org/wiki?curid=1214365", "title": "Steve Earle", "text": "Steve Earle\n\nSteve Earle (* 17. ledna 1955) je americký zpěvák a kytarista. Svou kariéru zahájil v polovině sedmdesátých let. V té době byl například členem doprovodné skupiny Guye Clarka, v níž hrál na baskytaru. Později působil například ve skupině a v roce 1986 vydal své první sólové album s názvem \"Guitar Town\". Později nahrál řadu dalších alb. Během své kariéry spolupracoval s mnoha dalšími hudebníky, mezi něž patří například Shawn Colvin a Del McCoury.\n\n"}
{"id": "1214366", "url": "https://cs.wikipedia.org/wiki?curid=1214366", "title": "Curtiss XF14C", "text": "Curtiss XF14C\n\nCurtiss XF14C byl americký námořní stíhací letoun vyvinutý společností Curtiss-Wright v odpověď na požadavek Námořnictva Spojených států amerických z roku 1941 na vysoce výkonný palubní stíhací letoun.\n\nNámořnictvo Spojených států amerických (US Navy) v roce 1941 vzneslo požadavek na výkonný palubní stíhací letoun, poháněný novým navrhovaným výkonným motorem Lycoming XH-2470 Hyper engine, řadovým kapalinou chlazeným dvacetičtyřválcem. To byl u námořnictva, které do té doby neústupně trvalo na užití hvězdicového motoru u všech svých letounů, neobvyklý krok.\n\n30. června 1941 byla společnosti Curtiss-Wright udělena zakázka na dva prototypy označené XF14C-1. Týž den byla také uzavřena smlouva se společností Grumman o vývoji prototypů jednomotorového XF6F-1 a dvoumotorového XF7F-1, které oba užívaly hvězdicový motor Pratt & Whitney R-2800 \"Double Wasp\".\n\nJiž brzy v průběhu vývoje začalo námořnictvo požadovat zvětšení výkonů letounu ve velkých výškách a firma Curtiss, vzhledem k neuspokojivému pokroku při vývoji motoru XH-2470, přizpůsobila konstrukci svého vyvíjeného typu novému vzduchem chlazenému hvězdicovému motoru Wright R-3350 vybavenému turbokompresorem. Letadlo s tímto osmnáctiválcovým dvojhvězdicovým motorem pohánějícím dvě třílisté protiběžné vrtule neslo označení XF14C-2 a projekt XF14C-1 byl zrušen. Současně námořnictvo, po zohlednění problémů operací ve výškách okolo 40 000 stop (~12 000 metrů) nad mořem, iniciovalo vývoj třetí varianty, označené XF14C-3 a vybavené přetlakovou kabinou pilota.\nNakonec došlo k dokončení pouze jednoho prototypu XF14C-2, který poprvé vzlétl v červenci 1944. Nespokojenost s odhadovanými výkony a zpoždění v dostupnosti motorů XR-3350-16, spolu s nevyvstáním taktické potřeby pro existenci výškové námořní stíhačky, vedly posléze ke zrušení dalšího vývoje.\n\nÚdaje z publikace \"Curtiss Aircraft 1907–1947\"\n\n\n\n\n\n"}
{"id": "1214367", "url": "https://cs.wikipedia.org/wiki?curid=1214367", "title": "SPAD S.XIV", "text": "SPAD S.XIV\n\nSPAD S.XIV byl francouzský plovákový stíhací letoun zkonstruovaný společností Société Pour L'Aviation et ses Dérivés (SPAD) a užívaný Francouzským námořnictvem v době první světové války.\nJednalo se o jednomístný dvouplošník poháněný motorem Hispano-Suiza 8Bc o výkonu 149 kW, vzniklý úpravou pozemního stíhacího letounu SPAD S.XII na plovákový stroj. Trup zůstal shodný, ale ocasní plochy byly zvětšeny, a zvětšilo se i rozpětí křídel a jejich plocha. Vzhledem ke zvětšení rozpětí došlo ke změně systému mezikřídelních vzpěr na dvoukomorový. Typ na plovákový letoun tehdejšího období vykazoval mimořádné výkony.\n\nVyrobeno bylo 40 kusů, které byly od roku 1918 užívány francouzským námořním letectvem. Dalším vývojem vznikl projekt varianty s kolovým podvozkem SPAD XXIV, která měla sloužit jako palubní stíhací letoun námořního letectva, ale již nebyla sériově vyráběna, vzhledem ke skončení války.\n\nÚdaje dle \"aviafrance.com\"\n\n\n\n\n"}
{"id": "1214370", "url": "https://cs.wikipedia.org/wiki?curid=1214370", "title": "Lalla Latifa", "text": "Lalla Latifa\n\nLalla Latifa (* asi roku 1945, Khenifra) je vdova princezna-manželka marockého krále Hasana II.\n\nNarodila se asi roku 1945 v Khenifre jako Fatima Amahzoune. byla dcerou berberského šlechtice. Roku 1961 se vdala za Hasana II.\n\nJe sestrou generála Mohameda Medbouha. Po smrti svého manžela se vdala za Mohameda Mediouriho královského bodygarda a bývalého bezpečnostního šéfa královského paláce.\n\nSe svým prvním manželem zplodila pět dětí:\n"}
{"id": "1214375", "url": "https://cs.wikipedia.org/wiki?curid=1214375", "title": "Lalla Meryem", "text": "Lalla Meryem\n\nLalla Meryem (* 26. srpna 1962, Řím) je marocká princezna, dcera a nejstarší potomek krále Hasana II.\n\nNarodila se 26. srpna 1962 v Římě jako dcera marockého krále Hasana II. a princezny-manželky Lally Latify.\n\nRoku 1981 získala bakalářský titul a s vým otcem byla jmenována jako předsedkyně sociální práce. Marocké královské vojenské síly.\n\nDne 15. září 1984 se vdala za Fuada Filaliho (nar. 1957), syna bývalého premiéra a ministra zahraničních věcí Abdellatifa Filaliho. Spolu mají dvě děti:\n\nRoku 1999 se pár rozvedl.\n\nJejím bratrem je král Muhammad VI. Na její počest byl pojmenován ženský tenisový turnaj okruhu WTA Tour — Grand Prix De SAR La Princesse Lalla Meryem.\n"}
{"id": "1214377", "url": "https://cs.wikipedia.org/wiki?curid=1214377", "title": "Big Lurch", "text": "Big Lurch\n\nBig Lurch, vlastním jménem Antron Singleton, (* 15. září 1976 Dallas) je americký rapper a odsouzený vrah. Ve svých sedmi letech začal psát poezii. Brzy se rozhodl pro kariéru rappera. Svou kariéru zahájil v roce 1990 a nejprve vystupoval jako G-Spade, avšak zanedlouho si přezdívku změnil na Big Lurch. Ve druhé polovině devadesátých let působil ve skupině Cosmic Slop Shop, s níž vydal album \"Da Family\" (1998). V roce 2004 vydal své první a jediné sólové album s názvem \"\". V roce 2002 zavraždil svou jednadvacetiletou spolubydlící jménem Tynisha Ysais. Následně snědl část jejích plic. V té době byl pod vlivem PCP. V listopadu 2003 byl odsouzen k doživotnímu pobytu ve vězení.\n"}
{"id": "1214380", "url": "https://cs.wikipedia.org/wiki?curid=1214380", "title": "Mistrovství světa v judu 1967 – muži – lehká váha (-63 kg)", "text": "Mistrovství světa v judu 1967 – muži – lehká váha (-63 kg)\n\nZápasy v judu na V. mistrovství světa v kategorii lehkých vah mužů proběhly v Salt Lake City, 11. srpna 1967.\nPoražení semifinalisté II skončili na děleném třetím místě.\n\nVítězové semifinále I sebou vytáhli do oprav judisty, které na své cestě pavoukem porazili. Ti se následně utkali mezi sebou a vítězové oprav postoupili do finálového kola (semifinále II). Ve finále tak mohli teoreticky nastoupit judisté, kteří se již v turnaji utkali.\n\nVítězové semifinále I postoupili do finálového kola (semifinále II).\n\nIdaho State Journal, edice Pocatello, Idaho, strana 11, čtvrtek, 11. srpna 1967\n"}
{"id": "1214381", "url": "https://cs.wikipedia.org/wiki?curid=1214381", "title": "Embrithopoda", "text": "Embrithopoda\n\nEmbrithopoda (těžké nohy) je zaniklý řád savců žijící v období eocénu a oligocénu v Asii, Africe a jihovýchodní Evropě. Dnes se do tohoto řádu řadí 5 rodů, z nichž je nejlépe známé arsinoitherium. Šlo o býložravce.\n\nAčkoliv se podobají nosorožcům, jejich rohy byly kostěné kryté keratinem. Šlo o příbuzné chobotnatců. Zřejmě patří do kladu afrotheria. Jejich fosílie byli nalezeny v Egyptě, Etiopii, Mongolsku, Turecku, Rumunsku, Namibii a Tunisku . Z Tuniska a Mongolska pochází fosílie embrithopodů, u kterých není identifikován rod.\n\nDo toho řádu patří 5 rodů ve dvou čeledích. Do roku\n\n"}
{"id": "1214382", "url": "https://cs.wikipedia.org/wiki?curid=1214382", "title": "Nükhetsezâ Hanımefendi (manželka Abdulhamida I.)", "text": "Nükhetsezâ Hanımefendi (manželka Abdulhamida I.)\n\nNükhet-Sedâ (Nükhetsezâ) Hanımefendi (1760 – 4. června 1850) byla konkubína osmanského sultána Abdulhamida I. Adoptovala si i jeho syna Mustafu IV.\n\nNükhetsezâ Hanımefendi se narodila neznámého data v roce 1760. Později, když se stala sultánovou konkubínou, se starala o prince Mustafu, pozdějšího sultána Osmanské říše. Jeho biologickou matkou byla Ayşe Seniyeperver Sultan. Nükhetsezâ žila o 22 let déle než jeho biologická matka a zastávala během Mustafovy vlády pozici valide sultan. Zemřela ve věku 90 let. \n"}
{"id": "1214383", "url": "https://cs.wikipedia.org/wiki?curid=1214383", "title": "Pionýrský tábornický oddíl", "text": "Pionýrský tábornický oddíl\n\nPionýrský tábornický oddíl (PTO) je specificky zaměřený pionýrský oddíl, věnující se především tábornictví a turistice. Je součástí Pionýra, druhého nejpočetnějšího dětského spolku (hnutí) v České republice, jenž je od roku 1990 demokratickou, samostatnou, nezávislou a dobrovolnou dětskou organizací. Další pionýrské oddíly se věnují např. sportu, přírodovědě, technice, tanci či kultuře.\n\nV Brně jsou PTO sdruženy do Sdružení pionýrských tábornických oddílů (SPTO Brno), které sdružuje děti a mládež ve městě Brně a jeho nejbližším okolí a nabízí smysluplné a efektivní využití volného času dětem a mládeži. Součástí SPTO je přibližně polovina všech brněnských pionýrských oddílů. Kromě procesu učení klade důraz také na rozvoj osobnosti dítěte. Oddíly se během roku utkávají v soutěžích v rámci tzv. Zelené ligy, což je mezioddílová soutěž zaměřená převážně na dovednosti dětí související s činností oddílů (tábornické, přírodovědné, vlastivědné).\n\nBrněnské pionýrské oddíly se věnují především turistice a tábornictví. Jejich činnost zahrnuje také např. rukodělné činnosti či kulturně poznávací akce. Oddíly mají zpravidla každý týden schůzky v klubovně (celé oddíly či pouze dílčí družiny v případě větších oddílů), dále 1-2 akce za měsíc (jednodenní výlety či víkendové výpravy), a na závěr roku letní tábor, u některých oddílů nazývaný expedicí, který bývá nejdůležitější akcí.\n\nV rámci Zelené ligy jsou pořádány 3 soutěže ročně. Jednou z nich je Setonův závod, ostatní dvě se pravidelně obměňují. Soutěže bývají rozděleny do věkových kategorií, zpravidla po třech ročnících (určujícím je rok narození):\nKategorie jsou povětšinou též dělené na hochy a dívky. K pravidelným soutěžím a závodům patří:\nI SPTO se snaží reflektovat současné trendy, a tak k novým soutěžím patří taneční podložky či vybíjená. Zcela novou soutěží bude na jaře 2017 PioTrio. Mimo tyto soutěže pořádá SPTO každoročně na jaře Sraz pionýrských tábornických oddílů, na kterém jsou vyhlašovány výsledky Zelené ligy a představováni noví vedoucí (náčelníci) oddílů a vedoucí a instruktoři, kteří v získali za poslední rok kvalifikaci. Této akce se účastní bezmála 300 pionýrů.\n\n"}
{"id": "1214386", "url": "https://cs.wikipedia.org/wiki?curid=1214386", "title": "Ľudovít Rajter", "text": "Ľudovít Rajter\n\nĽudovít Rajter (30. července 1906 Pezinok – 6. července 2000 Bratislava) byl slovenský dirigent a hudební skladatel.\n\nZákladní hudební vzdělání získal u svého otce Ľudovíta Rajtera, který byl v Bratislavě organistou luteránského kostela, sbormistrem a hudebním skladatelem. Navštěvoval \"Městskou hudební školu\", kde byl jeho učitelem Alexander Albrecht a od roku 1920 \"Hudobní školu pro Slovensko\". Studoval hru na klavír u Frico Kafendy a na violoncello u Rudolfa Rupníka. Vzdělání završil na \"Hochschule für Musik und darstellende Kunst\" ve Vídni (skladba – Franz Schmidt a Joseph Marx, dirigování – Clemens Krauss a Alexander Wunderer, violoncello – Friedrich Buxbaum a Rudolf Hindemith). Absolvoval v roce 1929 a stal se učitelem hudební teorie a hry na violoncello na \"Městské hudební škole\" v Bratislavě. Vedle toho v letech 1930–1932 absolvoval studium kompozice na \"Mistrovské škole Vysoké hudobní školy F. Liszta v Budapešti\" u Ernő Dohnányiho. Od roku 1932 byl dirigentem \"Maďarského rozhlasu\" v Budapešti. Nejprve jako externí dirigent a v roce 1935 byl jmenován prvním dirigentem. V této funkci působil až do roku 1945. Kromě toho byl učitelem komorní hudby a orchestrální praxe na Vysoké hudební škole F. Liszta. V roce 1941 byl jmenován řádným profesorem.\n\nPo skončení Druhé světové války se vrátil na Slovensko a stal se šéfdirigentem \"Symfonického orchestru Čs. rozhlasu v Bratislavě\". Účastnil se příprav na založení Slovenské filharmonie 1949. Působil také jako učitel dirigování a komorní hudby na Vysoké škole múzických umění v Bratislavě. V roce 1964 byl jmenován docentem. Jako dirigent získal mezinárodní uznání. Pravidelně spolupracoval s nejlepšími evropskými orchestry (Česká filharmonie, Wiener Symphoniker, Konzerthausorchester Berlin, Budapesti Filharmóniai Társaság Zenekara a další). V roce 1966 byl vedoucím pedagogem mistrovských dirigentských kurzů \"Mozartea\" v Salzburgu. V letech 1968–1969 byl hostujícím dirigentem \"Rozhlasového symfonického orchestru v Bazileji\".\n\nV letech 1968–1977 byl znovu šéfdirigentem \"Symfonického orchestru Čs. rozhlasu v Bratislavě\". V normalizačních letech byla jeho veřejná činnost potlačována. Působil jako dirigent \"Orchestru Slovenské hudební mládeže\" (1983–1992). V roce 1991 byl rehabilitován a jmenován profesorem dirigování. V roce 1994 vedl mistrovské kurzy dirigování v italském Orvietu.\n\n27. července 2006 u příležitosti stého výročí Rajterova narození byla odhalena pamětní deska na jeho domě v Bratislavě na Fándlyho ulici č. 1.\n\n\nĽudovít Rajter byl především dirigent, ale i jeho skladatelské dílo je rozsáhlé.\n\n\n\n\nDále zkomponoval řadu písní a sborů, scénickou hudbu pro rozhlas, harmonizoval a upravoval slovenské a maďarské lidové písně.\n\n\n"}
{"id": "1214389", "url": "https://cs.wikipedia.org/wiki?curid=1214389", "title": "Ľudovít Rajter starší", "text": "Ľudovít Rajter starší\n\nĽudovít Rajter (28. dubna 1880 Rajka – 26. září 1945 Bratislava) byl slovenský regenschori, sbormistr a hudební skladatel.\n\nStudoval na Učitelském ústavu v Bratislavě. Po maturitě v roce 1898 působil jako učitel evangelické školy v Pezinku a od roku 1910 v Bratislavě. Byl regenschorim evangelického církevního sboru. V letech 1912–1922 řídil v Bratislavě dělnický pěvecký soubor \"Liedersfreiheit\" a nějaký čas i sbor \"Typografia\". S těmito sbory uvedl kantáty Johanna Sebastiana Bacha, Heinricha Schütze a Johanna Pachelbela jakož i některé části velkých oratorních děl Georga Friedricha Händela.\n\nJeho syn Ľudovít Rajter (1906–2000) se stal významným slovenským dirigentem a hudebním skladatelem.\n\nSkladatelské dílo Ľudovíta Rajtera staršího je převážně církevního charakteru. Komponoval kantáty s biblickými náměty a sbory. Složil také hudbu k rozhlasové hře pro děti.\n\n"}
{"id": "1214390", "url": "https://cs.wikipedia.org/wiki?curid=1214390", "title": "Faust (hudebník)", "text": "Faust (hudebník)\n\nFaust, vlastním jménem Bård Guldvik Eithun, (* 21. dubna 1974 Hedmark) je norský bubeník. V roce 1992 začal vystupovat se skupinou Emperor, kterou však následujícího roku opustil. Znovu s ní vystupoval v letech 2013 až 2014. S kapelou nahrál její první album nazvané \"In the Nightside Eclipse\". Kromě toho se věnoval psaní textů pro jiné skupiny, například Zyklon. Dne 21. srpna 1992 bodl homosexuálního muže jménem Magne Andreassen ve městě Lillehammer. Andreassen zranění podlehl. Policie zpočátku neměla žádné podezřelé. Faust o vraždě řekl několika svým přátelům, včetně Varga Vikernese a Øysteina Aarsetha (Euronymous). Poté, co byl Euronymous v srpnu 1993 zavražděn, byl Faust zatčen a přiznal se k vraždě Andreassena. V roce 1994 byl odsouzen na čtrnáct let ve vězení. Již roku 2003 však byl, po devíti letech a čtyřech měsících, propuštěn. Spekulovalo se, že má vražda nějaký vztah k satanismu nebo fašismu, avšak Faust později prohlásil, že nebyl fašistou ani satanistou.\n"}
{"id": "1214393", "url": "https://cs.wikipedia.org/wiki?curid=1214393", "title": "Pěšky krajem malíře Františka Mořice Nágla", "text": "Pěšky krajem malíře Františka Mořice Nágla\n\nPěšky krajem malíře Františka Mořice Nágla je naučná stezka v okolí Kostelní Myslové v okrese Jihlava. Pojmenována je na počest místního rodáka, akademického malíře Františka Mořice Nágla, který zemřel za druhé světové války v koncentračním táboře Osvětim. Její celková délka je cca 3,5 km a na trase se nachází 6 zastavení.\n\nNaučná stezka začíná na návsi v Kostelní Myslové, odkud pokračuje po silnici směrem na Telč. Na okraji obce u křížků silnici opouští cestou vlevo a okolo Náglova rodného statku sleduje lesní cestu téměř podél Myslůvky, okolo Náglova rybníka, přes přilehlé mokřiny až k Nechvátalově mlýnu. U mlýna se napojuje na silničku, po které se stáčí doprava a vrací se zpět na silnici od Telče. V místě napojení na silnici se opět stáčí doprava a vrací se do Kostelní Myslové. Při silnici se nachází několik vyhlídek, mj. i Náglova vyhlídka (dále směrem na Telč).\n\n\n"}
{"id": "1214394", "url": "https://cs.wikipedia.org/wiki?curid=1214394", "title": "Plazmová úprava textilií", "text": "Plazmová úprava textilií\n\nPlazmová úprava textilií\nje modifikace povrchu plošných a délkových textilií plynnou směsí z ionů, radikálů a elektronů. Při atmosférickém nebo sníženém tlaku vzduchu.\n\nPlazmata k úpravě textilií se začala používat v 80. letech 20. století. V posledních letech byly v této oblasti publikovány výsledky řady výzkumných prací, rozsáhlejšímu praktickému využití však brání vysoké investiční náklady na výrobní zařízení a skutečnost, že některé účinky plazmové úpravy jsou jen přechodné (ztrácejí se již po jednodenním působení). \n\n\n\nPlazmová úprava působí rozdílně na různé druhy textilních materiálů. Např. u vlny se dá podstatně snížit sráživost, u bavlny se může buďto zvýšit odpudivost proti tekutinám nebo nasáklivost, u polyesteru je zajímavé zvýšení adheze kovů (obzvlášť hliníku) atd.\nPlazmování může např. nahradit konvenční předúpravu bavlněných tkanin (odšlichtování, praní, bělení) za současného snížení nákladů z 0,05-0,15 €/kg na 0,013 €/kg.\n"}
{"id": "1214395", "url": "https://cs.wikipedia.org/wiki?curid=1214395", "title": "Medosavka zlatokřídlá", "text": "Medosavka zlatokřídlá\n\nMedosavka zlatokřídlá (\"Phylidonyris pyrrhopterus\") je druh kystráčkovitého ptáka z rodu \"Phylidonyris\", který obývá jihovýchodní Austrálii. Má dva poddruhy, nominátní a subspecii \"Phylidonyris\" \"p. halmaturinus\", která se vyskytuje pouze na Klokaním ostrově a Mount Lofty Ranges. Samotný druh popsal John Latham v roce 1801.\n\nTento pták je nevýrazný, zbarvený převážně šedě nebo černě. Výrazné jsou pouze kontrastní žluté skvrny na křídlech a černé půlměsíce na hrudi, které jsou patrné u obou pohlaví. U tohoto druhu není vyvinut zřetelný pohlavní dimorfismus: samice bývají zbarveny spíše do hněda nebo jsou jen světle šedé. Mladí ptáci jsou podobní samičkám.\n\nSamečci zpívají po celý rok, ale pouze, pokud nejsou zrovna v pohybu. Jen v době hnízdění zpívají i za letu. Medosavky zlatokřídlé vyhledávají hustou vegetaci, včetně alpinských typů vegetací. Živí se nektarem a bezobratlými živočichy. Co se hnízdění týče, pak bylo odhaleno, že ve většině případů hnízdí každý rok na stejném místě. Samičky staví hnízda samy a do něj následně snesou dvě až tři vejce. Mláďata se osamostatní do čtyřiceti dnů od snesení vajec.\n\nMedosavky zlatokřídlé nemají příliš mnoho přirozených predátorů, avšak ptáčata jsou ohrožena kočkami, hady, ledňáky a flétňáky. Populace těchto ptáků jsou ale stálé a i proto přísluší tomuto druhu status málo dotčený (LC).\n\nDruh medosavka zlatokřídlá poprvé popsal John Latham roku 1801 jako \"Certhia pyrrhoptera\", jelikož předpokládal, že jsou tito ptáci příbuzní šoupálkovitým ptákům. Roku 1812 byl pak druh přejmenován Georgem Shawem na \"Certhia australasiana.\" Roku 1817 Louis Jean Pierre Vieillot přejmenoval tyto ptáky na \"Melithreptus melanoleucus\" a v roce 1838 pak John Gould změnil název na \"Meliphaga inornata\". Gould též tohoto ptáka nazval jako \"Tasmanian honeyeater\", tedy \"medosavka tasmánská\". Později byl vytvořen i současný rodový název, jenž má kořen ve francouzském výrazu \"phylidonyre\". Jedná se o kombinaci slov \"phyledon\" (označení pro medosavky) a \"Cinnyris\" (rod strdimilovitých ptáků, o kterých se předpokládalo, že je příbuzní medosavkám). Druhový název \"pyrrhopterus\" pochází z řečtiny, kde \"pyrrhos\" značí \"oheň\" a \"pteron\" je \"křídlo\". Druh byl zapisován i jako \"Phylidonyris pyrrhoptera\", avšak v roce 2001 byla provedena revize, která určila, že se jedná o název mužského rodu a správné je tedy \"Phylidonyris pyrrhopterus\". Jsou uznávány dva poddruhy; nominátní \"Phylidonyris pyrrhopterus pyrrhopterus\" a poddruh \"Phylidonyris pyrrhopterus\" \"halmaturinus\", který se ale vyskytuje pouze na Klokaním ostrově a Mount Lofty Ranges.\n\nStudie DNA těchto ptáků ukázala, že jsou blízkými příbuznými medosavek žlutokřídlých (\"Phylidonyris novaehollandiae\") a medosavek bělolících (\"Phylidonyris niger\") a nyní tyto tři druhy dohromady tvoří rod \"Phylidonyris\".\n\nMedosavka zlatokřídlá obývá jihovýchodní Austrálii a Tasmánii. V Novém Jižním Walesu žije například v oblasti Central Tablelands nebo jižně od Národního parku Dharug. Ve Victorii je tento druh rozšířen téměř po celé délce hranic s Novým Jižním Walesem, až k městu Wallan a poté dále na západ. Obývá celou Tasmánii, avšak severovýchodní části ostrova obývají jen menší skupinky. V Mount Lofty Ranges a na Klokaním ostrově byly zaznamenány izolované populace, které se mírně liší od „klasických“ medosavek zlatokřídlých. Tito mírně odlišní ptáci jsou bráni jako poddruh \"Phylidonyris\" \"p. halmaturinus\". Drobné změny ve vzhledu pravděpodobně vznikly v reakci na změnu prostředí. Populace těchto ptáků je vysoká a neklesá, například v oblasti Boola Boola se nachází téměř 9 párů na jeden hektar lesa.\n\nMedosavky prožijí většinu svého života v korunách stromů. Přestože obývají širokou škálu typů vegetace, od vřesovišť až po deštný prales nebo horské lesy, lze obecně říct, že vyhledávají hustou vegetaci. Obývají například i alpinské lesy. Vyhledávají též porosty eukalyptů, akácií černodřevých (\"Acacia melanoxylon\"), akácií sivozelených (\"Acacia dealbata\") a rostlin rodů kasinie (\"Cassinia\") a koreovka (\"Correa\"). Ve vyšších polohách pak obývají i jehličnaté stromy.\n\nMedosavky zlatokřídlé nemigrují na dlouhé vzdálenosti, pouze do nižších poloh. O jejich migracích není příliš známo a dosud nebyly zkoumány. Víme však, že v zimních měsících většina (avšak ne celá) populace migruje do poloh s nižší nadmořskou výškou, kde je zima snesitelnější. Většinou se přesouvají na pobřeží, jih Tasmánie nebo do městských parků a zahrad. Například v zimě se jedinci žijící v Modrých horách stěhují do Sydney.\nMedosavka zlatokřídlá je 14 až 17 cm dlouhý pták s rozpětím křídel 16 až 23 cm. Váží přibližně 16 g. Pohlavní dimorfismus je pouze mírný: samičky mají většinu těla zbarvenou do olivově hnědé. Samečci jsou tmavě šedí s jasnými žlutými pruhy na křídlech a černými půlměsíčky na hrudi, které jsou lemované slabým bílým proužkem. Mají též bílý proužek nad očima. Horní část ocasu je černá, avšak okraje peří mohou být lemovány žlutou barvou. Dolní partie samečků jsou světle šedé až bílé. Samičky jsou méně pestré, zbarvené spíše olivově hnědou barvou. Žluté pruhy na křídlech a černé půlměsíčky jsou méně výrazné. Obě pohlaví mají šedé nohy, červené oči a dlouhý černý zobák. Mladí jedinci se podobají spíše samičkám, ale mají tmavě šedé zobáky a hnědé oči. Zda je mladý jedinec sameček nebo samička lze rozlišit již od stáří sedmi dnů, kdy mají samečci výraznější žlutý pruh na křídle. O přepeřování u těchto ptáků není příliš známo, ale peří se jim mění v období od října do ledna.\n\nSamečci obou podduhů jsou téměř nerozeznatelní, avšak samice poddruhu \"P. p. halmaturinus\" jsou mírně světlejší, než samičky nominátního poddruhu. Zástupci poddruhu \"Phylidonyris\" \"p. halmaturinus\" mohou mít menší křídla a ocas a další zobáky. Populace na Klokaním ostrově má výrazně drobnější křídla než jedinci z Mount Lofty Ranges.\n\nMedosavky zlatokřídlé hnízdí v období mezi červencem až březnem, tvoří monogamní páry. Při námluvách samci poskakují po větvích, čechrají si peří a vydávají hlasité a vysoké zvuky. Páry vyhledávají pro hnízdění jedno a to samé místo po dobu několika let. Díky kroužkování byla například objevena samička, která první rok hnízdila na stejném místě, kde se vylíhla. O deset let později se na místo znovu vrátila a znovu zahnízdila. Páry hnízdí většinou v ústraní od ostatních nebo v malých koloniích, kde jsou od sebe hnízda vzdálená alespoň 10 m.\n\nHnízdo staví samičky samy, většinou v blízkosti vody na spodních větvičkách keřů. Samotné hnízdo je ve tvaru šálku a stavěné je z větviček, trávy, kůry, mechu a kořínků. Samičky využívají například dlouhé kusy kůry z blahovičníků (\"Eucalyptus\"). Snůška činí dvě až tři, výjimečně i čtyři, vejce. Mají rozměry 19 × 15 mm a jsou světle růžové barvy. Mohou na nich být i kaštanově hnědé skvrnky. Po nakladení samička vejce sama zahřívá. Přibližně třináct dní po nakladení vajíček se vylíhnou ptáčata, která jsou krmena oběma rodiči. Ptáčata jsou krmena hmyzem, například mouchami. Za třináct dní od vylíhnutí se ptáčata opeří. Ještě dva týdny po tom, co mladí opustí hnízdo, je krmí rodiče, avšak to netrvá dlouho a oni musí brzy území rodičů opustit a najít si vlastní teritorium i partnera. Zcela samostatní jsou ptáci tedy ve věku okolo 40 dnů.\n\nPokud je hnízdo ohroženo predátorem, například dravcem, medosavky zlatokřídlé mají taktiky, jak zachránit sebe i snůšku. Samička většinou zůstává sedět na vejcích a chrání je, zatímco sameček poletuje okolo a snaží se o odlákání dravce od hnízda. Další nebezpečí pro snůšku představují například pakobry páskované a další druhy hadů. Ty medosavky zlatokřídlé odhánějí společným klováním a hlasitými zvuky. Častým predátorem je i kočka domácí.\n\nMedosavky zlatokřídlé prožijí většinu svého života v korunách stromů a podle toho vypadá i jejich strava: živí se převážně nektarem, ovocem, listím nebo květy a drobným hmyzem. Pozorování též potvrzují, že se živí též medovicí od merovitých (\"Psyllidae\"), puklicovitých (\"Coccidae\") a červcovitých (\"Eriococcidae\"). Největší část jejich potravy tvoří nektar, který vysávají z květů. Pokud se medosavky zlatokřídlé živí hmyzem, pak většinou loví za letu. Lov a krmení většinou probíhá v párech nebo samostatně, avšak jsou zaznamenány i případy velkých skupin medosavek, které lovily a poté se krmily spolu. Studie v lesích nedaleko Hobartu (Tasmánie) ukázaly, že v době hnízdění se medosavky zlatokřídlé živí pouze hmyzem. Též bylo zjištěno, že v zimním období je pro ně nejpřednější nektar. Co se týče stromů, pak rády k pasení využívají stromy druhu blahovičník kulatoplodý (\"Eucalyptus globulus\") a \"Grevillea victoriae\". Vřesovcotvarý druh \"Astroloma conostephioides\" je též u medosavek zlatokřídlých oblíbený; údajně na něm dokáží medosavky vysát až 34 květů za minutu. Dalšími oblíbenými rostlinami jsou pak banksie (\"Banksia sp.\") a telopea (\"Telopea sp.\"). V lese Bondi byly též medosavky zaznamenány při krmení na rostlinách druhů \"Persoonia confertiflora,\" \"Lomatia ilicifolia,\" \"Oxylobium arborescens\" a \"Bursaria spinosa\". Jedinci z Klokaního ostrova se nejčastěji krmí na rostlinách z rodu \"Adenanthos\".\n\nMedosavka zlatokřídlá může vydávat širokou škálu zvuků a melodií. Jedna ze studií zaznamenala poplašené volání medosavek zlatokřídlých, které se podobalo poplašnému volání medosavek žlutokřídlých. Tato melodie se skládá z ostrých jedno- nebo tříslabičných zvuků. Nejčastěji je ale slyšet krátké melodické volání. Samečci zpívají celý rok během dne, pokud zrovna nejsou v pohybu. Během letu zpívají jen v době hnízdění. Jejich píseň je velmi různorodá a tóny také různorodě klesají a znovu stoupají. Když samička sedí na vejcích a sameček se nachází v blízkosti hnízda, „ohlásí se“ tichou melodií.\n\nDruhu medosavka zlatokřídlá je v současné době dle IUCN přiřazován status málo dotčený (LC). V 90. letech 20. století populace různě kolísala a střídavě klesala i stoupala, avšak v současné době (k srpnu 2016) se zdá, že je populace medosavek stálá a četná. Největší hrozbu pro tyto ptáky představuje ničení jejich přirozeného prostředí, například alpinských lesů, ale také parazitární onemocnění, velké požáry nebo sucha. Velký nárůst populace těchto ptáků je pro ně ale zároveň i nebezpečím; ve městech se značně zvyšuje šance predace (ze strany domácích zvířat) i nehod.\n\n\n"}
{"id": "1214396", "url": "https://cs.wikipedia.org/wiki?curid=1214396", "title": "Malpa chocholatá", "text": "Malpa chocholatá\n\nMalpa chocholatá (\"Sapajus robustus\", rovněž \"Cebus robustus\") je opice z čeledi malpovití (Cebidae) a rodu \"Sapajus\". Byla považována za poddruh malpy černé (\"Cebus nigritus\"). Druh popsal Heinrich Kuhl v roce 1820. Dle Mezinárodního svazu ochrany přírody se jedná o ohrožený druh.\n\nMalpa chocholatá je endemickým druhem Brazílie, kde žije v oblastech Bahia, Espírito Santo a Minas Gerais, kde byla pozorována nejzápadněji žijící populace. K životu dává přednost tropickým deštným lesům, někdy také suchým opadavým lesům a to jak v nížinách, tak ve vyšších polohách, přičemž obývá nižší patra stromů.\n\nSamci malpy chocholaté jsou větší než samice, měří 40 až 55 cm, samice 30 až 40 cm, ocas je dlouhý 30 až 50 cm. Hmotnost je odhadována na 7 liber. Srst je na většině těla červenohnědá, vespod končetin a ocasu má černé zbarvení. Chocholka na hlavě, jež je typickým znakem tohoto druhu, má tmavou barvu. Malpa chocholatá má velký mozek poměrem k tělu a je u ní vyvinuto barevné vidění. Palce jsou částečně protistojné a schopné úchopu.\n\nJe známo málo o biologii malpy chocholaté. Žije v tlupách, v jejichž čele stojí dominantní pár. Níže postavení samci žijí na okraji tlupy. Je to stromový druh, potravu sbírá na zemi. Při pohybu ze stromu na strom pomáhá opylovat některé druhy rostlin. Jedná se o všežravce. Živí se především hmyzem a ovocem, požírají však také ořechy, stonky, listy, žáby, případně malé savce a další potravou. Díky silným žvýkacím svalům a spodní čelisti, jež je u tohoto druhu hluboko posazena, může konzumovat i větší plody. Podobně jako další malpy je inteligentní a může používat nástroje na rozbíjení tvrdých ořechů nebo schránek měkkýšů, čímž se dostane k potravě nepřístupné pro ostatní opice. Rozmnožovací cyklus trvá dlouho. Po porodu jsou mláďata plně závislá na matce. Pohlavní dospělosti dosahují okolo 5 let života a dožívají se vysokého věku; až 55 let.\n\nBěhem posledních 48 let (k roku 2015) klesla populace malp chocholatých o polovinu. Nebezpečí představuje lov a také přeměna přirozeného prostředí; v oblastech jejich výskytu jsou místo původních lesů vysazovány kávovníky, blahovičníky a další plodiny, případně je odlesněné místo využíváno k pastvě pro dobytek. I proto je malpa chocholatá hodnocena Mezinárodním svazem ochrany přírody jako ohrožený druh. Je chráněna ve čtyřech rezervacích.\n\n"}
{"id": "1214399", "url": "https://cs.wikipedia.org/wiki?curid=1214399", "title": "Registrované partnerství v Polsku", "text": "Registrované partnerství v Polsku\n\nPolsko dosud neuzákonilo registrované partnerství, ani jinou formu právní úpravy soužití párů stejného pohlaví. Manželství je v ústavě explicitně vymezené jako svazek muže a ženy.\n\nV r. 2012 přiznal polský nejvyšší soud homosexuálním párům žijícím ve společné domácnosti určitá práva a povinnosti. Už předtím měly nesezdané páry, heterosexuální i homosexuální, určité uznání před zákonem. Stejnopohlavní manželé polských občanů mají v souladu s právem EU právo na získání trvalého pobytu.\n\nČlánek 18 polské ústavy byl po určitou dobu interpretován jako zákaz stejnopohlavního manželství. V únoru 2019 však vydal soud ve Varšavě průlomové rozhodnutí, podle něhož se nejedná o explicitní ústavní omezení manželství pouze na heterosexuální páry.\n\nPřestože Polsko nepřijalo žádný specifický zákon, který by reguloval nemanželské soužití, tak polský nejvyšší soud vydal několik rozsudků, které přiznávají párům žijícím v nesezdaném svazku určitá práva a povinnosti. Příkladem je článek 115 (11) trestního zákona, podle něhož je „blízkou osobu“ ten, koho pojí k obžalovanému intimní vztah, který ale není v zákoně nijak blíže specifikován. Blízká osoba smí z hlediska trestněprávního odmítnout vypovídat proti svému partnerovi. Slovo „partner“ taktéž není nijak explicitně definované.\n\nKromě trestního práva existují i další zákony, které částečně uznávají homosexuální svazky. Například od roku 2004 mají partneři právo požívat sociálních benefitů, do nichž se započítávají jejich společné příjmy. Podle článků 6.14 zákona o sociálním zabezpečení z 12. března 2004 (polsky: \"Ustawa z dnia 12 marca 2004 r. o pomocy społecznej\") závisí sociální benefity na příjmech osob žijících v rodině. Za rodinu jsou považovány osoby žijící v manželství, nebo v nesezdaném \"de facto\" partnerství, které pečují o společnou domácnost, a jsou vzájemně odkázány na své příjmy. Od roku 2008 platí, že pokud se jeden z partnerů stane obětí nehody, nebo je vážně nemocný, pak je z hlediska poskytování zdravotních informací druhý partner považován za blízkou osobu. Podle článku 3.1 (2) zákona o právech pacientů z 6. listopadu 2008 (polsky: \"Ustawa o prawach pacjenta i Rzeczniku Praw Pacjenta\") se za blízkou osobu považuje ten, kdo žije s pacientem v trvalém partnerském svazku (polsky: \"osoba wtrwałym poźyciu\").\n\nRozhodnutí polského nejvyššího soudu z 28. listopadu 2012 (\"III CZP 65/12\") ohledně interpretace termínu „osoba žijící v trvalém svazku s nájemcem“ se týkal případu homosexuálního muže, který byl pozůstalým partnerem po muži, na něhož byla psána nájemní smlouva. Z rozhodnutí soudu má v plném souladu s polskými zákony pozůstalý partner nájemce právo na automatický přechod nájmu. Soud své rozhodnutí odůvodnil s odkazem na článek 691 § 1 polského občanského zákoníku, podle něhož se za osobu s emočními, ekonomickými a fyzickými vazbami na nájemce, která má právo na přechod nájmu, považuje také partner téhož pohlaví. Předtím v březnu 2010 rozhodl Evropský soud pro lidská práva v kauze \"Kozak vs. Polsko\", že LGBT osoby mají právo ze zákona dědit po svých stejnopohlavních partnerech.\n\nDalším známou kauzou je případ polské spisovatelky Izabely Filipiakové, která usilovala o získání trvalého pobytu pro svou americkou partnerku v roce 2011.\n\nV r. 2004 umožnil Dopravní podnik Hl. města Varšavy spolužijícím partnerům gay a lesbických zaměstnanců využívat dopravu zdarma v rámci MHD. Tento případ lze charakterizovat jako první symbolické uznání homosexuálních svazků v Polsku. V r. 2007 se k podobnému kroku odhodlalo i Centrum sociálních služeb města Chorzów. Rozhodnutí se týkalo sociální péči o partnera a odvolávalo se na existující právní úpravu považující osoby žijící ve společné domácnosti částečně za rodinu spolu se vzájemnou vyživovací povinností.\n\nV r. 2010 přiznal okresní soud města Złotów pozůstalé lesbické partnerce právo na přechod nájmu obecního bytu. Město neuspělo ani u odvolacího soudu v Poznani, který rozhodnutí soudu nižší instance potvrdil. Tím se rozhodnutí okresního soudu ve Złotówě stalo konečným. Soud se odvolával na fakt, že ženy žily ve společně hospodařící domácnosti, a že byly navzájem odkázány na výživu. „Jakoukoli jinou interpretaci by šlo chápat jako diskriminaci na základě sexuální orientace,“ takto uzavřel verdikt soudce złotówského soudu Adam Jutrzenka-Trzebiatowsi. Soudci se dostalo podpory i u Evropského soudu pro lidská práva ve Štrasburku. Ten toto dokonce prezentoval jako precedens v kauze Kozak vs. Polsko, která se týkala dědických práv pozůstalých homosexuálních partnerů.\n\nV r. 2004 přijala převážně levicově orientovaná vláda spolu se Senátem návrh zákona umožňující gay a lesbickým párům úředně stvrdit svůj svazek ve formě registrovaného partnerství. Zákon by garantoval registrovaným párům určitá práva a povinnosti, včetně pozůstalostních důchodů, společného zdanění a penzijních benefitů, přístupných pouze manželům, vyjma adopce dětí. Návrh neprošel celým legislativním procesem z důvodu končícího volebního období.\n\nSociálně demokratické strany Svaz demokratické levice, Pracovní unie a Sociální demokracie Polska podporují takové kroky, kdežto Občanská platforma, Liga polských rodin a Právo a spravedlnost jsou proti. Sebeobrana se k problematice nevyjadřuje a Polská lidová strana zatím nezaujala žádné stanovisko.\n\nTehdejší polská vláda z většiny zastoupená Právem a spravedlností usilovala o změnu Ústavy Polské republiky tak, aby zakazovala jakékoli právní uznání stejnopohlavního soužití.\n\nKoncem r. 2007 byl vládě sestávající ze členů Občanské platformy a Polské lidové strany předložen nový návrh zákona o registrovaném partnerství. Vláda jej však zamítla. Od r. 2000 se jednalo o třetí veřejnou debatu na téma stejnopohlavních svazků. První z nich byla legalizace neregistrovaného soužití párů (i stejnopohlavních) v r. 2002. V r. 2008 zpracoval opoziční Svaz demokratické levice další návrh zákona o registrovaném partnerství. Jeho šance přijetí v parlamentu však byla prakticky nulová. V přímém důsledku tohoto se od oficiálního předložení nakonec upustilo.\n\nDalší diskuse na téma registrovaného partnerství začala v červnu 2009. Gay a lesbické organizace předložili maršálkovi Broniławu Komorowskému petici se žádostí o toto. Klima v politice se taktéž změnilo a někteří politici ze stran odmítajících registrované partnerství PO a PiS změnili svůj postoj, např. Jerzy Buzek a Michał Kamiński, podle jejichž názoru některé záležitosti stejnopohlavního soužití vyvolávají potřebu určitého stupně regulace ze strany státu. Dokonce i někteří církevní představitelé změnili svůj dřívější postoj. V lednu 2010 opoziční Svaz lidové demokracie zpracoval další návrh zákona o registrovaném partnerství. Nový zákon zčásti kopíroval předchozí model schválený Senátem v r. 2004 a francouzský Občanský pakt solidarity. Jeho šance na přijetí však byly i tak malé kvůli odmítavému postoji ostatních stran PO, PiS a PSL.\n\n17. května 2011 předložil SLD návrh zákona o registrovaném partnerství upravující soužití stejnopohlavních a nesezdaných různopohlavních párů. Zákon se v mnohém podobal Občanskému paktu solidarity ve Francii. Angieszka Pomaska, náměstkyně generálního tajemníka Občanské platformy deklarovala, že by se měla zahájit diskuse na téma legitimity nesezdaného soužití, heterosexuálního i homosexuálního, a že strana je otevřená diskusi na téma registrovaného partnerství. Polský premiér Donald Tusk deklaroval, že by registrované partnerství mohlo projít začátkem nové éry v Sejmu. Toto potvrdil i maršálek Sejmu Grzegorz Schetyna (PO), který rovněž předpovídal, že současný návrh neprojde tehdejším složením Sejmu. Nicméně i tak zákon stále ležel v Sejmu k projednání a parlamentní debatě. Krzystof Tyskziewicz, mluvčí poslaneckého klubu Občanské platformy (PO) deklaroval možnou podporu strany návrhu zákona opoziční SLD o registrovaném partnerství, ale až po parlamentních volbách v říjnu 2011. Ovšem 10. července 2011 po převzetí petice za legalizaci registrovaného partnerství s 23,5 tisíci podpisy Schetyna obrátil a deklaroval možnou podporu návrhu zákona již při prvním čtení v parlamentu naplánovaném na rozmezí 26.–29. července.\n\nNejvyšší soud Polské republiky vyjádřil ve svém prohlášení před volbami 9. října 2011, že by návrh zákona o registrovaném partnerství předložený SLD měl projít v Sejmu hned při prvním čtení. Mimo jiné odmítnul další práci na návrhu z důvodu několika právních nedostatků. Připomněl však nepřípustnost legalizaci nesezdaného soužití párů různého pohlaví s poukazem na Článek 18 Ústavy Polské republiky. Jde-li o trvalá a stabilní soužití homosexuálních párů poukázal na přípustnost a rozsah právních úprav požadujících analýzu z hlediska mezinárodních závazků, konkrétně několika rozhodnutí Evropského soudu pro lidská práva. V závěru zdůraznil fakt, že manželství párů stejného pohlaví je podle Článku 18 Ústavy Polské republiky nepřípustné. Podle profesora Miroslawa Wyrzykowskéhos, garanta Katedry lidských práv Právnické fakulty Varšavské univerzity, bývalého ústavního soudce, je registrované partnerství závazkem plynoucím z ústavy.\n\nPo parlamentních volbách konaných 9. října 2011 deklaroval Janusz Palikot, předseda Palikotova hnutí, že návrh zákona o registrovaném partnerství bude jedním z prvních návrhů předložených parlamentu. Leszek Miller, předseda parlamentního klubu Svazu demokratické levice, oznámil že nový návrh zákona o registrovaném partnerství bude odpovídat předchozí verzi nepřijaté v předchozím volebním období. Podle vyjádření Rafała Grupińskeho, místopředsedy parlamentního klubu Občanské platformy, není ve klubu dostatečná disciplína v oblasti hlasování o takovém zákonu. Stanisław Żelichowski, předseda parlamentního klubu Polské lidové strany, vyjádřil důvěru, že návrh zákona o registrovaném partnerství předložený Svazem demokratické levice bude v novém parlamentu chápán jako okrajové téma, a že se jím politici začnou zabývat teprve, až se vyřeší mnohem důležitější problémy. V červenci 2011 zahájil předchozí parlament na společné schůzi Komise pro sociální politiku a Komise pro rodinnou politiku první čtení návrhu zákona o registrovaném partnerství. Kromě 67 členů (32 za Občanskou platformu, 23 za Právo a spravedlnost, 7 za Svaz demokratické levice, 2 za Polskou lidovou stranu a 3 nezávislí) obou komisí jich podporovalo projekt 29, 10 hlasovalo proti a 3 se zdrželi. Pouze Právo a spravedlnost odmítlo budoucí práci na projektu. Witold Waszczykowski, člen Práva a spravedlnost, však iniciativu za legalizaci registrovaného partnerství podpořil.\n\nNový zákon o registrovaném partnerství založený na verzi přijaté Senátem v r. 2004 (podobné skandinávskému modelu, nikoli francouzskému Občanskému paktu solidarity), regulující soužití osob stejného pohlaví byl zpracován a předložen parlamentu na začátku prosince 2011 jako společný návrh Svazu demokratické levice a Palikotova hnutí. Zákon měl podporu napříč celým politickým spektrem. Kromě Svazu demokratické levice a Palikotova hnutí jej podpořili i někteří členové Občanské platformy, ne však všichni. Polská lidová strana nezaujala žádné stanovisko, ale po hlasování se někteří její členové vyjádřili, že by strana takový zákon podporovat měla. Jedině Právo a spravedlnost zaujalo výhradně negativní stanovisko, vyjma několika málo členů, např. Witolda Waszczykowského.\n\nVládní zmocněnkyně pro rovné zacházení Agnieszka Kozlowska-Rajewiczová, označila přijetí zákona o registrovaném partnerství za jednu z priorit. Podle jejího názoru by bylo nejideálnější umožnit takovým párům právoplatný sňatek. Připustila však, že registrované partnerství podobné francouzskému modelu je prozatím jako právní úprava stejnopohlavního soužití optimální. Věřila, že takový zákon bude přijat ještě v tomto volebním období. Taktéž vládní zpráva \"Polsko 2030 - třetí vlna modernity - dlouhodobá strategie celonárodního rozvoje\" předpokládala ve svém perspektivě pro nadcházející pětiletí zrovnoprávnění osob žijících v neformálním, ale kvalitním, svazku. Je možné, že Občanská platforma v konečném výsledku přijme vlastní návrh zákona o registrovaném partnerství. Arthur Dunin (Občanská platforma), autor iniciativy, řekl že mnoho členů parlamentu za Občanskou platformu cítí potřebu realizovat takový projekt, bez něhož se k takovýmto krokům neuchýlí. Nový zákon by měl podobně jako francouzský Občanský pakt solidarity počítat nejen s homosexuálním soužitím, ale i s heterosexuálním. Takto prezentovaný zákon získal podporu i u konzervativní části Občanské platformy.\n13. ledna 2012 prezentovaly Svaz demokratické levice a Palikotov hnutí společně dva návrhy zákonů o registrovaném partnerství, které zároveň ten samý měsíc chtěly předložit Sejmu. První návrh zákona přesně kopíroval verzi, kterou předchozí Sejm nepřijal, a velmi se podobal francouzskému Paktu solidarity upravujícího jak homosexuální, tak i heterosexuální soužití. Druhý návrh se zase podobal registrovanému partnerství odpovídajícímu skandinávskému modelu a počítajícímu pouze s regulací homosexuálního soužití. Taktéž Občanská platforma chystala předložit v lednu svůj vlastní návrh - třetí návrh zákona o registrovaném partnerství - podobný francouzské verzi s podstatnými odlišnostmi od manželství (natolik, aby nebyl v rozporu s ústavním právem). 17. února 2012 předložily Palikotovo hnutí a Svaz demokratické levice Sejmu dva návrhy zákonů o registrovaném partnerství. V té době zároveň dokončila Občanská platforma práci na své vlastní verzi podobného zákona, který měl být předložen Sejmu v dubnu po předchozí konzultaci na sjezdu parlamentního klubu strany. 28. června shledala Legislativní komise oba návrhy neústavními. 24. července odmítla většina členů Sejmu při prvním čtení oba návrhy zákona o registrovaném partnerství předložené Svazem demokratické levice a Palikotova hnutí. O den později přijala Občanská platforma svůj vlastní návrh zákona o registrovaném partnerství, o kterém měl parlament jednat v září.\n\nVšechny tři návrhy byly oficiálně odmítnuty 25. ledna 2013 na plenární schůzi Sejmu, nejtěsnější návrh předložený Občanskou platformou s 211 podporujícími a 228 odmítajícími předložení návrhu komisím k dalšímu přezkumu.\n\nPo polských parlamentních volbách v roce 2015 sestavila vládu sociálně konzervativní strana Právo a spravedlnost (Pis). PiS ve svém volebním programu odmítá registrované partnerství.\n\nModerní strana navrhla nový zákon o registrovaném partnerství 12. února 2018. Ten pak byl následně prezentován Sejmu v dubnu 2018.\n\nČlánek 18 polské ústavy říká:\nTento ústavní dovětek byl přijat v roce 1997, načež se začaly vést politické i odborné diskuze, zda se jedná o zákaz stejnopohlavního manželství, či nikoliv. Někteří mediální analytici a právníci byli toho názoru, že ano, zatímco jiní argumentovali, že se jedná o vágní právní definici, která znamená pouze deklaraci zvláštní ochrany manželství mezi mužem a ženou, nikoliv samotný zákaz stejnopohlavního manželství. Podle některých církví by článek 18 měl být interpretován jako ústavní zákaz stejnopohlavního manželství.\n\nKvůli nejasnostem ohledně ústavního zákazu manželství párů stejného pohlaví se dva youtubeři Jakub a Dawid, gay pár, rozhodli požádat o uznání jejich portugalského sňatku. Jejich žádost nejprve zamítla varšavská matrika. Oba muži se proti tomuto rozhodnutí odvolali. Prvoinstanční soud rozhodl v jejich neprospěch, a tak se odvolali k soudu vyšší instance. 11. února 2019 rozhodl \"Wojewódski Sąd Administracyjny w Warszawie\", vyšší správní soud pro Mazovské vojvodství, že polská ústava nezakazuje stejnopohlavní manželství. Z rozhodnutí soudu vyplývá, že polská ústava nepovoluje, ale zároveň ani nezakazuje stejnopohlavní manželství. Pro přijetí zákona, který by umožnil homosexuálním párům uzavřít manželství, aniž by došlo k rozporu s ústavním pořádkem, je zapotřebí pouze prosté většiny v Sejmu, nikoliv ústavní.\n\nPodle studie publikované v deníku \"Rzeczpospolita\" drtivá většina Poláků odmítá stejnopohlavní manželství a adopci dětí homosexuálními páry. 80 % Poláků je proti gay manželství a 93 % proti adopci dětí takovýmito páry.\n\nVětšina Poláků taktéž odmítá festivaly hrdosti. Podle statistiky z r. 2008 je 66 % Poláků toho názoru, že by homosexuálové neměli mít právo pořádat veřejné demonstrace. 69 % Poláků by homosexuálům nepřiznala ani právo na svobodnou volbu takového životního stylu. 37 % Poláků přiznává homosexuálům právo na sexuální aktivitu, 37 % je opačného názoru.\n\nPodle šetření z r. 2011 provedeném TNS Polska podporuje 54 % Poláků registrované partnerství a 27 % stejnopohlavní manželství.\n\nJiná statistika provedená v r. 2013 Centrem Badania Opinii Społecznej shledala, že 65 % Poláků odmítá registrované partnerství, 72 % Poláků odmítá stejnopohlavní manželství, 88 % je proti adopcí dětí homosexuálními páry a 68 % je proti tomu, aby gayové a lesby veřejně prezentovali svůj životní styl.\n\nEurobarometrické šetření z r. 2015 shledala u polské veřejnosti 28 % podporu legalizaci stejnopohlavního manželství napříč celou Evropou. 61 % bylo proti.\n\n\n"}
{"id": "1214406", "url": "https://cs.wikipedia.org/wiki?curid=1214406", "title": "MCU", "text": "MCU\n\nZkratka ze tří písmen M, C a U může mít více významů:\n\n\n"}
{"id": "1214411", "url": "https://cs.wikipedia.org/wiki?curid=1214411", "title": "Heinrich Wilhelm Schott", "text": "Heinrich Wilhelm Schott\n\nHeinrich Wilhelm Schott (7. ledna 1794, Brno – 5. března 1865, Vídeň) byl česko-rakouský botanik a zahradník. Jeho autorská botanická zkratka je \"Schott\". \n\nV letech 1817-1821 se zúčastnil rakousko-brazilské expedice. V roce 1828 byl jmenován ředitelem dvorních zahrad ve Vídni. Od roku 1852 až do své smrti byl vrchním zahradníkem císařských zahrad a vídeňské císařské menažerie (zoologické zahrady). V roce 1852 vedl částečnou proměnu zámeckého parku v Schönbrunnu v anglickém stylu a založil alpinum u zámku Belvedere. \n\nV botanické práci byl známý svým zájmem o alpskou flóru a o čeleď Araceae. Publikoval o ní v roce 1856 práci \"Synopsis Aroidearum\", dále \"Icones Aroidearum\" (1857), \"Genera Aroidearum Exposito\" (1858) a \"Prodromus Systematis Aroidearum\" (1860). Z jeho dřívějších prací jsou známé \"Meletemata Botanica\" z roku 1832, jež napsal ve spolupráci se Štefanem Endlicherem či \"Analecta Botanica\" z roku 1854, na níž spolupracoval s botaniky Karlem Georgem Theodorem Kotschym a Carlem Frederikem Nymanem.\n"}
{"id": "1214412", "url": "https://cs.wikipedia.org/wiki?curid=1214412", "title": "Kostel svatého Jakuba Většího (Sněžná)", "text": "Kostel svatého Jakuba Většího (Sněžná)\n\nOd roku 1963 celý areál kostela spolu s kaplí Božího hrobu chráněn jako kulturní památka České republiky.\n\nPřesná doba vzniku není známa, nejspíše zde stojí od samého počátku existence vsi, tedy od konce 13. století.\nPrvní písemná zmínka pochází z roku 1508, kdy kostel patřil pod diecézi v Regensburgu a je uváděn ve vizitační zprávě. Je zde zřejmá vazba na mnišský cisterciácký řád z waldsassenského kláštera. V první polovině 17. století byl na obvodových zdech středověké stavby postaven nový kostel, současnou barokní podobu získal svatostánek kolem roku 1720. Po skončení druhé světové války došlo k odsunu německého obyvatelstva a kostel postupně chátral. Na chátrání se podílela i odlehlost kostela. K záchraně kostela došlo v devadesátých letech 20. století.\nKostel spolu s kaplí sv. Kříže tvoří přírodní kout ticha, zamyšlení a možné meditace.\n\nPůvodní, raně gotická stavba byla dřevěná, dlouhá pouhých 16 metrů. Současná barokní podoba je jednolodní obdélná stavba s polygonálním presbytářem v šíři lodi. Stěny presbytáře jsou členěny vpadlými poli. Kostel má sedlovou střechou pokrytou šindelem. Nad západním průčelím se zvedá sanktusová věž zakončená malou cibulovou bání. Nad presbytářem je obdobná věžička s jehlanovitým zakončením. Kolem kostela byla vybudována kamenná zeď, která ohraničovala hřbitov. Na hřbitově se pohřbívalo až do roku 1883.\n\nPři vstupu do kostela zaujme na první pohled dřevěný táflovaný strop. Tříramenná kruchta a její nosné sloupy jsou rovněž ze dřeva. Mnohé umělecké artefakty, které byly vytvořeny přímo pro tento kostel, však byly zničeny či rozkradeny. Mezi ně patří i hlavní oltář, řezbářské dílo vrcholného baroka s bohatou architekturou vytvořenou z akantových listů. Tato kompozice byla doplněna o figury andílků, v edikule stávala středověká socha sv. Jakuba Většího. Na evangelní straně se nachází téměř v životní velikosti barokní řezby Olivetské hory. Na epištolní straně, je tzv. hornický oltář s pozdně barokní sochou Panny Marie Bolestné. Socha bývala původně ve starém, dnes již neexistujícím kostele v Kraslicích. Do interiéru kostela se dostala až později. V kostele je rokoková kazatelna z roku 1800. Figurální výzdoba kazatelny byla ukradena po roce 1990. V kostele bývaly kdysi také dva barokní dřevěné relikviáře sv. Floriána a sv. Rocha. Byly to kvalitní barokní práce ze třicátých let 18. století. Na kruchtě jsou dva zajímavé obrazy, jež představují výjevy z pověstí o založení kostela. Jejich autorem je kraslický malíř Andreas Dietz (1778-1857). Na čelní straně kruchty je obraz s námětem Poslední večeře.\n\nPoutní tradice na Sněžné získala na významu v průběhu 17. století. Tu podpořil i majitel panství Jan Hartvík Nostic, který poddaným na panství nařídil v sobotu 25. července 1671, na svátek sv. Jakuba Většího, vykonat náboženskou pouť do Sněžné. Uctívána je zde socha sv. Jakuba Většího, pozdně gotické dílo z lipového dřeva. O této soše se také zmiňuje tzv. farářská relace z roku 1676. Stáří sochy sv. Jakuba je většinou kladeno do období kolem roku 1500. Původně byla umístěna ve skříni oltářního nástavce, nyní je z bezpečnostních důvodů mimo kostel. Ke kostelu vedla křížová cesta od Sněženského vrchu. Roku 1905 zde byly vztyčeny sloupky a do nich umístěny železné reliéfy všech čtrnácti zastavení. Ty byly odlity v železárně v Šindelové. Od padesátých let 20. století docházelo k jejich zničení, poslední zastavení stálo ještě v roce 1963. Zastavení dokumentují už jen dobové fotografie.\n\n"}
{"id": "1214415", "url": "https://cs.wikipedia.org/wiki?curid=1214415", "title": "Kidlington FC", "text": "Kidlington FC\n\nKidlington FC (celým názvem: Kidlington Football Club) je anglický fotbalový klub, který sídlí ve vesnici Kidlington v nemetropolitním hrabství Oxfordshire. Založen byl v roce 1909. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Yarnton Road s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1214417", "url": "https://cs.wikipedia.org/wiki?curid=1214417", "title": "Azúcar Moreno", "text": "Azúcar Moreno\n\nAzúcar Moreno (výslovnost [aˈθukar moˈɾeno], doslova \"hnědý cukr\") je španělské pěvecké duo, jehož tvorba spojuje folklór s moderní pop music. Tvoří je sestry Antonia (\"Toñi\", * 1961) a Encarnación (\"Encarna\", * 1963) Salazarovy, pocházející z početné romské muzikantské rodiny z Badajozu. Začínaly jako vokalistky ve skupině svých bratrů Los Chinguitos, samostatně vystupují od roku 1983 a o rok později vydaly debutové album \"Con la Miel en los Labios\". V roce 1990 reprezentovaly Španělsko na Eurovision Song Contest v Záhřebu s elektronickým flamencem „Bandido“ a skončily na pátém místě. Skladba později získala platinovou desku. Píseň „El Amor“ byl použita v hollywoodském filmu \"Specialista\" (1994). Dvojice v roce 2007 ukončila koncertní činnost, protože se Encarna musela podrobit chemoterapii, od roku 2013 sestry opět vystupují.\n\n\n"}
{"id": "1214419", "url": "https://cs.wikipedia.org/wiki?curid=1214419", "title": "Marlow FC", "text": "Marlow FC\n\nMarlow FC (celým názvem: Marlow Football Club) je anglický fotbalový klub, který sídlí ve městě Marlow v nemetropolitním hrabství Buckinghamshire. Založen byl v roce 1870. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Alfred Davis Memorial Ground s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1214422", "url": "https://cs.wikipedia.org/wiki?curid=1214422", "title": "Aporea", "text": "Aporea\n\nAporea, celým názvem Apokryfní realita (makedonsky Апокрифална реалност) bylo seskupení umělců v v makedonské republice během existence SFRJ. Hlásily se k ní například hudební skupiny Mizar, Padot na Vizantija, nebo Anastasija. Seskupení bylo aktivní během 80. let 20. století.\n\nAvantgardní skupina vznikla v roce 1987 a jejím zakladatelem byl Goran Trajkovski a Zoran Spasov. Ideovým tvůrcem projektu potom Metodi Zlatanov. V roce 1990 skupina změnila název na Anastasija. Skupina se ve své hudební a umělecké tvorbě inspirovala kulturou Byzantské říše. Úspěch zaznamenala se soundtrackem k filmu Pred doždot. \n"}
{"id": "1214424", "url": "https://cs.wikipedia.org/wiki?curid=1214424", "title": "Kostel Narození Panny Marie (Bystřice)", "text": "Kostel Narození Panny Marie (Bystřice)\n\nŘímskokatolický kostel Narození Panny Marie stával na výrazném ostrohu nad zaniklou vesnicí Bystřice v okrese Chomutov. Býval filiálním kostelem ve farnosti Prunéřov.\n\nGotický kostel v Bystřici pocházel z první poloviny čtrnáctého století. Nejspíše roku 1421 byl poškozen a ve druhé polovině patnáctého století kadaňští měšťané přispívali na jeho obnovu. Okolo roku 1510 byl rozšířen o pozdně gotický presbytář. V poslední čtvrtině šestnáctého století byla loď přestavěna v renesančním slohu a přistavěna věž. V letech 1711–1713 proběhla barokní přestavba, ale výzdobu hlavního oltáře dokončoval chomutovský malíř Fehrer ještě roku 1722.\n\nRoku 1967 již bylo rozhodnuto o zboření vesnice včetně kostela v důsledku rozšiřování výsypky Lomu Nástup. Restaurátoři však v kostele nalezli nástěnné malby, a žádali o podrobnější průzkum. Kostel byl přesto zbořen na jaře roku 1968, aniž by k němu dostali příležitost.\n\nJednolodní kostel měl obdélný půdorys a nečleněné vnější stěny s obdélnými, hrotitě zakončenými okny. Na východní straně ho uzavíral polygonální presbytář s opěráky a hrotitými okny. Hlavní vstup se nacházel v západním průčelí zdobeném štítem, nad kterým se zdvihal sanktusník. Do lodi se také vstupovalo pozdně gotickým profilovaným portálem v severní zdi. Loď od presbytáře odděloval vítězný oblouk profilovaný výžlabky. Loď byla vyzdobena barokními štukaturami a presbytář byl zaklenutý žebrovou hvězdovou klenbou.\n\nVětšina zařízení byla barokního původu. Na bíle natřeném hlavním oltáři stála pozdně gotická Pieta z poloviny patnáctého století. K vybavení dále patřila dřevěná pozdně gotická křtitelnice z počátku šestnáctého století a dřevěný pozdně gotický krucifix z doby okolo roku 1520 (snad od Ulricha Creutze).\n"}
{"id": "1214425", "url": "https://cs.wikipedia.org/wiki?curid=1214425", "title": "Lalla Asma", "text": "Lalla Asma\n\nLalla Asma (* 29. září 1965, Rabat) je marocká princezna, dcera krále Hasana II.\n\nNarodila se 29. září 1965 v Rabatu jako dcera marockého krále Hasana II. a princezny-manželky Lally Latify.\n\nVzdělávala se v Royal College (Rabat).\n\nDne 5. listopadu 1986 se vdala za Khalida Bouchentoufa, syna Belyouta Bouchentoufa. Spolu mají dvě děti:\n"}
{"id": "1214428", "url": "https://cs.wikipedia.org/wiki?curid=1214428", "title": "Northwood FC", "text": "Northwood FC\n\nNorthwood FC (celým názvem: Northwood Football Club) je anglický fotbalový klub, který sídlí v severozápadním Londýně. Založen byl v roce 1926. Od sezóny 2018/19 hraje v Isthmian League South Central Division (osmá nejvyšší soutěž v Anglii). Klubové barvy jsou červená a bílá.\n\nSvé domácí zápasy odehrává na stadionu Northwood Park s kapacitou 3 075 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214430", "url": "https://cs.wikipedia.org/wiki?curid=1214430", "title": "Lalla Hasna", "text": "Lalla Hasna\n\nLalla Hasna (* 19. listopadu 1967, Rabat) je marocká princezna, dcera krále Hasana II.\n\nNarodil se 19. listopadu 1967 v Rabatu jako dcera krále Hasana II. a princezny-manželky Lally Latify.\n\nNavštěvovala Royal College (Rabat).\n\nOd svého dětství byla zapojována do sociálních a kulturních aktivit.\n\nDne 13. prosince 1991 se vdala za kardiologa Dr. Khalila Benharbita. Spolu mají dvě dcery:\n"}
{"id": "1214436", "url": "https://cs.wikipedia.org/wiki?curid=1214436", "title": "Margot Käßmann", "text": "Margot Käßmann\n\nMargot Käßmann, rozená Schulze (* 3. června 1958 Marburg, Německo) je německá teoložka, která v letech 2009–2010 coby první žena v historii zastávala funkci předsedkyně Rady Evangelické církve v Německu. V letech 1999–2010 byla biskupkou Hannoverské zemské luterské evangelické církve. \n\nStudovala teologii na univerzitě v Tübingenu, v Edinburgu, v Göttingenu a Marburgu. V letech 1991 až 1998 byla členkou výkonné komise Světové rady církví.\n\nV období 1999 až 2010 zastávala funkci biskupky Hannoverské zemské luterské evangelické církve. V letech 2009–2010 se jako první žena stala předsedkyní Rady Evangelické církve v Německu. V této době ostře kritizovala nasazení německých vojáků v Afghánistánu. \n\nZ funkce odstoupila v únoru 2010 poté, co byla přistižena pří řízení v opilosti. Centrem Hannoveru tehdy projížděla na červenou a v krvi měla 1,54 promile alkoholu. \"„Jsem zděšená sama sebou, že jsem se dopustila tak hrozné chyby,“\" uvedla s odstupem Margot Käßmann. Zaplatila osm tisíc eur pokuty a na devět měsíců přišla o řidičský průkaz.\n\nPoté působila jako profesorka ekumenické teologie a sociální etiky na univerzitě v Bochumi. \n\nMargot Käßmann je matkou čtyř dcer, po 26 let byla vdaná za Eckharda Käßmanna, který je také farářem. V roce 2007 se stala první německou biskupkou, která se rozvedla.<ref name=\"ČT2/2010\"></ref> \n"}
{"id": "1214437", "url": "https://cs.wikipedia.org/wiki?curid=1214437", "title": "Big Mama Thornton", "text": "Big Mama Thornton\n\nBig Mama Thornton, vlastním jménem Willie Mae Thornton, (11. prosince 1926 – 25. července 1984) byla americká zpěvačka. Její matka zpívala v kostelním sboru a ona sama zpívala již od dětství (spolu se svými šesti sourozenci). Svou kariéru zahájila koncem čtyřicátých let. V roce 1951 podepsala nahrávací smlouvu se společností Peacock Records. Následujícího roku nahrála první verzi písně „Hound Dog“ od autorské dvojice Jerry Leiber a Mike Stoller. Píseň vyšla až v březnu 1953 a stala se hitem. Později vydala řadu dalších nahrávek. Zemřela ve věku 57 let v Los Angeles. V roce 1984 byla uvedena do Blues Hall of Fame.\n\n"}
{"id": "1214441", "url": "https://cs.wikipedia.org/wiki?curid=1214441", "title": "Sister Rosetta Tharpe", "text": "Sister Rosetta Tharpe\n\nSister Rosetta Tharpe, rodným jménem Rosetta Nubin, (20. března 1915 – 9. října 1973) byla americká zpěvačka a kytaristka. Veřejně vystupovala od dětství, již od šesti zpívala po boku své matky v kočovné evangelické družině. Své první nahrávky pořídila koncem třicátých let. Úspěch měla například se svou verzí spirituálu \"Down by the Riverside\" (v roce 2004 tuto nahrávku Knihovna Kongresu zařadila do seznamu National Recording Registry).\n\nV roce 1951 se potřetí provdala za manažera Russella Morrisona. Při této příležitosti uspořádali novomanželé koncert na Griffith Stadium ve Washingtonu, na který přišlo více než 20 000 diváků (údaje se pohybují v rozmezí 20 - 25 000 platících diváků). Koncert byl zaznamenán a vydán na gramofonové desce.\n\nV letech 1958-1960 podnikla evropská turné. V roce 1964 se zúčastnila spolu s dalšími bluesovými hvězdami (Muddy Waters, Otis Spann, Sonny Terry and Brownie McGhee) britského turné \"The American Folk-Blues, and Gospel Caravan\". To mělo bezprostřední vliv na začínající rockové a bluesové hudebníky, jako byli například Keith Richards, Jeff Beck, Eric Clapton. V médiích bývá nazývána \"Kmotrou rock'n'rollu\" (The Godmother of Rock & Roll). Její písně nahráli mimo jiné: Johnny Cash (1979 album \"A Believer Sings the Truth,\" píseň \"There Are Strange Things Happening Every Day\"), Elvis Presley (1968 T\"he Complete '68 Comeback Special\", píseň \"Up above my head)\", Led Zeppelin, The Staple Singers, Nina Simone, The Paul Butterfield Blues Band, Van Morrison, Grateful Dead. Bruce Springsteen odkazuje ve své písni \"Land of Hope and Dreams\" z roku 1999 na Rosettin gospel \"This Train\".\n\nV roce 1970 omezila kvůli mrtvici a následné amputaci nohy veřejné vystupování. Zemřela o tři roky později ve věku 58 let. V roce 2007 byla uvedena do Blues Hall of Fame. Roku 2018 byla uvedena do Rock and Roll Hall of Fame.\n\nV roce 1938, kdy jí bylo 23 let, vystupovala v Cotton Club Revue s orchestrem Cab Callowaye (The Cab Calloway Orchestra) a pořídila s ním svou první gramofonovou nahrávku pro firmu Decca i svou první vlastní desku s písní \"Rock me\". I nahrávky dalších jejích písní \"This Train\", \"My Lord and I\", \"That’s All\" a \"I Look Down the Road and I Wonder\" byly velice úspěšné.\n\nV roce 1941 zpívala s populárním swingovým orchestrem Lucky Millindera (Lucky Millinder Orchestra). Nahrávky \"That’s All\" a \"Rock me\" zde dostávají žánrové zařazení \"Swing spiritual\".\n\nV roce 1944 nahrála s orchestrem Sammy Price píseň \"Strange Things Happening Every Day\", která se dostala na druhou příčku hitparády časopisu The Billboard.\n\n"}
{"id": "1214444", "url": "https://cs.wikipedia.org/wiki?curid=1214444", "title": "Lalla Abla bint Tahar", "text": "Lalla Abla bint Tahar\n\nLalla Abla bint Tahar (5. září 1909 – 1. března 1992, Rabat) byla druhá manželka marockého krále Muhammada V.\n\nNarodila se 5. září 1909 se jako dcera \"Moulay\"e Mohammeda al-Tahar bin Hassana. Její otec byl synem marockého sultána Hasana I.\n\nRoku 1929 se vdala za svého bratrance prince Muhammada. Její starší sestra princezna Lalla Hania bint Tahar se vdala za sultána Muhammaden ibn Arafou. Lalla Abla měla se svým manželem pět dětí:\n\nZemřela 1. března 1992 v Rabatu.\n"}
{"id": "1214445", "url": "https://cs.wikipedia.org/wiki?curid=1214445", "title": "Muhammad V.", "text": "Muhammad V.\n\nMuhammad V. (10. srpna 1909, Fás – 26. února 1961, Rabat) byl v letech 1927–1957 marocký sultán a v letech 1957–1961 marocký král.\n\nNarodil se 10. srpna 1909 ve Fásu jako syn sultána Jusufa ibn Hassana a princezny-manželky Lally Yaqut.\n\nJeho první manželkou byla Lalla Hanila bint Mamoun. Byla matkou jeho první dcery Lally Fatimy Zohry.\n\nJeho druhou manželkou byla jeho sestřenice Lalla Abla bint Tahar. Byla dcerou \"Mulaje\" Mohammeda Tahar bin Hassana, který byl synem sultána Hasana I. Spolu měli pět dětí:\n\nOd roku 1927 do 14. srpna 1957 byl sultánem Maroka.\n\nRoku 1953 odešel ze svou rodinou do exilu na Korsiku, z důvodu okupování Maroka Francií.\n\nDne 14. srpna 1957 se stal králem Maroka.\n\nPotřetí se oženil s Lallou Bahiou bint Antar se kterou měl jednu dceru Lallu Aminu.\n\nZemřel 26. února 1961 v Rabatu. Pohřben je v Mauzoleu Muhammada V.\n"}
{"id": "1214446", "url": "https://cs.wikipedia.org/wiki?curid=1214446", "title": "Kolenec rolní", "text": "Kolenec rolní\n\nKolenec rolní (\"Spergula arvensis\") je nevysoká, hojně se vyskytující plevelná bylina, jeden z asi 60 druhů rodu kolenec. Je rostlinou druhotně rozšířenou na všechny trvale obydlené kontinenty, neosídlil jen tropy, pouště a nejchladnější oblasti.\n\nV České republice roste po celém území, v teplých nížinatých oblastech roztroušeně až vzácně, zato v chladnějších, výše položených je hojný. Nevyskytuje se, nebo jen ojediněle, v místech s vápnitou půdou nebo v souvislých zalesněných územích. V české přírodě je považován za zdomácnělý archeofyt, který zde v minulosti doputoval ze Středomoří.\nObvykle roste na výživných, slabě kyselých a mírně vlhkých písčitých půdách. Vyskytuje se jak na obdělávaných polích, tak i na úhorech a různých typech obnažených půd a to od planárního po montánní stupeň. Nebývá členem rostlinných společenstev s uzavřeným porostem, vyjma pastvin nebo jetelů v prvém roce po výsadbě, kdy ještě není půdní povrch zcela pokryt. Směrem do teplých, tropických území se více vyskytují ve vyšších nadmořských výškách.\n\nRostliny produkují dva typy semen, buď s osemením hladkým (optimálně klíčí při 13 °C), nebo bradavičnatým (klíčí při 21 °C), každá rostlina má semena pouze jednoho typu.\n\nJednoletá, žlutozelená až šedozelená rostlina s třemi až osmi přímými nebo vystoupavými, v horní polovině rozvětvenými lodyhami, které mohou dorůst do výšky 10 až 40 cm. Lodyhy, rostoucí z kůlovitého kořene, bývají v horní části žláznatě pýřité a jsou porostlé vstřícnými, přisedlými, čárkovitými, dužnatými listy s velkými palisty. Čepele listů jsou dlouhé 15 až 30 mm a široké jen do 1 mm, vespod mají podélnou rýhu a na vrcholu jsou tupé.\n\nOboupohlavné, pětičetné, asi 1 cm velké květy na tenkých, poměrně dlouhých a hustě chlupatých stopkách vyrůstají ve vidlanovitých květenstvích. Mají pět drobných kališních plátků a pět bílých, tupě okrouhlých, brzy opadávajících korunních plátků, které jsou jen o málo větší než kališní. V květu bývá sedm až deset žlutých tyčinek, gyneceum je synkarpní, pětidílný semeník nese pět čnělek. Kvete od června do září.\n\nKvěty se otvírají za slunného počasí asi v deset hodin dopoledně a již po pěti hodinách uvadají. Za deštivého počasí se neotvírají vůbec a opylují se vlastním pylem. Po odkvětu se stopky květů svěšují a zrající plod je tak chráněn vytrvalým kalichem proti dešti. Před dozráním plodů se stopky opět napřimují, aby mohl vítr vypadávající semena rozsévat do větších vzdáleností.\n\nPlod je vejčitá, asi 5 mm dlouhá, pětidílná tobolka obalená suchým kalichem, která se ve zralosti otvírá na vrcholu pěti chlopněmi. Obsahuje přibližně patnáct tmavých, čočkovitých semen asi 1 mm velkých, která mívají po obvodě ostrou hranu.\n\nRozmnožuje se výhradně generativně, na jedné rostlině může uzrát až 10 tisíc semen. Semena se rozšiřují anemochorně, endozoochorně, povrchovou vodou, znečištěným osivem, semeny kontaminovaném chlévským hnojem nebo přenosem zemědělskou technikou. Životaschopná semena bývají nalézána v trusu řady býložravých zvířat nebo ptáků.\n\nSemena mají krátce po uzrání malou klíčivost, ta se zvýší po přezimování v půdě, hromadně pak klíčí následujícím rokem brzy na jaře. Nejlépe klíčí semena uložená v půdě těsně pod povrchem, v hloubce 4 cm a více jen čekají, klíčivost si udržují po několik let.\n\nKolenec rolní je v některých oblastech, například ve Střední Evropě, považován za plevel, který hlavně na písčitých a písčito-hlinitých půdách vyrůstá nejčastěji v jařinách a okopaninách. V zaplevelených půdách se shromažďuje velké množství semen, která v příhodných podmínkách vyrůstají hromadně, na 1 m² pak vyroste i 3000 semenáčků vytvářející rozměrné polštáře.\n\nV České republice se jedná o méně významný plevelný druh, v polních plodinách nebývá příliš nebezpečný a v dobře zapojeným porostem je snadno potlačován, je málo odolný vůči běžným herbicidům. V krajinách kde původně nerostl se mu velmi dobře daří, např. na Aljašce, Novém Zélandu, v Austrálii nebo Brazílii je považován za závažný plevel.\n\nV některých afrických suchých a písčitých oblastech s půdami chudými na živiny je uměle vyséván jako krmná plodina pro ovce a skot, v době nedostatku býval v minulosti i v severní Evropě sklízen a ze semen se mlela mouka a pekl chléb.\n\n\n"}
{"id": "1214450", "url": "https://cs.wikipedia.org/wiki?curid=1214450", "title": "The 88", "text": "The 88\n\nThe 88 je americká pop rocková skupina z Los Angeles. Kapelu tvoří Keith Slettedahl (zpěv a kytara), Adam Merrin (klávesy a zpěv), Anthony Zimmitti (bicí a perkuse) a Todd O'Keefe (baskytara a zpěv). Adam Merrin a Keith Slettedah se poznali na střední škole a v roce 2002 založili skupinu.\n\nV letech 2010–2012 skupina koncertovala a nahrávala s Rayem Daviesem, zpěvákem, kytaristou a skladatelem pro The Kinks.\n\n\n\n\n"}
{"id": "1214451", "url": "https://cs.wikipedia.org/wiki?curid=1214451", "title": "Pinus dalatensis", "text": "Pinus dalatensis\n\nPinus dalatensis je velká asijská tropická pětijehličná borovice.\n\n\nStálezelený, jehličnatý, větrosprašný a jednodomý strom, dorůstající do výšky 15-45 m. Kmen dosahuje průměru 2,5 m. Větve jsou vodorovné a silné. Koruna je kuželovitá a trochu otevřená či deštníkovitá. Borka je u mladých stromů pryskyřičnatá a podélně rozpraskaná. Letorosty jsou tenké, chlupaté nebo bez chlupů a lesklé. Jehlice jsou měkké, tenké, stoupající, na horních stranách světle zelené. Vyskytují se ve svazečcích (\"Fasciculus\") po 5; jsou 3-14 cm dlouhé a 0,5-1,25 mm široké, na okrajích pilovité, s průduchy (\"Stomata\") na vnitřních površích. Svazečkové pochvy brzy opadávají.\n\nSamičí (semenné) šištice – šišky (\"Megastrobilus\") jsou úzce elipsoidní až válcovité či srpovitě zahnuté, zprvu žlutohnědé a později dozráváním tmavošedé a visící na 4,5 cm dlouhých stopkách; šišky jsou 5,5-23 cm dlouhé a rozevřené 5-9 cm široké; vyskytují se po jedné nebo v přeslenech po 2-3 . Šupin šišek je 20-30 , největší šupiny jsou 3,3-4,4 cm dlouhé a 3 cm široké. Výrůstky (\"Apophysis\") jsou pevné, tlusté nebo tenké, vpředu tupě klínovité až zaoblené a s přímými až zpětně zahnutými předními okraji. Přírůstek prvního roku (\"Umbo\") je koncový, plochý a 4-10 mm široký. Semena jsou vejčitá, hnědá a 6,7-10,5 mm dlouhá. Křídla semen jsou přirostlá, 15-27 mm dlouhá a 5,5-11 mm široká .\n\nBorovice \"Pinus dalatensis\" se vyskytuje ve 2 poddruzích a 1 varietěː\n\n\nDomovinou borovice \"Pinus dalatensis\" je Laos a Vietnam.\n\nZ toho se vyskytuje:\n\nPodhorský až horský strom, rostoucí v rozsahu nadmořských výšek 550-2600 m, roční srážkové úhrny se zde pohybují kolem 1800 mm. Půdy jílovité. Strom roste na skalnatých horských hřebenech v oblastech, kde převládají stálezelené rostliny z čeledi bukovitých (\"Fagaceae\"), a někdy roste spolu s borovicemi \"Pinus kesiya\" a \"Pinus krempfii\" a také s \"Chamaecyparis hodginsii\" a dalšími. Strom je mrazuvzdorný pouze do –1 °C.\n\nStrom není pro svou vzácnost nijak využíván ani není nikde pěstován.\n\nBorovice \"Pinus dalatensis\" je hodnocena organizací IUCN jako téměř ohrožená. Tendence stavu populace tohoto stromu není známa a jednotlivé podpopulace jsou velmi malé a značně izolované, s velmi nízkou regenerační schopností. V jižní části oblasti výskytu tohoto stromu a v nižších nadmořských výškách je strom ohrožován odlesňováním, odlesňováním pro zemědělské účely a budováním infrastruktury, zatímco ve zbývajících oblastech výskytu jsou stanoviště borovice \"Pinus dalatensis\" občasně poškozována při kácení \"Chamaecyparis hodginsii\". Borovice \"Pinus dalatensis\" se vyskytuje v několika chráněných oblastech ve Vietnamu například v národních parcích Bidoup Núi Bà National Park, Chư Yang Sin National Park, Kon Ka Kinh National Park, v pohoří Ngoc Linh a dalších, a v Laosu v chráněné oblasti Nakai–Nam Theun.\n\n"}
{"id": "1214453", "url": "https://cs.wikipedia.org/wiki?curid=1214453", "title": "Iva Klestilová", "text": "Iva Klestilová\n\nIva Klestilová, rozené Iva Volánková (* 4. října 1964, Brno) je česká dramatička, scenáristka a herečka.\n\nNarodila se v rodině brněnských právníků. Maturovala na gymnáziu v Moravském Krumlově v roce 1982. Působila jako garderobiérka Janáčkova divadla v Brně. Současně hrála v Dětském studiu Divadla na provázku a v amatérském souboru \"Nepojízdná housenka\".\n\nV letech 1984–2004 hrála v HaDivadle. \n\nOd roku 2004 je dramaturgyní Národního divadla v Praze.\n\n\n\n\n\n"}
{"id": "1214459", "url": "https://cs.wikipedia.org/wiki?curid=1214459", "title": "Lukáš Gdula", "text": "Lukáš Gdula\n\nLukáš Gdula (* 6. prosince 1991) je český chodec, člen klubu Hvězda SKP Pardubice.\n\nAbsolvoval gymnázium v Jilemnici, studuje Fakultu elektrotechnickou ČVUT. Startoval na mistrovství světa juniorů v atletice 2010, kde v závodě na 10 000 m skončil na 18. místě. Na mistrovství Evropy v atletice do 23 let 2013 obsadil sedmé místo na 20 km; v březnu následujícího roku byla oznámena diskvalifikace vítězného Petra Bogatyrjova z Ruska pro doping a Gdula se posunul na šestou příčku. V seniorské kategorii se na padesátikilometrové trati zúčastnil mistrovství Evropy v atletice 2014 (26. místo) a mistrovství světa v atletice 2015, kde byl diskvalifikován a závod nedokončil. V březnu 2016 vyhrál mistrovství České republiky na 50 km v Dudincích, kde vytvořil časem 3:54,29 svůj osobní rekord a splnil limit pro účast na olympiádě 2016. Olympijský závod v Riu nedokončil, byl diskvalifikován mezi 30. a 35. kilometrem.\n\nMá mladšího bratra Tomáše, který se také věnuje sportovní chůzi.\n\n"}
{"id": "1214465", "url": "https://cs.wikipedia.org/wiki?curid=1214465", "title": "Malvina Polo", "text": "Malvina Polo\n\nMalvina Polo (26. července 1903 – 6. ledna 2000) byla americká filmová herečka. Účinkovala v pěti filmech natočených v letech 1922–1924. Jejím otcem byl herec Eddie Polo. \n\nZemřela v kalifornském San Juan Capistrano. \n\n"}
{"id": "1214471", "url": "https://cs.wikipedia.org/wiki?curid=1214471", "title": "Kanál SOFAR", "text": "Kanál SOFAR\n\nKanál SOFAR (\"Sound Fixing and Ranging channel\"), je horizontální vrstva vody v oceánu v níž je rychlost šíření zvuku minimální. Kanál tak slouží jako vlnovod pro zvuk a nízké frekvence zvukových vln v něm mohou cestovat tisíce kilometrů než se ztratí. Tento jev má důležité aplikace především ve vojenství. Kanál SOFAR byl objeven v roce 1940 nezávisle Mauricem Ewingem a Leonidem Brechovskym. \n\nSOFAR kanál je koncentrován v hloubce, kde kumulativní účinek teploty, tlaku a v menší míře též salinity vytváří pásmo minimální rychlosti šíření zvuku ve vodním sloupci oceánu. Tlak se zvyšuje lineárně s narůstající hloubkou, avšak teplota je proměnná, obvykle rychle klesá od hladiny moře až do hloubky zhruba tisíc metrů. Dále ale zůstává až do dna téměř nezměněna kvůli působení ohřevu z mořského dna. V blízkosti hladiny, klesající teplota způsobuje snížení rychlosti zvuku ve vodě s rostoucí hloubkou, naopak hlouběji ve vodním sloupci rostoucí tlak a tedy vyšší koncentrace molekul vody způsobuje zvyšování rychlosti zvuku s rostoucí hloubkou. Vrstva kde je rychlost zvuku minimální se nazývá osa kanálu. \n\nV blízkosti souostroví Bermudy se nachází osa kanálu v hloubce zhruba 1000 metrů, v mírném pásmu je osa kanálu v menších hloubkách a ve vysokých zeměpisných šířkách dokonce vystupuje téměř až k povrchu. \n\nPrincip šíření zvuku v kanálu je podobný šíření světla v optickém vlákně. Dochází k tomu, že se zvukové vlny odráží a lámou od stěn kanálu tak, že nedochází k rozptylům zvuku od dna nebo hladiny. Zvuk se tak šíří téměř beze ztrát. \n\nZáhadné nízkofrekvenční zvuky připisované plejtvákům myšokům jsou v kanálu častým jevem. Biologové se domnívají, že velryby se mohou potopit do tohoto kanálu, zde zpívat a komunikovat tak s ostatními jedinci druhu vzdálenými mnoho kilometrů. \n\nBěhem druhé světové války navrhl objevitel kanálu SOFAR Maurice Ewing, že by šlo tuto vrstvu využít pro záchranu sestřelených pilotů, kteří by odpálili speciální SOFAR bombu, která by explodovala právě v hloubce uvnitř kanálu a sloužila by k tajné nouzové komunikaci. \n\nV umění se kanál SOFAR objevuje například v románu \"The Hunt for Red October\", kde je kanál využit pro detekci nepřátelské ponorky. \n\nMaurice Ewing rovněž spekuloval o existenci podobné vrstvy v horních vrstvách atmosféry, což vedlo k zahájení projektu Mogul prováděného v letech 1947 až 1948. \n\n"}
{"id": "1214482", "url": "https://cs.wikipedia.org/wiki?curid=1214482", "title": "Gregor Roletzký", "text": "Gregor Roletzký\n\nGregor Roletzký (28. července 1932 Bílina – 8. září 1988 Banská Bystrica) byl slovenský hudební skladatel a režizér českého původu.\n\nGregor Roletzký se narodil v Bílině v Čechách. Učil se hrát na housle v Hudební škole v Teplicích a později na Vyšší pedagogické škole v Praze si přidal ještě violu. V letech 1960–1964 studoval dálkově skladbu a dirigování na bratislavské konzervatoři. \n\nStal se učitelem hry na housle v Litvínově. V roce 1957 odešel na Slovensko a působil jako člen orchestru Posádkové hudby v Banské Bystrici. V letech 1962–1965 byl korepetitorem \"Krajského loutkového divadla\" a poté, až do roku 1988, hudebním redaktorem a režizérem Krajského studia Československého rozhlasu v Banské Bystrici. Od roku 1965 byl také externím pedagogem na Pedagogickém institutu a lektorem Krajského osvětového střediska.\n\nKomponoval taneční hudbu, hudbu pro dechový orchestr, sbory, scénickou hudbu pro divadlo i pro rozhlas. Upravoval lidové písně a skladby starých mistrů.\n\n\n"}
{"id": "1214485", "url": "https://cs.wikipedia.org/wiki?curid=1214485", "title": "OStatus", "text": "OStatus\n\nOStatus je otevřený standard pro distribuované aktualizace stavu, který odkazuje na sadu otevřených protokolů včetně Atom, Activity Streams, PubSubHubbub, Salmon, Webfinger, který umožňuje různým službám sledovat změny stavů uživatelů téměř v reálném čase.\n\nFederace pomocí OStatus byla poprvé použita pro spojení různých instalací StatusNet, a později pro propojení s MiniMe. Různé další systémy pro zprávu obsahu používají neúplnou implementaci tohoto standardu.\n\nV lednu 2012 byla W3C Community Group otevřená, k tomu udržovat a dále rozvíjet tuto technologii. \n\n\n\n"}
{"id": "1214486", "url": "https://cs.wikipedia.org/wiki?curid=1214486", "title": "Esţfān Nehmé", "text": "Esţfān Nehmé\n\nBlah. Esţfān Nehmé, OLM (arabsky يوسف نعمة‎‎, 8. března 1889, Lehfed – 30. srpna 1938, klášter Kfifane) byl libanonský mnich Maronitské katolické církve. Dne 27. března 2010 byl beatifikován papežem Benediktem XVI., jehož při aktu beatifikace zastupoval kardinál Angelo Amato.\n\nNarodil se jako nejmladší ze sedmi dětí a pokřtěn byl jménem Yusúf (Josef). Vzdělání získal na škole v Sakii Rishmaya, vedené Řádem libanonských maronitů. Dle legendy v dětství pozoroval jezevce, který vstoupil do podzemní jeskyně, a když na tom místě začal kopat, objevil pramen vody. Tento pojmenoval \"Jezevčí pramen\".\n\nV roce 1905 zahájil noviciát v maronitském klášteře sv. Cypriána a Justiny v Kfifane. Dne 23. srpna 1907 složil řeholní sliby a přijal jméno Esţfān (Štěpán). Jako mnich vykonával různé práce. Pracoval na poli, v zahradě, nebo jako truhlář. Během práce si stále připomínal: \"\"Bůh mne vidí.\"\" \n\nZemřel na mrtvici vyvolanou horečkou 30. srpna 1938 v sedm hodin ráno v klášteře Kfifane. \n\nNehmé byl pohřben v klášteře sv. Cypriána a Justiny. Mniši tohoto kláštera dne 10. března 1951 otevřeli jeho hrob a zjistili, že jeho tělo nejeví známky rozkladu. Tělo Esţfāna Nehmé bylo poté přeneseno do nového hrobu a ten se stal cílem poutí. \n\nDne 17. prosince 2007 uznal papež Benedikt XVI. heroické ctnosti Esţfāna Nehmé a prohlásil jej za ctihodného. Jako zázrak, potřebný pro beatifikaci bylo uznáno uzdravení sestry Mariny Nehmeh z osteosarkomu a 8. června 2010 bylo oznámeno, že Nehmé bude blahořečen. Samotný akt beatifikace se konal v nádvoří kláštera sv. Cypriána a Justiny v Kfifane 27. června 2010. Papeže na místě zastupoval kardinál Angelo Amato, prefekt Kongregace pro blahořečení a svatořečení. Nehmé byl blahořečen jako čtvrtý člen Maronitské katolické církve.\n\n\n"}
{"id": "1214489", "url": "https://cs.wikipedia.org/wiki?curid=1214489", "title": "Theodor von Oppolzer", "text": "Theodor von Oppolzer\n\nTheodor von Oppolzer (26. října 1841, Praha - 26. prosince 1886, Vídeň) byl česko-rakouský astronom. Svoji činnost soustředil na měření a zpřesňování měření oběžných drah komet a asteroidů. Vyvinul za tím účelem i nové matematické metody a věnoval se též geodézii.\n\nJeho otec Johann von Oppolzer byl významný lékař, profesor pražské, lipské a vídeňské univerzity. Theodor v letech 1851-1859 vystudoval piaristické gymnázium ve Vídni a poté, na otcovo přání, medicínu na Vídeňské univerzitě. Absolvoval roku 1865. Více ho však lákala astronomie. Zřídil si za rodinné peníze (jeho rodina byla šlechtická) soukromou observatoř v Josephstadtu, malé obci kousek za Vídní (dnes předměstí Vídně). Používal 15centimetrový refraktor, patrně nejlepší dalekohled v tehdejším Rakousku, takže brzy dosáhl významných badatelských úspěchů. Roku 1866 začal učit astronomii na Vídeňské univerzitě. Roku 1868 se zúčastnil rakouské expedice do Adenu, která měla za cíl pozorovat zatmění Slunce, roku 1874 zorganizoval podobnou cestu do rumunského Jasy, aby mohl za ideálních podmínek pozorovat přechod Venuše přes Slunce. Roku 1869 byl zvolen do vídeňské akademie věd. Roku 1870 se stal mimořádným a o pět let později řádným profesorem Vídeňské univerzity. V roce 1873 se stal ředitelem \"Gradmessungs-Bureau\", geodetického ústavu, jehož činnost velmi oživil. Roku 1886 byl zvolen místopředsedou Mezinárodní geodetické asociace.\n\nV roce 1865 si vzal za ženu Coelestine Mautner von Markhofovou, dceru významného průmyslníka. Měli šest dětí, jeho syn Egon von Oppolzer se stal rovněž astronomem a založil observatoř v Salzburku.\n\n\n"}
{"id": "1214490", "url": "https://cs.wikipedia.org/wiki?curid=1214490", "title": "Junkie XL", "text": "Junkie XL\n\nTom Holkenborg (* 8. prosince 1967 Lichtenvoorde, Nizozemsko, známější jako Junkie XL) je nizozemský multiinstrumentalista, producent a zvukař. Rovněž v některých případech používá jméno JXL. Je známý hlavně díky svému big beatovému remixu skladby \"A Little Less Conversation\" od Elvise Presleyho.\n\n\n\n\n"}
{"id": "1214494", "url": "https://cs.wikipedia.org/wiki?curid=1214494", "title": "David Backes", "text": "David Backes\n\nDavid Anthony Backes (* 1. května 1984, Minneapolis, Minnesota) je americký hokejový útočník hrající v severoamerické National Hockey League (NHL) za tým Boston Bruins. V této soutěži hrál také za St. Louis Blues, jenž ho v roce 2003 draftovalo z 62. pozice, a kde po pět sezón plnil úlohu kapitána mužstva.\n\nPo draftu NHL v roce 2003, kde si ho vybral tým St. Louis Blues, hrál tři sezóny ve vysokoškolské lize Western Collegiate Hockey Association (WCHA), kde nastupoval za mužstvo Minnesota State. Okamžitě po svém tříletém působení ve vysokoškolské lize podepsal smlouvu s Blues, kteří ho poslali do farmářského týmu Peoria Rivermen v American Hockey League (AHL), kde odehrál 12 posledních zápasů v sezóně 2005/06.\n\nPo jeho prvním soustředění s týmem Blues v září 2006 byl opět převelen do Peorie, kde také zůstal na začátku sezóny 2006/07. Několik měsíců po přípravném kempu byl povolaný vedením Blues, aby hrál 19. prosince 2006 svůj první zápas v National Hockey League (NHL) proti Pittsburghu Penguins. Hned po čtyřiceti čtyř sekundách od zahájení zápasů zaznamenal svůj první bod v NHL, když si připsal druhou asistenci na branku Douga Weighta. St. Louis zvítězilo v zápase výsledkem 4:1, zatímco Backes strávil v utkání 10 minut na ledě. V Následujícím utkání, o dva dny později, vstřelil Backes první branku v severoamerické soutěži, když v první třetině srovnával v duelu s Los Angeles Kings a bekhendovou střelou překonal brankáře Dana Cloutiera. Svou nováčkovskou sezónu dokončil s bilancí 23 bodů (10 branek a 13 asistencí) v 49 zápasech.\n\nDne 12. listopadu 2010 podepsal pětiletý kontrakt s vedením Blues, který mu přinesl celkem $22,5 miliónů dolarů a udržel ho v mužstvu až do sezóny 2015/16.\n\nBěhem sezóny 2010/11 byl kapitán mužstva Eric Brewer vyměněn do Tampy Bay Lightning, takže vedoucí pozice mužstva byla uvolněna pro zbytek hráčů v týmu. Před začátkem nové sezóny 2011/12, 9. září 2011, byl Backes vybrán jako nástupce Brewera, čímž se stal 20. kapitánem v historii týmu.\n\nPo deseti sezónách v organizaci Blues, plnící roli kapitána klubu po dobu 5 let, odešel Backes 1. července 2016 jako volný hráč do mužstva Boston Bruins, kde souhlasil s pětiletým kontraktem, který mu vynese $30 milionů dolarů.\n\nDne 1. ledna 2010 byl Backes jmenován do týmu USA pro ZOH 2010 v kanadském Vancouveru, kde s mužstvem získal stříbrnou medaili, když ve finále turnaje podlehli Kanadě. Na turnaji zaznamenal 1 branku a 2 asistence v šesti zápasech\n\nCallahan hrál za Spojené státy také na následujících zimních olympijských hrách v ruské Soči v roce 2014, ale po porážce 0:5 od Finska v zápase o bronz nezískal žádnou medaili. Útočník zaznamenal v šesti utkáních 3 góly a 1 asistenci, celkově tedy 4 kanadské body.\n\nDne 27. května 2016 ho v dodatečné nominaci John Tortorella doplnil na svou soupisku pro Světový pohár v ledním hokeji 2016 v Torontu.\n\n\n"}
{"id": "1214495", "url": "https://cs.wikipedia.org/wiki?curid=1214495", "title": "Československé velvyslanectví v Londýně", "text": "Československé velvyslanectví v Londýně\n\nČeskoslovenské velvyslanectví v Londýně je budova na rozhraní londýnských čtvrtí Kensington a Notting Hill, přesněji na nároží ulice Kensington Palace Gardens. Nechala ji postavit československá vláda na základě architektonického návrhu Jana Šrámka, Jana Bočana a Karla Štěpánského z ateliéru Beta Projektového ústavu hlavního města Prahy. Tým vedl architekt Šrámek. Budova je slohově řazena k brutalismu. Stavba začala v roce 1965, dokončena byla roku 1970. Velvyslanectví se do budovy přemístilo z tradičního pronajatého sídla na Grosvenor Place, které Československo využívalo od konce první světové války.\n\nStavba se dělí na dva objekty. Menší je obrácen do ulice Kensington Palace Gardens a původně sloužil k pracovním potřebám. Druhý vede do ulice Notting Hill Gate, ten měl zejména obytnou funkci. Po rozpadu československé federace menší budovu získala Slovenská republika, z obytné bylo vytvořeno velvyslanectví České republiky.\n\nStavba je vybudována ze železobetonových panelů, skla a dřevěných přepážek. Tvůrci se programově stavěli proti dekorativismu, takže na budově jsou záměrně ponechány například rýhy, které zůstaly v betonu po sbíječkách či bednění - jak bylo v brutalistickém stylu obvyklé. V budově jsou nicméně i obrazy, sochy, reliéfy, grafiky a tapisérie (Stanislava Kolíbala, Adrieny Šimotové, Aleše Veselého, Jiří Johna, Evy Kmentové), byť povětšinou abstraktní, aby nerušily brutalistický charakter stavby.\n\nNa dokončovacích pracích se podílel i významný britský architekt a ctitel brutalismu Robert Matthew, který udělal hodně pro její reklamu a dobrou pověst. V roce 1971 budova také získala nejprestižnější britskou architektonickou cenu RIBA (Royal Institute of British Architects), a to za nejlepší stavbu vytvořenou v Británii zahraničními architekty. Komise RIBA tehdy ve zdůvodnění uvedla, že \"na rozdíl od mnoha prefabrikovaných betonových staveb tato je rafinovaným příkladem svého druhu, s obratně technicky i esteticky zvládnutými detaily.\"\n"}
{"id": "1214497", "url": "https://cs.wikipedia.org/wiki?curid=1214497", "title": "Marek Repkovič", "text": "Marek Repkovič\n\nP. Marek Anton Repkovič, OFM, psán také Marcus Repkovics, (1694 Častá, okres Pezinok – 6. ledna 1758 Nitra) byl slovenský hudební skladatel, pedagog, člen řádu františkánů.\n\nPo absolvování rétoriky se připojil k františkánskému řádu a v roce 1714 se stal novicem v klášteře sv. Kateřiny Alexandrijské. Dostal řeholní jméno Marek. 8. dubna 1719 byl v Trnavě vysvěcen na kněze.\n\nNásledující dva roky byl v Trnavě magistrem noviců, později vikářem a posléze kvardiánem. Působil jako regenschori a učitel zpěvu nejen v Trnavě, ale i v několika dalších klášterech. \n\nStal se vůdčí osobností církevní hudby na Slovensku v první polovině 18. století. Z jeho korespondence je znám i jeho vlastenecký postoj.\n\nJeho starší díla jsou poměrně jednoduchá. Po roce 1730 je však pro jeho skladby charakteristická rozvinutá figurální struktura a náročná koloratura. Z jeho díla se dochovalo:\n\n\n"}
{"id": "1214498", "url": "https://cs.wikipedia.org/wiki?curid=1214498", "title": "Valentin Guțu", "text": "Valentin Guțu\n\nValentin Guțu nebo Valentin Gucu (* 14. září 1942 – 1998) byl sovětský zápasník – sambista a judista moldavské národnosti. Připravoval se v Kišiněvě. Začínal se sambem, ve kterém byl několikanásobným mistrem Sovětského svazu. Na příbuzný sport judo se zaměřil s blížícími se olympijskými hrami v Mnichově v roce 1972. Dostal se do užšího reprezentačního výběru, ale při nominaci na olympijské hry v silné konkurenci neuspěl. Po skončení sportovní kariéry se věnoval trenérské a funkcionářské práci. Zemřel v roce 1998. Na jeho počest se pořádá v Moldavsku každoroční turnaj mládeže v bojových sportech.\n\n"}
{"id": "1214501", "url": "https://cs.wikipedia.org/wiki?curid=1214501", "title": "Brandon Dubinsky", "text": "Brandon Dubinsky\n\nBrandon Grae Dubinsky (* 29. dubna 1986, Anchorage, Aljaška) je americký hokejový útočník hrající v severoamerické National Hockey League (NHL) za tým Columbus Blue Jackets. V této soutěži hrál také šest sezón za New York Rangers, jenž ho v roce 2004 draftoval z 60. pozice.\n\nDubinsky začal hrát hokej v Anchorage, kde také v roce 2004 absolvoval střední školu. Juniorskou kariéru spojil na čtyři roky s mužstvem Portland Winter Hawks ve Western Hockey League (WHL) než si ho ve druhém kole draftu NHL v roce 2004 vybralo vedení New York Rangers.\n\nVětšinu sezóny 2006/07 strávil ve farmářském týmu Rangers v týmu Hartford Wolf Pack hrající American Hockey League (AHL). Prvního zápasu v National Hockey League (NHL) se dočkal 8. března 2007 v derby proti New Yorku Islanders. První branku v této soutěži vstřelil 8. listopadu 2007, když překonal kanadského brankáře Marca-Andrého Fleuryho a pomohl k vítězství 4:2 nad Pittsburghem Penguins. Dubinsky byl zvolen třetí hvězdou zápasu. Značnou část sezóny strávil jako centr první lajny spolu s Jaromírem Jágrem a Seanem Averym.\n\nDne 23. července 2012 byl vyměněn spolu s Artěmem Anisimovem, Timem Erixonem a právem výběru v prvním kole draftu 2013 do Columbusu Blue Jackets za Ricka Nashe a podmíněný výběr ve třetím kole stejného draftu. 11. července 2014 podepsal Dubinsky s vedením Blue Jackets šestiletý kontrakt, který mu vynese celkem $35,1 miliónů dolarů.\n\nVýběr USA reprezentoval na dvou světových šampionátech v letech 2008 a 2010.\n\nDne 27. května 2016 ho v dodatečné nominaci John Tortorella doplnil na svou soupisku pro Světový pohár v ledním hokeji 2016 v Torontu.\n\n"}
{"id": "1214503", "url": "https://cs.wikipedia.org/wiki?curid=1214503", "title": "Kamyšlov", "text": "Kamyšlov\n\nKamyšlov () je město v Sverdlovské oblasti v Ruské federaci. Při sčítání lidu v roce 2010 měl bezmála sedmadvacet tisíc obyvatel.\n\nKamyšlov leží na západě Západosibiřské roviny na levém břehu Pyšmy, pravého přítoku Tury v povodí Obu. Od Jekatěrinburgu, správního střediska Sverdlovské oblasti, je vzdálen přibližně 140 kilometrů východně.\n\nPřes město vede od roku 1885 železniční trať z Jekatěrinburgu do Ťumeně.\n\nKamyšlov byl založen jako \"Kamyšlovskij ostrog\" () v roce 1668 na potoce Kamyšlovka, jenž se zde vlévá do Pyšmy a jehož název je odvozen od ruského a tatarského označení skřípin. Od roku 1687 se nazýval \"Kamyšlovskaja sloboda\" (). Od 18. století vedl přes Kamyšlov Sibiřský trakt, důležitá dopravní tepna spojující západ Ruska s východem.\n\nOd roku 1781 je Kamyšlov městem.\n\nNa podzim roku 1957 zasáhla město radioaktivní kontaminace v důsledku kyštymské katastrofy.\n"}
{"id": "1214504", "url": "https://cs.wikipedia.org/wiki?curid=1214504", "title": "Václav Kolařík (fotbalista)", "text": "Václav Kolařík (fotbalista)\n\nVáclav Kolařík (* 9. října 1972) je bývalý český fotbalista a futsalista.\n\nPlzeňský odchovanec zasáhl v československé nejvyšší soutěži v ročníku 1992/93 do 4 utkání v dresu Bohemians Praha, v nichž neskóroval.\n\nV ČFL hrál za Mladou Boleslav (1993/94) a Český Brod (1994/95). Nastupoval rovněž za menší kluby TJ Přeštice, TJ Prazdroj Plzeň a TJ Sokol Město Touškov.\n\nHrál také nejvyšší futsalovou soutěž za Indoss Plzeň, ve 3 ročnících nasbíral 46 startů a vstřelil 1 branku. Ve stejném klubu se účastnil i 9 sezon druhé nejvyšší soutěže, v níž odehrál 136 utkání a připsal si jednu branku.\n\n"}
{"id": "1214505", "url": "https://cs.wikipedia.org/wiki?curid=1214505", "title": "Kenneth Grahame", "text": "Kenneth Grahame\n\nKenneth Grahame (8. března 1859 – 6. července 1932) byl skotský spisovatel. Narodil se v Edinburghu a když mu bylo pět let, zemřela mu matka. Jeho otec jej spolu se sourozenci nakonec poslal žít k babičce. Chtěl studovat na Oxfordské univerzitě, avšak kvůli financím mu to nebylo umoženěno. V roce 1879 začal pracovat pro Bank of England. Svou nejznámější knihu s názvem \"\" publikoval v roce 1908 (v češtině \"Žabákova dobrodružství\"). Zemřel v anglickém Pangbourne ve věku 73 let.\n\n"}
{"id": "1214508", "url": "https://cs.wikipedia.org/wiki?curid=1214508", "title": "Wouldn't It Be Nice", "text": "Wouldn't It Be Nice\n\n„Wouldn't It Be Nice“ je píseň americké skupiny The Beach Boys. Jejími autory jsou Brian Wilson, Tony Asher a Mike Love a vyšla na albu \"Pet Sounds\" z roku 1966. Rovněž vyšla jako singl na 7\" desce, na jejíž B-straně byla píseň „God Only Knows“ (v některých zemích byla píseň „God Only Knows“ použita na A-straně, zatímco „Wouldn't It Be Nice“ byla na straně B). Server Pitchfork Media píseň v roce 2006 zařadil na sedmou příčku v žebříčkou dvou set nejlepších písní šedesátých let. Coververze této písně nahráli například Alex Chilton, Jeffrey Osborne a Mike Post.\n"}
{"id": "1214509", "url": "https://cs.wikipedia.org/wiki?curid=1214509", "title": "El cóndor pasa", "text": "El cóndor pasa\n\n„El cóndor pasa“ je píseň pocházející ze stejnojmenné zarzuely peruánského skladatele Daniela Alomía Roblese. Vznikla v roce 1913 a je založena na tradičních andských lidových písních. Americké duo Simon & Garfunkel nahrálo svou verzi písně na své album \"Bridge over Troubled Water\", jež vyšlo v roce 1970. Autorem anglického textu je Paul Simon. Český zpěvák Karel Gott nahrál píseň s českým textem, jehož autorem byl Jiří Štaidl. Píseň nahrála řada dalších hudebníků.\n"}
{"id": "1214514", "url": "https://cs.wikipedia.org/wiki?curid=1214514", "title": "Vlákno PBI", "text": "Vlákno PBI\n\nVlákno PBI (polybenzimidazol) je syntetický materiál s vynikající odolností proti vysokým teplotám \nChemické složení PBI objevili Američani \"Vogel\" a \"Marvel\" v roce 1961, v roce 1969 použila NASA PBI na obleky pro astronauty, v roce 1996 začala firma \"Performance Products\" s celosvětovým prodejem výrobků z PBI vláken, v roce 2010 zůstává tato firma jediným výrobcem PBI na světě. \n\nVýchozí látky jsou sloučeniny fenolu a chloridu. Polymerizace probíhá ve dvou fázích: V první se tvoří pěna, tato se zchladí a rozdrtí na jemný prášek. Hotový polymer se ve druhé fázi zahřívá na 400°C a v poměru 20-25 % přidává do acetátového roztoku, ze kterého se pak suchým zvlákňováním vyrábí filament. \nSpecifická hmotnost 1,43 g/cm, pevnost 240-270 cN/tex, navlhavost 15 %, LOI >41, praktická použitelnost při teplotách do 450°C \n"}
{"id": "1214522", "url": "https://cs.wikipedia.org/wiki?curid=1214522", "title": "Projekt 23370", "text": "Projekt 23370\n\nProjekt 23370 (: проект 23370) je třída víceúčelových záchranných lodí ruského námořnictva. Jejich hlavním úkolem je provádění misí SAR. Postaveno bylo celkem 12 jednotek základního modelu projekt 23370, přičemž objednány byly další tři kusy vylepšeného modelu projekt 23370M.\n\nTřídu staví ruská loděnice KAMPO ve městě Orechovo-Zujevo. Nejprve bylo v letech 2013–2015 postaveno 12 jednotek projektu 23370. Později byla objednána stavba tří zdokonalených záchranných lodí projektu 23370M. Celá trojice má být dodána v letech 2016–2018.\n\nPlavidla jsou vybavena sonarem EdgeTech-4125 a přetlakovou komorou pro potápěče. Pohonný systém tvoří dva diesely, každý o výkonu 380 hp. Lodní šrouby jsou dva. Nejvyšší rychlost dosahuje 10 uzlů.\n\nPlavidla mají větší rozměry a výtlak. Dosáhnou rychlosti až 13 uzlů.\n"}
{"id": "1214523", "url": "https://cs.wikipedia.org/wiki?curid=1214523", "title": "Michal Doležal (1969)", "text": "Michal Doležal (1969)\n\nMichal Doležal (* 8. listopadu 1969) je bývalý český fotbalový útočník.\n\nV československé nejvyšší soutěži zasáhl na podzim 1991 do 4 utkání v dresu Spartaku Hradec Králové, v nichž neskóroval. Ze Spartaku odešel do Náchoda, dále hrál za FC Olympia Hradec Králové, SK Bystřičan Kunčice či AFK Sokol Dobřenice.\n\n"}
{"id": "1214525", "url": "https://cs.wikipedia.org/wiki?curid=1214525", "title": "Karel František Tománek", "text": "Karel František Tománek\n\nKarel František Tománek (* 5. září 1962, Ústí nad Labem) je český dramatik, divadelní dramaturg a vysokoškolský pedagog.\n\nV letech 1983–1989 vystudoval obor český jazyk - společenské vědy na Pedagogické fakultě Univerzity Jana Evangelisty Purkyně v Ústí nad Labem. Poté v letech 1990–1994 vystudoval obor dramaturgie na Divadelní fakultě Akademie múzických umění v Praze.\n\nPoté působil jako dramaturg v divadlech:\n\nOd roku 2006 působí rovněž jako vysokoškolský pedagog na katedře alternativního a loutkového divadla pražské DAMU, kde vyučuje předměty dramaturgická tvorba a literární příprava.\n\n\n\nAutorsky se podílel na představení: Isaac Bashevis Singer, Karel František Tománek: \"Love story\", premiéra: 11. března 2005, režie: Marián Amsler\n\nPřeložil a režíroval představení: Viliam Klimáček: \"Dračí doupě\", premiéra 7. listopadu 2008.\n\nVystupuje i pod různými pseudonymy:\n\n"}
{"id": "1214540", "url": "https://cs.wikipedia.org/wiki?curid=1214540", "title": "Mahábalešvár", "text": "Mahábalešvár\n\nMahábalešvár ( Mahabaleshwar, महाबळेश्वर) je město v indickém státě Maháráštra. Leží v pohoří Západní Ghát 120 km jihozápadně od Puné a má 12 737 obyvatel (rok 2011).\n\nMahábalešvár je oblíbeným rekreačním letoviskem na náhorní plošině obklopené stálezelenými lesy. Pramení zde posvátná řeka Krišna, roku 1215 byl na tomto místě králem Singhanem založen chrám, přestavěný koncem 19. století, kde voda vytéká z kamenné sochy krávy. Roku 1656 byla na příkaz krále Šivádžího vybudována strategicky významná pevnost Pratapgád, kterou roku 1818 dobyla Britská Východoindická společnost. Město založil roku 1829 britský generál John Malcolm (původně se jmenovalo Malcolmpeth, současný název znamená v sanskrtu „Bůh s velkou mocí“), díky vlahému horskému podnebí sloužilo jako letní sídlo bombajského guvernéra. Turistickými atrakcemi v okolí města jsou přehrady Venna a Dhom a vyhlídková místa Three Monkey Point, Wilson Point a Needle Hole Point, zdejší scenérie také často využívají bollywoodští filmaři. Půda a podnebí v okolí Mahábalešváru jsou příznivé pro pěstování brambor, mrkve a ovoce: jahod, malin a moruší, vyhlášený je i místní med. Plantáž Mapro Garden produkuje 85 % všech indických jahod, část úrody zpracovává konzervárna ve městě.\n\n"}
{"id": "1214541", "url": "https://cs.wikipedia.org/wiki?curid=1214541", "title": "Peter Snijders", "text": "Peter Snijders\n\nPeter Snijders nebo Petrus Snijders, Peter Snyders, (* 14. září 1943 v Eindhovenu, Nizozemsko) je bývalý nizozemský zápasník – judista.\n\nS judem začal v 11 letech v rodném Eindhovenu společně se svým dvojčetem Janem pod vedením Pima Smita. Později se s bratrem přesunul do Utrechtu do trénikové skupiny Antona Geesinka odkud vedla cesta do Japonska na pravidelné tréninkové campy. V roce 1964 si zajistil účast při premiéře juda na olympijských hrách v Tokiu a obsadil 5. místo, když ve čtvrtfinále nestačil na Němce Wolfganga Hofmanna. V roce 1965 na mistrovství světa v Riu, jako teprve druhý Evropan po Geesinkovi porazil na vrcholné soutěži zástupce Japonska (Masaharu Kató) po hantei (praporky). Pro jeho judo byly charakteristické techniky paži (seoi-nage, tai-otoši) a různé kombince s nožními technikami. V roce 1971 se v nizozemské reprezentaci objevil naposledy. Po skončení sportovní kariéry se věnuje trenérské práci. Působil řadu let jako šéftrenér nizozemské reprezentace.\n\nBLACK BELT, prosinec 1966, str. 46-47\n\n"}
{"id": "1214544", "url": "https://cs.wikipedia.org/wiki?curid=1214544", "title": "Bezmiâlem Sultan", "text": "Bezmiâlem Sultan\n\nBezmiâlem Sultan (1807 – 2. května 1853) byla druhá manželka osmanského sultána Mahmuda II. a matka sultána Abdülmecida I.\n\nPodle záznamů z harémové knihy pochází z Gruzie a její rodné jméno není známé. Byla přivedena do harému sultána Esmou Sultan, sestrou Mahmuda II.\n\nPředtím, než byla zajata do harému, chtěla být pracovnicí v lázních právě v harému. Měla velmi krásný obličej a bílé krásné ruce. V roce 1822 byla provdána za sultána Mahmuda II. Jako matka sultána Abdülmecida I. zastávala funkci Valide Sultan (1839–1853) a jako taková byla velmi populární a uznávaná žena a mírně zasahovala do tehdejší politiky. \n\nJeden ze zdrojů uvádí, že Mahmud II. byl alkoholik a na předávkování alkoholem zemřel (také se spekuluje o tuberkulóze).\n"}
{"id": "1214547", "url": "https://cs.wikipedia.org/wiki?curid=1214547", "title": "Po stopách Karla Havlíčka Borovského", "text": "Po stopách Karla Havlíčka Borovského\n\nPo stopách Karla Havlíčka Borovského je název naučné stezky, která vede okolím Batelova. Pojmenována je na počest Karla Havlíčka Borovského, který v Batelově a v okolí v mládí často pobýval. Na nedalekém Vršku pak napsal řadu básní, mezi nimi i jednu nazvanou \"Dumka na batelovském Vrchu\". Cestou do Brixenu muselo být v batelovské kovárně opraveno kolo kočáru, takže Havlíček měl ještě čas se zde setkat s farářem Janem Slavíkem. Celková délka trasy je cca 4,5 km a nachází se na ni 10 zastavení.\n\nTrasa začíná v Batelově u bývalé synagogy. Odtud vede \"Dlouhou ulicí\", za starým zámkem, zámeckým parkem, přes řeku Jihlavu, kolem Zámeckého rybníka, za kterým se stáčí doprava k vlakovému nádraží. Následně pokračuje asi 400 m podél trati, poté se stáčí doprava zpátky k Jihlavě, přes parkoviště a doprava \"Tovární ulicí\" k autobusové zastávce \"Batelov, Motorpal\". Tady se napojuje na silnici II/402, dává se doleva, asi po 400 m silničkou doprava a po lesních cestách obchází Vršek, aby se přes zahrádkářskou kolonii vrátila do Batelova. V Batelově ústí na \"Lovětínskou ulici\", dává se doprava a po chvíli doleva do ulice \"Pod Pařízkem\", kterou prochází na náměstí Míru s kostelem sv. Petra a Pavla, kde končí.\n\n\n"}
{"id": "1214549", "url": "https://cs.wikipedia.org/wiki?curid=1214549", "title": "Verbandspokal", "text": "Verbandspokal\n\nVerbandspokal (tj. „Zemský pohár“; v některých spolkových zemích se používá název Landespokal) je nejvyšší pohárová soutěž ve fotbale v jednotlivých spolkových republikách Německa. Hraje se vedle hlavního DFB-Pokalu. Této soutěže ze zúčastňují týmy z profesionální 3. ligy, poloprofesionální regionální 4. ligy a dále ryze amatérské Oberligy (5. ligy), Landesligy (6. ligy) a Landesklasse (7. ligy). \n\nDo \"Verbandspokalu\" ještě postupují vítězové tzv. \"Kreispokalu\", což je pohárová soutěž na úrovni okresu. \n\n\"Verbandspokal\" se hraje v 21 spolkových zemích Německa. Německo má pouze 16 spolkových zemí, ale fotbalové svazy např. Bádenska-Württemberska hrají svůj pohár zvlášť, tedy Badischer Pokal a WFV-Pokal. Z \"Verbandspokalu\" vítěz postupuje do DFB-Pokalu, což kromě sportovní prestiže přináší i ekonomickou injekci. To skvěle motivuje právě týmy z amatérských soutěží.\nDo DFB-Pokalu postupují na divokou kartu také poražení finalisté Niedersachsenpokalu a Westfalenpokalu. Místo navíc má právo udělit ještě bavorský svaz, ten však uděluje výjimku vítězi regionální ligy Bavorska. Tyto 3 svazy mají právo udílet divokou kartu, protože mají největší registrovanou základnu fotbalistů v Německu. Všechna finálová utkání vysílá televize ARD. \n\n"}
{"id": "1214552", "url": "https://cs.wikipedia.org/wiki?curid=1214552", "title": "Hafsa Hatun", "text": "Hafsa Hatun\n\nHafsa (Hâfize) Khātun (1380-1403) byla ženou osmanského sultána Bayezida I.\nHafsa se narodila jako dcera posledního beye (prince) provincie Aydinis. Byla provdána za Bayezida I. v roce 1390, když právě v této provincii byl guvernérem. Hafsa byla známá především terorem jejího otce, poté už však byla známá jen jako manželka následníka trůnu. Byla jedna ze dvou urozených muslimských manželek sultána (druhá byla Sittişah Hatun). Nechala vystavět několik budov, které jsou však dnes už většinou jen zříceninami.\n\nNechala vystavět fontány ve městě Tire a Hermitage v Bademiyi. \n\nByla stavěna v letech 1390-1392 za peníze, které dostala jako věno. K mešitě patřili i pozemky, na kterých se nacházely kuchyně, kde se vařilo pro chudé, lázně a koupele a také fontány. \nVšechny tyto stavby byly později zničeny, jen věž starého minaretu stále stojí. Je však také v ohrožení a očekává se, že brzy spadne.\n"}
{"id": "1214553", "url": "https://cs.wikipedia.org/wiki?curid=1214553", "title": "Jaroslav Morávek", "text": "Jaroslav Morávek\n\nJaroslav Morávek (* 29. ledna 1961) je český živnostník a účastník odboje a odporu proti komunistickému režimu, v roce 2016 kandiduje na Olomoucku ve volbách do Senátu za ODS.\n\nDětství trávil v západním pohraničí, kde jeho otec sloužil jako voják z povolání. Ten také po okupaci v srpnu 1968 emigroval do SRN, když předtím odmítl pustit do kasáren sovětská okupační vojska. Následovaly domovní prohlídky a perzekuce ze strany Státní bezpečnosti, které trvaly téměř nepřetržitě do doby, než se otec vrátil z emigrace na základě amnestie vyhlášené Ludvíkem Svobodou a Alexandrem Dubčekem. Přesto byl v září 1973 otec nakonec zatčen a 11 a půl roku vězněn.\n\nZačal se stýkat se stejně smýšlejícími lidmi, kteří měli blízko k undergroundu a signatářům Charty 77. Rozhodl se mezi svými přáteli rozšiřovat materiály a tiskoviny získané na různých setkáních a hudebních festivalech. Tuto činnost nevynechal ani v průběhu základní vojenské služby, byl však v hledáčku StB. V roce 1982 byl na základě sledování souzen a odsouzen vojenským soudem za trestné činy hanobení republiky a jejího představitele a pobuřování. Dostal podmíněný trest, ve své \"protistátní činnosti\" však pokračoval až do listopadu 1989.\n\nŽiví se jako živnostník, od roku 1993 vlastní firmu \"\"Jaroslav Morávek - Guard\"\", která se zabývá ostrahou objektů. Angažuje se jako člen Konfederace politických vězňů a v roce 2014 mu byl přiznán status účastníka odboje a odporu proti komunismu.\n\nJaroslav Morávek žije v obci Lutín na Olomoucku. Je ženatý, má dvě děti. Mezi jeho zájmy patří hudba (je bubeníkem kapely \"Katoda Olomouc\"), motorky, historie, politické dění, umění, knihy a příroda.\n\nV komunálních volbách v roce 1998 kandidoval jako nezávislý do Zastupitelstva obce Lutín na Olomoucku, ale neuspěl. Ve volbách do Poslanecké sněmovny PČR v roce 2002 kandidoval jako člen strany Česká pravice v Olomouckém kraji, ale rovněž neuspěl.\n\nVe volbách do Senátu PČR v roce 2016 kandidoval jako nestraník za ODS v obvodu č. 61 – Olomouc. Se ziskem 6,78 % hlasů skončila na 5. místě a do druhého kola nepostoupil.\n"}
{"id": "1214556", "url": "https://cs.wikipedia.org/wiki?curid=1214556", "title": "Sazae-san", "text": "Sazae-san\n\nSazae-san ( サザエさん) je japonská jonkoma manga, kterou vytvořila Mačiko Hasegawa v 1946 až 1974. První strip publikovala Hasegawa v regionálních novinách \"Fukuniči šinbun\" 22. dubna 1946. Později dostala nabídku publikování mangy v novinách \"Asahi šinbun\", již přijala a roku 1949 se přestěhovala do Tokia. Souběžně s vlastním přestěhováním nechala přestěhovat z Kjúšú do Tokia i hlavní postavy své mangy. Roku 1962 vyhrála \"Sazae-san\" osmý ročník manga soutěže nakladatelství Bungeišundžú. Adaptace v podobě stejnojmenného animovaného seriálu se začala v Japonsku vysílat v říjnu 1969. Seriál se stále vysílá a roku 2013 byl zapsán v Guinnessově knize rekordů jako nejdéle vysílaný animovaný seriál na světě.\n"}
{"id": "1214562", "url": "https://cs.wikipedia.org/wiki?curid=1214562", "title": "Obušková válka", "text": "Obušková válka\n\nObušková válka (také překládáno jako válka palic; \"Nuijasota\") bylo povstání finských rolníků proti švédské nadvládě, k němuž došlo v letech 1596 až 1597, zejména v regionu Pohjanmaa. Hlavní příčinou vzpoury byl pokles životní úrovně v důsledku švédsko-ruské války, provázený častými odvody sedláků do armády a navyšováním feudálních povinností. Země byla navíc destabilizována sporem o trůn mezi Karlem IX. a Zikmundem III. Název války pochází z toho, že venkované vyrukovali proti profesionální armádě ozbrojeni pouze holemi, cepy a kosami.\n\nRebelii zahájili v listopadu 1596 sedláci Jaakko Ilkka a Pentti Pouttu. Zapojilo se do ní přes třicet tisíc lidí, zprvu dosáhli vítězství u Isokyrö, pak se proti nim postavil admirál Clas Eriksson Fleming s dobře vyzbrojenou jízdou. K rozhodujícímu střetnutí došlo u města Nokia, kde byli vzbouřenci poraženi, Ilkka se pokusil uprchnout, ale byl chycen a rozčtvrcen. Povstání bylo definitivně rozdrceno po bitvě u Santavuori 24. února 1597, nastala vlna drastických represí. Povstalci marně spoléhali na přislíbenou pomoc Karla IX. a guvernéra v Oulu Israela Laurinpoiky, Flemingových osobních nepřátel. Během války zahynulo okolo tří tisíc lidí, tedy zhruba setina tehdejší finské populace.\n\n"}
{"id": "1214563", "url": "https://cs.wikipedia.org/wiki?curid=1214563", "title": "Skutečská pahorkatina", "text": "Skutečská pahorkatina\n\nSkutečská pahorkatina je krajinná oblast (horopisná jednotka) a geomorfologický okrsek o rozloze 140,61 km² v severovýchodní části Sečské vrchoviny, součást pohoří Železných hor v regionálním členění georeliéfu (tvaru zemského povrchu) Česka. Leží z hlediska administrativně správního v okrese Chrudim náležejícím do Pardubického kraje.\n\nKrajinná oblast o šířce v rozmezí 5–7 km ve směru severovýchod – jihozápad, například na liniích Škrovád – Licibořice, Bítovany – Nasavrky, Skuteč – Včelákov (lokalita Hůrka) a Proseč – Krouna, se táhne od severozápadu k jihovýchodu v délce kolem 24 km, od Škrovádu k Proseči na severovýchodě a od Licibořic ke Krouně na jihozápadě.\n\nTypem georeliéfu pahorkatina v nadmořských výškách přibližně 278–550 m, tvořená na severozápad od Skutče, ve směru na Leštinku a Nasavrky, zejména vyvřelinami železnohorského plutonu (skutečsko-nasavrcký masiv). Pískovce u Lukavice náleží do české křídové pánve. Na jihovýchod od Skutče, směrem k Předhradí a k Pokřikovu, pahorkatina budovaná horninami tzv. hlinské zóny s paleozoickým souvrstvím hlinecko-rychmburským, pokračujícím k Hlinsku v Kameničské vrchovině. V oblasti vodních toků a nádrží je nivní sediment tvořený hlínou, pískem a štěrkem kvartéru.\n\nHoropisem (orografie) se pahorkatina směrem k severu v nadmořských výškách postupně snižuje. Nejníže jsou situovány hladiny řek, Chrudimka ve Škrovádu (278 m), Ležák v Bítovanech (280 m) a Krounka v lesní lokalitě Borek pod Zhoří (350 m). Nejvyšších poloh dosahuje na jihovýchodě, podle vrstevnicové mapy kolem 550 m n. m. v části lokality „Na zadech\" nad obcí Otradov.\n\nVrcholy výraznějších kopců v krajině se pohybují v nadmořských výškách v rozsahu 300 až 540 m, mnohé bez zeměpisného jména. Na jihozápadě pahorkatiny lze k nejvyšším vrchům zařadit Ochoz (520,3 m n. m.) u města Nasavrky s rozhledovým místem na severním svahu do Pardubického kraje.\n\nNejvyšší body leží u obce Krouna v lokalitě „K Pokřikovu\" na vrcholech dvou pahorků, pod kterými protéká říčka Žejbro. V rámci České státní trigonometrické sítě zaměřený trigonometrický bod (č. 4 triangulačního listu 2420) na vrcholu kupy s názvem „Na hrobkách\", označený žulovým terénním patníkem s nivelací 539,0 m n. m. a nad lokalitou „Potočina\" bezejmenný pahorek s výškou 540 m n. m.\n\nV geografii Česka je Skutečská pahorkatina situována do nadmořských výšek 278 – 550 m v podhůří Železných hor, od nejnižší polohy u řeky Chrudimky ve Škrovádu (část Slatiňan) k lokalitě „Na zadech\" nad obcí Otradov.\n\nKrajinnou oblast lze přibližně vymezit obcemi (místy) po jejím obvodu (bez územních výstupků) od Anenského potoka v jeho ústí do retenční vodní nádrže s názvem „Štěpánovský rybník\", severně od městského centra Skutče:\n\nAnenský potok (podél koryta východním směrem proti jeho toku) - Malhošť (významná geologická lokalita) – Krounka (koryto řeky v lokalitě Borek) – Perálec – Zderaz – Proseč (Farský potok v lokalitě Borka) – Česká Rybná – Otradov (Rychnovský potok nad soutokem s Kamenickou vodou) – Krouna (výškový bod Na hrobkách) – Pokřikov (železniční zastávka) – Mrákotín – Včelákov (část Hůrka s lokalitou Paseky) – Miřetice (vrchol Bartošky 477,8 m) – Ctětín – Nasavrky (vrchol Ochoz 520,3 m) – Licibořice (vrchol Na Vyhlídce 452,3 m až Licibořický potok) – Škrovád (řeka Chrudimka v části Slatiňan) – Bítovany (řeka Ležák pod rybníkem Farář) – Smrček – Vrbatův Kostelec (řeka Žejbro) – Skutíčko (část Skutče) a opět Anenský potok pod Skutčí.\n\nSkutečská pahorkatina tvoří tzv. podhůří horopisně vyšších Železných hor, je okrajovou oblastí v jejich části nazvané Sečská vrchovina. Na severovýchodě sousedí s geomorfologickými okrsky Chrudimské tabule a dále na východ Loučenské tabule, které jsou součástí geomorfologického celku Svitavská pahorkatina. V nejnižších nadmořských výškách kolem 300 m sousedí od nejsevernějšího bodu ve Škrovádu směrem k Bítovanům s Hrochotýneckou tabulí a s postupným nárůstem nadmořské výšky ke 400 m od Bítovan na Smrček, Vrbatův Kostelec a Skuteč se Štěpánovskou stupňovinou.\n\nMezi Vrbatovým Kostelcem a Zbožnovem je pahorkatina omezena vysokými čelními svahy kuesty Štěpánovské stupňoviny (místy 30 – 40 m), které proráží v hlubokém údolí řeka Žejbro ve Vrbatově Kostelci a severně pod Skutčí s méně vydatným průtokem Anenský potok do sevřeného úzkého Anenského údolí (přírodní rezervace a evropsky významná lokalita).\n\nPod Zbožnovem v lesním prostoru Borek (pod nejvyšším bodem Štěpánovské stupňoviny, vrcholem Heráně s nadmořskou výškou 453,3 m), klesá terén v části přírodního parku Údolí Krounky a Novohradky k nadmořské výšce 350 m na úrovni hladiny Krounky v říčním km 3,9 u silničního mostu ke Zhoři. Od řeky Krounky směrem k Proseči do nadmořských výšek nad 400 m kopíruje hranice pahorkatiny svahy Novohradské stupňoviny Loučenské tabule. \n\nNa jihovýchodě od Proseče k České Rybné a dále k Otradovu, již v nejvyšších nadmořských výškách nad 500 m, sousedí Skutečská pahorkatina s geomorfologickým okrskem Borovský les, který je součástí Žďárských vrchů v Hornosvratecké vrchovině.\n\nNad soutokem Rychnovského potoku s Kamenickou vodou u Otradova, na rozhraní s geomorfologickým okrskem Kameničská vrchovina, se hranice pahorkatiny obrací zhruba západním směrem ke Krouně a od ní pokračuje na severozápad k obcím Pokřikov, Mrákotín, Včelákov a Ctětín. Od Nasavrk míří hranice více severněji a u Licibořic se v její severozápadní části vrací opět ke Škrovádu.\n\nZeměpisné jméno (oronymum) je odvozeno od města Skuteč, jehož širší okolí je typické pro reliéf mírně zvlněné krajiny s historicky složitou geologickou stavbou a bohatou kamenickou historií.\n\nGeomorfologie řadí Skutečskou pahorkatinu mezi geomorfologické okrsky v rámci regionálního členění georeliéfu provedeného systémově pro celé území Česka. Řádově nejnižší geomorfologická jednotka se dále nedělí, charakterizuje ji obecně typ georeliéfu (tvaru zemského povrchu) - pahorkatina se stejným původem povrchových tvarů a s podobnou výškovou polohou. V seznamu geomorfologických jednotek je označena pětimístným indexem IIC-3B-2.\n\nTvoří skladebnou část geomorfologického podcelku Sečská vrchovina (index IIC-3B) spolu s dalšími třemi geomorfologickými okrsky: Kameničskou vrchovinou (index IIC-3B-1), Stružineckou pahorkatinou (index IIC-3B-3) a Podhradskou kotlinou (index IIC-3B-4). V rámci Sečské vrchoviny sousedí s jejím horopisně nejvyšším geomorfologickým okrskem Kameničská vrchovina. V absolutních hodnotách nadmořské výšky některých poloh je horopisně nižší, než Stružinecká pahorkatina shodná typem georeliéfu.\n\nZ hlediska historie geomorfologického vývoje reliéfu zemského povrchu je Skutečská pahorkatina součástí geomorfologického celku Železné hory (index IIC-3). Na vzniku pahorkatiny se podílely v její severozápadní části vyvřeliny nasavrckého masivu, v centrální části usazeniny železnohorského staršího paleozoika a proterozoika s ostrůvky křídy, na východě jsou to metamorfované horniny poličského krystalinika.\n\nPlochý povrch pahorkatiny s plošinami holoroviny narušují geomorfologické útvary s hlubokými údolími a vodními toky. Na severozápadě je to část skalnatého údolí Krkanka a kaňonovité údolí v přírodní rezervaci Strádovské Peklo s Chrudimkou, nejvýznamnější řekou oblasti. Centrální část pahorkatiny je prolámána několika údolími protékanými řekou Ležák s lokalitou kamenolomu pod obcí Žumberk a řeka Žejbro v oblasti Žďárce u Skutče a s kamenolomy v okolí Leštinky.\n\nV jihozápadní části pahorkatiny protéká řeka Krounka údolím Kablaně, nedaleko rozhraní s Borovským lesem (Žďárské vrchy) a severněji kaňonovitým údolím Šilinkův důl v části přírodního parku „Údolí Krounky a Novohradky\", na rozhraní s Novohradskou stupňovinou (Loučenská tabule). Řeka Krounka má poměrně rozsáhlé prameniště podobně jako Chrudimka pod vrcholem U oběšeného (pomístně Na panenkách), nejvyšším bodem geomorfologického celku Železné hory. \n\nPřírodní oblast náleží do bukového až jedlobukového vegetačního stupně, je středně zalesněna převážně smrky, v místech s písčitými půdami borovinou s příměsí dubu, vyskytují se zde i bukové porosty. Ukázkou smíšené boroviny je území významné geologické lokality Malhošť (dříve přírodní rezervace) a lokalita Borek na katastrálním území města Skuteč. Průměrná roční teplota se pohybuje kolem 7° C, srážky 700 mm, vegetační doba zhruba 140 – 150 dnů v roce, převládá zemědělsko-lesní krajina.\n\nGeologické podloží tvoří horniny droba, slepenec a břidlice (Předhradí až Pokřikov), granit (Kutřín, Miřetín), pararula (mezi Českou Rybnou a Prosečí), granodiorit (Leštinka, Prosetín), metagabro a metadiorit (Švihov), granodiorit až tonalit (Nasavrky) granit (Žumberk), pískovec u Lukavice (ve Škrovádu protéká Chrudimka mezi pískovcovými skalami s bývalými lomy, místo je významnou geologickou lokalitou).\n\nVýznamné jsou hlubinné vyvřeliny železnohorského plutonu (magmatické horniny), granodiorit (Leštinka, Prosetín), granit (Libáň, Práčov, oblast s hlubokým skalnatým údolím Peklo a balvanitým korytem řeky Chrudimky) a biotitické žuly s červeným zabarvením (Žumberk, Vížecká stráň údolí s řekou Ležák).\n\nVýraznou horninou na jihovýchodě oblasti je droba a slepenec, v podhradí Rychmburku se skalními výchozy (Šilinkův důl, balvanité koryto řeky Krounky) a směrem k Pokřikovu také horniny hlinského proterozoika a paleozoika (břidlice).\n\nPřírodním fenoménem Skutečské pahorkatiny je kámen neboli část horniny. Zejména v průběhu 19. a 20. století byl kámen velkou měrou povrchovým způsobem těžen v kamenolomech za účelem získání kameniva pro stavební činnost, významné bylo jeho použití pro stavbu železničních tratí a silnic..\n\nPodloží pahorkatiny prezentují geologicky významné lokality dokumentované Českou geologickou službou, v mnoha případech bývalé jámové lomy ležící na katastrálním území jednotlivých obcí :\n\nVodstvo krajinné oblasti náleží do povodí Chrudimky, resp. evropské řeky Labe. Významnější řeky Krounka, Ležák a Žejbro pramení v Kameničské vrchovině, pahorkatinou protékají a vody odvádí v lokalitách Chrudimské tabule do řeky Novohradky, která je pravostranným přítokem Chrudimky.\n\n\nRybníky s větší plochou:\n\nRybniční soustava napájená Libáňský potokem v okolí Libáně s přírodní rezervací Hluboký rybník a ve Slavické oboře na území Chráněné krajinné oblasti Železné hory s přírodní památkou Boušovka.\n\nVodní dílo bylo vybudováno na středním toku Chrudimky v letech 1948 – 1952 s vyrovnávací vodní nádrží Práčov, v roce 1953 zprovozněnou vodní elektrárnou a následným využitím pro vodárenské účely. Výstavba realizována současně s vodní nádrží Křižanovice (Kameničská vrchovina). Ve 2. polovině 20. století bylo plánováno vodní dílo i na řece Krounce u Předhradí (Šilinkův důl), které nebylo realizováno.\n\nVrcholy se pohybují nad 300 m n. m. u významnějších pojmenovaných kopců. Reliéf krajiny zahrnuje také kupy (kopce) se zeměpisným jménem (oronymum), které se opakují (Zárubka) a více bezejmenných pahorků. Některé jsou pojmenovány v rámci České státní trigonometrické sítě, někdy s neobvyklými názvy, například „Remondštangle\", trigonometrický bod č. 36 s nadmořskou výškou 492,47 m na katastru obce Předhradí (u okraje veřejného letiště Skuteč).\n\nV důsledku těžby kamene byly některé kopce částečně odtěženy, změnily původní vzhled (Zárubka u Cejřova) nebo jejich vrchol činností kamenoprůmyslu zcela zmizel, například původní vrchol s nadmořskou výškou 469 m návrší Humperky ve Skutči.\n\nLidskou činnosti vznikl u Nasavrk také nový antropogenní útvar na jih od vrcholu Ochoz (520,3 m n. m.) založením skládky komunálního odpadu.\n\nNěkteré výškové body podle nadmořské výšky :\n\nNárodní geopark Železné hory prezentuje geologickou historii, od roku 2012 překrývá celou plochu Skutečské pahorkatiny. Pro účely tzv. geoturistiky vytvořeno několik stanovišť s informacemi vázajícími se k Železným horám. Místa jsou dostupná zčásti po turistických značených trasách, veřejných polních nebo lesních cestách a místních komunikacích v těchto lokalitách:\n\n\nOchrana přírody a krajiny je realizovaná ve smyslu Zákona č. 114/1992 Sb., o ochraně přírody a krajiny. Na vymezených lokalitách je zvláště chráněným územím, dvě okrajové plochy jsou od roku 1991 součástí Chráněné krajinné oblasti Železné hory.\n\nChráněná krajinná oblast Železné hory (vyhlášená 1.5.1991), s nejzajímavějšími místy přírodní rezervace Strádovské Peklo a částečně i přírodní rezervace Krkanka, překrývá pahorkatinu územím vymezeným Nasavrky, Licibořicemi, Trpišovem, Vysonínem a podél silnice I/37 opět Nasavrky.\n\nNa území chráněné krajinné oblasti leží například Slavická obora založená ve 2.polovině 18. století s chovem jelení a mufloní zvěře a několika vodními nádržemi v rybniční soustavě: Boušovka (též Volšovka, součást přírodní památky Boušovka), Brožek, Trpišovský nový rybník, Podlézský rybník, Smetánka a Starý rybník. Mezi Ctětínem a Miřeticemi překrývá Chráněná krajinná oblast Železné hory i malé území protékané potokem Oběšinka (levostranný přítok Ležáku / Holetínky).\n\n\n\n\nPamátné stromy evidované v Ústředním seznamu ochrany přírody a prezentované Agenturou ochrany přírody a krajiny České republiky v katastrech obcí:\n\nČeská Rybná\nHněvětice\nKvasín\nLeštinka\nLicibořice\nLukavice\nMiřetín\nMrákotín\nOchoz u Nasavrk\n\nPodlíšťany\nProseč\nProsetín\nPředhradí\nSkuteč\n\n\nKulturní krajina v oblasti Skutečské pahorkatiny je spojena s osídlováním a vnitřní kolonizací Železných hor, zejména od 18. století také s výraznou kameničskou historií.\n\nKrajinná oblast byla osídlována člověkem již v mladší době kamenné (více jak 4000 let př. n. l.). Svědčí o tom archeologické nálezy (kamenné klíny, sekeromlaty, aj.), některé nalezené na území města Skutče. Nasavrky a jeho okolí je spojeno s přítomností Keltů ve 2.-3. století př. n. l. (opevněné oppidum).\n\nZ území současných obcí Skuteč, Lažany, Předhradí (do r. 1948 Rychmburk) a Proseč pochází nálezy ze sídlišť 12. a 13. století, především hrncovité nádoby a další keramika typická pro dané období. První písemnou zmínku o Skutči z roku 1289 nalezl český historik August Sedláček při studiu listin v Drážďanech. Za vlády Jana Lucemburského přešlo Skutečsko do majetku vladyků z Mrdic (bývalá tvrz u Heřmanova Městce) a z té doby, kolem roku 1325, pochází i hrad Rychmburk, který se stal centrem kolonizovaného území spojeného se zakládáním dalších osad. Z roku 1350 pochází listina Biskupství litomyšlského, která je na území Česka nejstarší písemnou zprávou o Skutči a zmíněny v ní jsou i farnosti Krouna, Lažany, Otradov, Perálec, Proseč. V rámci kolonizace území vznikla například osada Žďárec u Skutče, jejíž jméno je spojeno s tzv. žďářením, vypalováním lesa. Osada je připomínána k roku 1392 při skutečské rychtě, ke které patřily i Leštinka, Malinné, Skutíčko, Radčice.\n\nOsady vznikaly také při obchodních stezkách (přes Skuteč vedla Chrudimská obchodní cesta na Trstenickou stezku u Litomyšle) a kolem nich byla budována opevněná hradiště, například u Cejřova, Prosetína a také na vrchu Humperky nad Skutčí.\n\nOsidlování oblasti se zakládáním nových osad pokračovalo také v souvislosti s rozšiřováním panství Pánů z Pardubic, Pernštejnů, Kinských (Rychmburské panství). Významnou měrou přispěl k rozvoji sídel v oblasti i rod Auerspergů (Nasavrky, Slatiňany).\n\nSkutečská pahorkatina je významnou lomařskou oblastí. Především v širším okolí Skutče, zejména ve směru na Prosetín a Leštinku a také v okolí Proseče, Miřetic a Žumberku se nachází mnoho bývalých a několik dosud činných kamenolomů. Lámání kamene se rozvíjelo od 70. let 19. století a v průběhu 20. století nabylo nebývalých rozměrů. V minulosti patřily místní žulové lomy k největším dodavatelům stavebního kamene a dlažby pro silniční komunikace a drceného kameniva pro kolejové lože železničního svršku v bývalém Československu.\n\nS bohatou kamenickou historií je spojená Skuteč, významné město okresu Chrudim. Městské muzeum ve Skutči věnovalo geologické a kamenolomařské minulosti dvě velké expozice, jednu venkovní s modelovým provedením kamenolomu, včetně jeho originálních technologií a druhou v interiéru muzea s historickými dokumenty. V prostředí venkovní expozice městského muzea jsou prezentovány výjevy z práce na strojích dříve používaných v kamenoprůmyslu, včetně štípání žulových dlažebních kostek, které byly ve 20. století i exportní surovinou. Dříve značně rozšířenými žulovými kostkami jsou vydlážděné mnohé pozemní komunikace, náměstí a chodníky v několika zemích Evropy, kromě Česka a Slovenska také v Polsku, Německu, Rakousku i Srbsku. Zajímavou historii kamenoprůmyslu s popisem několika lomů a způsobem výroby žulové dlažby uvádí již v roce 1931 Vladimír Hájek v publikaci Žulový průmysl na Skutečsku i s dobovými fotografiemi lomařských provozů.\n\nKrajinu se skalními výchozy a kamenolomy, z nichž mnohé jsou zatopené vodou a také změny georeliéfu v důsledku dlouhodobě provozovaných kameno-lomařských provozů s pozůstatky kamenných hald, tvořených nekvalitním kamenem a skrývkou z dobývacích prostorů, prezentuje od roku 2015 v okolí Skutče vedená Žulová stezka Horkami. Prochází velice atraktivní skupinou bývalých lomů Andrusák, Budoucnost, Ešnerák, Kaňon, Kosovo, Leštinka, Macháčkův lom, Modráčkova skála, Novákovo jezírko, Vamberák, Zveřinov, Žulolom (\"abecedně řazeno\").\n\nTrasa Žulové stezky Horkami vede také kolem rozsáhlého dobývacího prostoru stále činného lomu Litická, který je podobně jako některé bývalé kamenolomy veřejně nepřístupný (například v prostoru bývalého Žulolomu vybudována základna potápěčů).\n\nS postupným osídlováním a rozrůstáním obcí se pojí historické kulturní památky na jejich území.\n\nPro turistiku atraktivní lokality zejména podél řek a potoků, například přírodní rezervace Strádovské Peklo s řekou Chrudimkou, Šilinkův důl v části přírodního parku Údolí Krounky a Novohradky s řekou Krounkou aj. Na turistických mapách Klubu českých turistů (edice v měřítku 1:50 000) uvedena ve dvou částech, jihovýchodní na mapovém listu 47 s názvem Vysokomýtsko a Skutečsko a severozápadní na mapovém listu 45 s názvem Železné hory.\n\nKrajinnou oblastí jsou vedeny turistické trasy Klubu českých turistů, naučná stezka s názvem Stopy Ležácké tragedie v okolí památníku Ležáky, naučná Žulová stezka Horkami v oblasti bývalých kamenolomů u Skutče, část Keltské naučné stezky u Nasavrk (směřující do míst bývalého keltského oppida u Českých Lhotic) a část naučné stezky Chrastecka v údolí řeky Žejbro u Vrbatova Kostelce s jedním se základních nivelačních bodů Česka.\n\n Červeně značená:\n\n Zeleně značené:\n Žlutě značené:\n\nSkutečská pahorkatina s poměrně hustou sítí pozemních komunikací, vybudovány dvě železniční tratě, celostátní dráha s úsekem trati 238 (Pardubice – Havlíčkův Brod) a regionální dráha s úsekem trati 261 (Svitavy – Žďárec u Skutče), u Skutče vybudováno původně vojenské polní (1938 – 1939), dnes veřejné vnitrostátní letiště.\n\nV oblasti Skutečské pahorkatiny slouží dopravě jedna silnice I. třídy, několik silnic II. třídy a místní komunikace, které jsou velkou měrou využívané pro vedení cyklistických tras. V úseku Slatiňany (Škrovád) – Nasavrky vedena silnice I. třídy č. 37 (Trutnov – Velká Bíteš) propojující oblast Krkonoš s Českomoravskou vrchovinou a dálnicí D1 na 162. kilometru. Silnice náleží mezi páteřní komunikace Pardubického kraje a z Nasavrk pokračuje přes vrcholovou část hřebene (Rohozná) centrální části Železných hor.\n\nNa silnici I/37 navazují v oblasti Skutečské pahorkatiny pozemní komunikace :\nZe silnice I. třídy č. 34 (České Budějovice – Svitavy) ve městě Hlinsko odbočuje silnice II/355 ve směru Holetín – Dřeveš – Chrast, na území Skutečské pahorkatiny úsek Dolní Holetín – Louka a v obci Krouna odbočuje silnice II/354 ve směru Předhradí – Skuteč.\n\nVýznamná je silnice II/306 spojující Skuteč a Prosetín se silnicí II/355 vedenou přes Dřeveš.\n\nSkutečskou pahorkatinou vedena celostátní dráha se železniční tratí Pardubice – Havlíčkův Brod (trať 238) v železničních úsecích: Vrbatův Kostelec – Prosetín – Žďárec u Skutče – Pokřikov a regionální dráha se železniční tratí Svitavy – Žďárec u Skutče (Trať 261) v železničních úsecích: Krouna – Předhradí – Skuteč (dříve Skuteč město) – Žďárec u Skutče (dříve Skuteč).\n\nVeřejné vnitrostátní letiště s travnatou plochou bylo vybudováno ve Skutči. Provozovatelem letiště je Aeroklub Skuteč.\n\nČeskoslovenská armáda rozhodla o výstavbě původně vojenského polního letiště ve 30. letech 20. století v důsledku ohrožení tehdejšího Československa. Pro výstavbu letiště s travnatou plochou bylo vybráno návrší nad Humperkami ve svažitém terénu (460–492 m n. m.) s lokalitou „Žďárecké\" (katastrální území města Skuteč) a „Dolívka\", též uváděna vzdálenější „Šenkýřka\" (katastrální území obce Předhradí). Terénní úpravy probíhaly před II. světovou válkou v letech 1937 – 1939 s původně předpokládaným vojenským využitím letectvem Československé armády a leteckými posilami spojenců. Dostavbu letiště realizovala v Protektorátu Čechy a Morava armáda okupujících vojsk (Wehrmacht) tehdejší Třetí říše a v průběhu II. světové války využívalo letiště její válečné letectvo. V roce 1945 přešlo letiště do majetku státu a pod správu tehdy založeného Aeroklubu, později součásti branné organizace SVAZARM, pro účely sportovního létání. V roce 1954 bylo vybudováno další technologické zázemí a hangáry pro umístění letadel a stalo se největším a nejmoderněji zařízeným letištěm ve východních Čechách. V roce 1966 rozhodnutím státních orgánů letiště administrativně zrušeno, budovy poskytnuty Strojní a traktorové stanici pro účely oprav zemědělských strojů a travnatý areál letištní plochy předán Státnímu statku Hlinsko za účelem rozšíření produkce pícnin. V roce 1968 činnost Aeroklubu obnovena pouze pro sportovní létání na kluzácích s pronájmem části budov. Po roce 1990 realizována svépomocná výstavba nového technologického zázemí letiště a v letech 2002 – 2003 rozšířeno o další provozní budovy.\n\n\n\n"}
{"id": "1214565", "url": "https://cs.wikipedia.org/wiki?curid=1214565", "title": "Petr Kafka (fotbalista)", "text": "Petr Kafka (fotbalista)\n\nPetr Kafka (* 1. února 1969) je bývalý český fotbalista.\n\nV československé nejvyšší soutěži odehrál celkem 9 utkání, v nichž vstřelil 1 branku.\n\nVe druhé nejvyšší soutěži nastupoval za Spartak Hradec Králové, Slovan Liberec, Chmel Blšany, Český ráj Turnov a Pardubice.\n\n"}
{"id": "1214569", "url": "https://cs.wikipedia.org/wiki?curid=1214569", "title": "Dale Mulholland", "text": "Dale Mulholland\n\nDale Mulholland (* 16. srpna 1964, Tacoma, USA) je bývalý americký fotbalový záložník irsko–indiánského původu.\n\nV československé nejvyšší soutěži zasáhl na jaře 1992 do 7 utkání v dresu Dukly Praha, aniž by skóroval. Po Stephenu Trittschuhovi byl druhým Američanem v historii naší nejvyšší soutěže. Krátce hrál i českomoravskou ligu (2. nejvyšší soutěž) za Brandýské strojírny a slévárny Brandýs nad Labem.\n\nZačínal v Tacoma Rovers (1980–1983), byl členem výběrů státu Washington.\n\nV Evropě se objevil poprvé roku 1985 v západoněmeckém amatérském klubu TSV Reichenbach. Nejvyšší soutěž okusil poprvé v Hongkongu (1989/90). Byl jediným Američanem, který si zahrál sovětské soutěže.\n\nOd roku 1989 nastupoval za americké kluby Orlando Lions, Miami Freedom a Seattle Sounders.\n\nPo skončení hráčské kariéry se stal trenérem, působil mj. v Indonésii, Thajsku a Singapuru.\n\n"}
{"id": "1214572", "url": "https://cs.wikipedia.org/wiki?curid=1214572", "title": "Alpha Regio", "text": "Alpha Regio\n\nAlpha Regio je oblast na Venuši s centrem 22° J a 5° V a průměrem asi 1 500 km. Celková plocha oblasti Alpha Regio se přibližně rovná ploše Skandinávského poloostrova.\n\nAlpha Regio vystupuje do výšky 1 až 2 km nad okolní terén a jeho povrch je silně deformovaný. Alpha Regio je první struktura na Venuši, která byla zaznamenána pozemským radarem. Stalo se tak v roce 1963.\n\n"}
{"id": "1214573", "url": "https://cs.wikipedia.org/wiki?curid=1214573", "title": "Patrick Curtis", "text": "Patrick Curtis\n\nPatrick Curtis (1740 – 26. července 1832) byl irský římskokatolický kněz, v letech 1819–1832 arcibiskup armaghský a primas celého Irska.\n\nPůsobil jako rektor irské koleje ve španělské Salamance a profesor na tamní univerzitě. Během španělské války za nezávislost se stal hlavou špionážní sítě získávající informace pro Wellesleyho armádu.\n\nPo návratu do Irska dostával rentu od britské vlády, posléze se stal roku 1819 armaghským arcibiskupem. Zemřel na choleru v roce 1832.\n\nPatricka Curtise ztvárnil britský spisovatel Bernard Cornwell v románu \"Sharpův meč\", který je součástí série o napoleonských válkách. V románu Curtis žádá hlavního hrdinu Richarda Sharpa o to, aby předal Francouzům dezinformaci, díky níž pak britská armáda získá výhodu v bitvě u Salamanky. Významnou úlohu hraje také Curtisův zašifrovaný seznam spolupracovníků, který Sharpe získá zpátky poté, co se dostane do rukou Francouzů.\n"}
{"id": "1214574", "url": "https://cs.wikipedia.org/wiki?curid=1214574", "title": "Wolfgang Hofmann", "text": "Wolfgang Hofmann\n\nWolfgang Hofmann, (* 30. března 1941 v Kolíně nad Rýnem, Německo) je bývalý německý zápasník – judista, stříbrný olympijský medailista v judu z roku 1964.\n\nS judem začínal ve 13 letech pod vedením Toni Badera a Gerharda Hulsera. V roce 1961 ho Hulser doporučil ke studiu juda v Kodokanu v Japonsku k senseiovi Kokiči Nagaokovi. V Japonsku pobýval s přestávkami do olympijských her v Tokiu v roce 1964 a na samotném olympijském turnaji využil nabytou praxi k zisku stříbrné olympijské medaile, když ve finále nestačil na domácího Japonce Isaa Okana. Sportovní kariéru ukončil na začátku sedmdesátých let. Věnoval se trenérské a metodické práci při výuce juda. Napsal několik trenérských příruček.\n\n"}
{"id": "1214575", "url": "https://cs.wikipedia.org/wiki?curid=1214575", "title": "Joseph Arthur", "text": "Joseph Arthur\n\nJoseph Arthur (* 28. září 1971) je americký zpěvák a kytarista. Své první album nazvané \"Big City Secrets\" vydal v roce 1997. Vydala jej společnost Real World Records a přispěl na něj například vlastník této společnosti Peter Gabriel nebo Brian Eno. Později vydal řadu dalších alb. V roce 2014 vydal desku \"Lou\" obsahující písně od Lou Reeda, který v předchozím roce zemřel. Od roku 2006 je aktivní v projektu The Lonely Astronauts, následně založil superskupiny Fistful of Mercy (2010) a RNDM (2012). Rovněž přispěl coververzí písně „Shock the Monkey“ na album \"And I'll Scratch Yours\" věnované Peteru Gabrielovi.\n\n"}
{"id": "1214576", "url": "https://cs.wikipedia.org/wiki?curid=1214576", "title": "Anouška Šankarová", "text": "Anouška Šankarová\n\nAnouška Šankarová (* 9. června 1981 Londýn) je indická hráčka na sitár. Je dcerou sitáristy Raviho Šankara a mladší sestrou zpěvačky Norah Jones. Na sitár začala hrát po vzoru svého otce již v dětství. Své první album vydala v roce 1998 a následovala řada dalších. V roce 2007 vydala album \"Breathing Under Water\", což je spolupráce s Karshem Kalem. Jde o kombinaci klasické hry na sitár s elektronickou hudbou.\n\nAnoushka se narodila v Londýně a její dětství bylo rozděleno mezi Londýn a Dillí. Je to dcera Sukanya Shankar a indického sitarového maestra Ravi Shankara. Narodila se, když mu bylo 61 let. Jejími sourozenci jsou Norah Jones (narozená Geetali Norah Shankar) a Shubhendra \"Shubho\" Shankar, který zemřel v roce 1992. Jako teenager žila Anoushka v Encinitas v Kalifornii a navštěvovala akademii San Dieguito. V roce 1999 absolvovala s vyznamenáním a po návratu domů se Anoushka rozhodla věnovat kariéře v hudbě místo studia vysoké školy.\n\nAnoushka začala trénovat na sitaru už v sedmi letech se svým otcem Ravim. Jako součást svého tréninku ho začala doprovázet na tanpuru při svých vystoupeních od deseti let, aby si zvykla používat hudbu a aklimatizovala se na jeviště. Anoushka měla první veřejné sitarové vystoupení ve věku 13 let u příležitosti oslavy výročí 75. narozenin jejího otce 27. února 1995.\n\n"}
{"id": "1214578", "url": "https://cs.wikipedia.org/wiki?curid=1214578", "title": "Miroslava Zychová", "text": "Miroslava Zychová\n\nMiroslava Zychová (* 12. listopadu 1945, Polička) je česká malířka, grafička a keramička.\n\nPochází z Hlinska, kde oba její rodiče působili jako učitelé kreslení a matematiky a otec, Miroslav Zych, byl známým malířem. S rodiči žila v místní čtvrti starých domků nazývané Betlém a od mládí kreslila. V letech 1960-1964 studovala na Střední odborné škole výtvarné na Hollarově náměstí v Praze. Roku 1964 se po neúspěchu u přijímací zkoušky na VŠUP vrátila do Hlinska, vyučovala a připravovala se ke zkoušce na AVU.\n\nRoku 1965 byla přijata na Akademii výtvarných umění v Praze do ateliéru prof. Karla Součka. Jejími spolužáky byli Zbyšek Sion, Anežka Kovalová a Bedřich Budil nebo představitelé fantazijního realismu Vladivoj Kotyza a Mikuláš Rachlík. Souběžně navštěvovala grafickou speciálku Ladislava Čepeláka, kde v té době studovali Marie Blabolilová, Josef Mžyk a Jindřich Růžička. Využívala také keramickou dílnu AVU a v 70. letech se pak keramikou aktivně zabývala. V letech 1966-1967 se spřátelila s fotografem Tomášem Novákem, který vytvořil cyklus jejích fotografií ovlivněných surrealismem. Patřila k okruhu výtvarníků, hudebníků a básníků sdružených ve spolku Pohodlí a během studií na AVU také často zajížděla do Hlinska. Roku 1971 zakončila studia a měla první autorskou výstavu v Pardubicích.\n\nV letech 1971-1978 žila v Praze, ale vracela se pravidelně do Hlinska, kde zdědila dům po své matce. Aktivně se snažila o záchranu čtvrti Betlém a roku 1977 se zde seznámila s malířem Bohumírem Komínkem a stala se jeho životní partnerkou. Roku 1981 se jí narodil syn Oleg. Bohumír Komínek již v té době nemohl malovat, roku 1989 zcela oslepl a 1999 zemřel. Kromě vlastní tvorby se od roku 1988 věnuje restaurování, stará se o Komínkovo dílo a připravuje jeho výstavy.\n\nŽije a pracuje v Hlinsku a v Praze.\n\nObrazy Miroslavy Zychové se vyznačují precizně zvládnutou technikou malby a osobitou výtvarnou poezií. Je malířkou snových, někdy i absurdních zátiší, která mají rysy autobiografických záznamů, ale vyznívají i jako obecná podobenství.\n\nMiroslava Zychová se ještě před vstupem na střední výtvarnou školu intenzivně věnovala kresbě pastelem. Během středoškolských studií si osvojila některé grafické techniky a v malbě zkoumala možnosti různých uměleckých stylů. V té době se zabývala portréty a malbou zátiší, ve kterých obvykle spojuje realistickou malbu s fantazijními prvky a tušovou kresbu doplňuje akvarelem a pastelem. Její školní malby se vyznačují uvolněným a měkkým malířským rukopisem.\n\nVe druhé polovině 60. let malovala manýristická zátiší sestavená z důvěrně známých předmětů, částečně ovlivněná poetikou surrealismu (\"Petrarca, Laura a jiné věci\", 1966, \"Obývaný svět\", 1967) Absolvovala sérií obrazů \"Anabela\" (1971), ve kterých prolínání iluze a reality působí jako intimní výpověď o vnitřním světě autorky. Kombinuje v nich kresbu barevnými tužkami a malbu temperou s asambláží.\n\nV 70. létech vytvořila několik portrétů přátel. Opouští iluzivní malbu a své kompozice, vytvořené jako malované koláže a obrazy se stylizovanými figurami, doplňuje drobnokresbou znázorňující další roviny dějů (\"Sjednoceni v universu\" (1977-78). Návrat do Hlinska a dva studijní pobyty ve Střílkách znamenaly návrat k veristickému zobrazení. Novým tématem Miroslavy Zychové se staly opuštěné interiéry (\"Podlaha\", 1978, \"Osud věcí\", 1978), domácí nádobí, malované jako trompe l´oeil (\"Kastrůlek\", 1979) nebo oděvy (\"Hieratická kompozice\", 1986).\n\nTéma plastových materiálů, které v malířské tvorbě Zychové převládlo v 90. letech, jen částečně souvisí s dětským světem jejího malého syna. Původní motivací k malování obludných plastových nafukovacích hraček Libuše Niklové byla nesentimentální fascinace i znechucení nad jejich plastovou odtažitostí.\n\nKoncem 90. let Zychová ve svých malbách připomíná intimní témata Komínkových obrazů. Jako kontrast a symbol nabubřelosti současnosti slouží naivní nafukovací hračky umístěné v prvním plánu obrazu. Podobným symbolem je temperová malba Zychové s polystyrénovým Monumentem (\"Zifčákova taška\", 2009). Polystyrén se stal pro autorku důležitým pomocným materiálem, ze kterého vytváří prostorové modely svých malířských kompozic. Varianty alegorických vozíčků, vezoucích předměty symbolizující nejrůznější stopy času a osobní paměti (\"Vozíček jako archa\", 2011) vznikly v letech 2011-2013. V kompozici \"Stěhovací vůz\" (2013) jsou na vozíčku naloženy fragmenty krajin, které vznikly jako podklad pro budoucí obrazy. Modulový způsob práce a stylizace krajiny do přesouvatelných krystalů připomíná ojedinělé výtvarné práce Alberto Savinia. Obraz \"Landart\" (2014) představuje rafinovanou a dospělou verzi dívčích \"pokojíčků\" zanechávaných dětmi na okraji lesa.\n\nZychová se volnou i užitou grafikou, především leptem, zabývá od ukončení Střední odborné výtvarné školy V. Hollara. Vytvořila volné ilustrační cykly ke knihám svých oblíbených autorů (R.M. Rilke, Dvě pražské povídky, Marina Cvetajevová, K. Holan, K.J. Erben, T.S. Eliot). V 60. letech pro ni byla objevná monografie ruského avantgardního malíře a pozdního symbolisty Pavla Filonova, kterou vydal Jan Kříž.\n\nVe volné tvorbě Zychové se bezprostředně odrážejí osobní témata (\"Zámlka\", 1968, \"Zátiší s krajícem\", 1972). Některé lepty souvisejí s jejími olejomalbami (\"Zabydlený prostor\", 1974), jiné předznamenávají následující období tvorby, kdy se snažila o kompoziční začlenění krajinných prvků (\"Jízda\", 1975). Po roce 1977, kdy se seznámila s Bohumírem Komínkem, se věnovala převážně užité grafice menších formátů (Ex libris, PF).\n\nPrvními prostorovými díly Zychové byly malířsky pojaté reliéfní sádry (\"Fotoaparát\", 1967-68). Po ukončení studia na AVU se práci s keramikou věnovala soustavněji, protože nabízela tvůrčí svobodu. S keramickou hlínou zacházela trochu jako s látkou a podle „střihů“ vykrajovala z tenkých plátů potřebné tvary z nich pak stavěla použitelné nádoby a zdobila je například motivem řemínku. V Jiřicích u Znojma, v dílně F. Maxery, měla k dispozici šamotovou hlínu, která po pokrytí jemnou kobaltovou glazurou působila jako džínovina. Vytvářela z ní předměty běžné denní potřeby jako šálky, hrnce a bandasky (\"Bandaska\", 1977). Jedním z posledních děl je \"Pamětní deska Bohumíru Komínkovi\" (2012), která připomíná jeho zásluhu na zachování Hlinecké místní čtvrti roubených domků zvané Betlém. \n\nSnaze o věrné zachycení skutečnosti předcházely již v době jejích školních let přesné kresby přírodnin a malba blízká fotorealismu z období 1978-1986. Její technická suverenita jí pomocí iluzivní malby dovoluje zachytit např. odraz interiéru na lesklém povrchu nádoby (\"Kastrůlek\", 1979). Fotografii se autorka věnuje soustavně od roku 2005. Ve volných cyklech zachycuje především nepřímé obrazy skutečnosti jako reflexy ve skle (\"Reflexy - Pardubice\", 2006) a vrací se také ke klasickému tématu \"Obraz v obraze\" (\"Reflexy obrazů\", 2007).\n\n\n\n\n"}
{"id": "1214581", "url": "https://cs.wikipedia.org/wiki?curid=1214581", "title": "Jakub Freitag", "text": "Jakub Freitag\n\nJakub Freitag [jakub frajtag] (* 5. března 1995, Gliwice) je polský fotbalový brankář, od července 2012 působící v A-týmu Piastu Gliwice.\n\nSvoji fotbalovou kariéru začal v týmu Piast Gliwice, kam se po roce stráveném v mládeži mužstva Carbo Gliwice, vrátil. Před sezonou 2012/13 se propracoval do seniorské kategorie, ale nastupoval pouze za rezervu. Od jara do podzimu 2014 nehrál kvůli zranění vůbec. Poté chytal opět za B-týmu. Před ročníkem 2016/17 podepsal s Piastem nový dvouletý kontrakt s opcí, když si ho trenéři vytáhli do prvního mužstva. Nahradil zde Rafała Leszczyńskiho, který tehdy odešel na hostování do celku Podbeskidzie Bielsko-Biała.\n\n"}
{"id": "1214582", "url": "https://cs.wikipedia.org/wiki?curid=1214582", "title": "Kostel svatého Linharta (Březenec)", "text": "Kostel svatého Linharta (Březenec)\n\nŘímskokatolický hřbitovní kostel svatého Linharta stával v Březenci u Jirkova v okrese Chomutov. Býval filiálním kostelem v jirkovské farnosti.\n\nBřezenecký kostel pochází ze druhé poloviny čtrnáctého století. Z roku 1363 se dochovala zmínka o bratrech Janovi a Hukovi z Alamsdorfu, kteří v kostele nechali zřídit oltář svatého Erazima. Původně gotický kostel byl v období 1749–1769 upraven v barokním slohu a v průběhu devatenáctého století několikrát opravován. V sedmdesátých letech dvacátého století byl kostel označován za zchátralý, ale ve špatném stavu byla jen střecha. Plánovala se jeho rekonstrukce, ale roku 1982 byla zrušena památková ochrana, a kostel byl ještě v témže roce 1982 odstřelen, aby nepřekážel rozhledu řidičů na přilehlé komunikaci.\n\nJednolodní kostel měl obdélný půdorys a pravoúhlý presbytář napojený na loď bez vítězného oblouku. Vnější stěny byly členěné lizénovými rámci a nad západním průčelím stála vtažená hranolová věž. Na protější straně na presbytář v ose navazovala sakristie sklenutá plackovou klenbou. V lodi bývala kruchta na dvou pilířích a třech polokruhových arkádách.\n\nHlavní oltář ze druhé poloviny osmnáctého století tvořila tumbovitá mensa, svatostánek a zasklená skříň s gotickou sochou svatého Linharta z doby okolo roku 1510. Boční portálový oltář zasvěcený svatému Antonínu Paduánskému zdobil obraz světce z poloviny osmnáctého století ve vyřezávaném rokajovém rámu a sochy svatého Floriána a svatého Víta. Druhý boční oltář byl zasvěcen Neposkvrněnému početí Panny Marie. Mladší vybavení tvořily rokoková kazatelna se sochou svatého Salvátora a zpovědnice. Z doby okolo roku 1520 pocházel krucifix z okruhu Ulricha Creutze a socha svatého Šebestiána. Ještě starší byla polychromovaná dřevěná socha Madony z poloviny čtrnáctého století, která byla později vystavena v chomutovském muzeu. Z roku 1587 pocházela renesanční pískovcová křtitelnice s dříkem a palmetovou kupou s nápisem.\n"}
{"id": "1214583", "url": "https://cs.wikipedia.org/wiki?curid=1214583", "title": "Peter Herrmann", "text": "Peter Herrmann\n\nPeter Herrmann, (* 25. ledna 1941 v Berlíně, Německo) je bývalý německý zápasník – judista.\n\nS tréninkem juda/džú-džucu začínal v rodném Berlíně (tehdy Západním Berlíně) v 15 letech v klubu PSV pod vedeních Ericha Rahna. V německé judistické reprezentaci se začal prosazovat po zavedení polotěžké váhy do 93kg v roce 1965. V roce 1968 mezinárodní olympijský výbor nezařadil judo do programu olympijských her v Mexiku, kde by patřil k favoritům na jednu z medailí. V roce 1972 nebyl v optimální formě a prohrál nominaci na domácí olympijské hry v Mnichově s Paule Barthem. Na olympijských hrách nikdy nestartoval. Sportovní kariéru ukončil v roce 1975. Věnoval se trenérské práci. Na začátku osmdesátých let dostal nabídku vést australkou judistickou reprezentaci a v Austrálii se nakonec usadil. Jeho nejznámějším žákem byl Daniel Kelly.\n\n"}
{"id": "1214587", "url": "https://cs.wikipedia.org/wiki?curid=1214587", "title": "Assani Lukimya-Mulongoti", "text": "Assani Lukimya-Mulongoti\n\nAssani Lukimya-Mulongoti (* 25. ledna 1986, Uvira, Zair – dnešní Demokratická republika Kongo) je konžský fotbalový obránce a reprezentant DR Kongo, od roku 2016 hráč čínského klubu Liaoning Whowin FC. Hraje na postu stopera (středního obránce).\n\n\nV A-mužstvu DR Kongo debutoval v roce 2008. V roce 2014 se rozhodl ukončit reprezentační kariéru, odehrál za národní tým pouze 3 přátelské zápasy.\n\n"}
{"id": "1214592", "url": "https://cs.wikipedia.org/wiki?curid=1214592", "title": "Kostel svatého Václava (Čachovice)", "text": "Kostel svatého Václava (Čachovice)\n\nŘímskokatolický kostel svatého Václava stával v zaniklé vesnici Čachovice v okrese Chomutov. Až do svého zboření býval farním kostelem ve farnosti Čachovice. Stával na hřbitově v horní části protáhlé návsi.\n\nKostel v Čachovicích stával již ve čtrnáctém století, protože kostel je zde uváděn již roku 1352 a v roce 1384 byl zmíněn zdejší farář. Barokní stavba vznikla nejspíše na místě staršího kostela v letech 1716–1720. Roku 1863 byla při požáru poškozena věž a její oprava proběhla v letech 1869–1870. Při rekonstrukci byla roku 1883 otevřena krypta, ve které byli pohřbeni Anna Helena ze Štampachu, rozená z Kmentu, a její manžel Volf ze Štampachu, kterému v letech 1528–1553 patřil statek Libouš.\n\nV šedesátých letech dvacátého století bylo rozhodnuto o likvidaci vesnice, která stála na rozhraní Lomu Nástup a vodní nádrže Nechranice. Nejprve se počítalo se zachováním kostela, ale v roce 1963 bylo rozhodnuto o jeho demolici. Od následujícího roku byl kostel volně přístupný, a jeho vybavení rozkradeno a zničeno. Odstřelen byl v červenci roku 1970. Již o čtyři roky dříve zanikly varhany a zachránit se nepodařilo ani cenné secco fresky, které měly být přeneseny do oseckého kláštera.\n\nJednolodní kostel měl obdélný půdorys a pravoúhlý presbytář. U severní strany stávala vedle sakristie hranolová věž (znovu postavená v roce 1869) s přízemní předsíní a hlavním vchodem do kostela. Fasády byly členěné pilastry a kasulovými okny. Interiér byl zaklenutý plackovými klenbami, které dosedaly na nakupené pilastry. Zděnou kruchtu zdobily fresky s motivy z legendy o svatém Václavovi z roku 1751.\n\nZařízení bylo většinou rokokové, ale část byla upravena v devatenáctém století. Hlavní oltář byl novobarokní a kromě něj byly v kostele dva panelové boční oltáře a kazatelna z roku 1783. Na vítězném oblouku a za varhanami stály sochy evangelistů. Vybavení doplňovalo několik obrazů.\n"}
{"id": "1214593", "url": "https://cs.wikipedia.org/wiki?curid=1214593", "title": "Josef rytíř Müller z Jiřetína", "text": "Josef rytíř Müller z Jiřetína\n\nJosef Müller, též Josef rytíř Müller z Jiřetína či Josef Müller z Jiřetína (29. června 1792 Jiřetíně pod Jedlovou – 26. ledna 1862 Vídeň) byl český úředník a politik, v letech 1839 až 1848 purkmistr Prahy.\n\nV roce 1817 absolvoval právnickou fakultu Karlo-Ferdinandovy univerzity v Praze. Po studiích hned začal pracovat na pražském magistrátu, z pozice praktikanta se vypracoval na magistrátního radu. V letech 1836 až 1839 pracoval jako rada na Všeobecném apelačním soudu v Praze.\n\nV roce 1839 se stal pražským pukrmistrem, v roce 1845 byl povýšen do šlechtického stavu s predikátem \"Z Jiřetína\". V době jeho pražské funkce bylo např. postaveno novogotické křídlo Staroměstské radnice, otevřen Most císaře Františka I. (jako pražský most přes Vltavu po Karlově mostě), postaveno Smetanovo nábřeží (tehdy nábřeží císaře Františka I.), zprovozněno první veřejné osvětlení či zprovozněno první pražské nádraží, koncová stanice Severní státní dráhy, která Prahu připojila na železniční síť.\n\nBěhem událostí v roce 1848 se Müller jako reakci na Svatováclavský výbor pokusil svolat shromáždění konzervativních německých měšťanů a usiloval o zaslání loajální vzdoropetice císaři Ferdinandovi I., později se však této myšlenky vzdal a naopak se snažil dosáhnout kooptace do Svatováclavského výboru. Po vyhlášení voleb do nového pražského městského výboru abdikoval.\n\nPo ukončení svého pražského působení pracoval na Všeobecném apelačním soudu v Brně a na Nejvyšším soudě ve Vídni.\n"}
{"id": "1214594", "url": "https://cs.wikipedia.org/wiki?curid=1214594", "title": "Neil Taylor", "text": "Neil Taylor\n\nNeil John Taylor (* 7. února 1989, St Asaph, Wales, Spojené království) je velšský fotbalový obránce a reprezentant, v současnosti hráč klubu Swansea City AFC.\nPo matce má indický původ.\n\n\nTaylor nastupoval za velšské mládežnické reprezentace U17, U19 a U21.\n\nSvůj debut za velšský národní A-tým absolvoval 23. 5. 2010 v přátelském utkání v Osijeku proti reprezentaci Chorvatska (porážka 0:2). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\nByl členem sjednoceného reprezentačního výběru Velké Británie na Letních olympijských hrách 2012 v Londýně.\n\n"}
{"id": "1214598", "url": "https://cs.wikipedia.org/wiki?curid=1214598", "title": "Kostel svaté Kateřiny (Dolany)", "text": "Kostel svaté Kateřiny (Dolany)\n\nŘímskokatolický kostel svaté Kateřiny stával v zaniklé vesnici Dolany v okrese Chomutov. Až do svého zániku býval farním kostelem ve farnosti Dolany. Stával na hřbitově nad návsí.\n\nKostel v Dolanech stával již v jedenáctém století. Během třicetileté války byl zničen a na jeho místě v roce 1662 postaven nový v raně barokním slohu. Podle popisu z roku 1728 byl kostel ve velmi špatném stavu. Měl poškozenou střechu, kterou zatékalo, zpuchřelý krov a ve zdivu byly velké trhliny. Věž kostela se při větru dokonce kolébala. Farář Ignác Schwarz si navíc stěžoval, že kostel je příliš malý. Generální vikář Daniel z Mayernu proto 13. července 1728 povolil opravy, na které bylo kromě stavebních výdajů vynaloženo 3 558 zlatých a šedesát krejcarů. Roku 1876 byl kostel nově vysvěcen pod patrociniem Panny Marie. Zbořen byl spolu s vesnicí v roce 1967, protože stál v místech zaplavených vodou vodní nádrže Nechranice.\n\nObdélný jednolodní kostel měl hladké nečleněné stěny. Před západním průčelím stála hranolová věž členěná lizénami z roku 1695 a na protější straně presbytář, který pocházel z doby před rokem 1662. K severní straně presbytáře přiléhala sakristie a k jižní malá kaple. V exteriérových nikách byly umístěné sochy svaté Kateřiny a svaté Markéty.\n"}
{"id": "1214599", "url": "https://cs.wikipedia.org/wiki?curid=1214599", "title": "I. A třída Jihomoravské župy 1995/96", "text": "I. A třída Jihomoravské župy 1995/96\n\nV soubojích 3. ročníku I. A třídy Jihomoravské župy 1995/96 (jedna ze skupin 6. nejvyšší fotbalové soutěže) se utkalo 28 týmů (ve dvou skupinách po 14 účastnících) dvoukolovým systémem podzim–jaro.\n\nZdroj: \n\nZdroj: \n\n\n"}
{"id": "1214600", "url": "https://cs.wikipedia.org/wiki?curid=1214600", "title": "Eustachius van Lieshout", "text": "Eustachius van Lieshout\n\nBlah. Eustachius van Lieshout, SSCC (3. listopadu 1890 – 30. srpna 1943) byl nizozemský římskokatolický duchovní, člen Kongregace svatých Srdcí Ježíše a Marie, působící jako misionář v Brazílii. Římskokatolickou církví je uctíván jako blahoslavený.\n\nNarodil se jako Huub van Lieshout 3. listopadu 1890 jako osmý z jedenácti dětí. Od roku 1903 navštěvoval latinskou školu. Silně na něho zapůsobila četba životopisu Damiána de Veuster a v důsledku toho vstoupil v roce 1905 do tzv. malého semináře, vedeného \"Kongregací Nejsvětějších Srdcí Ježíše a Marie\". Do této kongregace poté v roce 1913 vstoupil a přijal řeholní jméno Eustachius.\n\nV roce 1919 dokončil teologická studia a byl vysvěcen na kněze. Poté působil jako asistent novicmistra a poté v pastoraci v jižním Holandsku. Také se staral o uprchlíky z Belgie. Belgický král jeho práci ocenil a udělil mu \"Leopoldův řád\". Dva roky působil jako farní vikář ve farnosti Roelofarendsveen. Roku 1924 byl pak poslán do Španělska, aby se naučil jazyk a připravil se na misijní působení. Původně měl působil v Uruguayi. Nakonec ale byl určen pro práci v Brazílii, takže si musel osvojit i portugalštinu.\n\nEustachius van Lieshout byl poslán do Brazílie spolu se dvěma dalšími kněžími a třemi řeholními bratry-laiky. Dne 12. května 1925 doplul do Ria de Janeira. Byl ustanoven farářem v Agua Suja. V roce 1935 byl přeložen do Poá. Byl však tak oblíben, že jeho odchod z farnosti málem vyvolal lidové povstání. Eustachius přesto představené poslechl a z farnosti odešel. V nové farnosti mimo jiné vystupoval proti lidovému náboženství kandomble. Pečoval o nemocné, žehnal jim na přímluvu sv. Josefa a z Poá udělal postupně lokální poutní místo. \n\nV Poá ovšem toto znamenalo problémy. Do městečka byla špatná doprava, byly zde nedobré hygienické podmínky, policie nezvládala udržovat veřejný pořádek. Poutní areál byl také vyhledáván zloději, kteří okrádali poutníky. Van Lieshoutovi bylo nařízeno opustit farnost. Mělo se za to, že tím problémy skončí. Zástupy poutníků však Van Lieshouta vyhledávali všude, kam přišel. Brazilské úřady mu následně zakázaly působit ve větších lokalitách s tím, že proti jeho osobě nic nemají, ovšem chtějí zabránit srocování lidí a rozruchu. Z Poá definitivně odešel v květnu roku 1941. Jeho odchod se ovšem neobešel bez násilností, protože jeho obdivovatelé se snažili jeho odchodu zabránit a napadli ty, kdo Van Lieshoutovi měli pomoci se stěhováním. \n\nVan Lieshout následně působil v Belo Horizonte, kde během jeho působení byl klid. I zde byl však vyhledáván poutníky. Jejich náboženské potřeby mohl zvládat jen s pomocí kaplana. Na faru bylo možno se dostat pouze s doporučujícím dopisem. Van Lieshout se pastorační péči v této farnosti věnoval s plným nasazením. Zemřel na následky infekce po bodnutí hmyzem 30. srpna 1943. Při ohledání jeho těla byl nalezen kajícnický řetěz, zarostlý do těla, který bylo možno odstranit jen vytrhnutím z tkáně. \n\nPapežským reskriptem z 19. prosince 2005 byl uznán zázrak na přímluvu Eustachia van Lieshouta. Blahořečení proběhlo v Belo Horizonte 15. června 2006 na slavnost Těla a Krve Páně. Benedikta XVI. při obřadu zastupoval kardinál José Saraiva Martins, prefekt Kongregace pro blahořečení a svatořečení.\n\n\n"}
{"id": "1214601", "url": "https://cs.wikipedia.org/wiki?curid=1214601", "title": "Vladimír Machonin", "text": "Vladimír Machonin\n\nVladimír Machonin (3. února 1920 Prostějov – 12. ledna 1990 Praha) byl český architekt, jeden z představitelů brutalismu, přesněji jeho specifické české verze. \n\nVelkou část staveb připravil se svou ženou Věrou Machoninovou (obchodní dům Kotva v Praze, hotel Thermal v Karlových Varech, budova československého velvyslanectví v Berlíně), samostatně vytvořil například sídliště Lehovec v pražských Kyjích.\n\nNejvýznamnější projekty vytvořili Machoninovi v ateliéru Alfa na konci 60. let 20. století. Tento ateliér Vladimír Machonin vedl. Zvítězil se svou ženou v několika veřejných architektonických soutěžích, stavby vznikly většinou až v letech sedmdesátých.\n\n"}
{"id": "1214602", "url": "https://cs.wikipedia.org/wiki?curid=1214602", "title": "Taryn Manning", "text": "Taryn Manning\n\nTaryn Manning (* 6. listopadu 1978 Falls Church, Virginie, Spojené státy americké) je americká herečka, zpěvačka, hudební skladatelka a módní návrhářka. \n\nNarodila se ve Falls Church ve státě Virginia jako dcera hudebníka Billa Manninga a jeho ženy Sharyn Louise. Jeho rodiče se rozvedli, když jí byly dva měsíce. Spolu se svým bratrem Kellinem je vychovávala matka v Tucsonu v Arizoně. Žila v přívěsu se svým bratrem a matkou, která měla velmi omezený finanční příjem.\n\nI přes finanční problémy jí její matka umožnila navštěvovat karate, taneční a dramatický kroužek. Ve věku jejích dvanácti let se rodina přemístila do San Diega v Kalifornii. O dva roky později její otec spáchal sebevraždu. Jako dospívající pracovala jako servírka a barista, aby finančně pomohla své rodině. \n\n\n"}
{"id": "1214603", "url": "https://cs.wikipedia.org/wiki?curid=1214603", "title": "Karel Kádner", "text": "Karel Kádner\n\nKarel Kádner (4. listopadu 1859 Hřivice – 6. února 1923 Praha) byl český novinář, spisovatel, libretista, básník.\n\nJeho otcem byl Václav Kádner (* 1815), sedlák v Hřivicích, okres Louny, matkou Marie Kádnerová, rozená Frycová (* 1819). Byl jedenáctým z 12 dětí. Již při studiu začal psát básničky a malá literární díla. Vystudoval reálku v Rakovníku, pak pokračoval studiem chemie na Českém vysokém učení technickém v Praze. Toto studium však nedokončil a v roce 1883 měl nastoupit do rakovnického pivovaru. Chtěl však dělat novinařinu, proto 1884 nastoupil jako redaktor do Pražského deníku. S obsahem těchto novin se však neztotožnil, protože byl vlastenec a deník byl orientován provídeňsky a podporoval vládu. Proto odešel dělat redaktora do Národní politiky a Pražských úředních novin. Tam ho posílali po celých Čechách, aby dělal reportáže o různých událostech. Velmi zajímavá je jeho reportáž z ledna 1912 ve které projevil své vlastenectví a přiklonil se k pravosti rukopisů královédvorského a zelenohorského. Byl členem akademického spolku západních Čech „Krakovec“ a Spolku českých novinářů.\n\nKromě novinařiny se zajímal o hudbu, psal libreta k operám a operetám, básně s vlasteneckou tematikou, básně pro mládež. Také dělal překlady románů z francouzštiny. Připravil několik projevů k různým příležitostem v Národním divadle. Od roku 1899 organizoval hudební koncerty, například Emy Destinové a Jana Kubelíka.\n\n13. července 1910 se oženil s Gabrielou Fürstovou ze Slaného (v kostele sv. Václava na Smíchově).\n\nRád se vracel do rodných Hřivic. Byl čestným členem hřivického hasičského sboru. Zúčastnil se při zakládání spotřebního a záložního spolku v roce 1907. Na jeho popud byla v roce 1922 založena v Hřivicích knihovna, věnoval do ní 60 vázaných knih a v každém roce zasílal knihovně časopisy Květy a Zvon.\n\nV době první světové války se začal zhoršovat jeho zdravotní stav, své úspory utratil za drahé potraviny. V roce 1919 ho nemoc donutila odejít do důchodu. Dostal jen malou penzi a dožíval ve velké bídě. Naštěstí ho v tomto období podporovala rodná obec – finančně i možností získat zde levnější potraviny. Jeho zdraví se však stále zhoršovalo. Nakonec ho jeho blízcí museli umístit do psychiatrické léčebny. Tam 6. února 1923 zemřel. Při jeho pohřbu na Olšanských hřbitovech (část IX, oddělení 4, číslo hrobu 429) v Praze nad rakví hovořil Prokop Vavřínek (novinář, politik, diplomat), který byl v roce 1950 odsouzen na deset let odnětí svobody v jednom z vedlejších procesů proti údajným společníkům Milady Horákové.\n\n\n\n\n\n\n"}
{"id": "1214605", "url": "https://cs.wikipedia.org/wiki?curid=1214605", "title": "Bronx Zoo", "text": "Bronx Zoo\n\nBronx Zoo je zoologická zahrada nacházející se v Bronxu, jedné ze čtvrtí New Yorku, v Bronx Parku. To je největší metropolitní zoo ve Spojených státech a patří mezi největší na světě. V průměru zahradu navštíví 2,15 milionů návštěvníků ročně. Zoo se rozkládá na 107 ha, které zahrnují park a expozice. Skrz zoo protéká řeka Bronx. Zoo je součástí integrovaného systému čtyř zoologických zahrad a jednoho akvária, který je spravován Wildlife Conservation Society (WCS) a je akreditována Asociací Zoologických zahrad a Akvárií (AZA).\n\n"}
{"id": "1214606", "url": "https://cs.wikipedia.org/wiki?curid=1214606", "title": "Kokršpaněl", "text": "Kokršpaněl\n\nKokršpaněl může znamenat:\n\n"}
{"id": "1214607", "url": "https://cs.wikipedia.org/wiki?curid=1214607", "title": "Ekonomika Albánie", "text": "Ekonomika Albánie\n\nEkonomika Albánie prodělala od 90. let přechod od komunistické minulosti do volného trhu.\n\nVytváří asi 24,6 % HDP. Téměř 58 % práceschopné populace je samostatně výdělečně činné v zemědělství. Převažuje rostlinná produkce. Pěstují se obiloviny, luskoviny, olejniny, brambory, cukrová řepa, zelenina (v pobřežních nížinách a horských kotlinách), v příhodných podmínkách se vyskytuje vinná réva nebo bavlna. Významné je pěstování tabáku, oliv a ovoce (jablka, hrušky, citrusové plody) při pobřeží. Albánští zemědělci vypěstují 10 000 t ovoce a zeleniny, z čehož je 90 % prodáno na domácím trhu a 10 % jde na export. Vyrábí se med, mléko i nealkoholické a alkoholické nápoje. Živočišná výroba byla původně orientována hlavně na chov ovcí a koz (většina země je hornatá), ale postupně se zvyšují stavy skotu a prasat. Protože je Albánie přímořská oblast, má nezastupitelnou roli i rybolov.\n\nAlbánská zemědělská výroba pokrývá pouze 25 % poptávky domácího trhu. 75 % potravinářských a zemědělských výrobků se musí dovážet ze zahraničí, aby byly pokryty základní potřeby obyvatelstva. Albánie je rozdělena na geografické zóny podle zemědělské produkce:\n\nCelkem 60 % ziskové půdy pochází z pastvin a luk, 15 % z lesů, 15 % úhor a 10 % rašeliniště a bažiny.\n\nPrůmysl začal vznikat až po druhé světové válce; přesto existovaly již některé drobné závody v dřívější době. Jeho podíl na tvorbě HDP činí 10,2 %. Mezi nejvýznamnější sektory albánského průmyslu patří především průmysl textilní, kožedělný, papírenský, těžební, chemický, umělých hmot a dále pak zpracování nerostných surovin. Mnoho organizací v těžebním a zpracovatelském průmyslu, které jsou vlastněny státem, je zaměřeno na výrobu energie, těžbu ropy, mědi, chrómu, niklu a dalších nerostných surovin. Albánie má zásoby zemního plynu, uhlí, vápence, kaolínu, stavebních materiálů, říčního štěrku, magnezitu, olivínu a dolomitu.\n\nAlbánie disponuje nevelkými, spíše izolovanými, ložisky uhlí s nižším stupněm prouhelnění. Významnější uhelné pánve se nacházejí ve čtyřech regionech: Tirana-Durres (střední Albánie, především blízko Valias, Manez, Kamza a Krrabe, největší důlní revír), v širším okolí obcí Mborje a Drenove, Pogradec (u obce Alapur, jižně od Ochridského jezera) a Memaliaj (severně od města Tepelene). Ve všech případech se jedná o uhlí s nízkou výhřevností, obsah síry zpravidla překračuje 3 %, obsah popela se pohybuje do 40 %.\n\nCelkem je v Albánii cca 250 soukromých a 10 mezinárodních společností, které se zabývají těžbou surovin např. těžba chromu v Librazhdu a Pogradci. Těžbu ferochrómu v Elbasanu využívá italská společnost Darfo. Niklový průmysl má pronajatý řecká společnost. V severní Albánii se těžbou železné a niklové rudy zabývá australská společnost. V Tiraně, Elbasanu a Korçë jsou závody na zpracování alabastru. Nejvýznamnější rafinerie na těžbu a zpracování ropy se nachází Ballshi. Ropa se těží ve střední části země, odkud vedou ropovody k pobřeží.\n\nDůležitá pro albánské hospodářství je těžba přírodního asfaltu a potravinářský průmysl. Vyrábí se olivový olej, ovocné, zeleninové a rybí konzervy, tabákové výrobky, vína, destiláty a cukry. Prosazuje se také výroba stavebních hmot (v Albánii se po změně režimu velmi zvýšila poptávka po stavebních hmotách) a dřevozpracující průmysl.\n\nMezi průmyslová centra země patří:\n\nPodíl ekonomicky aktivních obyvatel v jednotlivých sektorech je následující:\n\nAlbánské stavebnictví se podílí 9,1 % na tvorbě HDP. Vedle služeb je za posledních 10 let nejvýrazněji se rozvíjejícím odvětvím albánského hospodářství. Výstavba nových hotelů, turistických ubytovacích kapacit, administrativních budov, rekonstrukce stávajících nebo výstavba nových sídlišť, soukromých vil, rekonstrukce a výstavba nových silnic a rekonstrukce architektonických památek patří mezi každodenní hlavní priority albánského stavebnictví.\n\nAlbánie získává 98 % elektrické energie z vodních elektráren. Nachází se zde 83 malých a 3 střední hydroelektrárny (malé hydroelektrárny mají kapacitu do 5 MW). ERE oznámil, že v roce 2003 tyto malé a střední elektrárny vyrobily 41 milionů kWh. Podle tohoto zdroje kapacita vodních elektráren může být po rekonstrukci zvýšena až na 40 MW.\n\nV posledních letech došlo k drastické změně ve struktuře spotřeby elektrické energie v zemi, charakteristické neúměrnou spotřebou energie v domácnostech, kde je v zimních měsících elektřina prakticky jediným zdrojem topení. Ústřední topení na jakýkoliv druh paliva v Albánii v zásadě neexistuje. Topení alternativními palivy jako např. plyn není využíváno ve větším měřítku – plyn v bombách pro přenosná kamna je velmi nekvalitní. Vláda však nebojuje dostatečně proti ilegálním přípojkám elektrické energie a brání důslednému vymáhání velkých nedoplatků za odběry elektrické energie.\n\nAlbánie není schopna potřebu elektřiny pokrýt z vlastních zdrojů. Země postrádá dostatečné množství energetických kapacit; není schopna z vlastních prostředků rehabilitovat stávající energetická zařízení, která, místo aby vyráběla elektřinu, chátrají. Tyto nedostatky jsou ve stálé větší míře nahrazovány dovozy ze zahraničí; během odpoledních hodin je elektrický proud vypínán. Více než 33 % z celkové spotřeby země se musí dovážet ze sousedních zemí, ale i zde se projevují vážné potíže. Systém se potýká nejen s finančními problémy, ale je limitován i špatným technickým stavem rozvodných sítí. Často tak dochází k přetížení a vážným poruchám, které vedou k výpadkům proudu. Od 1. ledna 2005 byla zvýšena cena elektrické energie, neboť vláda přestala finančně podporovat dováženou energii.\n\nSlužby patří k nejdynamičtěji se rozvíjejícím albánským odvětvím. Podílí se 46 % na tvorbě HDP. Nejvýznamnějšími z nich jsou telekomunikace, turistika, bankovní a pojišťovací služby\n\nPatří mezi nejrychleji se rozvíjející odvětví služeb. K 1. lednu 2005 došlo k plné liberalizaci telekomunikačního trhu. Velký nárůst zaznamenal prodej mobilních telefonů. Na albánském trhu jsou v současnosti rozhodující dva operátoři mobilní sítě, která pokrývá téměř 90 % albánského území. Jedná se o AMC a Vodafone Albania. V březnu 2004 byla založena společnost Eagle Mobile, jejímž hlavním cílem je budování sítě pro mobilní telefony. Společnost je 100 % vlastněna Albtelekomem (monopolním držitelem pevných linek).\n\nAlbánie považuje prakticky za nejvýznamnější pro další rozšiřování obchodu propojení země s ostatními státy Balkánu. Program modernizace albánských komunikací je nemyslitelný bez finanční podpory zahraničních dárců a účasti cizích firem. Přestože se neustále rekonstruují stávající a stavějí nové silnice, lze říci, že Albánie patří k zemím s nejhoršími komunikacemi v Evropě. Silně pokulhávají i železnice. Železniční park je nadále v katastrofálním stavu a stejně tomu je i s převážnou většinou železničních tratí. MMF doporučuje albánské vládě zrušit železnice a ušetřené finanční prostředky investovat do výstavby nových silnic. Stávající albánská vláda však trvá na rekonstrukci železniční tratě Tirana–Drač s vybudováním odbočky na letiště Rinas.\n\nV roce 2004 byla dokončena výstavba a rekonstrukce řady silničních tahů. Mezi Tiranou a Dračí již existuje čtyřproudá dálnice; spojení se Skadarem a Rrozgodine jsou také kvalitní a nově postavené. V jižních oblastech budují nové komunikace Řekové (úsek mezi Gjirokastërem a hranicemi).\n"}
{"id": "1214611", "url": "https://cs.wikipedia.org/wiki?curid=1214611", "title": "Yasemin Can", "text": "Yasemin Can\n\nYasemin Can (* 11. prosince 1996) je turecká atletka, běžkyně na dlouhé tratě, mistryně Evropy v běhu na 10 000 metrů z roku 2016.\nAž do 24. května 2015 reprezentovala Keňu jako Vivian Jemutai. Turecko reprezentuje na mezinárodních závodech od 13. března 2016. Životní úspěch pro ni představují titul mistryně Evropy v běhu na 5 000 i 10 000 metrů, které vybojovala v roce 2016 v Amsterdamu. |V následující sezóně získala stříbrnou medaili v běhu na 3000 metrů na halovém mistrovství světa.\n\n"}
{"id": "1214613", "url": "https://cs.wikipedia.org/wiki?curid=1214613", "title": "Lalla Fatima Zohra", "text": "Lalla Fatima Zohra\n\nLalla Fatima Zohra (29. června 1929, Rabat – 10. srpna 2014, M'diq) byla marocká princezna, dcera krále Muhammada V.\n\nNarodila se 29. června 1929 v Rabatu jako dcera tehdejšího sultána pozdějšího krále Muhammada V. a jeho manželky Lally Hanily bint Mamoun.\n\nDne 16. srpna 1961 se v trojité svatbě (svatbu měly i její sestry Lalla Aicha a Lalla Malika) vdala za prince Mulaje Ali Alaoui. Spolu měli tři děti:\n\nZemřela 10. srpna 2014 v M'diqu.\n"}
{"id": "1214615", "url": "https://cs.wikipedia.org/wiki?curid=1214615", "title": "Jo Stafford", "text": "Jo Stafford\n\nJo Stafford (12. listopadu 1917 Coalinga – 16. července 2008 Century City) byla americká zpěvačka. Zpěvu se věnovala již od dětství. Původně chtěla být operní pěvkyní, později však se začala vystupovat se svými sestrami jako . Následně působila ve skupině The Pied Pipers. Svou první sólovou nahrávku, píseň „“, pořídila v roce 1941. V roce 1944 podepsala nahrávací smlouvu se společností Capitol Records. Později nahrála řadu dalších písní. V polovině šedesátých let značně omezila vystupování a po roce 1975 přestala vystupovat úplně (znovu vystupovala až v roce 1990). Zemřela roku 2008 ve věku devadesáti let.\n\n"}
{"id": "1214618", "url": "https://cs.wikipedia.org/wiki?curid=1214618", "title": "I. A třída Jihomoravské župy 1996/97", "text": "I. A třída Jihomoravské župy 1996/97\n\nV soubojích 4. ročníku I. A třídy Jihomoravské župy 1996/97 (jedna ze skupin 6. nejvyšší fotbalové soutěže) se utkalo 28 týmů (ve dvou skupinách po 14 účastnících) dvoukolovým systémem podzim–jaro.\n\nZdroj: \n\nZdroj: \n\n\n"}
{"id": "1214629", "url": "https://cs.wikipedia.org/wiki?curid=1214629", "title": "Conrad Celtis", "text": "Conrad Celtis\n\nConrad Celtis (; ; *1. února 1459, Wipfeld am Main – 4. února 1508, Vídeň), rodným jménem Konrad Bickel, byl německý humanista a básník.\n\nNarodil se jako syn vinaře (odtud jeho příjmení). Školu absolvoval ve Würzburgu; poté studoval na univerzitě v Kolíně nad Rýnem, kde se v roce 1479 stal bakalářem svobodných umění. Vedle latinské gramatiky a rétoriky se učil také matematiku a astronomii ale nepodařilo se mu dokončit studia teologie. Roku 1482 podnikl studijní cestu do Budína aby se seznámil s okruhem vědců u dvora Matyáše Korvína.\n\nRoku 1484 odešel na Univerzitu v Heidelbergu a pokračoval ve studiu umění, s důrazem na poetiku a rétoriku. Zde poslouchal přednášky v řečtině a hebrejštině a byl žákem Rudolfa Agricoly a Johanna von Dalberga, kteří ho seznámili s humanistickým světem idejí. Během pobytu v Heidelbergu si latinizoval jméno na Conradus Celtis. Roku 1485 získal titul Magister a o rok později vydal své první dílo \"Ars versificandi et carminum\". Přednášel V Erfurtu, Rostoku a Lipsku a podnikl přednáškové cesty do Padovy, Ferrary, Říma, Boloni, Florencie a Benátek. Diskutoval zde s tehdejšími předními učenci (Marsilius Ficinus, Philippus Beroaldus, Pomponius Laetus a Marcus Antonius Sabellicus). 18. dubna 1487 mu v Norimberku na říšském sněmu císař Fridrich III. udělil titul \"poëta laureatus\" a zároveň získal titul doktora.\n\nNa jaře 1489 cestoval přes Dalmácii, Chorvatsko a Uhersko do Krakova, kde do roku 1491 studoval na Jagellonské universitě matematiku, astronomii a přírodní vědy. Seznámil se zde s místními humanistickými učenci (Lorenz Rabe, Bonacursius) a po římském vzoru založil první učenou společnost \"Sodalitas Litterarum Vistulana\" (Poviselská literární společnost). Roku 1490 cestoval přes Vratislav a zastavil se v Praze.\n\nCeltis založil v Uhrách \"Sodalitas Litterarum Hungaria\" (Uherská literární společnost), později přenesenou do Vídně jako \"Sodalitas Litterarum Danubiana\". Zastavil se v Řezně, Pasově (pravděpodobně také v Míšni) a Norimberku. Zde nakladatel Hartmann Schedel použil jeho popis Vratislavi pro svou \"Norimberskou kroniku\". Navštívil Lübeck a nakonec se usadil v Ingolstadtu, kde se stal 1491/92 docentem rétoriky a poetiky a přednesl zde svou proslulou přednášku, ve které německé studenty vyzval, aby se vyrovnali Italům v literatuře a vzdělanosti. V zimě 1492 se stal vedoucím katedrální školy v Řezně a v letech 1495–96 byl učitelem synů kurfiřta Filipa Falckého v Heidelberku. Zde založil \"Sodalitas Litterarum Rheniana\" (Porýnská literární společnost).\n\nDalší desetiletí života strávil ve Vídni, kde ho římský král Maxmilián I. roku 1497 jmenoval lektorem rétoriky a poetiky. Z vlastního popudu založil na Vídeňské univerzitě humanisticky orientovanou společnost slučující výuku poezie, rétoriky a přírodních věd – \"Collegium poetarum et mathematicorum\" (Kolegium básníků a matematiků). Na nově založené univerzitě ve Wittenbergu se roku 1504 zúčastnil jmenování prvních bakalářů. Odtud odešel do Čech, kde shromažďoval podklady pro publikaci \"Germania illustrata\". Roku 1504 navštívil Olomouc, která byla v této době významným centrem humanismu.\n\nZemřel dne 4. února 1508 ve věku 49 let na syfilis.\n\nConrad Celtis byl jedním z prvních, kdo v Německu šířili znalost řečtiny. Ve své poezii napodoboval Ovidia a Horacia. Za jeho nejvýznamnější básně jsou považovány \"Quattuor Libri Amorum\" (\"Čtyři knihy milostných básní\"), vydané roku 1502 v Norimberku. Významné jsou jeho přednášky z historie, protože byl první, kdo přednášel historii světa jako jeden celek.\n\nBěhem pobytu v Regensburgu objevil v knihovně kláštera sv. Emmerama rukopis latinských básní německé řeholnice z 10. století Hroswithy a znovu je vydal roku 1501 v Norimberku, s ilustracemi Albrechta Dürera. Jako císařský knihovník shromáždil množství latinských a řeckých rukopisů. V klášteru ve Wormsu objevil mapu starých římských vojenských cest, ale během svého života ji nestihl vydat. Je známa jako tzv. Peutingerova mapa, podle starožitníka, který ji získal roku 1507.\n\nCeltis pracoval na velkém projektu \"Germania illustrata\", který měl zahrnout jeho \"Germania generalis\" (1500) a \"De origine, situ, moribus et institutis Norimbergae libellus\" (1502) a shromáždit veškeré vědecké poznatky o historii Německa. Během svého života ovlivnil jako humanista také řadu německých umělců, se kterými se stýkal: Albrechta Dürera, Wolgemutha, Hanse Burgkmaira staršího, Wolfa Trauta nebo Petera Vischera staršího. Dürerovy studie lidských proporcí ovlivnil kroužek humanistů kolem Celtise a Pirkheimera. Celtis navrhl také nástěnné malby na budově Vídeňské univerzity.\n\n\n\n"}
{"id": "1214630", "url": "https://cs.wikipedia.org/wiki?curid=1214630", "title": "Albert Trieschet", "text": "Albert Trieschet\n\nAlbert Trieschet (1830 – 14. října 1913 Vídeň) byl rakouský právník a politik německé národnosti z Moravy; poslanec Moravského zemského sněmu.\n\nPůsobil jako zemský advokát. Byl starostou židovské náboženské obce v Prostějově. V roce 1892 se uvádí, že funkce v představenstvu náboženské obce zastával již po třicet let. Měl advokátní kancelář v Prostějově. Začínal v ní jako koncipient pozdější starosta města Josef Horák.\n\nV 70. letech se zapojil i do vysoké politiky. V zemských volbách roku 1878 byl zvolen na Moravský zemský sněm, za kurii městskou, obvod Prostějov, Německý Brodek. V roce 1878 se uvádí jako kandidát tzv. Ústavní strany, liberálně a centralisticky orientované. Porazil tehdy ovšem oficiálního kandidáta německého volebního výboru Johanna Zajiczeka. V jiném dobovém zdroji není řazen mezi ústavověrné a označován jako konzervativní kandidát.\n\nZemřel v říjnu 1913 ve věku 85 let.\n"}
{"id": "1214631", "url": "https://cs.wikipedia.org/wiki?curid=1214631", "title": "João Pinto", "text": "João Pinto\n\nJako João Pinto jsou známi:\n"}
{"id": "1214632", "url": "https://cs.wikipedia.org/wiki?curid=1214632", "title": "Vzorec pro vraždu", "text": "Vzorec pro vraždu\n\nVzorec pro vraždu (v anglickém originále Murder by Numbers) je americký kriminální film z roku 2002. Natočil jej režisér Barbet Schroeder. Psychologický thriller je volně inspirovaný skutečným případem chicagských mladíků Richarda Loeba a Nathana Leopolda, kteří v roce 1924 zavraždili 13letého Bobbyho Frankse. Tentýž případ naposled v roce 1992 zpracoval z homoerotického hlediska nezávislý nízkorozpočtový černobílý snímek \"Swoon\" režiséra Toma Kalina. Ve \"Vzorci pro vraždu\" hrají ústřední dvojici zločinců se složitým vzájemným vztahem Ryan Gosling a Michael Pitt, dvojici policejních vyšetřovatelů/parťáků pak Sandra Bullock a Ben Chaplin.\n\nSpolečnost Warner Bros film uvedla do amerických kin od 19. dubna 2002. Dne 24. května 2002 byl uveden – mimo soutěž – i na festivalu v Cannes. Českou kinopremiéru měl 25. července 2002. Od prosince téhož roku byl snímek pod značkou Warner Home Video uveden do videopůjčoven a od dubna roku následujícího do prodeje na VHS i DVD.\n\nRichard Haywood a Justin Pendleton (Ryan Gosling, resp. Michael Pitt) jsou nadmíru inteligentní středoškoláci fascinovaní možností prokázat svou nadřazenost uskutečněním dokonalé vraždy. Zabijí zcela náhodně vybranou ženu a záměrně vytvoří stopy vedoucí k jinému pachateli. Jeho pak také zabijí a zinscenují tak, aby to vypadalo jako sebevražda. \n\nPo objevení mrtvého těla v lese se vyšetřování ujme Cassie Mayweatherová (Sandra Bullock) se svým novým parťákem Samem Kennedym (Ben Chaplin). Zatímco on se striktně drží postupů a příruček, Cassie dá více na instinkt, a tak se nenechá zcela oklamat narafičenými stopami.\n\nZatímco Justin je nedoceněný samotář, Richard je sebevědomý a manipulativní synek z bohaté a vlivné rodiny, vyšetřování zpovzdálí bedlivě sleduje a Mayweatherové klade překážky i nepřímo prostřednictvím jejího nadřízeného (R. D. Call), který nechce bez jednoznačných důkazů podnikat žádné kroky vedoucí k jeho obvinění.\n\nVyvíjí se ovšem vztahy v obou dvojicích. Cassie, stíhaná přízraky své minulosti, svede svého parťáka Sama, ale chová se k němu ambivalentně, takže to mezi nimi začne skřípat. Zároveň se příliš emočně angažuje v případu, takže jí ho šéf odebere a předá Kennedymu. Také mezi kluky roste napětí, když si Justin čím dál více uvědomuje manipulativní přístup Richarda.\n\nV důkladně promyšleném vražedném plánu přece jen došlo k chybě, když se Justinovi udělalo nevolno a policejní laboratoř odhalí dodatečné stopy, na jejichž základě se podaří Mayweatherové vymoci jejich zadržení k výslechu. Oběma vyšetřovatelům se už téměř podaří dotlačit je k přiznání, když přichází právník Richardova otce, aby zařídil jejich propuštění. Rozkol mezi kamarády však už klíčí a nakonec vede k sebedestrukci.\n\nFilm s rozpočtem kolem 50 milionů dolarů vydělal na domácích tržbách za první víkend 9,3 milionu, což mu vyneslo třetí místo v návštěvnosti, hluboko za rovněž premiérovaným dobrodružným \"Králem Škorpionem\" s 36 miliony a za reprízovaným dramatem \"Incident\" s 11 miliony dolarů. Celkově utržil na domácím americkém trhu necelých 30 milionů dolarů a dalších 24,8 milionu v zahraničí. Brandon Gray z \"Box Office Mojo\" přičítal slabší nástup jednak špatné marketingové kampani společnosti Warner Bros. a jednak možnému přesycení filmy téhož žánru: v předchozích třech týdnech měly premiéru Fincherův \"Úkryt\" (\"Panic Room\"), \"Těžký zločin\" s Morganem Freemanem, už zmíněný \"Incident\" či \"Lovec démonů\".\n\nZe 125 recenzí agregátoru Rotten Tomatoes jen 31 % film hodnotilo kladně, s průměrným ratingem 5,3 bodů z deseti. Z více než 61 tisíc uživatelů jej kladně ohodnotilo 49 %. Na serveru \"Metacritic\" snímek získal z 35 recenzí výsledných 50 %. \n\n"}
{"id": "1214635", "url": "https://cs.wikipedia.org/wiki?curid=1214635", "title": "Mlhovina Duše", "text": "Mlhovina Duše\n\nMlhovina Duše je emisní mlhovina nacházející se v souhvězdí Kasiopeji. V mlhovině se nachází několik malých otevřených hvězdokup. Nejvýznamnější z nich jsou IC 1848, která se nachází v těle mlhoviny a IC 1871 nacházející se poblíž temene hlavy. \n\nV blízkosti mlhoviny lze pozorovat i galaxie Maffei 1 a Maffei 2, ačkoli jsou kvůli přezáření Mléčnou dráhou těžko pozorovatelné. Dříve byly považovány za součást místní skupiny galaxií, dnes víme že náleží ke skupině galaxií Maffei. \n\nMlhovina Duše se nachází v těsné blízkosti Mlhoviny Srdce, často se o nich hovoří společně jako o srdci a duši.\n\nUvnitř mlhoviny se nachází radiový zdroj o velikosti 4 měsíčních úplňků. Podobně jako u jiných oblastí tvorby hvězd nacházejících se například v souhvězdí Orionu nebo v Souhvězdí Lodního kýlu obsahuje velké dutiny vytvořené zářením a hvězdným větrem z nejhmotnějších hvězd v okolí. Vyfoukávání plynu z těchto bublin tlačí podle teorií vzniku hvězd plyn dohromady, což napomáhá k tvorbě nových generací hvězd. Bylo zjištěno, že stáří hvězd klesá s rostoucí vzdáleností od středu bublin.\n"}
{"id": "1214636", "url": "https://cs.wikipedia.org/wiki?curid=1214636", "title": "IC 4499", "text": "IC 4499\n\nIC 4499 je kulová hvězdokupa v souhvězdí Rajky na jižní obloze. Nachází se ve středně vzdáleném galaktickém halu asi 50 000 světelných let od Země. Objevil ji americký astronom DeLisle Stewart roku 1901. Její hvězdná velikost je 10,6 a je zajímavá tím, že podle její úrovně metalicity je mladší než okolní kulové hvězdokupy; její stáří je asi 12 miliard let. Na obloze se nachází v jihozápadní části souhvězdí, 3 stupně jižně od hvězdy α Muscae s magnitudou 2,7.\n\n\n"}
{"id": "1214637", "url": "https://cs.wikipedia.org/wiki?curid=1214637", "title": "Ivan Moody", "text": "Ivan Moody\n\nIvan L. Moody, rozený Ivan Lewis Greening (* 7. ledna 1980 Denver, Colorado) je americký zpěvák působící v rock/metalové kapele Five Finger Death Punch. Známý je také svým působením v kapele Motograter. Jako herec hrál v hororových filmech, jakými jsou například \"Bled\" nebo \"The Devil's Carnival\" v roli klauna Hobo.\n\nIvan se v roce 2001 přestěhoval ze svého rodného Denveru do Los Angeles, aby se následně připojil ke své první kapele zvané Toiz. S kapelou v roce 2002 objel pár koncertů v okolí Los Angeles a dokonce vytvořili demo, které však nikdy nevydali. V následujícím roce se Ivan loučí s Toiz a přidává se k nu-metalové kapele Motograter. Ve stejném roce vydávají první album, které neslo název kapely. Ještě v roce 2003 se stihli účastnit legendárního Ozzfestu, na kterém hráli napřiklad s kapelami jako Korn, Disturbed, Marilyn Manson, Slipknot nebo Killswitch Engage. V roce 2006 se odehráli velké změny v sestavě kapely a Ivan odchází do kapely Five Finger Death Punch s niž vydal zatím 6 alb.\n\nV roce 2012 Ivan odtajnil, že jeho problémy s alkoholem měly málem za následek jeho vyhození z kapely. Ostatní členové Five Finger Death Punch přestali odpovídat na jeho telefonáty a ztráceli často manažery. Ivan dokonce vystupoval opilý a tvrdil, že si druhý den na nic nepamatuje. Začal snižovat konzumaci alkoholu, než s tím přestal úplně. Řekl, že se cítíl jako narkoman a přestat s tím stojí veliké úsilí.\n\n\n\n\n\n\n\n\n\n\n"}
{"id": "1214638", "url": "https://cs.wikipedia.org/wiki?curid=1214638", "title": "Karl Wenk", "text": "Karl Wenk\n\nKarl Wenk, též Carl Wenk (4. srpna 1825 Protivanov – 22. června 1889 Moravský Krumlov), byl rakouský úředník a politik německé národnosti z Moravy; poslanec Moravského zemského sněmu.\n\nNarodil se v Protivanově jako syn tamního lesmistra. Jeho otcem byl úředník Alois Wenk (1793–1848), který zastával funkci lesmistra, mj. v Boskovicích nebo v Moravském Krumlově. Karl se věnoval zemědělství a roku 1842 nastoupil do správního aparátu lichtenštejnského panství. Od roku 1876 zde zastával post zplnomocněného hospodářského rady. Dlouhodobě byl členem okresního silničního výboru v Moravském Krumlově a okresní školní rady tamtéž. Četné obce v regionu mu udělily čestné občanství. Měl značné znalosti v oboru agronomie. Podle nekrologu se \"značně zasloužil o zájmy Němců v Moravském Krumlově\".\n\nV 70. letech se zapojil i do vysoké politiky. V zemských volbách roku 1878 byl zvolen na Moravský zemský sněm, za kurii městskou, obvod Ivančice, Mor. Budějovice, Pohořelice. V roce 1878 se uvádí jako kandidát tzv. Ústavní strany, liberálně a centralisticky orientované. Podle jiného zdroje ovšem byl zvolen díky kompromisu s českými voliči, kterým slíbil, že bude na sněmu náležet k centristickým poslancům a bude hájit \"spravedlivé snahy české\". Uváděl se jako \"konzervativní zástupce německé strany\". Jiný zdroj ho řadí mezi německé liberální politiky. Balancování mezi oběma etniky ovšem nebylo jednoduché a Wenk před zemskými volbami roku 1884 oznámil, že již nebude kandidovat. Ve sněmu pak po volbách usedl český kandidát Antonín Dvořák.\n\nZemřel v červnu 1889 \"po dlouhé nemoci\" ve věku 65 let.\n"}
{"id": "1214640", "url": "https://cs.wikipedia.org/wiki?curid=1214640", "title": "HD 93129A", "text": "HD 93129A\n\nHD 93129A je horká hvězda spekrální třídy O nacházející se v mlhovině Carina. Jedná se o jednu z nejzářivějších známých hvězd v Mléčné dráze. Hvězda je dominantním členem mladé otevřené hvězdokupy Trumpler 14 ve hvězdné asociaci Carina OB1 v níž se nacházejí i další hyper zářivé hvězdy jako Eta Carinae a WR 25. \n\nHD 93129A má ve hvězdpokupě blízkého souseda. Je jím hvězda hlavní posloupnosti spektrální třídy O HD 93129B, nacházející se 3 obloukové vteřiny daleko. Nedávno bylo zjištěno, že i sama hvězda HD 93129A je binární. Jejím společníkem je další velmi horká hvězda třídy O. Uvnitř oblasti velké 5 obloukových vteřin bylo zjištěno dalších 5 slabších hvězd. \n"}
{"id": "1214641", "url": "https://cs.wikipedia.org/wiki?curid=1214641", "title": "HD 269810", "text": "HD 269810\n\nHD 269810 je hvězda nacházející se ve Velkém Magellanově oblaku. Jedná se o jednu z nejsvítívějších a nejhmotnějších známých hvězd. Její označení poukazuje na to, že je zařazena v katalogu hvězd Henry Draper Catalogue, číslo poukazuje na fakt, že je zařazena do rozšířené verze katalogu.\n\nHD 269810 je hvězda spektrální třídy O, její teplota je 52 500 Kelvinů. Hvězda je dále zařazena do III třídy světelnosti, což značí, že už se vyvinula a expandovala od začátku vývoje na hlavní posloupnosti. Její spektrum obsahuje výrazné emisní čáry helia a dusíku a její poloměr je asi 18 krát větší než Poloměr Slunce. Hvězda má však vysokou povrchovou teplotu, proto je více než dva milion krát jasnější než Slunce. Zajímavý je rovněž její hvězdný vítr, který má díky vysoké teplotě vysokou rychlost až 3750 km/s, což vede k úbytku miliontiny hmotnosti Slunce každý rok. V roce 1995 se mělo za to, že hvězda má hmotnost 190 hmotností Slunce, v roce 2016 už se astronomové domnívají, že hmotnost hvězdy je pouze 130 násobkem hmoty Slunce.\n\nTak masivní hvězdy jako HD 269810 s metalicitou typickou pro Velký Magellanův oblak si budou udržovat téměř neměnnou chemickou strukturu kvůli silnému proudění a promíchávání. To vede k poměrně vysokému zastoupení helia a dusíku v povrchové vrstvě hvězdy i v době fúze vodíku. V důsledku ztráty hmotnosti se také sníží rychlost rotace, díky čemuž je při hroucení hvězdy nepravděpodobné, že by kolabující jádro vytvořilo gama záblesk. Hvězda by se měla vyvinout do Wolf-Rayetovy hvězdy a následně by měla explodovat jako supernova typu Ic, zbytek po explozi by měl být černá díra. Celkově by hvězda HD269810 měla existovat asi dva miliony let.\n"}
{"id": "1214649", "url": "https://cs.wikipedia.org/wiki?curid=1214649", "title": "Friedrich von Tersch", "text": "Friedrich von Tersch\n\nFriedrich von Tersch (30. března 1836 Šumperk – 14. prosince 1915 Šumperk) byl rakouský politik německé národnosti z Moravy; poslanec Moravského zemského sněmu a dlouholetý starosta Šumperka.\n\nPocházel z významného rodu Terschů z Šumperka, v regionu severní Moravy usazeného od 30. let 18. století (předtím v Rakousku). Franz Xaver Tersch (1764–1819) podnikal v tabákovém průmyslu, později v obchodě s plátnem. Zřídil nákladnický textilní podnik, do kterého byly zapojeny stovky lidí. V roce 1802 zakoupil panství Chudobín a v roce 1806 byl povýšen do rytířského stavu. V další generaci rodinu reprezentovali synové Franze Xavera, starší Anton von Tersch a mladší Franz von Tersch (1801–1884). Anton vlastnil zámek v Chudobíně, který nechal roku 1847 rozšířit. Franz od roku 1841 vedl šumperskou soukromou poštu a později i poštovní přepřahovací stanici. Rozšířil otcův statek v Šumperku a od roku 1857 prováděl rekonstrukci zámku v Třemešku. Anton zemřel bez potomků, Franz měl syna Friedricha a Emila von Tersche (1834–1923), který byl stejně jako Friedrich politicky aktivní a zasedal coby poslanec Moravského zemského sněmu i vídeňské Říšské rady.\n\nFriedrich v mládí prodělal vojenskou službu a během tažení do Itálie byl důstojníkem u 54. pěšího regimentu. Dosáhl hodnosti nadporučíka. Navzdory rodinné tradici se následně výrazněji nezabýval podnikáním. Byl zejména činný politicky a veřejně. Od roku 1876 zasedal v obecním výboru od roku 1879 v obecní radě a od 6. prosince 1882 až do roku 1907 byl starostou Šumperka. Byl mu udělen Řád Františka Josefa, podle některých zdrojů roku 1894, v jiných uváděn rok 1904. Do jeho dlouhého působení v starostenské funkci spadá výstavba městské nemocnice, lázní, gymnázia, měšťanské školy Františka Josefa, odborné tkalcovské školy, mateřské školy a kasáren. Za jeho éry také proběhlo zavedení telefonní sítě a vznikl Schillerův park. Město Šumperk mu roku 1906 udělilo čestné občanství.\n\nFriedrich měl s manželkou Annou dva syny a dceru. Syn Fritz von Tersch byl majorem u dělostřelectva, další syn Guido von Tersch byl radou ve vedení Severní dráhy císaře Ferdinanda.\n\nV 70. letech se zapojil i do vysoké politiky. V zemských volbách v roce 1878 byl zvolen na Moravský zemský sněm, za kurii městskou, obvod Šumperk, Staré Město, Zábřeh, Šilperk. Mandát zde obhájil i v zemských volbách v roce 1884, zemských volbách v roce 1890, zemských volbách v roce 1896 a zemských volbách v roce 1902. V roce 1878 se uvádí jako kandidát tzv. Ústavní strany, liberálně a centralisticky orientované. Ve volbách tehdy po \"hořkém volebním boji\" porazil relativně nevelkým rozdílem jiného ústavověrného kandidáta.\n\nZemřel náhle na mrtvici v prosinci 1915.\n"}
{"id": "1214651", "url": "https://cs.wikipedia.org/wiki?curid=1214651", "title": "Grasshopper", "text": "Grasshopper\n\nGrasshopper může být:\n\n"}
{"id": "1214653", "url": "https://cs.wikipedia.org/wiki?curid=1214653", "title": "Kolštejn (hrad)", "text": "Kolštejn (hrad)\n\nKolštejn (též \"Branná\") je zřícenina hradu částečně přestavěného na zámek v Branné v okrese Šumperk. Stojí na skalnatém útesu v nadmořské výšce okolo 630 metrů nad řekou Brannou v jihovýchodní části vesnice. Komplex zříceniny a zámku je od roku 1964 chráněn jako kulturní památka.\n\nPředpokládaným obdobím výstavby hradu jsou roky 1306–1310, ale prvním známým majitelem hradu byl Jan z Wüstehube uváděný v roce 1313. Později hrad získal král Jan Lucemburský, který ho udělil jako léno pánům z Lipé a markrabě Karel jim ho roku 1340 potvrdil. Koncem čtrnáctého století hrad ovládl Hynek z Valdštejna, který často střídal strany během husitských válek, dokud nebyl zabit při pokusu o přepadení Prahy v roce 1427. Před rokem 1437 se hrad ocitl v držení Markvarta ze Zvole a později jeho syna Hynka ze Zvole.\n\nPo vymření kolštejnské větve jejich rodu panství připadlo na krátkou dobu Žerotínům, kteří ho roku 1582 prodali Hynku Bruntálskému z Vrbna, jehož syn Jan nechal předhradí přestavět na renesanční zámek. Západní část zámku se dostavovala ještě za Lichtenštejnů, kteří zámek po konfiskacích získali v roce 1622. Během třicetileté války na hradě byla císařská posádka, ale po válce se zámek stal pouze správním centrem panství. K úpadku přispěly také dva požáry v letech 1770 a 1926.\n\nHradní jádro vymezuje hradba vedená po hraně skalního útesu, jejíž tloušťka na straně k předhradí dosahuje 3,3 metrů. Za ní stávala válcová věž o průměru 8,8 metru, která byla v devatenáctém století upravena na vyhlídku. Z paláce, který stál zřejmě podél jihozápadní hradby, se dochovaly pouze zazděné okenní otvory v hradbě a valeně zaklenutý sklep. Fragment stavby se zachovanou spodní částí portálu se dochoval také mezi torzem věže a východní hradbou. Během renesančních a raně barokních úprav bylo obestavěno celé jádro, ale zástavba zanikla po požáru v roce 1770.\n\n\n"}
{"id": "1214655", "url": "https://cs.wikipedia.org/wiki?curid=1214655", "title": "Kozinec dánský", "text": "Kozinec dánský\n\nKozinec dánský (\"Astragalus danicus\") je rostlina z čeledi bobovité (\"Fabaceae\") kvetoucí fialově. Roste převážně v nižších nadmořských výškách a preferuje kamenitou půdy s dostatkem vápna. V Česku je tento druh ohrožen. Anglický název \"\" rostlina získala, protože se věřilo, že po ní hospodářská zvířata dojí více mléka.\n\n \n"}
{"id": "1214656", "url": "https://cs.wikipedia.org/wiki?curid=1214656", "title": "Pěchava slatinná", "text": "Pěchava slatinná\n\nPěchava slatinná (\"Sesleria uliginosa)\" je v České republice kriticky ohrožená rostlina z čeledi lipnicovité (\"Poaceae\"). Roste ve střední a severní Evropě. Jedná se o trávu, které vyhovují zejména slatiné půdy.\n\n \n"}
{"id": "1214657", "url": "https://cs.wikipedia.org/wiki?curid=1214657", "title": "Grasshopper (album)", "text": "Grasshopper (album)\n\nGrasshopper je sedmé studiové album amerického hudebníka JJ Calea. Vydáno bylo v březnu roku 1982 společnostmi Island Records (Spojené království) a Mercury Records (Spojené státy americké). Spolu s Calem desku produkoval jeho dlouholetý spolupracovník Audie Ashworth. Na desce se podílela řada hudebníků, mezi něž patří například Caleova manželka Christine Lakeland. V hitparádě Billboard 200 se deska umístila na 149. příčce.\n\nAutorem všech skladeb je JJ Cale, pokud není uvedeno jinak.\n\n"}
{"id": "1214659", "url": "https://cs.wikipedia.org/wiki?curid=1214659", "title": "Bobby Emmons", "text": "Bobby Emmons\n\nBobby Emmons (19. února 1943 Corinth – 23. února 2015 Nashville) byl americký hudebník – hráč na klávesové nástroje. Vystupovat začal v době studií na střední škole a počínaje rokem 1960 působil ve skupině Billa Blacka. Později dlouhodobě působil jako studiový hudebník v Memphisu. Během své kariéry spolupracoval s mnoha hudebníky, mezi něž patří například Willie Nelson, JJ Cale, Bobby Womack, Dusty Springfield a Elvis Presley. Pro různé interprety rovněž psal písně.\n\n"}
{"id": "1214660", "url": "https://cs.wikipedia.org/wiki?curid=1214660", "title": "Dlouhopolský rybník", "text": "Dlouhopolský rybník\n\nDlouhopolský rybník je vodní nádrž, která se nachází v katastrech obcí Dlouhopolsko a Kněžičky v okrese Nymburk. Rybník napájí od východu Dlouhopolský potok, který pramení v oboře Kněžičky, protéká Kopičáckým rybníkem a dále z Dlouhopolského rybníka pokračuje severovýchodním směrem přes rybníky Králíček a Nouze do Štítarského potoka. Dlouhopolský rybník je protáhlý (délka 1 km), orientovaný z jihovýchodu na severozápad, nejširší je při západním břehu (600 m), délka břehů je 2,78 km, plocha rybníka je 23,86 ha. Jeho jižní břehy tvoří severní úbočí Báňského kopce a jsou podmáčené a částečně jsou předmětem ochrany v podobě národní přírodní památky Dlouhopolsko. Severní břehy jsou zastavěné (obec Dlouhopolsko). Hráz je u vsi Dlouhopolsko, na jeho severovýchodním okraji, přes hráz vede silnice č. 11 Praha - Poděbrady - Hradec Králové. Na podmáčených březích (litoriálu) na porost rákosin navazuje porost s výskytem ostřice Davallovy (\"Carex davalliana\"), dále bezkolence modrého (\"Molinia caerulea\"), pěchavy slatinné (\"Sesleria uliginosa\") a ostřice Hostovy (\"Carex hostiana\"). Významný je výskyt kriticky ohrožených vstavače bahenního (\"Orchis palustris\", místní populace patří k největším v ČR) a violky vyvýšené (\"Viola elatior\").\n"}
{"id": "1214661", "url": "https://cs.wikipedia.org/wiki?curid=1214661", "title": "Kenny Buttrey", "text": "Kenny Buttrey\n\nKenny Buttrey (1. dubna 1945 Nashville – 12. září 2004 Nashville) byl americký bubeník. Několikrát spolupracoval s kanadským hudebníkem Neilem Youngem – byl členem skupiny The Stray Gators, která jej doprovázela na albu \"Harvest\" (1972) a hrál i na jeho dalších albech, například \"Tonight's the Night\" (1975) a \"Harvest Moon\" (1992). Během své kariéry spolupracoval s mnoha dalšími hudebníky, mezi něž patří například JJ Cale, Bob Dylan, Harvey Mandel a Chuck Berry. Rovněž byl členem skupin Barefoot Jerry a Area Code 615. Zemřel na rakovinu ve věku 59 let. Byl dvakrát ženatý, měl jednoho syna a tři dcery.\n"}
{"id": "1214666", "url": "https://cs.wikipedia.org/wiki?curid=1214666", "title": "Tommy Cogbill", "text": "Tommy Cogbill\n\nTommy Cogbill (8. dubna 1932 – 7. prosince 1982) byl americký baskytarista. Řadu let působil jako studiový hudebník v Nashvillu a Memphisu. Pracoval například ve studiu American Sound Studio, kde byl členem studiové kapely The Memphis Boys. Během své kariéry spolupracoval s mnoha hudebníky, mezi něž patří například Dusty Springfield (hrál například v původní nahrávce hitu „Son of a Preacher Man“), JJ Cale, Dolly Parton a Wilson Pickett. Zemřel roku 1982 ve věku padesáti let.\n\n"}
{"id": "1214667", "url": "https://cs.wikipedia.org/wiki?curid=1214667", "title": "Eduard Zwierzina", "text": "Eduard Zwierzina\n\nEduard Zwierzina (23. listopadu 1830 – 31. května 1894 Heřmanice) byl rakouský podnikatel a politik německé národnosti z Moravy; poslanec Moravského zemského sněmu.\n\nJeho otcem byl majitel dolů v Moravské Ostravě Josef Zwierzina. Sám se uvádí jako majitel dolu v Moravské Ostravě. Patřila mu plynárna v Olomouci. Trvalé bydliště měl ve Vídni.\n\nV 70. letech se zapojil i do vysoké politiky. V zemských volbách roku 1878 byl zvolen na Moravský zemský sněm, za kurii městskou, obvod Moravská Ostrava, Místek, Brušperk. V roce 1878 se uvádí jako kandidát tzv. Ústavní strany, liberálně a centralisticky orientované.\n\nZemřel ve věku 64 let. 1. června 1894 bylo jeho tělo nalezeno v Heřmanickém lese u Slezské Ostravy. Spáchal sebevraždu zastřelením. Pohřešován byl od 31. května. Do Ostravy zajížděl z Vídně pravidelně na inspekční cesty. Trpěl nervovou chorobou. Po vyhlášení pátrání bylo jeho tělo nalezeno s prostřeleným spánkem. Zpočátku se zkoumalo, zda nejde o vraždu, ale nakonec bylo prokázáno, že svůj život ukončil sám. Matrika uvádí jako místo úmrtí \"les při jámě jeho dolu u Ostravy\".\n\nJeho synovec Eduard Zwierzina mladší byl majitelem dolu a členem obecního zastupitelstva v Moravské Ostravě. Zemřel jen několik dnů po svém strýci a jeho úmrtí ve věku 35 let. V politice byl aktivní Eduardův bratr Hermann Zwierzina (1825–1873), který v 60. letech rovněž zasedal na zemském sněmu a byl také starostou Moravské Ostravy.\n"}
{"id": "1214670", "url": "https://cs.wikipedia.org/wiki?curid=1214670", "title": "Troubadour (album, JJ Cale)", "text": "Troubadour (album, JJ Cale)\n\nTroubadour je čtvrté studiové album amerického hudebníka JJ Calea. Vydala jej v září roku 1976 společnost Shelter Records a jeho producentem byl Caleův dlouholetý spolupracovník Audie Ashworth. Na desce se podílela řada hudebníků, mezi něž patří například Joe Osborn a Buddy Emmons. Obsahuje celkem dvanáct skladeb, přičemž jedenáct je Caleovým dílem a jedna pochází od zpěváka Sonnyho Curtise. V hitparádě Billboard 200 se album umístilo na 84. příčce.\n\nAutorem všech skladeb je JJ Cale, pokud není uvedeno jinak.\n\n"}
{"id": "1214671", "url": "https://cs.wikipedia.org/wiki?curid=1214671", "title": "Really", "text": "Really\n\nReally je druhé studiové album amerického hudebníka JJ Calea. Vydáno bylo roku 1973 společnostmi A&M Records (Spojené království) a Shelter Records (Spojené státy americké). Producentem desky byl Caleův dlouholetý spolupracovník Audie Ashworth. Album obsahuje celkem dvanáct skladeb, přičemž dvě z nich jsou coververze. V hitparádě Billboard 200 se album umístilo na 92. příčce.\n\nAutorem všech skladeb je JJ Cale, pokud není uvedeno jinak.\n\n"}
{"id": "1214672", "url": "https://cs.wikipedia.org/wiki?curid=1214672", "title": "Ladislav Doseděl", "text": "Ladislav Doseděl\n\nLadislav Doseděl (* 11. února 1971, Chomutov) je bývalý český fotbalista. Po skončení aktivní kariéry působí jako trenér.\n\nV české lize hrál za SK Hradec Králové. Nastoupil ve 2 ligových utkáních. V nižších soutěžích hrál před vojnou za SU Teplice, na vojně za RH Cheb a VTJ Sušice a dále za Boby Brno, FK Teplice, VT Chomutov, SK Pardubice, FC Dukla, v Německu za Cham a delší dobu za FK Mogul Kolín. Jako trenér i hráč působil v TJ Dvůr Králové nad Labem.Momentálně působí v klubu SK Klamoš,který hraje III.Třídu v okrese Hradec Králové.\n\n\n"}
{"id": "1214673", "url": "https://cs.wikipedia.org/wiki?curid=1214673", "title": "Guitar Man", "text": "Guitar Man\n\nGuitar Man může být:\n\n"}
{"id": "1214674", "url": "https://cs.wikipedia.org/wiki?curid=1214674", "title": "Cango Caves", "text": "Cango Caves\n\nCango Caves je rozsáhlý jeskynní systém v jihoafrické provincii Západní Kapsko. Je tvořen vápencem a vznikl v období prekambria, celková délka všech chodeb přesahuje čtyři kilometry, z toho je necelá čtvrtina zpřístupněna veřejnosti. Jeskyně objevil roku 1780 místní farmář Jacobus van Zyl, po kterém je pojmenován hlavní dóm, dlouhý 90 m, široký 50 m a vysoký 18 m, který také sloužil jako koncertní síň. Nejvyšším stalagmitem je deset metrů vysoká Kleopatřina jehla. O dávné přítomnosti lidí v jeskyních svědčí nálezy neolitických nástrojů a skalních maleb. Komplex se nachází v hornaté oblasti Karru a je ve vlastnictví města Oudtshoorn; patří k nejvýznamnějším turistickým atrakcím Jižní Afriky, jeskyně jsou přístupné pouze ve skupinách doprovázených průvodcem, interiér je vybaven umělým osvětlením odhalujícím krápníkové formace.\n\nMiroslav Zikmund a Jiří Hanzelka popisují svoji návštěvu jeskyní: \"„Procházíme jeskyněmi, jejichž vápencové útvary nesou stejně obrazná jména jako v Moravském krasu nebo v Demänovských jeskyních. Přibližují se jen místním poměrům: varhany, sušený tabák, velbloud, Kleopatřina jehla, zmrzlé vodopády, madona, záclona, dvě slůňata, otevřená bible, busta krále Edvarda.“\"\n\n"}
{"id": "1214675", "url": "https://cs.wikipedia.org/wiki?curid=1214675", "title": "Jozef Rosinský", "text": "Jozef Rosinský\n\nJozef Rosinský (5. prosince 1897 Bánovce nad Bebravou – 12. listopadu 1973 Nitra) byl slovenský varhaník, sbormistr a hudební skladatel.\n\nZájem o hudbu a hudební nadání projevoval od raného dětství. Dokonce si sám vyrobil housle. Zpíval v kostele a hrál i divadlo. V roce 1912 odešel studovat na gymnázium do Turína v Itálii. V době studia na gymnáziu byl sborovým předzpěvákem. Ve studiu hudby pokračoval na konzervatoři v Ivrei a v Nice. Vzdělání završil v Římě studiem kompozice a hry na varhany. Stal se profesorem hudby na Teologické fakultě v Cagliari, ale v roce 1920 se vrátil do Říma. Řídil symfonický orchestr a působil jako sbormistr a druhý varhaník v bazilice Božského Srdce na \"Via Marsalia\". V roce 1924 byl oficielně požádán, aby se vrátil na Slovensko, neboť po vzniku Československé republiky chyběli na Slovensku pedagogové i hudební umělci.\n\nRosinský žádosti vyhověl a v roce 1925 se stal profesorem hudby, dirigentem a kantorem v salesiánském semináři v Šaštíně. V letech 1926–1945 učil na Učitelské akademii v Nitře. Byl pedagogem na Vysoké škole teologické i na nitranském gymnáziu. Od roku 1950 až do své smrti byl regenschorim v katedrále sv. Jimrama. Zemřel 12. listopadu 1973 a je pochován na městském hřbitově v Nitře.\n\nJozef Rosinský byl velmi plodným skladatelem. Zkomponoval celkem 811 číslovaných skladeb, z toho 542 pro chrámové potřeby. Je autorem jedenácti oper a jedné dětské zpěvohry. Své zkušenosti varhaníka shrnula ve dvoudílné učebnici Praktický organista.\n\n\n\n\n\n\n\n\n"}
{"id": "1214677", "url": "https://cs.wikipedia.org/wiki?curid=1214677", "title": "Jeroným Pražský (kamaldul)", "text": "Jeroným Pražský (kamaldul)\n\nJeroným Pražský, OSBCam. (rodným jménem \"Jan Silvánus Publikán\", asi 1370 – 17. července 1440) byl český teolog, původně člen premonstrátského a později kamaldulského řádu, působící v Polsku, odpůrce husitství.\n\nNarodil se v Praze kolem roku 1370 a byl pokřtěn jménem Jan. Studoval na pražské univerzitě a vstoupil do premonstrátského řádu, kde přijal řeholní jméno Jeroným. Později působil na polském královském dvoře a v letech 1411-1413 působil na Litvě. Následně odcestoval do Itálie, kde přestoupil do přísnějšího řádu kamaldulů (svébytná odnož benediktinského řádu). V kamaldulském řádu se mu dostalo vysokého postu major eremi, tedy nejvyššího představeného kamaldulského eremu (poustevny). Jakožto major eremi, měl na starosti chod všech eremů, spadajících pod kamaldulskou kongregaci. Na přelomu 20. a 30. let 15. století procestoval Svatou zemi a na Kypru disputoval s pravoslavnými teology. Po návratu se účastnil zasedání Basilejského koncilu. Zemřel v Benátkách v červenci roku 1440.\n\nNa zasedáních Basilejského koncilu patřil k zastáncům myšlenky konciliarismu, tedy svrchovanosti shromáždění koncilu i nad papežským úřadem. Neuznával myšlenky Jana Viklefa a Jana Husa, zároveň byl hrdý na to, že pochází z Čech a měl odpor k německému živlu. Husitské hnutí považoval za neštěstí pro český národ.\n\n\n\n"}
{"id": "1214678", "url": "https://cs.wikipedia.org/wiki?curid=1214678", "title": "Ayşe Hatun (manželka Murada IV.)", "text": "Ayşe Hatun (manželka Murada IV.)\n\nAyşe Sultan (Osmanskou turečtinou: عایشه سلطان‎, 1614 – 1680) byla manželka osmanského sultána Murada IV.\n\nV harémové archivní knize bylo zapsáno, že Ayşe byla Muradovou jedinou haseki (konkubínou) až do jeho 17 let, kdy se ujal vlády a přišla jiná žena, která sultána okouzlila. V roce 1633 dostávala od sultána 2000 asper a tento plat jí vydržel až do konce Muradovi vlády. \n\nOd té doby, co začala dostávat 2 000 asper denně (Muradova druhá haseki dostávala 2571 asper), začala za peníze stavět fotány, domy pro chudé a přispívala chudým na jídlo.\n\nV letech 1678 až 1679 byla stále ještě naživu, ovšem o její smrti a kdy dni úmrtí se nedochovaly žádné zprávy.\n"}
{"id": "1214682", "url": "https://cs.wikipedia.org/wiki?curid=1214682", "title": "Jack Warner", "text": "Jack Warner\n\nJack Leonard Warner (2. srpna 1892, London - 9. září 1978, Los Angeles) byl americký filmový producent a podnikatel narozený v Kanadě do rodiny chudého ševce polsko-židovského původu. \n\nSpolu s bratry Harrym, Albertem a Samuelem si v roce 1903 najali opuštěný obchod v New Castle v Pensylvánii a začali v něm provozovat kino. Od roku 1912 začali sami produkovat filmy a v roce 1923 založili filmovou společnost Warner Brothers Pictures, která se stala jedním z pěti největších hollywoodských studií. V roce 1925 už byli největším producentem němých filmů a koupili firmu Vitagraph, která měla technologii na synchronizaci obrazu a zvuku. Jejich film \"Jazzový zpěvák\" (\"The Jazz Singer\", 1927) znamenal začátek komerčního zvukového filmu. \n\nJack Warner ve firmě působil nejprve jako viceprezident zodpovědný za produkci, který dal filmové výrobě charakter výroby průmyslové. Sám dohlížel na výběr námětů, producentů, režisérů i herců. V roce 1956 se stal prezidentem společnosti a vedoucím výroby. Osobně produkoval filmy \"My Fair Lady\" (1964) a \"Camelot\" (1967). Z vedení firmy odešel v roce 1972.\n"}
{"id": "1214684", "url": "https://cs.wikipedia.org/wiki?curid=1214684", "title": "Alexej Okuněv", "text": "Alexej Okuněv\n\nAlexej Okuněv (10. října 1947 Praha - 4. února 2008 Praha) byl český herec.\n\nMatka Alexeje Okuněva byla sochařkou a Alexej Okuněv se měl stát fasádnickým učněm. Zajímal se však o divadlo a chtěl začít jako osvětlovač. Začínal v Černém divadle Jiřího Srnce v Praze a poté prošel několika pražskými divadly. Později také účinkoval v Západočeském divadle v Chebu,ve Východočeském divadle v Pardubicích,kam nastoupil v roce 1974, v Činoherním studiu v Ústí nad Labem, v Divadle za branou II. Otomara Krejči, v Divadle Minor a do konce svého života účinkoval v Divadle na Jezerce. Hostoval v Divadle na Fidlovačce a v Národním divadle v Praze. Jako student účinkoval rovněž v Divadle DISK. \n\nVe filmu účinkoval hlavně v pohádkách a dramatech. Do povědomí diváku se zapsal hlavně jako \"Měsíčník\" v pohádce Princ a Večernice nebo jako \"král Ledového moře\" v pohádce Malá mořská víla z roku 1976. Jeho jedinou hlavní rolí byla role \"Jirky\" ve filmu Antonína Kachlíka Jezdec formule risk. Dále pak hrál ve filmu Kdo hledá zlaté dno, Rodeo, Ze života pubescentky nebo ve snímku Ro(c)k podvraťáků. Později dostával Alexej Okuněv spíše menší role. Naposledy se objevil ve třech epizodách seriálu Nemocnice na kraji města - nové osudy. Spolupracoval s rozhlasem a dabingem.\n\nAlexej Okuněv zemřel dne 4. února 2008 na dlouhou a těžkou nemoc.\n\n\n\n"}
{"id": "1214687", "url": "https://cs.wikipedia.org/wiki?curid=1214687", "title": "Sportfreunde Siegen", "text": "Sportfreunde Siegen\n\nSportfreunde Siegen (celým názvem: Sportfreunde Siegen von 1899 e. V.) je německý fotbalový klub, který sídlí ve městě Siegen ve spolkové zemi Severní Porýní-Vestfálsko. Založen byl v roce 1899 pod názvem FC Jahn Siegen. Svůj současný název nese od roku 1923. Od sezóny 2017/18 působí v Oberlize Westfalen, páté německé nejvyšší fotbalové soutěži. Své domácí zápasy odehrává na Leimbachstadionu s kapacitou 18 500 diváků. Klubové barvy jsou červená a bílá. Mimo mužský fotbalový oddíl má klub také úspěšný oddíl ženského fotbalu, který se pyšní titulem šestinásobných mistryň Německa.\n\nDres Sportfreunde Siegen v minulosti oblékali němečtí reprezentanti Herbert Schäfer a Patrick Helmes, čeští reprezentanti Lukáš Došek a Richard Dostálek i polský reprezentant Daniel Bogusz.\n\nV roce 1899 byl v rámci gymnastického klubu \"Turnverein Jahn von 1879 Siegen\" založen fotbalový oddíl, který se roku 1923 sloučil s \"Sportverein 07 Siegen\" a přijal název Sportfreunde (přátelé sportu). V roce 1955 klub vyhrál amatérské mistrovství Německa ve fotbale. Největším úspěchem byla účast ve druhé nejvyšší soutěži v sezónách 1961/62 (8. místo), 1962/63 (5. místo), 1963/64 (18. místo), 1972/73 (7. místo), 1973/74 (12. místo) a 2005/06 (18. místo).\n\nV roce 2008 se klub ocitl v insolvenci a byl přeřazen ze třetí nejvyšší soutěže až do páté (NRW-Liga). V sezóně 2015/16 si vybojoval postup do čtvrté nejvyšší soutěže.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1214691", "url": "https://cs.wikipedia.org/wiki?curid=1214691", "title": "Mistrovství Evropy ve fotbale 2016 – statistiky", "text": "Mistrovství Evropy ve fotbale 2016 – statistiky\n\nNásledující článek uvádí podrobnější statistiky Mistrovství Evropy ve fotbale 2016, které se konalo ve Francii od 10. června do 10. července 2016. Góly vstřelené v penaltových rozstřelech se do statistik nezahrnují a utkání jimi rozhodnutá se započítávají jako remízy.\n\nZvláštností turnaje byl nízký průměrný počet branek na zápas, který po 36 zápasech základních skupin činil \"1,92\" gólů na utkání, a až po odehrání 15 duelů druhé části se výrazněji přiblížil průměru předchozích evropských šampionátů; celkově padlo 108 branek v 51 duelech, což implikuje průměr \"2,12\" gólů na zápas; pro srovnání: průměrný počet gólů na zápas ME 2012 je \"2,45\", ME 2008 \"2,48\", ME 2004 \"2,48\", a ME 2000 dokonce \"2,74\".\n\n\nDalším mužstvem, jehož hráči na turnaji nevstřelili žádný gól, byli Švédové, jejichž jedinou branku v zápase s Irskem vsítil do vlastní brány obránce Ciaran Clark.\n\n"}
{"id": "1214698", "url": "https://cs.wikipedia.org/wiki?curid=1214698", "title": "Vic-sur-Seille", "text": "Vic-sur-Seille\n\nVic-sur-Seille je francouzská obec v departementu Moselle v regionu Grand Est. V roce 2013 zde žilo 1 333 obyvatel.\n\nObec leží u hranic departementu Moselle a departementem Meurthe-et-Moselle. Sousední obce jsou: Arracourt (Meurthe-et-Moselle), Bezange-la-Grande (Meurthe-et-Moselle), Juvrecourt (Meurthe-et-Moselle), Moyenvic, Morville-lès-Vic a Salonnes.\n\n\"Počet obyvatel\"\n"}
{"id": "1214701", "url": "https://cs.wikipedia.org/wiki?curid=1214701", "title": "Louis Jolliet", "text": "Louis Jolliet\n\nLouis Jolliet nebo také Joliet [\"luji žolije\"] (21. září 1645, Beaupré u Quebecu – v létě 1700 na Řece svatého Vavřince) byl francouzsko-kanadský obchodník s kožešinami, cestovatel, objevitel a kartograf. Spolu s jezuitským misionářem Jacquesem Marquettem byl prvním bělochem, který se plavil po řece Mississippi od jejího soutoku s Wisconsinem až k ústí řeky Arkansas, a řeky poměrně přesné zmapoval.\n\nJeho otec, povoláním kolář, brzy zemřel a matka si vzala úspěšného obchodníka, který měl pozemky na Orleánském ostrově na Řece sv.Vavřince. Louis zde v dětství často pobýval a naučil se jazyk domorodců. Vzdělání získal v jezuitské koleji v Nové Francii (nyní Québec, Kanada), kde se také seznámil s jezuitou a misionářem Otcem Marquettem. Studoval filosofii, teologii a také hudbu. Stal se dobrým cembalistou a varhaníkem a uvažoval o kněžské dráze. V roce 1667 ale odjel do Francie a když se v následujícím roce vrátil do Kanady, věnoval se obchodu s kožešinami.\n\nV roce 1672 jej spolu s Marquettem pověřil guvernér Nové Francie, aby prozkoumali řeku Mississippi. Vypluli s dalšími pěti francouzsko-indiánskými míšenci na dvou kanoích z březové kůry 17. května 1673 z obce St. Ignace v průlivu Mackinac. Pluli podél pobřeží jezera Michigan až k ústí řeky Fox v Green Bay. Po ní pak pádlovali proti proudu až k rozvodí, kde své kanoe přenesli do řeky Wisconsin a po ní 17. června dorazili do jejího ústí do Mississippi. Po proudu Mississippi pak dopluli až k ústí řeky Arkansas, kterou také prozkoumali a zmapovali. Vedli si důkladné poznámky o krajině, možnostech lovu a sbírali informace od Indiánů. Ve vesnici přátelského kmene Quapawů, asi 60 km severně od současného města Arkansas, se od indiánů dozvěděli, že Mississippi teče do Mexického zálivu, nikoli do Tichého oceánu, jak doufali. Proto se vrátili po řece Illinois a přes zátoku Green Bay domů. Jejich cesta je popsána v Marquettově deníku, který se zachoval.\n\nJolliet později uskutečnil několik dalších výprav a zmapoval mj. pobřeží Labradoru a řadu kanadských řek. Tyto objevy a příslušné mapy mu zjednaly velký respekt nejen ve Francii, ale také v Anglii. V roce 1697 byl jmenován královským hydrografem Nové Francie. Zemřel po roce 1700, patrně někde na Řece sv. Vavřince.\nJe po něm pojmenováno několik sídel v Kanadě i v USA.\n"}
{"id": "1214702", "url": "https://cs.wikipedia.org/wiki?curid=1214702", "title": "Zavraždění trapistických mnichů z Tibhirine", "text": "Zavraždění trapistických mnichů z Tibhirine\n\nZavraždění sedmi trapistických mnichů z Tibhirine a jemu předcházející pravděpodobný únos těchto mnichů je stále nevyjasněnou událostí, která začala únosem mnichů v noci z 26. na 27. března 1996. Uneseni a zabiti byli převor Christian de Chergé a bratři Christophe, Bruno, Célestine, Paul, Luc a Michael. Podle některých zdrojů byli ještě téže noci mniši zavražděni.\n\nPrvní cisterciáčtí bratři přichází do Alžírska již v roce 1843 a 20. srpna zakládají klášter v Staouéli, městu ležícím na pobřeží Středozemního moře asi 20 kilometrů západně od Alžíru. Tento klášter je v roce 1904 zrušen kvůli zákonu zakazujícímu francouzské náboženské komunity v Alžírsku. O tři desetiletí později se trapisté do země vrací, nejdříve se usazují v městě Benchicao a v roce 1937 se poté přesouvají do Tibhirine poblíž Médey, kde zakládají opatství.\n\nŽivot kláštera významně ovlivnila Alžírská válka za nezávislost, během které byli i nakrátko uneseni dva mniši. Jedním z nich byl i bratr Luc, později jedna ze sedmi obětí zde popisované události. Válka významně snížila počty věřících katolické církve v Alžírsku, a tak generální opat řádu cisterciáků přísné observance na sklonku roku 1963 podepsal dekret o uzavření opatství v Tibhirine i přes nedoporučení alžírského arcibiskupa Duvala.\n\nK uzavření nakonec nedošlo kvůli úmrtí opata řádu a změněné situaci z důvodu právě probíhajícího druhého vatikánského koncilu, kdy byl větší tlak na setrvání mnichů v této oblasti. Klášter ovšem ztrácí postavení opatství. Komunita bratří se ale průběhu let ustálila, proto si mohou mniši zvolit svého představeného. Převorem kláštera byl v únoru 1984 zvolen bratr Christian de Chergé, který byl následně znovu zvolen v roce 1990.\n\nBezpečnostní situace v celé zemi se výrazně zhoršila v lednu 1992, kdy alžírská armáda udělala státní převrat a zrušila výsledky prosincových voleb, ve kterých zvítězila Islámská fronta spásy. Ta byla následně zrušena a její členové přešli do ilegality a vytvořili ozbrojené islamistické skupiny, mezi nimi i Ozbrojenou islámskou skupinu (zkr. GIA).\n\nO rok později 17. listopadu 1993 byla představenému kláštera otci Christianovi nabídnuta policejní ochrana kláštera, kterou však odmítl. Bylo ale dohodnuto, že klášter bude na noc zamykán. Tentýž rok o Vánocích několik ozbrojenců klášteru osobně vyhrožovalo a bratři se tak rozhodli postupně klášter opustit a ponechat jej jen s minimálním fungováním. Situace se nicméně časem stabilizovala, a tak mniši od tohoto rozhodnutí upustili. \n\nK únosu bratří dochází v noci z 26.–27. března 1996, přesněji v brzkých ranních hodinách ve středu 27. března. Uneseno bylo sedm z devíti mnichů kláštera, protože dva bratři z nedostatku místa přespávali v přístěnku u kláštera a nebyli únosci objeveni. Těmito bratry byl Jean-Pierre Schumacher (1924–) a bratr Amédée Noto (1920–2008), oba poté přešli do marockého kláštera ve Fezu a následně do nově vzniklého kláštera \"Panny Marie v Atlasu\" poblíž Mideltu v Maroku. 16. dubna dostalo marocké rádio \"Medi\" fax podepsaný hlavním velitelem GIA abú Abdar Rahmán Amín přezdívaným jako Džamal Zitúní, komuniké GIA č. 43: „\"Chcete-li zachránit životy mnichů, neohrožujte mého emisara, který přijde 30. dubna na francouzskou ambasádu v Alžíru. Propustíte-li vy, propustíme i my, avšak odmítnete-li, my podřízneme. Chvála Boží...\"“\n\nV uvedený den se na francouzskou ambasádu dostavil zprostředkovatel, který nabídl propuštění zadržovaných mnichů, pokud Francie propustí vězněné islamisty. K výměně však nedošlo a francouzský prezident Jacques Chirac další vyjednávání oficiálně odmítl: „\"S teroristy nikdy nediskutujeme, poněvadž nemluvíme stejným jazykem jako oni. Je-li nám na rozdíl od nich vlastní mravnost, byli bychom navíc stále v ústupné pozici.\"“\n\nStejné rádio 23. května obdrželo komuniké GIA č. 44, které vyčítá Francii toto odmítnutí a zároveň informuje, že 21. května byli mniši zavražděni. Ráno 30. května objevil jeden alžírský obchodník před městem Médea strom ověšený lidskými hlavami. Pietní akt za sedm trapistů proběhl 2. června v bazilice Notre Dame d'Afrique v Alžíru.\n\nPanují podezření, že za zavražděním mnichů stojí alžírská armáda. To v roce 2009 podepřela výpověď, uveřejněná nejdříve v deníku Le Figaro, tehdejšího francouzského vojenského atašé v Alžíru generála Francoise Buchwaltera. Ten prohlásil, že již tehdy mu jeho informátor z řad alžírských bezpečnostních sil prozradil pravdu o tom, že mniši byli zabiti omylem vládními vojáky z helikoptéry při útoku na domnělý tábor islamistů. Dokonce existuje verze, že akce byla provedena tajnými službami s cílem obvinit z útoku islamisty a získat tak další prostředky na boj proti terorismu.\n\nV říjnu 2014 se do Alžírska vypravila dvojice francouzských vyšetřovatelů a exhumovala lebky zavražděných mnichů pohřbených v Tibhirine. Alžírská vláda však zamítla převoz jakýchkoli ostatků do Francie pro další zkoumání. Následné vyšetřování vedené protiteroristickým soudcem Marcem Trévidicem se přiklonilo k tomu, že mniši byli zabiti několik týdnů před 21. květnem, oficiálně oznámeným datem zabití zadržovaných, asi mezi 25.–27. dubnem. Dále na exhumovaných hlavách zavražděných nebyly objeveny stopy po střelách, což oslabuje výpověď generála Buchwaltera, že mohli být zabiti při náletu alžírské armády. Jeden ze závěrů ale také poznamenává, že z důvodu neobjevených těl není možné určit přesnou příčinu úmrtí ani s jistotou označit datum smrti. Výsledky tohoto vyšetřování byly založeny jen na nákresech a fotografií pořízených při exhumaci ostatků zavražděných, kvůli nemožnosti cokoli z Alžírska odvézt.\n\nNicméně vyšetřování dále pokračují a je snaha dobrat se k závěrečné odpovědi k tomuto případu, jak zdůraznila francouzská ministryně spravedlnosti Christiane Taubira při své prosincové návštěvě Alžírska v prosinci 2015.\nK významnému kroku v celé historii případu došlo v červnu 2016, kdy alžírská vláda povolila převezení ostatků.\nPatrick Baudouin právní zástupce pozůstalých rodin mnichů si od tohoto zlomového kroku vlády slibuje vnesení více podrobností i pravdy do celého případu.\n\nExistují tak vesměs tři teorie, jak se odehrála celá tragédie. První verze oficiálně šířená Alžírskou vládou tvrdí, že za útokem stojí \"Ozbrojená islámská skupina\", tuto verzi ale nikdy pozůstalí příbuzní nepřijali. Druhá verze se zakládá na výpovědi generála Buchwaltera z roku 2009, jenž tvrdil, že vraždy má na svědomí útok alžírské armády, provedený na domnělý tábor teroristů dne 27. března. Třetí verze zakládající se na fotografiích ostatků mnichů, exhumovaných v roce 2014, má za to, že k vraždě došlo pravděpodobně na konci dubna a zároveň z důvodu nenalezených stop po kulkách v lebkách zabitých mnichů popírá letecky vedený útok.\n\nDodnes nebyla nalezena těla mnichů. Není jasné, zda v době, kdy \"Ozbrojená islámská skupina\" nabízela výměnu unesených trapistických mnichů za propuštění svých zadržovaných členů, byli řeholní bratři ještě naživu.\nTeroristé z této organizace nebrali rukojmí, výjimkou předtím byli jen tři unesení pracovníci francouzského konzulátu v říjnu 1993.\nJe také možná, že ač mnichy unesli teroristé z GIA a mohli být také jejich vrahy, ve skutečnosti šlo o skupinu infiltrovanou vládou. Celá akce tak mohla být vyprovokována vládními jednotkami s cílem připsat útok islamistům.\n\nOd roku 1998 se řád cisterciáků přísné observance pokouší vrátit do Tibhirine, ale alžírská vláda zatím vždy odmítla povolit návrat z bezpečnostních důvodů. Od roku 2001 obývá klášter malá církevní komunita pod vedením kněze Jean-Marie Lassausse z Mission de France. K 15. srpnu 2016 dostala klášter do správy katolická komunita Chemin Neuf. V květnu 2006, k pomyslnému 10. výročí smrti mnichů, byl na diecézní úrovni zahájen beatifikační proces. Na konci března 2016 ohlásil postulátor Thomas Georgeon, že v nejbližších týdnech předá do Vatikánu 7000 stran dokumentů, v nichž jsou podklady pro blahořečení 19 kněží a řeholníků zabitých v Alžírsku v letech 1994–6 včetně 7 mnichů z Tibhirine. Otec Georgeon zároveň poznamenal, že kvůli diplomatickým a politickým důsledkům, nemusí v současné době dojít k uznání mučednictví těchto osob. \n\nV roce 2010 byl do kin uveden francouzský snímek \"O bozích a lidech\" (orig. 'Des hommes et des dieux') režírovaný Xavierem Beauvoisem. Film získal mnohá ocenění, například Velkou cenu a Cenu ekumenické poroty na mezinárodním Filmovém festivalu v Cannes. Papež František napsal předmluvu k tematické knize \"Tibhirine l'héritage\", která vyšla 6. dubna 2016. V jedenáctém pařížském obvodu byl v červnu 2016 pojmenován po sedmi trapistech zavražděných v alžírském Tibhirine městský park.\n\n\n\n"}
{"id": "1214703", "url": "https://cs.wikipedia.org/wiki?curid=1214703", "title": "Josef Beigl", "text": "Josef Beigl\n\nJosef Beigl (19. listopadu 1848 Horní Věstonice – 30. prosince 1893 Horní Věstonice ) byl rakouský politik německé národnosti z Moravy; poslanec Moravského zemského sněmu.\n\nByl majitelem hospodářství a obchodníkem s vínem v Horních Věstonicích. Jeho bratr Benedikt Beigl byl tamním lékařem. Od roku 1876 zasedal Josef v obecním výboru v Horních Věstonicích a téhož roku se stal i předsedou místní školní rady. Od roku 1877 zastával funkci předsedy kontribučenského fondu v rámci bývalého panství Mikulov a tuto funkci zastával až do své smrti. Do doby krátce před smrtí působil rovněž jako starosta Horních Věstonic. Beigl položil roku 1874 základy vinařství, na které se ještě počátkem 21. století odkazuje ve své historii Vinařský dům v Horních Věstonicích.\n\nV 80. letech se zapojil i do vysoké politiky. V zemských volbách roku 1884 byl zvolen na Moravský zemský sněm, za kurii venkovských obcí, obvod Mikulov, Moravský Krumlov. Mandát zde obhájil v zemských volbách roku 1890. Poslancem byl až do své smrti roku 1893. Pak ho na sněmu nahradil Josef Luksch. V roce 1884 se uvádí jako kandidát tzv. Ústavní strany, liberálně a centralisticky orientované. Patřil do sněmovního klubu (německé) levice.\n\nZemřel v prosinci 1893.\n"}
{"id": "1214706", "url": "https://cs.wikipedia.org/wiki?curid=1214706", "title": "Kanton La Bresse", "text": "Kanton La Bresse\n\nKanton La Bresse (fr. \"Canton de La Bresse\") je francouzský kanton v departementu Vosges v regionu Grand Est. Tvoří ho 15 obcí. Zřízen byl v roce 2015.\n\n\n"}
{"id": "1214707", "url": "https://cs.wikipedia.org/wiki?curid=1214707", "title": "Shades (album, JJ Cale)", "text": "Shades (album, JJ Cale)\n\nShades je šesté studiové album amerického hudebníka JJ Calea. Vydáno bylo roku 1981 společnostmi Island Records (Spojené království) a MCA Records (Spojené státy americké). Producentem nahrávky byl spolu s Calem jeho dlouholetý spolupracovník Audie Ashworth. Na desce se dále podílela řada dalších hudebníků, včetně Caleovy manželky Christine Lakeland, kytaristy Jamese Burtona a klavíristy Leona Russella. V hitparádě Billboard 200 se album umístilo na 110. příčce.\n\nAutorem všech skladeb je JJ Cale.\n\n"}
{"id": "1214708", "url": "https://cs.wikipedia.org/wiki?curid=1214708", "title": "Closer to You", "text": "Closer to You\n\nCloser to You je jedenácté studiové album amerického hudebníka JJ Calea. Vydáno bylo v srpnu roku 1994 francouzskou nezávislou společností Delabel, distribuovalo jej vydavatelství Virgin Records. Producentem desky byl sám Cale a kromě jeho manželky Christine Lakeland se na ní podíleli například Tim Drummond a Bill Payne.\n\nAutorem všech skladeb je JJ Cale.\n\n"}
{"id": "1214709", "url": "https://cs.wikipedia.org/wiki?curid=1214709", "title": "Frances Oldham Kelseyová", "text": "Frances Oldham Kelseyová\n\nFrances Oldham Kelseyová (24. července 1914 Cobble Hill, Britská Kolumbie – 7. srpna 2015 London, Ontario) byla kanadsko-americká lékařka a farmakoložka, která jako komisařka amerického úřadu Food and Drug Administration (FDA) v roce 1960 odepřela udělení licence sedativu thalidomid, a tím zabránila epidemii vrozených vad v USA.\n"}
{"id": "1214711", "url": "https://cs.wikipedia.org/wiki?curid=1214711", "title": "Number 10", "text": "Number 10\n\nNumber 10 je desáté studiové album amerického hudebníka JJ Calea. Vydala jej v listopadu roku 1992 společnost . Producentem desky byl sám Cale a kromě jeho manželky Christine Lakeland se na ní podíleli například Tim Drummond a Spooner Oldham.\n\n\n"}
{"id": "1214713", "url": "https://cs.wikipedia.org/wiki?curid=1214713", "title": "Dva zlí sousedé", "text": "Dva zlí sousedé\n\nDva zlí sousedé (v anglickém originále \"Two Bad Neighbors\") je 13. díl 7. řady amerického animovaného seriálu \"Simpsonovi\". Autorem scénáře byl Ken Keeler, režíroval Wesley Archer. Díl měl premiéru 14. ledna 1996 na Fox Broadcasting Company. Děj pojednává o konfliktu mezi Homerem Simpsonem a jeho novým sousedem, kterým je bývalý prezident USA George H. W. Bush (namluvil ho Harry Shearer, v české verzi Jan Skopeček).\n\nDíl začíná bleším trhem na Evergreen Terrace. Homer se zmocní mikrofonu a úspěšně návštěvníkům vnucuje krámy jako motorový stojan na kravaty nebo tričko zesměšňující ajatoláha Chomejního. V nejlepším ale pozornost všech sousedů upoutá příjezd stěhovacího vozu, přivážejícího nové nájemníky do domu naproti Simpsonovým. Jsou to exprezident George Bush a jeho manželka Barbara Bushová. Na otázku, proč se přistěhovali právě do Springfieldu, odpoví, že si chtějí odpočinout od politiky, proto si vybrali město s nejnižší volební účastí. Homer je znechucen, že Bush narušil jeho vystoupení, a okázale nového souseda ignoruje. Naproti tomu Bart začne s oblibou chodit k Bushovým na návštěvu, ale jeho neustálé drzé poznámky lezou Bushovi na nervy. Když Bart ze zvědavosti nastartuje lodní motor a ten rozseká rukopis právě dokončených Bushových pamětí, nařeže mu prezident na zadek. To Homera rozzuří a začne se mstít. Ostřeluje Bushův dům rachejtlemi, Bush pak vyvěsí transparent s neumělými karikaturami Barta a Homera a nápisem „Dva zlí sousedé“. Homer s Bartem mu pak přilepí na hlavu barevnou paruku, Bush jim autem rozjezdí předzahrádku. Homer s Bartem se pokusí dostat kanalizační stokou do Bushova domu a vypustit v něm kobylky, ale Bush je překvapí a vypukne rvačka. Náhodou zrovna přichází na návštěvu k Bushovým Michail Sergejevič Gorbačov. Bývalý sovětský vůdce škodolibě přihlíží, jak Barbara donutí svého manžela, aby se Simpsonovým omluvil. Po této události se Bushovi raději odstěhují a do jejich domu se nastěhuje další bývalý prezident Gerald Ford. Ten se naopak s Homerem rychle skamarádí a pozve ho na pivo a nachos.\n\n"}
{"id": "1214715", "url": "https://cs.wikipedia.org/wiki?curid=1214715", "title": "Christine Lakeland", "text": "Christine Lakeland\n\nChristine Lakeland (* 11. července 1954) je americká zpěvačka a kytaristka. Byla manželkou hudebníka JJ Calea a hrála na řadě jeho alb. Po jeho smrti přispěla na album \"\", které dal dohromady jeho dlouholetý spolupracovník Eric Clapton. Své první sólové album nazvané \"Veranda\" vydala v roce 1984. Na nahrávce se kromě Lakeland a Calea podíleli například Spooner Oldham, Fred Tackett a Tim Drummond. Později vydala alba ' (1989), ' (1992) a \"\" (1998).\n\n"}
{"id": "1214716", "url": "https://cs.wikipedia.org/wiki?curid=1214716", "title": "Antonín Dvořák (politik)", "text": "Antonín Dvořák (politik)\n\nAntonín Dvořák (5. května 1848 Senička – 12. října 1918 Praha) byl rakouský právník a politik české národnosti z Moravy; poslanec Moravského zemského sněmu.\n\nNarodil se v Seničce na Hané. Vystudoval práva a působil jako koncipient u českých advokátů v Brně. Sám pak byl profesí samostatným advokátem v Ivančicích. Už během působení v Brně byl aktivní v českém veřejném a spolkovém životě. Koncem 19. století a počátkem století 20. patřil k významným komunálním politikům v Ivančicích za tehdejšího dlouholetého starosty Josefa Kočího. Byl městským radním a zasedal v obecním finančním výboru. Od počátku roku 1905 se Dvořák a Kočí angažovali v přípravě výstavby lokální železniční tratě Moravské Bránice – Oslavany. V roce 1910 své působení v lokální politice ukončil, protože se odstěhoval do Prahy. Byl zároveň jmenován čestným občanem.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, kde zastupoval kurii městskou, obvod Moravský Krumlov, Ivančice, Mor. Budějovice. Coby poslanec se zasadil o umístění zemského ústavu pro hluchoněmé v Ivančicích. V roce 1884 je označován za českého národního kandidáta (Moravská národní strana, staročeská). Porazil tehdy německého liberálního kandidáta Karla Panowského. Ten ovšem později v zemských volbách v roce 1890 Dvořáka těsným rozdílem porazil. V obou zemských volbách se v tomto obvodu kvůli vyrovnaným silám obou etnických táborů vyhrotilo národnostní napětí.\n\nZemřel v říjnu 1918 po krátké nemoci ve věku 70 let. Příčinou úmrtí byla chřipka.\n"}
{"id": "1214717", "url": "https://cs.wikipedia.org/wiki?curid=1214717", "title": "Hiltenfingen", "text": "Hiltenfingen\n\nHiltenfingen je obec v německé spolkové zemi Bavorsko, v zemském okrese Augsburg ve vládním obvodu Švábsko.\n\nV roce 2014 zde žilo 1 455 obyvatel.\n\nSousední obce jsou: Ettringen, Langerringen a Schwabmünchen.\n\n"}
{"id": "1214718", "url": "https://cs.wikipedia.org/wiki?curid=1214718", "title": "Andrea Leadsomová", "text": "Andrea Leadsomová\n\nAndrea Leadsomová, nepřechýleně Andrea Leadsom (* 13. května 1963) je britská politička za Konzervativní stranu a od července 2019 ministryní pro obchod, energie a průmysl. Od voleb v roce 2010 je poslankyní Dolní sněmovny, od června 2017 do května 2019 pak její vůdkyní (tzv. \"Leader of the House of Commons\") a předsedkyní Soukromé rady. \n\nOd května 2015 do července 2016 byla ministryní pro energetiku a změny klimatu v druhé vládě Davida Camerona, od července 2016 do června 2017 ministryní životního prostředí v první vládě Theresy Mayové. \n\nPo referendu o členství Spojeného království v Evropské unii v roce 2016 a poté, co lídr konzervativců a premiér Spojeného království David Cameron oznámil svůj úmysl rezignovat, vybrali konzervativní poslanci zprvu dvě jeho možné nástupkyně, Theresu Mayovou a Andreu Leadsomovou. Leadsomová však dostala mnohem méně hlasů než její soupeřka a proto 11. července svoji kandidaturu vzdala.\n\nAndrea Leadsomová je vdaná a má tři děti. Vystudovala politologii a před vstupem do politiky pracovala v bankovním sektoru.\n\n"}
{"id": "1214721", "url": "https://cs.wikipedia.org/wiki?curid=1214721", "title": "Joe Allen (1990)", "text": "Joe Allen (1990)\n\nJoseph Michael \"Joe\" Allen (* 14. března 1990, Carmarthen, Wales, Spojené království) je velšský fotbalový záložník a reprezentant, v současnosti hráč klubu Stoke City FC.\n\n\nAllen nastupoval za velšské mládežnické reprezentace U17, U19 a U21.\n\nSvůj debut za velšský národní A-tým absolvoval 29. 5. 2009 v přátelském utkání v Llanelli proti reprezentaci Estonska (výhra 1:0). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl. Na EURU velšský národní tým získal bronzové medaile po semifinálové porážce 0:2 s Portugalskem, Allen odehrál všech šest zápasů svého mužstva na turnaji.\n\nByl členem sjednoceného reprezentačního výběru Velké Británie na Letních olympijských hrách 2012 v Londýně.\n\n"}
{"id": "1214722", "url": "https://cs.wikipedia.org/wiki?curid=1214722", "title": "Joe Allen", "text": "Joe Allen\n\nJoe Allen může být:\n\n"}
{"id": "1214723", "url": "https://cs.wikipedia.org/wiki?curid=1214723", "title": "Josef Hrachowetz", "text": "Josef Hrachowetz\n\nJosef Hrachowetz, též Hrachovec (27. března 1847 Nový Jičín – 14. prosince 1919 Místek), byl rakouský politik německé národnosti z Moravy; poslanec Moravského zemského sněmu a starosta Místku.\n\nByl majitelem domu v Místku. Jeho otcem byl Martin Hrachowetz, perníkář v Novém Jičíně. Od roku 1879 do roku 1886 byl Josef předsedou místeckého německého pěveckého a hudebního spolku. Od roku 1880 byl předsedou výboru městské spořitelny. Z funkce odešel pro nemoc až po vzniku Československa. Od roku 1879 zastával funkci starosty Místku. Do funkce byl opětovně zvolen roku 1882. Na starostenský úřad rezignoval roku 1892. Ve funkci ho na několik měsíců provizorně nahradil Ludwig Czajanek, který se pak v lednu 1893 stal i řádně zvoleným starostou města. Jako starosta se Hrachowetz zasloužil o nápravu následků požáru města v roce 1887. Jako výraz díků se pak každoročně konala z kostela svatého Jana a Pavla tzv. Hrachovcova procesí. V roce 1902 získal čestné občanství Místku.\n\nV 80. letech se zapojil i do vysoké politiky. V zemských volbách roku 1884 byl zvolen na Moravský zemský sněm, za kurii městskou, obvod Moravská Ostrava, Místek, Brušperk. V roce 1884 se uvádí jako kandidát tzv. Ústavní strany, liberálně a centralisticky orientované. Jako zemský poslanec prosadil regulaci Ostravice ze zemského rozpočtu.\n\nZemřel v prosinci 1919 ve věku 72 let. Příčinou úmrtí byla ateroskleróza.\n"}
{"id": "1214724", "url": "https://cs.wikipedia.org/wiki?curid=1214724", "title": "Joe South", "text": "Joe South\n\nJoe South (* jako Joseph Alfred Souter; 28. února 1940 – 5. září 2012) byl americký zpěvák, písničkář a kytarista a producent. Nejvíce se proslavil skladbou \"Games People Play\", za kterou v roce 1970 obdržel cenu Grammy a v roce 1972 byl nominován se skladbou \"Rose Garden\".\n\nNa úspěch písně \"Games People Play\" navázal triem dalších hitů \"Don’t it Make You Want to Go Home\", \"Walk a Mile in My Shoes\", kterou zpíval Elvis Presley a později skupina \"Coldcut\" a baladou \"Children\". Je také autorem písně \"Hush\", která proslavila skupina Deep Purple.\n\nDoprovázel Boba Dylana na kytaru na albu \"Blonde on Blonde\", hraje několik úvodních akordů na \"Danelectro Guitar Sitar\" na začátku písně \"Chain of Fools\", kterou zpívá Aretha Franklin.\n\nSouth byl uveden do \" Nashville Songwriters Hall of Fame\" v roce 1979. V roce 2003 byl uveden do \"Georgia Music Hall of Fame\" a vystupoval na úvodním ceremoniálu.\n\nZemřel ve svém domě v Bufordu v Georgii severovýchodně od Atlanty 5. září 2012 na srdeční selhání.\n"}
{"id": "1214725", "url": "https://cs.wikipedia.org/wiki?curid=1214725", "title": "Fontenay (Vosges)", "text": "Fontenay (Vosges)\n\nFontenay je francouzská obec v departementu Vosges v regionu Grand Est. V roce 2013 zde žilo 521 obyvatel.\n\nSousední obce jsou: Aydoilles, Dompierre, Girecourt-sur-Durbion, Méménil a Le Roulier.\n\n\"Počet obyvatel\"\n"}
{"id": "1214726", "url": "https://cs.wikipedia.org/wiki?curid=1214726", "title": "Pleče", "text": "Pleče\n\nPleče jsou zřícenina hradu na jižním okraji Jindřichova v okrese Šumperk. Stojí na konci ostrožny nad soutokem potoka Staříč s řekou Brannou v nadmořské výšce 520 metrů. Dochovaly se z něj terénní relikty opevnění, budov a fragmenty hradby, která umožnila Pleče zařadit mezi hrady s plášťovou zdí. Název hradu je odvozen od nedaleké osady.\n\nO hradu se nedochovaly žádné písemné prameny. Archeologický výzkum datoval jeho existenci do období od čtrnáctého do první poloviny patnáctého století.\n\nStaveniště hradu je na západě od zbytku ostrožny odděleno sedm metrů širokým prvním příkopem. Za ním se nacházelo přibližně obdélné předhradí. Z předhradí vybíhá směrem na severovýchod val, který vymezuje část druhého příkopu širokého 10–15 metrů. Druhý příkop odděloval předhradí od výše položeného hradního jádra. To bylo obehnané částečně dochovanou plášťovou zdí silnou 2,5 metru. Archeologický výzkum zde neodhalil žádnou věžovitou stavbu. V níže položené části jádra na východní straně mohly stát blíže neurčené dřevěné budovy.\n\n\n"}
{"id": "1214727", "url": "https://cs.wikipedia.org/wiki?curid=1214727", "title": "Endy Opoku Bernadina", "text": "Endy Opoku Bernadina\n\nEndy Opoku Bernadina (* 3. května 1995, Boxtel, Nizozemsko) je nizozemský fotbalový útočník ghanského původu, který od července 2016 působí v klubu FO ŽP ŠPORT Podbrezová, kam přestoupil z FK Dukla Banská Bystrica. V lednu 2019 přestoupil do týmu SFC Opava. \n\n"}
{"id": "1214728", "url": "https://cs.wikipedia.org/wiki?curid=1214728", "title": "Pětková soustava", "text": "Pětková soustava\n\nPětková (kvinární) soustava je číselná soustava o základu 5, která (v tradičním zápisu) může obsahovat cifry 0, 1, 2, 3 a 4.\n\nPravděpodobný původ a význam souvisí s pěti prsty na lidské ruce.\n\nStopy kvinární soustavy se objevují v pojmenování čísel v některých austrálských jazycích.\n"}
{"id": "1214730", "url": "https://cs.wikipedia.org/wiki?curid=1214730", "title": "Valerian Kallab", "text": "Valerian Kallab\n\nValerian Kallab (10. dubna 1840 Velké Meziříčí – 8. listopadu 1902 Velké Meziříčí) byl rakouský právník a politik české národnosti z Moravy; poslanec Moravského zemského sněmu.\n\nVystudoval gymnázium v Jihlavě a práva na Karlo-Ferdinandově univerzitě v Praze, kde získal titul doktora práv. V roce 1875 se usadil coby advokát v Novém Městě na Moravě. Později působil jako zemský advokát ve Velkém Meziříčí, kam přenesl svou praxi z Nového Města na Moravě roku 1887. Byl členem disciplinární rady moravské advokátní komory. Působil i jako městský radní ve Velkém Meziříčí.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, kde zastupoval kurii venkovských obcí, obvod Nové Město, Žďár, Bystřice. V roce 1884 je označován za českého kandidáta. Byl členem širšího výkonného výboru Moravské národní strany (staročeské).\n\nZemřel v listopadu 1902 po \"krátké chorobě\" ve věku 62 let.\n"}
{"id": "1214731", "url": "https://cs.wikipedia.org/wiki?curid=1214731", "title": "Nádrž U Tokaniště", "text": "Nádrž U Tokaniště\n\nNádrž U Tokaniště je splavovací nádrž, která sloužila ke zlepšení stavu vody pro plavení dřeva z okolních lesů. Nádrž se nachází poblíž zaniklé obce Knížecí Pláně (německy Fürstenhut) na Šumavě v nadmořské výšce asi 1020 metrů. Vodní nádrž U Tokaniště (německy Schwelle) byla zbudována v roce 1845 někým z knížat ze schwarzenberské primogenitury. \nGeograficky spadá nádrž U Tokaniště do katastru obce Borová Lada (okres Prachatice, kraj Jihočeský).\nNádrž byla vybudována na Vltavském potoku (někdy nazývaném též Malá Vltava), který je jejím přítokem i odtokem.\nSplavovací nádrž je dosažitelná pěší chůzí po 500 metrech po slepé neznačené lesní cestě. Tato cesta odbočuje vpravo ze žluté turistické značky (přibližně na půli cesty při chůzi od rozcestí \"Nová Boubská\" na rozcestí \"Knížecí pláně\").\nNádrž má půdorys zhruba ve tvaru pravoúhlého trojúhelníku. Hráz nádrže (odvěsna) je dlouhá 60 metrů. Delší břeh nádrže měří asi 90 metrů. Celkový obvod nádrže činí asi 230 metrů.\n\n"}
{"id": "1214732", "url": "https://cs.wikipedia.org/wiki?curid=1214732", "title": "Petersfield Town FC", "text": "Petersfield Town FC\n\nPetersfield Town FC (celým názvem: Petersfield Town Football Club) je anglický fotbalový klub, který sídlí ve městě Petersfield v nemetropolitním hrabství Hampshire. Založen byl v roce 1993 po krachu původního Petersfield United FC. Od sezóny 2018/19 hraje v Wessex Football League Division One (10. nejvyšší soutěž). Klubové barvy jsou červená a černá.\n\nSvé domácí zápasy odehrává na The Love Lane Stadium s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1214734", "url": "https://cs.wikipedia.org/wiki?curid=1214734", "title": "Potters Bar Town FC", "text": "Potters Bar Town FC\n\nPotters Bar Town FC (celým názvem: Potters Bar Town Football Club) je anglický fotbalový klub, který sídlí ve městě Potters Bar v nemetropolitním hrabství Hertfordshire. Založen byl v roce 1960 pod názvem Mount Grace Old Scholars FC. Od sezóny 2017/18 hraje v Isthmian League Division One North (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Parkfield s kapacitou 2 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1214736", "url": "https://cs.wikipedia.org/wiki?curid=1214736", "title": "Royston Town FC", "text": "Royston Town FC\n\nRoyston Town FC (celým názvem: Royston Town Football Club) je anglický fotbalový klub, který sídlí ve městě Royston v nemetropolitním hrabství Hertfordshire. Založen byl v roce 1875. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Garden Walk s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1214739", "url": "https://cs.wikipedia.org/wiki?curid=1214739", "title": "Kostel svatého Mikuláše (Holešice)", "text": "Kostel svatého Mikuláše (Holešice)\n\nŘímskokatolický kostel svatého Mikuláše stával na návsi v zaniklé vesnici Holešice v okrese Most. Až do svého zániku býval farním kostelem ve farnosti Holešice.\n\nRaně gotický kostel byl v patnáctém století rozšířen a opevněn. Roku 1616 vyhořel a obnovy se dočkal až v roce 1678. Později byl několikrát upravován. V roce 1847 přistavěli k severní straně kostela kapli Panny Marie a roku 1894 proběhla oprava interiéru, při které byla popraskaná pískovcová žebra klenby v presbytáři nahrazena žebry štukovými. V roce 1908 byla prodloužena loď a přistavěna sakristie. Vesnice musela na konci sedmdesátých let dvacátého století ustoupit těžbě hnědého uhlí v Lomu Vršany. Kostel byl spolu s její zástavbou zbořen během roku 1981.\n\nGotický kostel stál na ostrově obehnaném vodním příkopem a původně také hradbou. Přístupný byl po mostě se dvěma oblouky a věží s bránou. Později byly do věže umístěny hodiny. Na mostě stávaly pískovcové sochy svatého Felixe a svatého Jana Nepomuckého z první poloviny osmnáctého století.\n\nSamotný jednolodní kostel byl ukončen užším pravoúhlým presbytářem, u jehož severní strany stála hranolová věž s cimbuřím vyloženým na krakorcích. Měla renesanční okna, pozdně gotickou cihlovou jehlancovou střechu a v jejím přízemí se nacházela původní sakristie zaklenutá žebrovou klenbou s kruhovým svorníkem s vegetabilním motivem ze čtrnáctého století. Loď měla plochý rákosový strop a v její prodloužené západní části stála kruchta podepřená dvěma pilíři. Osvětlovala ji novogotická okna se segmentovými závěry.\n\nVětšina zařízení byla v novogotickém slohu z počátku dvacátého století. Ze šestnáctého století pocházela kamenná křtitelnice na válcové noze. Kostelní varhany vyrobil podbořanský varhanář Langenauer v roce 1890.\n"}
{"id": "1214741", "url": "https://cs.wikipedia.org/wiki?curid=1214741", "title": "Žlutický dub", "text": "Žlutický dub\n\nŽlutický dub je památný strom, dub letní (\"Quercus robur\"), který roste na zatravněné ploše za kostelem svatého Petra a Pavla ve Žluticích v okrese Karlovy Vary. Solitérní strom s dobře zachovalou rozložitou korunou je v dobrém zdravotním stavu. Měřený obvod přímého kmene činí 394 cm, výška stromu je 27 m (měření 2009). Za památný byl vyhlášen v roce 1986. V době vyhlášení památným stromem bylo jeho stáří odhadováno na 300 let.\n\n\n"}
{"id": "1214742", "url": "https://cs.wikipedia.org/wiki?curid=1214742", "title": "Uxbridge FC", "text": "Uxbridge FC\n\nUxbridge FC (celým názvem: Uxbridge Football Club) je anglický fotbalový klub, který sídlí v severozápadním Londýně – obvod Hillingdon. Založen byl v roce 1871. Od sezóny 2018/19 hraje v Isthmian League South Central Division (osmá nejvyšší soutěž v Anglii). Klubové barvy jsou červená a bílá.\n\nSvé domácí zápasy odehrává na stadionu Honeycroft s kapacitou 3 770 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214743", "url": "https://cs.wikipedia.org/wiki?curid=1214743", "title": "Eduard Kessler", "text": "Eduard Kessler\n\nEduard Kessler (9. března 1837 Uničov – 12. února 1909 Uničov) byl rakouský politik německé národnosti z Moravy; poslanec Moravského zemského sněmu a starosta Uničova.\n\nByl synem uničovského koželuha Antona (uváděn i jako Eduard) Kesslera a Victorie rozené Steigerové. V letech 1857–1859 se jako dobrovolník zúčastnil tažení v Itálii. Po návratu si v Uničově zřídil koželužnu a textilní firmu. Od roku 1867 zasedal v obecním zastupitelstvu. V březnu 1883 byl (poté co zemřel starosta Dr. Ferdinand Doubrawa) zvolen na post starosty Uničova. Ve starostenské funkci působil po tři volební období. Založil místní hasičský sbor a od roku 1868 do roku 1875 byl jeho předsedou. Počátkem 90. let se stáhl z veřejného života.\n\nV 80. letech se zapojil i do vysoké politiky. V doplňovacích zemských volbách 29. září 1885 byl zvolen na Moravský zemský sněm, za kurii městskou, obvod Uničov, Rýmařov. Mandát zde obhájil v řádných zemských volbách roku 1890. V roce 1885 se uvádí jako německý liberální kandidát (tzv. Ústavní strana, liberálně a centralisticky orientovaná). Na mandát rezignoval v prosinci 1891. Na sněmu ho nahradil Ferdinand Flemmich.\n\nZemřel v únoru 1909. Příčinou úmrtí byla infekční rýma (\"Rotlauf\").\n"}
{"id": "1214744", "url": "https://cs.wikipedia.org/wiki?curid=1214744", "title": "Kostel svatého Františka Serafinského (Dolina)", "text": "Kostel svatého Františka Serafinského (Dolina)\n\nŘímskokatolický kostel svatého Františka Serafinského stával v zaniklé vsi Dolině v okrese Chomutov. Až do svého zániku byl filiálním kostelem ve farnosti Přísečnice.\n\nKostel byl postaven v roce 1763. Dolinu se po vysídlení Němců z Československa nepodařilo dosídlit, a navíc se ocitla v prvním ochranném pásmu vodní nádrže Přísečnice. V roce 1972 skončila památková ochrana a po roce 1974 byl kostel zlikvidován. Samotná vesnice byla úředně zrušena až roku 1979.\n\nPozdně barokní sálový kostel měl obdélný půdorys s polokruhově uzavřeným presbytářem. Fasády členil jednoduchý lizénový rámec a dvojice kasulových oken na každé straně. Západní průčelí mělo zaoblená nároží zdůrazněná lizénovými pásy a nad pravoúhlým portálem bývalo kasulové okno. V prolamovaném štítě byl výklenek se sochou patrona. Ze střechy vybíhala drobná sanktusová vížka. Interiér byl zaklenutý valenou klenbou, na jejíchž dvou polích bývaly přemalované fresky Immaculaty a Nejsvětější Trojice. V lodi stála dřevěná kruchta a oltář ve tvaru altánu se čtveřicí soch světců ze třetí čtvrtiny osmnáctého století. Nejkrásnějším vybavením kostela byl tabernáklový hlavní oltář z 18. století.\n"}
{"id": "1214745", "url": "https://cs.wikipedia.org/wiki?curid=1214745", "title": "Měrná energie profilu", "text": "Měrná energie profilu\n\nMějme otevřené koryto obecného tvaru a sledujme, jak se při konstantním průtoku formula_1 [ms] bude se změnou polohy hladiny (resp. hloubky proudu) měnit měrná energie proudění v daném profilu.\n\nEnergie proudění formula_2 (zde vyjádřená jako energetická výška v metrech) je rovna (viz např. , )\n\nformula_3\n\nkde formula_4 [m] je hloubka vody, resp. výška hladiny nad nejnižším bodem dna, formula_5 Coriolisovo číslo, formula_6 [ms] střední průřezová rychlost, formula_7 [ms] gravitační zrychlení a formula_8 [m] průtočná plocha.\n\nJe zřejmé, že pokud se hloubka formula_4 bude blížit nule, poroste střední průřezová rychlost a tedy i energie nade všechny meze. Obdobně pokud průtočná plocha formula_8 poroste nade všechny meze, bude se velikost energie blížit hloubce proudění. Pokud tuto závislost, která je pro dané koryto, resp. tvar profilu a daný průtok jedinečná, vyneseme do grafu, bude grafem funkce formula_11 křivka, jejíž jednou asymptotou je tedy osa formula_12, druhou asymptotou pak přímka formula_13. Křivka má dále minimum pro jistou hodnotu hloubky formula_14 (tzv. kritickou hloubku). Tato kritická hloubka je jednak rozhraním mezi pohybem říčním (čili podkritickým) pro hloubky formula_15 a pohybem bystřinným (čili nadkritickým) pro hloubky formula_16, jednak hloubkou samostatného režimu proudění, tzv. proudění či pohybu kritického (formula_17). Při kritickém pohybu tedy proudění prochází daným profilem s minimem energie.\n\nMetodami matematické analýzy lze minimum funkce dané výše uvedenou energetickou rovnicí snadno vyřešit, čímž získáme tzv. obecnou podmínku kritického pohybu\n\nformula_18, často též uváděnou ve tvaru formula_19\n\nkde formula_20 [m] je střední hloubka, formula_21.\n\nPotom pokud:\n\nformula_22 proudění je říční,\n\nformula_23 proudění je kritické,\n\nformula_24 proudění je bystřinné.\n\nV přírodě se setkáváme převážně s prouděním říčním, proudění bystřinné se např. i v horských bystřinách za běžných okolností vyskytuje jen lokálně, globálně bývá proudění říční.\n\nBystřinné proudění je charakterizováno vysokými rychlostmi, z nich vyplývá řada nepříznivých jevů - zvýšené namáhání koryta, velké převýšení hladiny v obloucích, tvorba stojatých příčných vln při změně směru či změně profilu koryta, provzdušení vodního proudu vedoucí ke zvětšení hloubky, při přechodu bystřinného proudění do proudění říčního tvorba vodního skoku (a tím další namáhání dna), za určitých podmínek i tvorba translačních vln atp. Všechny tyto jevy jsou ve vodohospodářské praxi nevítané a vyžadují zvláštní přístupy a opatření (viz ).\n\nProudění kritické a kritickému blízké (též zvané okolokritické) je též velmi specifickým problémem a vyznačuje se zejména nestabilitami, navíc je velmi málo probádáno a při návrhu koryta je nejlépe se této oblasti pokud možno vyhnout\n"}
{"id": "1214747", "url": "https://cs.wikipedia.org/wiki?curid=1214747", "title": "Barnstaple Town FC", "text": "Barnstaple Town FC\n\nBarnstaple Town FC (celým názvem: Barnstaple Town Football Club) je anglický fotbalový klub, který sídlí ve městě Barnstaple v nemetropolitním hrabství Devon. Založen byl v roce 1904. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Mill Road s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1214751", "url": "https://cs.wikipedia.org/wiki?curid=1214751", "title": "Okie", "text": "Okie\n\nOkie je třetí studiové album amerického hudebníka JJ Calea. Vydáno bylo v dubnu roku 1974 společnostmi A&M Records (Spojené království) a Shelter Records (Spojené státy americké). Jeho producentem byl Caleův dlouholetý spolupracovník Audie Ashworth a dále se na albu podíleli například Tim Drummond a Reggie Young. V hitparádě Billboard 200 se album umístilo na 128. příčce.\n\nAutorem všech skladeb je JJ Cale, pokud není uvedeno jinak.\n\n"}
{"id": "1214757", "url": "https://cs.wikipedia.org/wiki?curid=1214757", "title": "Bishop's Cleeve FC", "text": "Bishop's Cleeve FC\n\nBishop's Cleeve FC (celým názvem: Bishop's Cleeve Football Club) je anglický fotbalový klub, který sídlí ve vesnici Bishop's Cleeve v nemetropolitním hrabství Gloucestershire. Založen byl v roce 1905. Od sezóny 2018/19 hraje v Hellenic Football League Premier Division (9. nejvyšší soutěž). Klubové barvy jsou zelená, černá a bílá.\n\nSvé domácí zápasy odehrává na stadionu Kayte Lane s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1214760", "url": "https://cs.wikipedia.org/wiki?curid=1214760", "title": "Chálid Šajch Muhammad", "text": "Chálid Šajch Muhammad\n\nChálid Šajch Muhammad (arabsky خالد شيخ محمد, angl. Transkript \"Khalid Sheikh Mohammed\") (* 1. březen 1964) je vysoce postavený člen Al-Ká'idy, podle závěrů Zprávy vyšetřovací komise o 11. září 2001 je hlavním organizátorem teroristických útoků z 11. září 2001. Od roku 2006 je vězněn na americké Námořní základně Guantanamo na Kubě.\n\nNarodil se v Kuvajtu, jeho rodiče však pocházeli z Pákistánu. Už ve svých šestnácti letech se připojil k islamistické organizaci Muslimské bratrstvo, krátce na to se přestěhoval do Pákistánu. V roce 1983 odešel do USA, kde studoval na \"Zemědělské a technické univerzitě\" v Severní Karolíně, studium ukončil v r. 1986 s titulem strojního inženýra. Následující rok odešel spolu se svými třemi bratry do Afghánistánu, kde se připojili k mudžáhidů bojujícím proti sovětské intervenci. Údajně se již zde poprvé setkal s Usámou bin Ládinem, nenavázali však bližší vztahy.\n\nNásledné roky po návratu z Afghánistánu Mohammed hodně cestoval, krátkodobě žil např. na Filipínách, v Bosně, zda v Kataru, kde do r. 1996 pracoval jako projektový inženýr pro katarské ministerstvo energetiky. Podle USA se již během tohoto období zabýval sponzorováním a organizováním teroristických aktivit a v lednu 1996 ho newyorský soud obvinil z terorismu za údajnou účast na operaci \"Bojinka\", při níž měli být podniknuty koordinované bombové útoky na 12 amerických dopravních letadel. Na této operaci se údajně podílel i Muhammad synovec Ramzi Yousef (organizátor bombového útoku ve World Trade Centre z r. 1993). Aby se Muhammad vyhnul případnému stíhání ve Spojených státech, v lednu 1996 odešel z Kataru zpět do Pákistánu.\nJeho následné aktivity nejsou zcela objasněny a většina informací z tohoto období pochází ze zprávy americké komise pro vyšetřování útoků z 11. září 2001. Podle ní v polovině r. 1996 Muhammad v Afghánistánu znovu navázal styky s Usámou bin Ládinem a nastínil mu základy teroristického plánu, z něhož se později měli vyvinout útoky 11. září 2001. Muhammad žádal bin Ládina hlavně o pomoc při financování a při hledání dobrovolníků na akci. Podle vyšetřovací komise však k dohodě mezi nimi zpočátku nedošlo, protože bin Ládin měl k jeho plánu několik výtek a navíc požadoval, aby se Muhammad stal plnohodnotným, jemu podřízeným členům Al-Ká'idy, co ten zprvu odmítl. K dalším setkáním mezi nimi došlo znovu až na začátku r. 1999 a postupně na ně vypracovali přesný plán teroristické operace, která vyvrcholí 11. září 2001. Přestože po útocích byla se vina obecně připisovala hlavně bin Ládinovi, podle všeho byl jen formálním lídrem a sponzorem operace, zatímco Muhammad byl jejím hlavním organizátorem, odpovědným tak jako za výběr cílů, tak i za přípravu cesty teroristů do USA. Samotný Muhammad později před vojenským tribunálem údajně prohlásil, že je \"za operaci z 11. září odpovědný od A do Z\".\n\nMuhammada zadrželi 1. března 2003 při společné akci americké CIA a pákistánské tajné služby ISI v pákistánském městě Rawalpindi. Následně ho zadržovali ve více tajných věznicích CIA (údajně např. V Jordánsku, zda v Polsku), kde byl vystavován drsným výslechové metodám, jaké označují mnohé organizace bojující za ochranu lidských práv za mučení. Samotná americká vláda později přiznala, že jen během prvního měsíce zadržení ho 183 krát vystavili tzv. \"Waterboardingu\", tedy simulovanému topení.\n\nV září 2006 byl Muhammad převezen do zadržovacího střediska na americké základně Guantánamo, kde před speciálním vojenským tribunálem čelí obviněním za zorganizování útoků z 11. září 2001. Kromě toho byl obviněn iz organizování a přípravy dalších více než 30 teroristických operaci . Jejich seznam byl zveřejněn v březnu 2007 a Muhammad v něm údajně přiznává odpovědnost např. i za útok na WTC z r. 1993, bombové útoky na Bali z r. 2002, zda plánování vraždy papeže Jana Pavla II. A Billa Clintona. Avšak vzhledem k tomu, že Muhammad byl výslechu za pomoci násilných metod, jakož i pro absenci dalších relevantních důkazů, podle mnoha odborníků hlavně některé z těchto obvinění vyvolávají značné pochybnosti. Kritizován je i způsob jeho stíhání před speciální vojenskou komisí, kde je mu vyhrazení status tzv. nepřátelského bojovníka, což je pojem, který nemá v mezinárodním právu obdoby. Několik organizací, včetně Amnesty International a Human Rights Watch vyjádřili znepokojení nad spravedlivým průběhem procesu. Ten se na Guantánamu začal oficiálně 5. června 2008 a Muhammadovi mu v něm spolu s dalšími čtyřmi spolu obviněnými hrozí trest smrti.\n\n"}
{"id": "1214761", "url": "https://cs.wikipedia.org/wiki?curid=1214761", "title": "Bridgwater Town FC", "text": "Bridgwater Town FC\n\nBridgwater Town FC (celým názvem: Bridgwater Town (1984) Football Club) je anglický fotbalový klub, který sídlí ve městě Bridgwater v nemetropolitním hrabství Somerset. Založen byl v roce 1898 pod názvem Bridgwater AFC. Od sezóny 2017/18 hraje v Western Football League Premier Division (9. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na stadionu Fairfax Park s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214762", "url": "https://cs.wikipedia.org/wiki?curid=1214762", "title": "George Foreman", "text": "George Foreman\n\nGeorge Foreman, známý jako Big George (* 10. ledna 1949, Marshall, USA), je bývalý americký profesionální boxer. Na LOH 1968 v Mexiku získal zlatou medaili, dvakrát byl držitelem titulu světového šampiona v těžké váze.\n\nGeorge Foreman se narodil jako páté dítě ze sedmi, vyrůstal na předměstí Houstonu. Dobře znal chudobu a od dětství byl rváč: \"„Vyrůstal jsem na ulici, kradl jsem, přepadával lidi a skrýval se před policií,\"\" uvedl. V 16 letech byl poslán do nápravného ústavu.\n\nNa LOH 1968 v Mexiku získal zlatou olympijskou medaili. \"„Někdo mi do ruky vrazil americkou vlaječku. Zaskočilo mě to. Nevěděl jsem, co mám dělat. Potom už mě ovládla jenom radost. Zapomněl jsem na všechny ústrky a barvu své pleti,“\" komentoval své vítězství.\n\nRoku 1973 po zápase s Joem Frazierem získal titul světového šampiona v těžké váze. V říjnu 1974 jej o něj připravil Muhammad Ali v zápase známém jako \"„The Rumble in the jungle“\".\n\nNa konci 70. let se stal pastorem evangelické církve. V roce 1987 ohlásil ve 38 letech návrat. V roce 1994 získal po zápase s Michaelem Moorerem znovu titul šampiona v těžké váze.\n"}
{"id": "1214763", "url": "https://cs.wikipedia.org/wiki?curid=1214763", "title": "Jakoubkova lípa", "text": "Jakoubkova lípa\n\nJakoubkova lípa je památný strom lípa velkolistá (\"Tilia platyphyllos\") ve Žluticích v okrese Karlovy Vary. Roste u malého remízku na severovýchodním okraji města asi 50 metrů od zbytků valu zaniklého hradu Mazanec. \nStrom je ve velmi dobrém zdravotním stavu, hustá a bohatě větvená koruna sahá do výšky 17 m, měřený obvod kmene činí 368 cm (měření 2014). \n\nLípa je chráněna od roku 2011 jako krajinná dominanta a strom s významným vzrůstem.\n\n"}
{"id": "1214769", "url": "https://cs.wikipedia.org/wiki?curid=1214769", "title": "Krotitelé duchů (film, 2016)", "text": "Krotitelé duchů (film, 2016)\n\nKrotitelé duchů (v anglickém originále Ghostbusters, neoficiálně označovaný jako \"Ghostbusters 3\") je americký komediální film z roku 2016, tzv. restart či reboot původního stejnojmenného filmu z roku 1984. Natočil jej režisér Paul Feig podle scénáře, na němž spolupracoval s Katie Dippoldovou. Režisér původní dvojice filmů z 80. let Ivan Reitman se na něm podílel jen produkčně, spolu s bývalou ředitelkou studia Sony Amy Pascalovou. Ačkoli z někdejšího obsazení v novém filmu vystupují Bill Murray, Dan Aykroyd i Sigourney Weaver, ústřední čtveřici krotitelů/krotitelek duchů tentokrát představují výhradně ženy: Melissa McCarthyová, Kristen Wiigová, Leslie Jonesová a Kate McKinnonová. K nim se jako asistent přidal také Chris Hemsworth.\n\nPremiéra filmu se uskutečnila 15. července 2016, do českých kin jej plánuje v českém znění i s titulky uvést společnost Falcon od 28. července 2016. DVD distribuce se orientačně očekává od listopadu téhož roku.\n\nFilm docílil při prvním víkendu v severoamerických kinech druhé nejvyšší návštěvnosti, když ve 3 962 kinech utržil asi 46 milionu dolarů, což např. \"Hollywood Reporter\" označil za spíše „vlažný začátek“ s ohledem na značný rozpočet (144 milionů dolarů). První příčku v domácích tržbách obsadil reprízovaný animák \"Tajný život mazlíčků\". Na britském i australském trhu však \"Krotitelé duchů\" obsadili první místa s 6,1, resp. 3,7 milionu dolarů, v brazilských kinech pak utržil 2,2 milionu a skončil třetí.\n\n"}
{"id": "1214771", "url": "https://cs.wikipedia.org/wiki?curid=1214771", "title": "Kristina Vlachová", "text": "Kristina Vlachová\n\nKristina Vlachová, vlastním jménem Jana Slánská (* 4. května 1943, Praha) je česká scenáristka a režisérka dokumentárních filmů. Za svou tvorbu byla opakovaně oceněna doma i v zahraničí.\n\nPseudonym zvolila kvůli neblahé proslulosti příjmení „Slánský“. S Rudolfem Slánským není nijak příbuzensky spojena, ale shoda jmen ji pronásledovala celý život. Po maturitě (1960) studovala na Elektrotechnické fakultě, katedře rozhlasu, filmu a televize na Českém vysokém učení technickém v Praze (1965). Od roku 1966 pracovala nejprve jako inženýrka a později scenáristka hraných filmů ve Filmovém studiu Barrandov. V roce 1967 začala dálkově studovat obor filmové a televizní dramaturgie a scenáristiky na FAMU, 1967-1971 žačka Milana Kundery (docent katedry Dramaturgie a scenáristiky hraného filmu).\n\nRoku 1977 napsala scénář k dalšímu filmu pro Barrandov, ale odmítla se politicky kompromitovat a patřila k několika málo umělcům, kteří nepodepsali Antichartu, tím se také „názorově“ rozešla s Věrou Chytilovou, s kterou do té doby spolupracovala. Vzápětí ztratila možnost pracovat jako scenáristka a do roku 1984 byla zaměstnána v nakladatelstvích Orbis a Panorama v redakci omalovánek a vystřihovánek pro děti. Když se zjistilo, že zadávala práci autorům z prostředí Charty 77, kteří psali pod krycími jmény, byla propuštěna. Pracovala pak v různých zaměstnáních, mj. jako korektorka, naposled v roce 1989 jako vrátná na koleji Přírodovědecké fakulty UK, kde s některými studenty pořádala neoficiální filmové semináře. Po pádu komunismu „morálně rehabilitována za křivdy spáchané komunistickým režimem“.\n\nV roce 1990 se vrátila ke své profesi. Vyhrála konkurz na místo dramaturgyně Filmového studia Barrandov a do roku 1992 byla dramaturgyní celovečerních filmů. Na Slovensku na pozvání tehdejšího ředitele Jána Langoše pracovala jako producentka, scenáristka a režisérka pro slovenský Ústav paměti národa (2004–2007). V roce 2007 vedla semináře Filosofické fakulty UK na téma „Dějiny komunismu v dokumentárním filmu“.\n\nSpolupracuje také s nadací Člověk v tísni na projektu \"Příběhy bezpráví – Jeden svět na školách\", která její dokumentární filmy zařadila do programu pro základní a střední školy o době útlaku a pronásledování lidí za komunismu a účastní se besed se studenty.\n\nV roce 2019 kandiduje do Evropského parlamentu jako nezávislá na kandidátce Klubu angažovaných nestraníků (KAN).\n\nDebutovala scénářem k filmu Víta Olmera \"Takže ahoj\" (1970), který však nakonec režisér realizoval ve velmi okleštěné podobě. Ráda by natočila novou verzi filmu podle původního scénáře. Scénář k filmu \"Hra o jablko\" psala s Věrou Chytilovou v době, kdy režisérka nesměla točit filmy. Film nakonec získal v zahraničí celkem šest ocenění. Počátkem 90. let psala scénář o likvidaci selského stavu po únoru 1948 pro Československou televizi, ale k realizaci filmu nedošlo po zásahu dramaturgyně projektu, bývalé spolupracovnice Státní bezpečnosti.\n\nSvým prvním dílem po pádu komunismu, dokumentárním filmem natočeným pro Originální videožurnál (Oslavy osvobození Plzně roku 1990) si otevřela cestu do veřejnoprávní České televize. Pracovala jako nezávislá investigativní novinářka a režisérka, byla členkou Rady Českého rozhlasu (1992–1996) a spolupracovnice rádia Svobodná Evropa. Roku 1991 natočila dokument o vězních komunistického režimu \"Jáchymovská stigmata\". V České televizi se jako scenáristka investigativní publicistiky a dokumentaristka podílela na pořadech \"Klekánice\", \"Nadoraz\", \"Intolerance?\", \"Tady a teď\", \"Ta naše povaha česká\", \"Křesťanský magazín\", \"Cesty víry\".\n\nJako scenáristka a režisérka dokumentárních filmů se věnuje vyrovnání společnosti s nacistickou a komunistickou minulostí. Po dobu deseti let se zabývala kauzou tří vyšetřovatelů StB z Uherského Hradiště – Aloise Grebeníčka, Vladimíra Zavadilíka a Ludvíka Hlavačky, kteří byli stíháni za mučení politických vězňů od roku 1994. Dokument připomíná jednotlivé fáze tohoto případu a zaznamenává cenné výpovědi mnoha bývalých politických vězňů, kteří se již vysílání filmu nedožili. Za svůj snímek \"Dračí setba\" o vězních z bunkru v pracovním táboře Vojna u Příbrami získala cenu České televize \"Trilobit\" za rok 2006.\n\nNa Slovensku natáčela s pamětníky, kteří jako malé děti přežili masakr v Kľakovské dolině (vypálení vesnic Ostrý Grúň a Kľak nacisty za druhé světové války), za pomoc vesničanů partyzánům. Ján Langoš měl v úmyslu s dokumentem vystoupit v parlamentu a požádat, aby poslanci odsouhlasili odškodnění přeživších bez zbytečných byrokratických průtahů. Po smrti Jána Langoše byla kauza zapomenuta.\n\nOd roku 1968 se po 30 let zabývala shromažďováním materiálu o „Králi Šumavy“, který je ústřední postavou stejnojmenného propagandistického filmu \"Král Šumavy\" režiséra Karla Kachyni . Natočila dokumentární film se skutečnou postavou, Josefem Hasilem, který nyní žije v USA na předměstí Chicaga a roku 2001 byl prezidentem Václavem Havlem vyznamenán Medailí Za hrdinství.\n\nJejí filmy se vyznačují potřebou sdělit úplnou a ne vždy příjemnou pravdu, např. o fungování české justice. Také ve filmu o Janu Palachovi se nezalekla hrozící žaloby a zveřejnila archivní materiály, popisující úlohu psychiatričky, která se na žádost StB pokoušela od umírajícího Jana Palacha zjistit jména dalších lidí, kteří byli připraveni podstoupit stejnou oběť. Jako režiséry, kteří jí jsou blízcí, sama uvádí Jean-Luca Godarda, Federica Felliniho, Andrzeje Wajdu, Agnieszku Hollandovou, Miloše Formana nebo Pétera Gothára.\n\n\n\n\n\n"}
{"id": "1214773", "url": "https://cs.wikipedia.org/wiki?curid=1214773", "title": "LGBT práva na Svatém Vincenci a Grenadinách", "text": "LGBT práva na Svatém Vincenci a Grenadinách\n\nLesby, gayové, bisexuálové a translidé (LGBT) se na Svatém Vincenci a Grenadinách setkávají s právními komplikacemi neznámými pro většinové obyvatelstvo.\n\nHomosexualita je na Svatém Vincenci a Grenadinách ilegální. Sekce 148 trestního zákona říká: \"Kdo vykoná, ve veřejném prostoru nebo v soukromí, smilstvo s jinou osobou téhož pohlaví, nebo ji k takovému činu svede, bude potrestán odnětím svobody v délce trvání pěti let.\"\n\nSekce 146 trestního zákoníku z r. 1990 říká: \"Kdo vykoná smilstvo s jinou osobou; smilstvo se zvířetem; nebo svede jinou osobu k vykonání tohoto činu; bude potrestán odnětím svobody v trvání deseti let.\"\n\n"}
{"id": "1214774", "url": "https://cs.wikipedia.org/wiki?curid=1214774", "title": "LGBT práva v Angole", "text": "LGBT práva v Angole\n\nPráva leseb, gayů, bisexuálů a translidí v Angole zažívají v první polovině 21. století určitý rozmach. Angola již nadále nestíhá konsensuální pohlavní styk mezi dospělými jedinci stejného pohlaví konaný bezúplatně a v soukromí. Některé nevládní organizace zabývající se prevencí HIV/AIDS se pomalu začínají specializovat na práci s LGBT komunitou. Mimo jiné tu nejsou žádné zprávy o nějakém viditelném harašmentu vůči LGBT menšině ze strany policie, ani občanské společnosti.\n\nLGBT občané nebyli přímo zmíněni v předchozí ústavě ratifikované v r. 1992. Nová ústava z r. 2010 obsahuje určitá ustanovení týkající se respektu k lidským právům, svobodě, rovnosti a tolerance vůči všem občanům bez ohledu na sexuální orientaci nebo genderovou identitu. Lépe řečeno ústava zavazuje vládu pracovat na zajištění rovných práv a příležitostí všem občanům a dostačující ochranu před \"jakýmikoliv formami diskriminace\".\n\nVěk způsobilosti k pohlavnímu styku je v Angole stanoven na 12 let. Nicméně, ač se tomu děje zřídka, se intimní vztahy s dětmi věku 12-15 lety můžou občas vykládat jako trestný čin sexuálního násilí trestaný až 8 lety vězení. Prezident João Lourenço v lednu 2019 podepsal zákon, v němž povoluje stewjnopohlavní styk a zakazuje veškerou diskriminaci LGBT jedinců.\n\nČlánky 70 a 71 trestního zákona obsahují nejasné slovní formulace o veřejné morálce, které můžou být zneužívány k pronásledování LGBT minority pro sexuální orientaci a genderovou identitu.\n\nTrestní zákoník byl sice v r. 2011 novelizován z důvodu právě těchto ustanovení. I přesto se však stále někteří soudci řídí starou verzí.\n\nTři vládnoucí politické strany se vůči LGBT nijak nevymezují v rámci své platformy. Pokud se tato oblast někdy řeší, mívají politici a jiní vládní představitelé většinou tendenci zastávat vůči LGBT lidem a jejich právům názory totožné s převládajícími postoji ve společnosti.\n\nV r. 2010 odmítla angolská vláda přijmout otevřeně homosexuálního Isi Yanouku jako nového izraelského velvyslance z důvodu jiné sexuální orientace.\n\nVláda umožňuje činnost nevládním organizacím (NGO) na území Angoly. Některé z nich pomalu začínají zahajovat spolupráci s LGBT komunitou, zejména v oblasti HIV/AIDS problematiky.\n\nCelostátně platný zákoník práce účinný od 15. září 2015 zakazuje diskriminaci v pracovněprávních vztazích založenou na sexuální orientaci a dalších důvodech.\n\nVe 20. letech minulého století publikoval německý antropolog Kurt Falk výzkum o afrických kmenech, jejichž součástí byla i zmínka o určité míře tolerance bisexuality. Současná Angola však na takové věci ještě není plně připravená.\n\nPřevažující sociální postoje k sexuální orientaci mají stále ještě tendenci reflektovat tradiční katolický a protestantský přístup k lidské sexualitě a genderovým rolím. Tyto hodnoty a společenské normy se odrážejí i v politice.\n\nNěkteří LGBT Angolci přiznávají problémy v koexistenci se společností, která považuje jejich cítění a chování za amorální. Angolská vláda navíc odmítala přijmout izraelského velvyslance kvůli homosexualitě. I tak jsou zde ale i zprávy o liberálnějších přístupech.\n\nMnoho LGBT Angolců se v životě setkalo s verbálními a fyzickými útoky od lidí, kteří je považují za zvrhlé jedince , ale jsou zároveň známy i případy tolerance.\n\nJednou z nejpopulárnějších hudebních talentů v Angole je transosoba známá pod jménem Titica. Sama je nedílnou součástí vzrůstající kultury \"kuduro\", což je kombinace rapu a techno hudby.\n\nDěti jsou rodiči všeobecně vedeny k tomu, aby se vdávaly/ženili s vhodným partnerem opačného pohlaví, a zakládaly rodiny.\n\nOd r. 2011 nejsou zaznamenány žádné případy právního uznání homosexuálních svazků. V r. 2005 proběhla neoficiální svatba gay páru, kterou posléze zdejší tisk označil za \"nestoudnou\" a \"odpornou\".\n\nFormálně mají osoby nakažené virem HIV/AIDS v Angole právo na zdravotní péči a ochranu před diskriminací v zaměstnání.\n\nSnahy o rozvoj prevence onemocnění specializovaný na LGBT komunitu pocházejí zejména z nevládních organizací. První asociace Acção Humana (Human Action) vznikla v r. 2006, ale nesplnila kritéria pro získání dotací. Studie z r. 2007 odhaduje, že zhruba 5 % nových případů nákazy virem HIV pochází od mužů majících sex s muži.\n\nPreventivní program HIV/AIDS pro angolskou LGBT komunitu se postupně rozvíjí pomocí nevládních organizací jako je např. Population Services International.\n\n\n"}
{"id": "1214775", "url": "https://cs.wikipedia.org/wiki?curid=1214775", "title": "LGBT práva na Seychelách", "text": "LGBT práva na Seychelách\n\nLesby, gayové, bisexuálové a translidé (LGBT) se na Seychelách setkávají s právními komplikacemi neznámými pro většinové obyvatelstvo. Pohlavní styk mezi osobami stejného pohlaví je legální.\n\nSekce 151 trestního zákona zní:\n\n(a) vykoná smilstvo proti zákonům přírody s jinou osobou; nebo \n(c) přiměje muže spáchat výše uvedený trestní čin s ním ...,\n\nO souloži mezi ženami se Sekce 151, ani jiný seychelský trestní zákon nezmiňuje.\n\nV říjnu 2011 přistoupila vláda na brzkou dekriminalizaci homosexuality, a to v době, kdy na to bude ona sama spolu s občanou společností připravená. 29. února 2015 oznámila vláda svůj záměr zpracovat nový návrh zákona. K té mělo dojít během několika málo měsíců. Generální prokurátor jasně vyloučil možnost plebiscitu. 18. května 2016 byl odsouhlasen nový zákon. K úplnému uvedení do používání musí být návrh podepsán také prezidentem.\n\nSeychelská republika neuznává stejnopohlavní manželství, registrované partnerství, ani jinou formu stejnopohlavního soužití.\n\nZákon o zaměstnanosti (1995) zakazuje diskriminaci jiných sexuálních orientací v pracovněprávních vztazích. Toto ustanovení bylo zahrnuto do zákona v r. 2006. The Act provides as follows:\nSekce 2. Pro účely tohoto zákona se za –\n\"harašment\" považuje takové nepřátelské jednání, projevy a gestikulace jedné osoby vůči druhé, které jsou založeny na její ... sexuální orientaci ... a nepříznově poškozují jeji důstojnost natolik, že se cítí poníženě, ohroženě či jinak nepřístojně;\nSekce 46A. (1) Pokud zaměstnavatel vydá nějaké rozhodnutí proti zaměstnanci kvůli jeho ... sexuální orientaci ..., je zaměstnanec oprávněn tuto skutečnost oznámit výkonnému řediteli, který se po objektivním zvážení situace začne jeho případem zabývat.\n\nManželské páry a svobodní jedinci smějí adoptovat děti.\n\n"}
{"id": "1214776", "url": "https://cs.wikipedia.org/wiki?curid=1214776", "title": "LGBT práva v Togu", "text": "LGBT práva v Togu\n\nLesby, gayové, bisexuálové a translidé (LGBT) se v Togu setkávají s právními komplikacemi neznámými pro většinové spoluobčany. Mužský i ženský stejnopohlavní styk je zde ilegální.\n\nStejnopohlavní sexuální styk je v Togu ilegální a může být trestán odnětím svobody v délce trvání jednoho až tří roků a pokutou ve výši 100 až 500 tisíc CFA franků.\n\nPodle zdrojů z webových stránek francouzské vlády může osvojit dítě buď manželský pár nebo jednotlivec. Není zda žádná zmínka o tom, že by jiná sexuální orientace vyřazovala žadatele z adopčního procesu.\n\nTogo nemá žádné zákony zakazující diskriminaci jiných sexuálních orientací a genderových identit.\n\nMinisterstvo zahraničí Spojených států amerických ve své zprávě z r. 2011 o lidských právech zaujímá toto stanovisko:\nFormálně lze kohokoliv, kdo vykoná pohlavní styk s osobou téhož pohlaví, potrestat jedním až třemi lety vězení a pokutou 100 až 500 tisíc CFA franků (208 až 1 041 dolarů). V r. 2011 jsme nezaznamenali žádné zprávy o zahájených trestních řízeních proti homosexuálům nebo často s nimi souvisejících mravnostním deliktům. Osm osob odsouzených kvůli stejnopohlavní souloži v r. 2011 zůstává nadále uvězněných. Společenská diskriminace jiných sexuálních orientací a genderových identit nadále přetrvává. V zemi navíc nefungují žádné LGBT organizace.\n\n"}
{"id": "1214784", "url": "https://cs.wikipedia.org/wiki?curid=1214784", "title": "Registrované partnerství v Bulharsku", "text": "Registrované partnerství v Bulharsku\n\nBulharsko nedává stejnopohlavním svazkům žádný právní status.\nV letech 2008 a 2009 se na několika místních televizních stanicích uskutečnily diskuse s politiky, církevními představiteli, gay aktivisty a dalšími ohledně této problematiky.\nSubjekty stejnopohlavního manželství, registrovaného partnerství a adopce dětí homosexuálními páry byly diskutovány postupně během prvního roku. Od dubna 2009 se projednávalo téma registrovaného partnerství v Bulharsku. Vláda doporučila Národnímu shromáždění hlasovat pro nový Zákon o rodině, do něhož by se mělo zahrnout i registrované partnerství.\n\nAvšak zákon nepočítal s páry stejného pohlaví. Nicméně 16. července 2008 komise pro ochranu před diskriminací doporučila rozšíření zákona o registrovaném partnerství o stejnopohlavní páry. V přímém důsledku byl 12. června 2009 po dvou letech diskusí přijat nový Zákon o rodině bez sekce registrovaného partnerství, jak pro homosexuální, tak i pro heterosexuální páry.\n\nÚstava Bulharské republiky manželství definuje jako svazek muže a ženy, čímž zakazuje jeho potenciální legalizaci.\n\n\n"}
{"id": "1214787", "url": "https://cs.wikipedia.org/wiki?curid=1214787", "title": "Untermeitingen", "text": "Untermeitingen\n\nUntermeitingen je obec v německé spolkové zemi Bavorsko, v zemském okrese Augsburg ve vládním obvodu Švábsko.\n\nV roce 2014 zde žilo 6 527 obyvatel.\n\nSousední obce jsou: Graben, Kleinaitingen, Klosterlechfeld, Langerringen, Obermeitingen, Scheuring a Schwabmünchen.\n\n\n"}
{"id": "1214788", "url": "https://cs.wikipedia.org/wiki?curid=1214788", "title": "Václav Černý (fotbalista, 1968)", "text": "Václav Černý (fotbalista, 1968)\n\nVáclav Černý (* 9. prosince 1968) je český fotbalový trenér a bývalý hráč.\n\nV české lize hrál za FC Dukla Příbram. Nastoupil ve 4 ligových utkáních.\n\nPo skončení hráčské kariéry se stal trenérem. Vedl mj. reprezentaci ČR do 16 let.\n\n\n"}
{"id": "1214789", "url": "https://cs.wikipedia.org/wiki?curid=1214789", "title": "Veľké Držkovce", "text": "Veľké Držkovce\n\nVeľké Držkovce jsou obec na Slovensku v okrese Bánovce nad Bebravou.\nLeží v nadmořské výšce 243 metrů. Obec vznikla v roce 1976 sloučením tří vesnic - Dolních Držkovec, Horních Držkovec a Čuklasovec. Žije zde  obyvatel. První písemná zmínka o obci pochází z roku 1400.\n\n"}
{"id": "1214790", "url": "https://cs.wikipedia.org/wiki?curid=1214790", "title": "WebFinger", "text": "WebFinger\n\nWebFinger je protokol specifikovaný komisí pro technickou stránku internetu IETF který umožňuje získávání informaci o lidech a věcech identifikovaných pomocí URI. Informace o osobě mohou být například získány skrze \"acct:\" URI, které vypadá podobně jako e-mailová adresa.\n\nWebFinger je specifikován jako detekční protokol pro OpenID Connect, což je protokol, který umožňující se přihlásit na různých místech na internetu pomocí jednoho účtu.\n\nProtokol webfinger je používán decentralizovanou sociální sítí StatusNet a Diaspora pro objevení uživatelů na vzdálených uzlech a luscích podobně jako protokol remoteStorage.\n\nPoznámka k historii názvu, \"WebFinger\" je odvozeno od původního Finger protokolu pro ARPANET, ale jedná se o velmi odlišný protokol určený pro HTTP.\n\n\n"}
{"id": "1214791", "url": "https://cs.wikipedia.org/wiki?curid=1214791", "title": "Divize A 1993/94", "text": "Divize A 1993/94\n\nV soubojích 29. ročníku České divize A 1993/94 se utkalo 16 týmů dvoukolovým systémem podzim - jaro. Tento ročník začal v srpnu 1993 a skončil v červnu 1994.\n\n\nPoznámky:\n\n"}
{"id": "1214792", "url": "https://cs.wikipedia.org/wiki?curid=1214792", "title": "Veľké Hoste", "text": "Veľké Hoste\n\nVeľké Hoste jsou obec na Slovensku v okrese Bánovce nad Bebravou.\nLeží v nadmořské výšce 230 metrů. Žije zde  obyvatel.\n\nPrvní písemná zmínka o obci je z roku 1329. V obci je římskokatolická kaple Sedmibolestné Panny Marie z roku 1920 a zvonice z 18. století.\n"}
{"id": "1214796", "url": "https://cs.wikipedia.org/wiki?curid=1214796", "title": "Vysočany (okres Bánovce nad Bebravou)", "text": "Vysočany (okres Bánovce nad Bebravou)\n\nVysočany jsou obec na Slovensku v okrese Bánovce nad Bebravou.\nLeží v nadmořské výšce 250 metrů. Žije zde  obyvatel.\n\nPrvní písemná zmínka o obci je z roku 1232. V obci je římskokatolický kostel svatého Martina.\n\n"}
{"id": "1214797", "url": "https://cs.wikipedia.org/wiki?curid=1214797", "title": "Dánská dívka", "text": "Dánská dívka\n\nDánská dívka (v originále \"The Danish Girl\") je román z roku 2000, napsaný podle skutečných událostí. Autorem je americký spisovatel David Ebershoff. Román líčí skutečný příběh dánské malířky Gerdy Wegenerové a jejího manžela Einara Wegenera, který jako jeden z prvních na světě prošel lékařsky řízenou změnou pohlaví. Román byl i filmově zpracován, roku 2015 ho adaptoval režisér Tom Hooper, v hlavních rolích malířky a jejího muže se představili Alicia Vikanderová a Eddie Redmayne.\n"}
{"id": "1214804", "url": "https://cs.wikipedia.org/wiki?curid=1214804", "title": "Plotosaurus", "text": "Plotosaurus\n\nPlotosaurus (Plavající ještěr) byl mořský plaz z čeledi mosasauridae žijící v období svrchní křídy. Původně byl pojmenován jako kolposaurus v roce 1942, v roce 1951 se zjistilo, že jméno je již použito, tak byl přejmenován jako plotosaurus.\n\nZe všech mosasauridů byl plotosaurus nejlépe přizpůsobený životu ve vodě, měl úzké ploutve a velkou ocasní ploutev. Byl zřejmě rychlejší než ostatní mosasauridi. Také měl velké oči a šupinatou kůži. Šlo o predátora, který lovil také jiné mořské plazy: Druh plotosaurus tuckeri dosahoval délky 13 metrů, druh plotosaurus bennisoni byl dlouhý kolem 9 metrů.\n"}
{"id": "1214806", "url": "https://cs.wikipedia.org/wiki?curid=1214806", "title": "Správa úložišť radioaktivních odpadů", "text": "Správa úložišť radioaktivních odpadů\n\nSpráva úložišť radioaktivních odpadů (SÚRAO) vznikla 1. 6. 1997 jako státní organizace zřízená Ministerstvem průmyslu a obchodu ČR (MPO). Od roku 2001 je SÚRAO, ve smyslu § 51 zákona č. 219/2000 Sb., o majetku České republiky a jejím vystupování v právních vztazích, organizační složkou státu. V čele Správy stojí ředitel, kterým je od února 2019 JUDr. Jan Prachař.\n\nPosláním Správy úložišť radioaktivních odpadů je zajišťovat na území České republiky bezpečné ukládání radioaktivních odpadů v souladu s požadavky na ochranu člověka i životního prostředí před jejich negativními účinky. Mezi hlavní úkoly SÚRAO patří:\nPro SÚRAO jsou směrodatná ustanovení atomového zákona a jeho prováděcí vyhlášky, Koncepce nakládání s radioaktivními odpady a vyhořelým jaderným palivem v ČR a další relevantní právní předpisy. Na nakládání s radioaktivními odpady se vztahují i mezinárodní smlouvy a doporučení z oblasti využívání jaderné energie a ionizujícího záření, které Česká republika přijala (kompletní seznam zde).\n\nV současné době jsou v České republice v provozu tři úložiště radioaktivních odpadů: bývalý vápencový důl Richard u Litoměřic, vytěžený uranový důl Bratrství u Jáchymova a úložiště v areálu jaderné elektrárny Dukovany. Úložiště Hostim nedaleko Berouna ukončilo provoz už více než 50 lety.\nAreál úložiště se rozkládá na ploše 16 hektarů nedaleko Litoměřic. Součástí povrchového areálu je provozní budova, informační středisko, laboratoř a také akreditovaná zkušebna obalových souborů a radioaktivních látek zvláštní formy. Celkový objem využívaných důlních prostor přesahuje 17 000 m, kapacita upravených podzemních prostor určených k ukládání odpadů je 10 250 m. Zbytek tvoří obslužné chodby a další pomocné prostory. Richard je určen především pro institucionální odpady, které vznikají třeba ve zdravotnictví, průmyslu, zemědělství či výzkumu. Jde například o znečištěné pracovní oděvy, nefunkční zářiče nebo injekční stříkačky.\n\nV areálu úložiště Richard se nachází také specializovaná zkušebna obalových souborů a radioaktivních látek zvláštní formy. Provádí zkoušky obalových souborů pro radioaktivní zásilky typu IP-2, IP-3, A a B a zkoušky radioaktivních látek zvláštní formy (RLZF) tak, jak jsou požadovány pro přepravu nebezpečných látek třídy 7. Zkušebna je vybavena k provádění pádové zkoušky, zkoušky průrazem, ohybem a tepelné zkoušky pro radioaktivní látky zvláštní formy. Své prototypy zde testují nejen tuzemské společnosti, ale i vývojáři z řady evropských zemí.\n\nÚložiště Bratrství v Jáchymově je v části opuštěných podzemních prostor bývalého stejnojmenného uranového dolu. Samotné úložiště tvoří jen nepatrnou část důlního pole, které má celkovou rozlohu 9,8 km s více než 80 kilometry štol a překopů. Bratrství vždy bylo vyhrazené pro odpad obsahující přírodní radionuklidy. Odpady této kategorie vznikají především při vyřazování některých typů zářičů z provozu ve zdravotnictví a ve výzkumu. Do úložiště se vejde přibližně 360 m radioaktivních odpadů. V současné době je však jeho kapacita téměř vyčerpána. Definitivní termín i způsob uzavření úložiště je závislý na objemu v budoucnu ukládaných radioaktivních odpadů, ukončení provozu se plánuje kolem roku 2020.\nPovrchové úložiště Dukovany zabírá plochu 1,3 hektaru přímo v areálu Jaderné elektrárny Dukovany. Je určené především k likvidaci nízko a středněaktivních odpadů z dukovanské i temelínské elektrárny. Celkový objem úložných prostor je 55 000 m, což představuje zhruba 180 000 obalových souborů (sudů). Tato kapacita je dostatečná k uložení všech provozních odpadů z obou elektráren, a to i v případě prodloužení jejich plánované životnosti na 40 let. V dukovanském úložišti radioaktivních odpadů je uložen tekutý i pevný radioaktivní odpad. Mezi pevné odpady patří například kontaminované ochranné pomůcky, čisticí textilie, balicí materiály, papír, fólie, elektroinstalační materiál, stavební suť apod. Tekutým RAO jsou odpadní vody.\n\nV roce 2018 by měl být zúžen počet vytipovaných lokalit pro budoucí úložiště jaderného odpadu z devíti na čtyři, celkem je vytipováno devět lokalit, jsou jimi lokalita Březový potok v Plzeňském kraji, Čertovka v Ústeckém kraji, Čihadlo a Magdaléna v Jihočeském kraji, Horka, Hrádek a Kraví hora na Vysočině a lokality kolem jaderných elektráren pod názvy ETE jih a Na Skalním. V lednu 2019 se objevila v podnikovém časopisu národního podniku DIAMO zmínka o zařazení lokality Kraví hora do užšího výběru.\n. Místo pro nového hlubinné úložiště by mělo být vybráno v roce 2025 a mělo by být schváleno vládou ČR. V roce 2030 by měla být vystavěna podzemní laboratoř a v roce 2050 by měla být zahájena stavba jaderného úložiště, to by mělo být uvedeno do provozu v roce 2065.\n\nV lokalitě Horka u Budišova v okrese Třebíč proběhla dvě místní referenda v letech 2003 a 2004, kdy se obyvatelé vyjádřili proti výstavbě úložiště. V lokalitě Na Skalním působí spolek SOS Na Skalním, který bojuje proti výstavbě nového úložiště. V lokalitě Na Skalním byla vztyčena pamětní deska s textem odmítajícím hlubinné úložiště. I obyvatelé obce Lipník u Třebíče v referendu v 2018 odmítli stavbu hlubinného úložiště.\n\nKaždý rok v Česku vznikne přibližně 80 až 100 tun vyhořelého paliva z jaderných elektráren. Státní energetická koncepce, jejímž nositelem je MPO, do budoucna počítá s nárůstem výroby elektrické energie z jádra. Ať už stávající nebo do budoucna i nové reaktory jsou a vždy budou zdrojem vyhořelého jaderného paliva a vysokoaktivních odpadů.\n\nV současné době již existují možnosti opětovného přepracování vyhořelého jaderného paliva za účelem využití v některých typech reaktorů. Avšak i v tomto případě nakonec vzniknou vysokoaktivní odpady, které je nutné zneškodnit a izolovat od okolí. Proto i země, které palivo přepracovávají (například Francie), budují hlubinné úložiště. Zodpovědnost za zneškodnění „vlastních“ odpadů je ve většině států, včetně České republiky, promítnuta i do příslušných zákonů. Těmi se země brání dovozu radioaktivních odpadů k jejich uložení a chrání jiné země zákazem jejich vývozu. I proto v České republice potřebujeme hlubinné úložiště.\n\nHlubinné úložiště bude zařízení, kde budou vysokoaktivní odpady bezpečně uloženy a izolovány od životního prostředí po stovky tisíc let. To bude možné díky tzv. multibarierovému systému. Ten se skládá jak z přírodní bariéry (horninový masív, který je stabilní již několik milionů let), tak i z technických (inženýrských) bariér, např. ukládacího kontejneru.\n\nPro výstavbu hlubinného úložiště a jeho bezpečnost je klíčový výběr vhodné lokality. Je třeba, aby splňovala nejen požadavky na vlastnosti horniny, ale také řadu dalších, neméně důležitých podmínek. Mezi ně patří například přijatelnost lokality veřejností, technická možnost vybudování povrchového areálu úložiště a dopravní dostupnost. Z geologického hlediska je potřeba najít stabilní horninovou formaci, jejíž vznik, vývoj po desítky až stovky milionů let a umístění naznačuje, že bude mít požadované vlastnosti dostatečně dlouhou dobu. To je klíčovou podmínkou pro zajištění bezpečnosti úložiště.\n\nVyhledávání vhodné lokality pro hlubinné úložiště začalo nedlouho po spuštění prvních jaderných bloků v Jaderné elektrárně Dukovany, tj. v osmdesátých letech 20. století. V devadesátých letech pak vznikly první studie hodnotící potenciál horninového prostředí v ČR. V té době také začaly mezinárodní výzkumy a experimenty, jejichž cílem je určit nejvhodnější materiály a způsoby pro výstavbu úložiště a konstrukci inženýrských bariér. Právě díky multibariérovému systému (soustava vzájemně se doplňujících přírodních a člověkem vytvořených bariér, které zcela zabrání resp. minimalizují šíření radionuklidů po dobu stovek tisíců let) je hlubinné úložiště nejbezpečnějším způsobem, jak vysokoaktivní odpad zneškodnit.\n\n\nRadioaktivní odpady vznikají všude, kde se pracuje s radioaktivními látkami. Atomový zákon je charakterizuje jako \"předměty nebo zařízení obsahující radionuklidy nebo jimi kontaminované, pro něž se nepředpokládá další využití\". Lze je dělit podle jejich původu a podle množství radionuklidů, které obsahují (podle aktivity).\n\n\nV České republice vyprodukuje jaderná energetika a drobní původci přibližně 450 tun nízko a středněaktivních odpadů ročně. Vyhořelého jaderného paliva vznikne cca 100 tun za rok.\n\nHistorie ukládání radioaktivních odpadů sahá do poloviny 20. století. V počátečním období jaderného zbrojení (během Studené války) a především v důsledku prudkého rozvoje jaderných elektráren v šedesátých a sedmdesátých letech 20. století (první kroky k výstavbě Jaderné elektrárny Dukovany udělali představitelé ČSSR už v roce 1970) se radioaktivní odpady začaly hromadit. Odborná veřejnost byla postavena před otázku, kam je umístit, aby neovlivňovaly člověka ani životní prostředí.\n\nZneškodňování nízko a středněaktivních odpadů bylo brzy úspěšně vyřešeno jejich ukládáním do povrchových úložišť.\n\nPrvním takovým zařízením v Česku je již uzavřené úložiště radioaktivních odpadů Hostim ležící tři kilometry východně od Berouna. Samotný provoz úložiště trval velmi krátkou dobu. První obalové soubory přivezli do Hostimi pracovníci Ústavu pro výzkum, výrobu a využití radioizotopů v roce 1959, provoz skončil 9. 8. 1965 a další péči o úložiště Hostim převzal stát.\n\nV pořadí druhým otevřeným, a dodnes stále funkčním, je úložiště radioaktivních odpadů Richard u Litoměřic. Stejně jako Hostim, i Richard je bývalý vápencový důl. Za druhé světové války ho nacisté částečně přestavěli na podzemní továrnu automobilových součástek. V roce 1959 padl jeden z prvních oficiálních návrhů využít důlní komplex Richard II k ukládání radioaktivních odpadů. Od roku 1964 se zde ukládají nízko a středněaktivní institucionální odpady.\n\nDeset let po otevření úložiště Richard, tedy v roce 1974, zahájilo provoz úložiště Bratrství. Úpravou bývalého uranového dolu poblíž Jáchymova tak vzniklo vhodné místo pro ukládání radioaktivních odpadů s přírodními radionuklidy.\n\nÚložiště radioaktivních odpadů Dukovany, které je situováno v areálu stejnojmenné jaderné elektrárny, je nejmladším českým úložištěm. Výstavba začala v roce 1987, v provozu je úložiště od roku 1995. Slouží především pro ukládání odpadů vzniklých při výrobě elektrické energie (nikoliv pro ukládání vyhořelého jaderného paliva či vysokoaktivních odpadů).\n\nSÚRAO provozuje úložiště Richard, Bratrství a Dukovany od roku 2000, monitoruje také uzavřené úložiště Hostim.\n\nPři výstavbě prvních jaderných elektráren v Československu se předpokládalo, že vyhořelé jaderné palivo bude odvezeno bezplatně do Sovětského svazu. V souvislosti s politickými změnami po roce 1989 však začalo být zřejmé, že vyhořelé jaderné palivo zůstane na území Československa, později České republiky. Proto bylo v roce 1992 pověřeno Ministerstvo hospodářství vypracováním nového konceptu nakládání s radioaktivními odpady včetně konečného zneškodnění vyhořelého paliva. O dva roky později byla z podnětu Ministerstva hospodářství založena Rada pro koordinaci řešení problematiky přípravy hlubinného úložiště, zkráceně označovaná jako Rada šesti subjektů (Ministerstvo průmyslu a obchodu, Ministerstvo hospodářství, ČEZ, a. s., Ministerstvo životního prostředí, Státní úřad pro jadernou bezpečnost, ÚJV Řež, a. s.). Byl tak dán impuls k vytvoření vlastního českého konceptu.\n\nPřijetím atomového zákona v roce 1997 vznikla Správa úložišť radioaktivních odpadů, která, kromě převzetí všech povinností týkajících se provozování přípovrchových úložišť radioaktivních odpadů, byla pověřena přípravou koncepce nakládání s radioaktivními odpady a vyhořelým jaderným palivem. V roce 2002 tuto koncepci vláda schválila a tím deklarovala, že základní strategií ČR je přímé uložení vyhořelého jaderného paliva do hlubinného úložiště. \n\nPodobný vývoj byl i v zahraničí. V 90. letech 20. století došly země produkující vysokoaktivní odpady ke shodě, že je potřeba tuto problematiku začít řešit. Po letech výzkumů se většina států, které vyrábí elektrickou energii prostřednictvím jaderných elektráren, shodla na tom, že nejvhodnějším způsobem bude uložení vyhořelého jaderného paliva do hlubinných horninových formací. Tato varianta vyhovuje jak po stránce bezpečnostní a technické proveditelnosti, tak po stránce ekonomické.\n\n\n"}
{"id": "1214807", "url": "https://cs.wikipedia.org/wiki?curid=1214807", "title": "Hadamar", "text": "Hadamar\n\nHadamar je město v zemském okresu Limburg-Weilburg v německé spolkové zemi Hesensko. Má rozlohu téměř 41 km² a žije zde obyvatel. Od okresního města Limburg an der Lahn je Hadamar vzdálený asi 12 km a od správního města Hesenska, Wiesbadenu, jej dělí téměř 60 km.\n\nMěsto Hadamar pravděpodobně nejvíce proslavila psychiatrická léčebna stojící na okraji města. Nachází se zde i památník zasvěcený památce lidí s duševní poruchou nebo handicapem, kteří byli v centru masově vražděni na příkaz vedení NSDAP. Vraždy probíhaly v rámci Akce T4. Toto středisko, zvané „středisko eutanazie“, bylo provozováno od roku 1941 do roku 1942.\n\nPrvní známky o osídlení území dnešního Hadamaru pochází z doby asi před 5 000 lety (přibližně 3 500 př. n. l.) a jedná se o pozůstatky Wartberské kultury v podobě několika hrobů. Jeden se nachází v dnešní obci Niederzeuzheim, druhý v obci Oberzeuzheim. Samotný dnešní Hadamar se skládá z více částí, ty nejstarší jsou pravděpodobně Oberweyer a Niederweyer. Tyto obce byly poprvé zmíněny v dokumentech z roku 772. Jednalo se ale spíše jen o zmínku o zdejším osídlení. Samotné názvy „Oberweyer“ a „Niederweyer“ se poprvé objevily až roku 832 v Karlovských výměnných dokumentech. Samotný název Hadamar pravděpodobně pochází z germánských slov \"hadu\" a \"mar\".\n\nNa místě současného renesančního zámku na břehu řeky Elbbach bývalo opatství Eberbach, kde ve 13. století cisterciánští mniši vlastnili farmu, na které pracovali. Tu roku 1320 koupil hrabě Emich Nasavsko-Hadamarský (\"Emich von Nassau-Hadamar\") a přeměnil ji ve hrad s příkopy. O čtyři roky později, roku 1324, byl Hadamaru Ludvíkem IV. Bavorem udělen status města.\nV 16. století byl ve městě ničivý požár, který zapříčinil velké změny ve vzhledu města v 17. století. Za změny a stavbu nových budov mohl hrabě, později kníže, Jan Ludvík Nasavsko-Hadamarský (1590–1653). Ten také rozšířil starý vodní hrad na renesanční zámek, ze kterého si udělal vlastní rezidenci a kde později zemřel. Jan Ludvík nechal město zmodernizovat a zkrášlit, ale také do Hadamaru povolal františkány a finančně podporoval stavbu kláštera. Jan Ludvík byl později významnou osobností Vestfálského míru, když se císař Svaté říše římské jmenoval generálním komisařem. Právě on byl později prvním člověkem, který mírové smlouvy podepsal. Roku 1652 založil v Hadamaru jezuitské gymnázium, které ve městě existuje i v současné době. Po městu jsou také pojmenované termíny „Hadamarský barok“ (\"Hadamarer Barock\") a „Hadamarská škola“ (\"Hadamarer Schule\"). Představiteli „Hadamarské školy“ byli například sochaři Martin Volk, Johann Valentin Neudecker starší nebo Johann Neudecker mladší. V minulosti byly podle těchto osobností pojmenovávány i ulice ve městě.\n\nRoku 1883 bylo vedle františkánského kostela v Mönchbergu postaveno \"Corrigendenanstalt\", předchůdce dnešního centra sociální psychiatrie. Architektem, podle něhož byla budova postavena, byl Eduard Zais. Institut nejdříve sloužil jako chudobinec pro více než 300 lidí. Roku 1906 bylo centrum přeměněno na zařízení pro péči o duševně nemocné.\n\nV časech nacismu bylo v tzv. \"Hadamarském středisku eutanazie\" usmrceno na základě Norimberských zákonů přes 14 a půl tisíce duševně nemocných nebo handicapovaných lidí. Též zde byli oběťmi i polo-židé. Středisko fungovalo pouze rok. V současné době tyto činy připomíná památník postavený v areálu psychiatrie. Po druhé světové válce se sudetští Němci hromadně stěhovali do Hadamaru a okolí. Přinesli s sebou i svá řemesla, například sklenářství. To později vedlo k založení \"Erwin-Stein-Glasfachschule\", známé německé sklenářské školy.\n\nNa Starém Městě v Hadamaru bylo zachováno mnoho hrázděných budov, mezi nimi například i radnice, postavená v roce 1639, a jezuitská internátní škola z počátku 17. století. Kulturní památkou je i gotický kostel \"Liebfrauenkirche\", který byl vystavěn před rokem 1376 a jako městský kostel sloužil až do roku 1818. Zvon, který se nachází v městské zvonici, je též historický: pochází z období třicetileté války a jedná se tak o jeden z nejstarších německých stále používaných zvonů. Barokní kostel Svatého Jana Nepomuckého je součástí jezuitské rezidence, postavené v roce 1758. Kostel svatého Jiljí v Mönchbergu byl součástí františkánského kostela a je zde pohřbeno celkem jednatřicet členů dynastie Nasavsko-hadamarských. Nad Starým Městem je pak kaple \"Herzenbergkapelle\", kde je uchováno srdce Jana Ludvíka Nasavsko-Hadamarského, který byl pro město významnou osobností. Okolo této kaple byla také vysázena rozsáhlá růžová zahrada: na ploše 3 000 m² je vysazeno přes 2 000 růží 160 různých odrůd. V Hadamaru se též nachází synagoga, kde je v současné době dlouhodobá expozice o životě Židů. Na okraji Starého Města stojí zámek Hadamar, který býval sídlem hrabat a knížat, ale v současné době se jedná o muzeum.\n\nMěsto se nachází v nadmořských výškách mezi 120 až 390 m. Na severu sousedí s obcemi Dornburg, Elbtal a Waldbrunn. Na jihu je pak administrativní město Limburg a obec Elz. Na západě je obec Hundsangen, které se ale již nachází v okrese Westerwald v Porýní-Falci. Celý Hadamar se skládá z více částí: samotného Hadamaru a obcí Niederhadamar, Niederzeuzheim, Oberzeuzheim, Steinbach, Oberweyer, Niederweyer a Faulbach.\n\n\nHadamar podepsal smlouvy o spolupráci s těmito městy:\n\n"}
{"id": "1214810", "url": "https://cs.wikipedia.org/wiki?curid=1214810", "title": "Rohtak", "text": "Rohtak\n\nRohtak ( \"रोहतक\") je město v indickém svazovém státě Harijána, administrativní centrum stejnojmenného okresu. V roce 2011 zde žilo 374 292 obyvatel.\n"}
{"id": "1214813", "url": "https://cs.wikipedia.org/wiki?curid=1214813", "title": "Kchun-šan", "text": "Kchun-šan\n\nOkres Kchun-šan () je městský okres v městské prefektuře Su-čou v provincii Ťiang-su u jihovýchodního pobřeží Čínské lidové republiky. Má rozlohu 865 čtverečních kilometrů a trvalé bydliště zde mělo k roku 2009 zhruba sedm set tisíc obyvatel. Od jádra Su-čou, pro které funguje jako satelitní město, je vzdálen zhruba třicet kilometrů východně směrem k Šanghaji, jejíž jádro je zhruba šedesát kilometrů na jihovýchod. Blízkost velkých středisek i prudký hospodářských rozvoj v okrese samotném je jedním z důvodů, proč zde k roku 2009 mělo dalších ještě zhruba milion obyvatel přechodné bydliště.\n\nV Kchun-šanu je stanice na vysokorychlostní trati z Pekingu do Šanghaje, která je zde vedena po viaduktu Tan-jang-Kchun-šan, nejdelším mostě na světě.\n\nV okrese vznikl koncem 14. století na počátku mingské kultury operní žánr kchun-čchü, původně jako regionální varianta dramat čchuan-čchi.\n\n\nV Kchun-šanu má továrny řada firem, mimo jiné čínský výrobce elektrotechniky Foxconn nebo japonský Shimano vyrábějící potřeby pro cyklisty a rybáře.\n\n"}
{"id": "1214814", "url": "https://cs.wikipedia.org/wiki?curid=1214814", "title": "Old Tjikko", "text": "Old Tjikko\n\nOld Tjikko (Starý Tjikko) je exemplář smrku ztepilého, který roste na úbočí hory Fulufjället, ve stejnojmenném národním parku, ve švédském kraji Dalarna. Je vysoký necelých pět metrů a na základě radiokarbonové metody bylo jeho stáří stanoveno na 9 550 let. To se však nevztahuje na kmen, který má jen několik set let, ale na celý genet tvořený rozsáhlým kořenovým systémem, neustále se obnovujícím vegetativní cestou. \n\nStrom objevil roku 2004 profesor Univerzity v Umeå Leif Kullman a pojmenoval ho podle svého psa. Dlouhověkost stromu je způsobena tím, že vzhledem k chladnému a větrnému klimatu prožil většinu své existence v zakrslé formaci zvané \"krummholz\". Teprve oteplení, k němuž došlo ve dvacátém století, umožnilo vzrůst současného kmene.\n\nPrimát Old Tjikka jako nejstaršího stromu na světě je sporný — záleží na definici samostatně rostoucího stromu. Některé kalifornské borovice druhu \"Pinus longaeva\" jsou staré okolo pěti tisíc let. Za nejstarší rostlinu světa je označován kořenový systém lesa Pando v Utahu, jehož vznik byl datován do doby před osmdesáti tisíci lety.\n\nStezka vedoucí ke stromu není úmyslně značená, aby správa národního parku Fulufjället chránila tuto raritu před náporem zvědavců. Je však možné objednat si bezplatný výlet, při kterém strážci parku návštěvníky ke stromu zavedou. \n\n"}
{"id": "1214815", "url": "https://cs.wikipedia.org/wiki?curid=1214815", "title": "Kostel svatého Šebestiána (Hora Svatého Šebestiána)", "text": "Kostel svatého Šebestiána (Hora Svatého Šebestiána)\n\nŘímskokatolický kostel svatého Šebestiána stával v Hoře Svatého Šebestiána v okrese Chomutov. Až do svého zániku býval farním kostelem ve farnosti Hora Svatého Šebestiána. Stával ve východní části náměstí, která byla po demolici kostela změněna na park.\n\nPůvodní městský kostel založený v šestnáctém století Šebestiánem z Veitmile vyhořel spolu s dalšími 109 domy při velkém požáru města dne 13. září 1854. Jeho trosky byly odklizeny až o dvacet let později v roce 1874. Ve stejném roce byla chomutovským stavitelem Josefem Dauschem zahájena stavba nového kostela, který byl vysvěcen roku 1877. V šedesátých letech dvacátého století bylo pro špatný technický stav rozhodnuto o jeho demolici, ke které došlo 15. nebo 25. března 1967. Zboření kostela žádala také armáda, podle které mohl být významným navigačním bodem při útoku na blízké kasárny raketového vojska.\n\nJednolodní kostel měl obdélný půdorys a pravoúhlý presbytář zakončený půlkruhovou apsidou. U jižní stěny lodi stála štíhlá hranolová věž a malá sakristie. Drobná sanktusová vížka se zvedala také nad vyvrcholením východního štítu. Interiér byl zaklenutý pravděpodobně plackovou klenbou a apsida konchou.\n\nVětšina zařízení byla ze druhé poloviny devatenáctého století. Patřily k němu obraz Čtrnácti svatých pomocníků od malíře V. Hendlicha z roku 1860 a Pieta pod kruchtou od J. Wertschitzkého z Chomutova. Ze staršího kostela pocházely křtitelnice s cínovou nádobou z roku 1730 a krucifix z konce osmnáctého století.\n"}
{"id": "1214832", "url": "https://cs.wikipedia.org/wiki?curid=1214832", "title": "Jean Taris", "text": "Jean Taris\n\nJean Taris (6. července 1909 Versailles — 10. ledna 1977 Grasse) byl francouzský plavec, specialista na dlouhé volnostylařské tratě.\n\nZúčastnil se olympijských her 1928 v Amsterdamu, 1932 v Los Angeles a 1936 v Berlíně. Největším úspěchem byla stříbrná medaile na 400 metrů volný způsob v roce 1932, kdy ve finále podlehl domácímu Busterovi Crabbemu o pouhou desetinu sekundy. V roce 1936 byl čtvrtý s francouzskou štafetou na 4×200 m a šestý na 400 metrů kraulem. Stal se mistrem Evropy na 400 m i 1500 m v roce 1934 v Magdeburgu, v roce 1931 byl na domácí půdě v Paříži na čtyřstovce druhý za Maďarem Istvánem Báránym. Získal rekordních 34 titulů mistra Francie, vytvořil světové rekordy 4:47.0 na 400 m v. zp. a 10:15.6 na 800 m v. zp.\n\nJean Vigo o něm v roce 1930 natočil dokumentární film \"Jean Taris, plavecký šampión\", sloužící jako školní pomůcka při výuce plavání. V roce 1984 byl Taris posmrtně uveden do Mezinárodní plavecké síně slávy. V Paříži je po něm pojmenován plavecký bazén \"Piscine Jean Taris\" na rue Thouin v pátém obvodu.\n\n"}
{"id": "1214833", "url": "https://cs.wikipedia.org/wiki?curid=1214833", "title": "Zemětřesení v Ekvádoru 2016", "text": "Zemětřesení v Ekvádoru 2016\n\nK silnému zemětřesení v Ekvádoru došlo 16. dubna roku 2016 v 18:58:37 místního pásmového času. Magnitudo zemětřesení dosáhlo síly 7.8 stupně momentové škály a intenzita jeho následků odpovídala stupni VIII stupnice Mercalliho. Epicentrum zemětřesení se nacházelo v řídce osídlené oblasti na severozápadě země, asi 170 km od hlavního města Quita. Zemětřesení nápachalo malé škody také v západní Kolumbii. Při zemětřesení bylo zabito 673 lidí, více jak 27, 730 lidí bylo zraněno a více jak 28 tisíc lidí bylo zemětřesením vyhnáno ze svých domovů. Zemětřesení napáchalo i značné materiální škody, zejména v provincii Manabí. Nejvíce zemřelo Ekvádorců (okolo 640) a Kolumbijců (okolo 11). Žádný Čech nezemřel.\n\nPo zemětřesení došlo ještě k několika následným otřesům, z nichž nejsilnější byly otřesy ze dne 18. května 2016 o síle až 6.8 a později další o síle až 6.9 stupnice. Při těchto dvou zemětřeseních zemřeli dohromady 2 lidé.\n"}
{"id": "1214834", "url": "https://cs.wikipedia.org/wiki?curid=1214834", "title": "Intercamp", "text": "Intercamp\n\nIntercamp je každoroční mezinárodní setkání skautů a skautek ve věku 11–16 let, kteří jsou organizováni v nějaké mezinárodní uznávané skautské organizaci. Intercamp se koná každý rok na svatodušní svátky (většinou koncem května až začátkem června), trvá od pátku večera (příjezd oddílů) do pondělí dopoledne (v západních zemích je svatodušní pondělí svátek). Intercamp bývá přezdíván „jamboree zemí států NATO“.\n\nIntercamp jako důležitý krok ke vzájemnému poznávání a porozumění byl v roce 1966 nápadem Freda Wurma z německého DPSG (Deutsche Pfadfinder Sankt Georg), Peeta Deckerse z Holandska (Scouting Nederland) a Roye Claye (British Scouts Western Europe). Holandští a němečtí skauti byli pozváni od anglických skautů v Německu k jednomu víkendovému setkání a byli tak nadšení, že uspořádali na svatodušní svátky v roce 1966 společné setkání. Tam se také zrodil název Intercamp. Britští, kanadští, američtí skauti jsou z velké části děti členů jednotek NATO umístěných v Německu, Francii, Belgii a Holandsku a částečně z rodin, které v západní Evropě pracují v civilních povoláních. Od té doby je Intercamp pořádán každý rok, jednotlivé národy se střídají v pořádání Intercampů, většinou v Německu ve vojenských prostorech hostitelského národa – Němci, Nizozemci a Belgičané pořádají Intercampy na velkých skautských tábořištích.\n\nČeské exilové oddíly z Německa se zúčastňovaly Intercampu od roku 1977 jako součást organizace DPSG, kde byly registrovány. V roce 1990 pozval oddíl Velena Fanderlíka skauty z Prahy na Intercamp v Belgii. Češi vzbudili velkou pozornost a sympatie svým vystupováním, disciplínou, skromným vybavením a zajímavým programem u všech účastníků. V roce 1994 se pak uskutečníl v České republice Intercamp pod vedením Michaely Rocmanové.\n\nIntercampu se pravidelně účastní 2500–3000 skautů a skautek. K tomu je třeba důkladná organizace. Ta je v současné době vypracovaná členy Intercamp Comitee, kteří spravují materiál a finance Intercampu. Hostitelská země poskytuje místo, program a stravování pro mezinárodní servis tým, materiál dodává vesměs comitee. Intercampu se účastní tyto státy:\n\n\nVýše uvedené státy mají své zastoupení v Intercamp Comitee. Dále se účastní také skauti z:\n\nPrvní ročníky se konaly na různých místech Německa, Nizozemska a Belgie, až později se rozšířily do dalších zemí – Francie, Česka a Polska. Na českém území se první Intercamp konal poprvé v roce 1994. Jednalo se o první velkou skautskou mezinárodní akci pořádanou Junákem po pádu komunismu.\n\n"}
{"id": "1214835", "url": "https://cs.wikipedia.org/wiki?curid=1214835", "title": "A. E. van Vogt", "text": "A. E. van Vogt\n\nAlfred Elton van Vogt (26. dubna 1912, Gretna, Manitoba, Kanada – 26. ledna 2000, Los Angeles) byl kanadsko-americký spisovatel žánru science fiction, jeden z autorů tzv. Zlatého věku science fiction.\n\nNarodil se holandským rodičům na farmě v kandské provincii Manitoba. V jeho deseti letech se rodina přestěhovala do Winnipegu, kde prožil mládí. Byl velkým čtenářem a ve čtrnácti letech se stal pod vlivem četby časopisu \"Amazing Stories\" fanouškem sci-fi. V devatenácti letech začal pracovat na úřadě pro sčítání lidu v Ottawě. Již v té době byl ale literárně činný, nejprve psal příběhy pro ženy, poté rozhlasové hry a konečně ve svých 28 letech začal psát příběhy science fiction. Za druhé světové války nemohl kvůli slabému zraku nastoupit do armády a pracoval proto v kanadském oddělení národní obrany (Department of National Defense). Právě v té době napsal svůj nejslavnější román \"Slan\", který vycházel roku 1940 na pokračování v časopise \"Astounding Stories\" a roku 1946 vyšel knižně. Úspěch románu mu zajistil možnost sát se spisovatelem na volné noze. Roku 1944 se přestěhoval do USA, kde roku 1952 získal americké státní občanství. Usídlil se v Los Angeles, kde žil až do své smrti. \n\nSe svou první ženou Ednou Mayne Hullovou (1905-1975) se oženil roku 1939 a napsal s ní několik povídek i románů. Po její smrti na rakovinu roku 1975 se roku 1979 podruhé oženil s Lydií Braimanovou. Zemřel roku 2000 na Alzheimerovu chorobu a na těžký zápal plic.\n\nPrakticky všechna nejznámější díla van Vogta vyšla časopisecky ve 40. letech, což byla doba autorovy největší slávy. Nejvíce je z jeho díla kromě románu \"Slan\" ceněn román \"The World of Null-A\" (1945, Svět Nula-A). Později ztratil mnoho příznivců, protože v jeho novějších dílech je neustále znát duch 40. let. Objevují se v nich supermanové a složité intriky i autorova záliba v pseudovědách a naivita jeho představ o vývoji lidské společnosti. Z kategorie pokleslé brakové literatury však jeho příběhy dostala jeho představivost, mimořádné vypravěčské umění a schopnost vcítit se do psychiky postav.\nZa své dílo dostal A. E. Van Vogt několik ocenění:\n\nPovídkový cyklus popisuje vědeckou misi kosmické lodi \"Space Beagle\" (Vesmírný ohař), která se na svých cestách potkává s cizími civilizacemi, které mají většinou nepřátelské úmysly. Skládá se z těchto povídek:\nSpolečně povídky vyšly pod názvem \"The Voyage of the Space Beagle\" (1950, česky jako Dobrodružství Vesmírného ohaře). Název odkazuje na knihu Charlese Darwina \"The Voyage of the Beagle\").\nRománová trilogie založená na mystických motivech z oblasti sémantiky a tzv. nearistotelovské logiky, díky jejímuž zvládnutí se její hlavní hrdina stává nesmrtelným a všemohoucím.\nNejprve vyšly roku 1988 povídky \"Zorl\" a \"Ixtl\" ve fanbooku \"Paralelní světy 2\" (SFK Slan Slaný) v překladu Miroslava Martana. Poté pražský Klub Julese Vernea vydal samostatně všechny čtyři povídky v magazínu \"Poutník\":\nRoku 2009 vytvořili fanoušci sci-fi ebook románu z roku 1950 \"Dobrodružství Vesmírného ohaře\" pod hlavičkou nakladatelství ebookSF.\n\n"}
{"id": "1214837", "url": "https://cs.wikipedia.org/wiki?curid=1214837", "title": "Záplavový algoritmus", "text": "Záplavový algoritmus\n\nZáplavový algoritmus je v informatice název algoritmu pro distribuci (materiálu) do všech částí grafu. Název konceptu je odvozen od konceptu zaplavení při povodni.\n\nZáplavové algoritmy jsou používány v počítačových sítích (např. při směrování) a v počítačové grafice (např. záplavové obarvování). Záplavové algoritmy jsou používány i pro řešení matematických problémů (hledání cesty z bludiště) a mnoha problémů v teorii grafů.\n"}
{"id": "1214838", "url": "https://cs.wikipedia.org/wiki?curid=1214838", "title": "Hélène Larroche-Dub", "text": "Hélène Larroche-Dub\n\nHélène Larroche-Dub (* 7. října 1924 Brno) je francouzská publicistka českého původu, komisařka výstav moderního a etnického umění a manažerka mezinárodní kulturní spolupráce.\n\nVyrostla v německojazyčné rodině v Brně, jako dcera strojního konstruktéra a profesora Německé Vysoké školy technické Ing. Rudolfa Duba (1873-1939) a jeho ženy, Erny Margarety, rozené Spitzer (1893 -1938), původem z Moravské Ostravy -Vítkovic. Navštěvovala Masarykovo německé gymnasium v Brně a současně se naučila česky. Matka se roku 1932 provdala za strojního inženýra Emila Wellnera (1900-1933), narodila se jí dvojčata Margareta-Erna a Irene-Therese, s nimiž se vrátila k prvnímu manželovi. V létě roku 1938 byla Helena poslána do penzionátu v Lausanne. Během druhé světové války se skrývala v okolí jihofrancouzské Nice, aby se vyhnula holocaustu. Absolvovala kursy francouzštiny a Montessori, působila jako vychovatelka ve škole Montessori. Během této práce roku 1943 získala bakalářský titul na filozofické fakultě univerzity v Aix-Marseille. Roku 1944, ihned po osvobození Francie od okupantů, pracovala devět měsíců pro americký Červený kříž jako recepční v ozdravném středisku amerických vojáků na Riviéře.\n\nV letech 1945-1949 vystudovala biochemii na Sorbonně v Paříži a získala licenciát. Roku 1947 se provdala za architekta Fernanda Larroche (1922- 2006), který si původní jméno během odboje za 2.světové války změnil na Daniel Maurandy. S manželem vychovala tři děti (Mireille/1953, Marie – Helene/1955 a Jean-Pierre/1957). Rodina se usadila v Ivry-sur-Seine.\n\nPracovala nejprve v architektonickém ateliéru svého muže, v letech 1951-56 byla zaměstnána v Musée national de la recherche scientifique. Ateliér byl počátkem 60. let činný pro různé objekty. Zároveň Helene rozvíjela své zájmy o současné výtvarné a etnické umění. V letech 1967 - 10985 pracovala jako dobrovolná sekretářka Společnosti přátelství Francie - Sovětský svaz (Associaion France- U.R.S.S), naučila se rusky a pracovala pro kulturní výměnu obou zemí. Dále roku 1975 získala místo komisařky výstav v Centre Georges-Pompidou, kde byla zodpovědná za průmyslový design, pracovala tam až do roku 1988. Zorganizovala dvě desítky výstav umění 14 bývalých republik SSSR, z Kuby a asijských zemí; svůj zájem především soustředila na střední Asii, kam cestovala nejen služebně. Kromě toho pořádala výstavy pro další města a instituce.\nRoku 1988 založila v Paříži knihkupectví zeměpisné literatury, průvodců a map \"Itinéraires\", které vlastnila až do roku 2006. V letech 2007 - 2010 pořádala výstavy současného etnického textilu ve svém domě v Ivry-sur-Seine. Od té doby především cestuje po zemích Třetího světa a fotografuje. Připravuje k edici své osobní paměti.\n\nkomisařka výstav:\n1977 Design v USA, Paříž (CGP)\n1977 Design a zimní sporty (CGP)\n1978 Proměny finské architektury a designu (CGP)\n1978 koncepce pořadatele výstavy (CGP); koncepce katalogu\n1978 Sovětský urbanisrtický prostor 1917-1978 CGP); koncepce katalogu\n1980 Objet industriel/Průmyslový objekt (CGP);\n1982 Environnement Quotidien en Chine/Každodenní životní prostředí v Číně (CGP); koncepce katalogu\n1983 Macao ou jouer la différence/ Makao neboli hrát si na rozdíl (CGP); koncepce katalogu\n1984 Porsche design (CGP); koncepce katalogu\n\nPráce dobrovolné sekretářky Sdružení Francie - SSSR:\n\nKoncepce a realizace:\n\nEditorka v nakladatelství Éditions du Regard, Paříž:\nStati:\n"}
{"id": "1214841", "url": "https://cs.wikipedia.org/wiki?curid=1214841", "title": "Franz Kindermann (poslanec Moravského zemského sněmu)", "text": "Franz Kindermann (poslanec Moravského zemského sněmu)\n\nFranz Kindermann (18. července 1823 Rýmařov – 4. října 1894 Frýdlant nad Moravicí) byl rakouský politik německé národnosti z Moravy; poslanec Moravského zemského sněmu.\n\nNarodil se v domě čp. 200 v Rýmařově. Jeho otcem byl Fidelius Kindermann, majitel dědičné rychty v Ondřejově, matkou Theresia rozená Lumpe z Rýmařova. Franz byl držitelem dědičné rychty v Ondřejově (Andersdorf). Zasloužil se o pozvednutí rolnického stavu ve svém regionu. Jeho statek v Andersdorfu patřil mezi vzorové zemědělské podniky. Byl předsedou zemědělského spolku pro Rýmařov a Frýdlant. V roce 1881 mu moravsko-slezská společnost pro podporu zemědělství udělila stříbrnou medaili.\n\nV 60. letech se zapojil i do vysoké politiky. V zemských volbách roku 1861 byl zvolen na Moravský zemský sněm, za kurii venkovských obcí, obvod Šternberk, Rýmařov. Rezignoval roku 1863. Na sněm se vrátil po dlouhé přestávce až v zemských volbách roku 1884, za týž obvod. V roce 1884 se uvádí jako kandidát tzv. Ústavní strany, liberálně a centralisticky orientované.\n\nZemřel v říjnu 1894. Příčinou úmrtí byla stařecká sešlost (marasmus senilis). Bylo mu 71 let.\n\nJeho synem byl Otto Kindermann, který počátkem 20. století rovněž zasedal na Moravském zemském sněmu.\n"}
{"id": "1214842", "url": "https://cs.wikipedia.org/wiki?curid=1214842", "title": "FOS Open Scouting", "text": "FOS Open Scouting\n\nFOS Open Scouting nebo FOS je pluralitní, mezinárodně orientovaná, koedukovaná, vlámská skautská organisace v Belgii a je členem Guidisme et Scoutisme en Belgique (GSB). FOS je federací 58 skupin skautů.\n\nPrvní pluralitní organizace skautů v Belgii byl \"Boy Scouts-de Belgique\" (B.S.B.), která byla založena v roce 1910. Roku 1913 přibyli \"Sea Scouts of Belgium\" (S.S.B) a v roce 1914 \"Eclaireurs de Belgique\" (E.B.). V roce 1916 se S.S.B a E.B. spojil s B.S.B. Ve stejném roce byla založena \"Girl Guides-van België\" (G.G.B.), první pluralitní skautská organizace. V roce 1945 se B.S.B. a G.G.B. spojily a vytvořily \"Boy-Scouts en Girl-Guides van België\" (B.S.B.-G.G.B.). Roku 1966 vznikl v B.S.B.-G.G.B. rozkol a to vedlo k rozštěpení na vlámskou organizaci, \"Federatie voor Open Scoutisme\" (F.O.S.) a Valonskou, \"Fédération des Eclaireuses et Eclaireurs\" (F.E.E.), později přejmenovanou na Scouts et Guides Pluralistes de Belgique (S.G.P.). V roce 1999 byly z F.O.S. odebrány tečky a organisace přejmenována na \"FOS Open Scouting\". \n\nVG = Verkenner-Gids\n\nFOS je více tradiční než Scouts en Gidsen Vlaanderen a aktivně využívá odznaky.\n\nVšechny děti a mládež od 6 let jsou vítány ve FOS. Rozdíly rasy, sociálního původu, národnosti, sexuální orientace, fyzikální nebo kulturní nikdy nejsou důvodem pro odmítnutí. Také jsou vítání lidé s libovolným filozofickým, náboženským nebo politickým přesvědčením, pokud jsou tyto principy v souladu s vizí Otevřeného skautingu. FOS se domnívá, že přesvědčení není nikdy konečné, a že budete muset akceptovat, že jiný pohled může a má mít důsledky, a že musíte být kdykoli ochoten přezkoumat svou vizi a případně ji pozměnit. FOS podporuje uctivý dialog o různých formách spirituality ve společnosti. Věří že tato konfrontace myšlenek může obohatit duchovní volby členů.\n\nSlib FOS nijak neodkazuje na boha nebo náboženství pouze na vyššího ideál.\n\nI promise, on my honour, to try:\nTo be loyal to a higher ideal, our group and democracy\nTo obey the guides/scouts law\nTo help where possible\n\n\n"}
{"id": "1214846", "url": "https://cs.wikipedia.org/wiki?curid=1214846", "title": "Otto Kindermann", "text": "Otto Kindermann\n\nOtto Kindermann (21. března 1863 Ondřejov – ???) byl rakouský politik německé národnosti z Moravy; poslanec Moravského zemského sněmu.\n\nNarodil se v Ondřejově v domě čp. 29. Jeho otcem byl Franz Kindermann (1823–1894), který v 2. polovině 19. století rovněž zasedal na Moravském zemském sněmu. Franz a po něm i Otto byli držiteli dědičné rychty v Ondřejově (Andersdorf).\n\nPočátkem 20. století se zapojil i do vysoké politiky. V doplňovacích zemských volbách 18. října 1905 byl zvolen na Moravský zemský sněm, za kurii venkovských obcí, obvod Šternberk, Rýmařov. Nahradil poslance Aloise Zöllnera. Mandát obhájil v řádných zemských volbách roku 1906, nyní (po volební reformě) za mírně pozměněný německý obvod Rýmařov, Dvorec v kurii venkovských obcí. V roce 1906 se uvádí jako kandidát Německé radikální strany (Deutschradikale Partei, do roku 1907 Freialldeutsche Partei).\n\nPo vzniku Československa byl aktivní v sudetoněmeckých zemědělských spolcích. V roce 1928 mu bylo uděleno ocenění od Ústředního svazu německých zemědělských společenství Moravy, Slezska a Slovenska (Zentralverband der deutschen landwirtschaftlichen Genossenschaften Mährens, Schlesiens und der Slowakei). V adresáři zemědělských organizací (konkrétně spolku Landwirtschaftliche Bezugs- und Verwertungszentrale v Brně) je zmiňován jako jeden z jednatelů ještě v roce 1938.\n"}
{"id": "1214847", "url": "https://cs.wikipedia.org/wiki?curid=1214847", "title": "Joint Force Harrier", "text": "Joint Force Harrier\n\nJoint Force Harrier (\"Společné síly Harrierů\", JFH), původně vzniklé jako Joint Force 2000 (\"Společné síly 2000\") a posléze známé jako Joint Strike Wing (\"Společné bitevní křídlo\", JSW) byly formací britských ozbrojených sil jíž byly podřízeny jednotky letadel s kolmým či krátkým vzletem a přistáním BAE Harrier II Royal Air Force (RAF) a Fleet Air Arm. Formace byla podřízena RAF Air Command.\n\nV době svého rozpuštění se formace skládala ze dvou operačních perutí, po jedné ze svazku \"Royal Air Force\" a \"Fleet Air Arm\", a jedné operačně výcvikové jednotky náležející \"Royal Air Force\".\n\nSíly \"Joint Force Harrier\" byly ustaveny 1. dubna 2000 v odpověď na návrh britské vlády vznesený jako součást Strategic Defence Review. Původně pod názvem Joint Force 2000 kombinovaly dvě peruti Sea Harrierů FA.2 Royal Navy se čtyřmi perutěmi Harrierů GR.7/7A Royal Air Force ve společné velitelské struktuře podřízené Strike Command RAF. Svazek měl být schopen operovat z letadlových lodí třídy \"Invincible\", pozemních letišť RAF a expedičních základen mimo britské území. \n\nPříspěvek \"Royal Navy\" svazku se skládal ze Sea Harrierů, které byly předtím podřízeny \"Naval Air Command\".\n\nV roce 2006 byla 3. peruť RAF přezbrojena na letouny Eurofighter Typhoon, a téhož roku byly Sea Harriery vyřazeny ze služby a 800. námořní letecká peruť začala užívat Harriery GR.7 a GR.9 z bývalé výzbroje 3. peruti RAF, které ale nepřešly do vlastnictví námořnictva. Současně se počet strojů u operační peruti snížil z dvanácti na devět.\n\nV roce 2007 byl plánován přechod 801. námořní letecké peruti také na Harriery GR.7/9. Namísto toho 9. března 2007 vzniknul Naval Strike Wing (NSW), jednotka sdružující části obou námořních perutí Harrierů do jednotky odpovídající jedné operační peruti, schopné nasazení jak z pozemních letišť (například v Afghánistánu) anebo z palub obou letadlových lodí \"Royal Navy\", HMS \"Illustrious\" a HMS \"Ark Royal\". 1. dubna 2010 se \"Naval Strike Wing\" vrátil k označení 800. námořní letecká peruť.\n\n31. března 2010 byla formace redukována o jednu peruť rozpuštěním 20. peruti RAF, operačně-výcvikové jednotky (\"Operational Conversion Unit\", OCU) pro stroje Harrier. 4. peruť byla také rozpuštěna, a poté reaktivována jako 4. (rezervní) peruť na základně RAF Wittering, kde převzala roli operačně výcvikové jednotky. Současně byl svazek přejmenován na Joint Strike Wing, a všechny zbývající Harriery varianty GR.7 byly vyřazeny ze služby. \n\nAž do roku 2010 bylo plánováno, že Harriery GR.9 budou ve službě pokračovat až do nahrazení 138 letouny F-35B Lightning II okolo roku 2018. 19. října 2010 však bylo oznámeno, že, v rámci závěrů Strategic Defence and Security Review 2010, datum vyřazení Harrierů bude uspíšeno na duben 2011. \n\nZ HMS \"Ark Royal\", zatím poslední letadlové lodi \"Royal Navy\", odstartovala její poslední letadla s pevným křídlem 24. listopadu 2010, když ji opustily čtyři palubní Harriery GR.9 směřující na pozemní základnu. 15. prosince 2010 proběhl poslední operační let britských Harrierů, když formace 16 strojů přeletěla nad základnou RAF Cottesmore. 1. (stíhací) a 4. (rezervní) perutě RAF a 800. peruť FAA byly rozpuštěny 28. ledna 2011.\n\n"}
{"id": "1214848", "url": "https://cs.wikipedia.org/wiki?curid=1214848", "title": "Naval Strike Wing", "text": "Naval Strike Wing\n\nNaval Strike Wing (NSW, \"Námořní útočné křídlo\") byla letecká jednotka Fleet Air Arm britské Royal Navy. Byla založena k 9. březnu 2007, po reformování 800. námořní letecké peruti v roce 2006 a 801. námořní letecké peruti 9. března 2007. Jednotka obsahovala prvky z těchto dvou perutí, sloučené do jedné operační jednotky, schopné nasazení buď z pozemních základen anebo letadlových lodí \"Royal Navy\". Útvar dislokovaný na základně RAF Cottesmore a vyzbrojený stroji Harrier GR.7 a GR.9 tvořil námořní složku Joint Force Harrier.\n\n1. dubna 2010 se \"Naval Strike Wing\" s výzbrojí Harrierů GR.9 a GR.9A navrátil k označení 800. peruti FAA. Po oznámení stažení Harrierů ze služby v Strategic Defence and Security Review 2010 vzlétl 24. listopadu 2010 z letadlové lodi \"Royal Navy\" HMS \"Ark Royal\" poslední Harrier.\n"}
{"id": "1214850", "url": "https://cs.wikipedia.org/wiki?curid=1214850", "title": "Cindy Rolederová", "text": "Cindy Rolederová\n\nCindy Rolederová (nepřechýleně Cindy Roleder) (* 21. srpna 1989, Chemnitz) je německá atletka, sprinterka, jejíž specializací jsou krátké překážkové běhy.\n\nNa evropském šampionátu v roce 2012 doběhla sedmá ve finále běhu na 100 metrů překážek, na olympiádě v Londýně v téže sezóně postoupila v této disciplíně do semifinále. První medaili z mezinárodních soutěží – stříbrnou - vybojovala na mistrovství světa v Pekingu v roce 2015. Jejím největším úspěchem se stal titul mistryně Evropy v běhu na 100 metrů překážek v roce 2016 v Amsterdamu. O dva roky později v Berlíně získala na evropském šampionátu v této disciplíně bronzovou medaili.\n\n"}
{"id": "1214851", "url": "https://cs.wikipedia.org/wiki?curid=1214851", "title": "Padma Čhöling", "text": "Padma Čhöling\n\nPadma Čhöling (tibetsky པདྨ་འཕྲིན་ལས་, čínsky 白玛赤林, pchin-jinem Báimă Chìlín, anglicky Padma Choling, * 1952 Dengčen, prefektura Čhamdo) je tibetský politik, člen Komunistické strany Číny od roku 1970.\n\nNarodil se v nevolnické venkovské rodině ve východním Tibetu, v sedmnácti letech vstoupil do čínské armády, kde sloužil až do roku 1986, kdy začal působit jako funkcionář tibetské samosprávy. Roku 2003 se stal místopředsedou vlády Tibetské autonomní oblasti a poté, co v roce 2008 osvědčil organizační schopnosti při likvidaci následků zemětřesení v okrese Damšung, byl v lednu 2010 zvolen předsedou vlády. Tuto funkci zastával do roku 2013, kdy ho nahradil Losang Gjalcen a Čhöling se stal předsedou tibetského Lidového kongresu (parlamentu). Roku 2012 byl zvolen do Ústředního výboru Komunistické strany Číny.\n\nJe znám jako tvrdý zastánce oficiální čínské politiky vůči Tibetu a odpůrce dalajlámy Tändzina Gjamccha. Ve svých vystoupeních klade důraz na stabilitu, jednotu čínského státu a ekonomický rozvoj. Dalajlámův návrh, že by vzhledem ke komplikované politické situaci jeho nástupce neměl být vybrán tradičním procesem reinkarnace, ale raději volbou, označil Čhöling za znesvěcení buddhismu.\n\n"}
{"id": "1214856", "url": "https://cs.wikipedia.org/wiki?curid=1214856", "title": "Ludwig Merores", "text": "Ludwig Merores\n\nLudwig Merores (17. září 1840 Praha – 21. března 1900 Brno) byl rakouský právník a politik německé národnosti z Moravy; poslanec Moravského zemského sněmu.\n\nNarodil se roku 1840 v Praze. Roku 1864 byl na Karlo-Ferdinandově univerzitě v Praze promován na doktora práv. Už během studií v Praze byl aktivní v německých spolcích. Působil v čtenářském spolku německých studentů. Od roku 1867 žil v Brně, kde i profesně působil, nejprve společně s Adolfem Promberem jako koncipient v advokátní kanceláři Dr. Eduarda Sturma, později coby samostatný brněnský advokát. Od roku 1877 byl členem brněnského obecního výboru. Od roku 1888 zastával funkci správního rady Moravského živnostenského spolku. Byl též ředitelem První moravské spořitelny a kurátorem Moravského průmyslového muzea. Založil Spolek pro výstavbu levných bytů v Brně.\n\nV 80. letech se zapojil i do vysoké politiky. V zemských volbách roku 1884 byl zvolen na Moravský zemský sněm, za kurii městskou, obvod Brno (III. okres). Mandát zde obhájil i v zemských volbách roku 1890 a zemských volbách roku 1896. Poslancem byl do své rezignace roku 1899. Pak ho na sněmu nahradil Josef Jelinek. V roce 1884 se uvádí jako německý liberální kandidát (tzv. Ústavní strana, liberálně a centralisticky orientovaná). Jako německý liberál je uváděn i ve volbách roku 1890 a 1896. Byl členem vedení německé liberální strany na Moravě. Rezignace na mandát roku 1899 souvisela s jeho názorovými neshodami v rámci německé liberální strany.\n\nZemřel ve věku 60 let v březnu 1900 na srdeční mrtvici. Několik týdnů před smrtí stonal. Byl židovského původu i vyznání. Pohřben byl na židovském hřbitově v Brně. Jeho jméno od roku 1905 až do nacistické okupace nesla brněnská Meroresgasse (Meroresova ulice), později ulice V Domkách a od roku 1946 Lužova ulice.\n\n"}
{"id": "1214859", "url": "https://cs.wikipedia.org/wiki?curid=1214859", "title": "Nikolaj Komličenko (1995)", "text": "Nikolaj Komličenko (1995)\n\nNikolaj Nikolajevič Komličenko (rusky Николай Николаевич Комличенко; * 9. února 1995, Plastunovskaja, Krasnodarský kraj, Rusko) je ruský fotbalový útočník a bývalý mládežnický reprezentant, který hrál v klubu FK Krasnodar, od července 2017 byl na hostování v českém týmu FK Mladá Boleslav, kam nakonec 1. ledna 2019 přestoupil. V sezoně2018/19 vstřelil za FK Mladá Boleslav z 32 zápasů 29 gólů, to je rekord české ligy v počtu gólů za sezónu. 19. Listopadu 2019 vstřelil svůj první gól za ruskou reprezentaci , proti San Marinu.\n\nV roce 2020 přestoupil do Dynama Moskva za 4,5 mil. euro ( cca 100 mil. KČ).￼\n\n\n\"Aktuální k datu\" : 1. července 2019\nNikolaj Komličenko nastupoval za ruské mládežnické reprezentace U19 a U21.\n\n\"ME - kvalifikace -10. Října 2019 odehrál svůj první reprezentační zápas za ruskou reprezentaci proti Skotsku a 19. Listopadu 2019 dal za ruskou reprezentaci proti San Marinu svůj první reprezentační gól.\"\n\n"}
{"id": "1214861", "url": "https://cs.wikipedia.org/wiki?curid=1214861", "title": "Nikolaj Komličenko", "text": "Nikolaj Komličenko\n\nNikolaj Komličenko může být:\n\n"}
{"id": "1214865", "url": "https://cs.wikipedia.org/wiki?curid=1214865", "title": "Pasecké hudební slavnosti", "text": "Pasecké hudební slavnosti\n\nPasecké hudební slavnosti se poprvé uskutečnily v roce 1990 a od té doby jsou pořádány každé léto až do současnosti. Místem jejich konání je kostel sv. Václava v Pasekách nad Jizerou. Pořadatelem je Svatováclavský sbor z Pasek nad Jizerou, spjatý s rodinou Waldmannů, která Pasecké hudební slavnosti iniciovala a každoročně má hlavní podíl na jejich konání.\n\nSlavnosti se konají vždy o víkendu, jehož součástí je první neděle v srpnu. Program tvoří páteční koncert, sobotní matiné a nedělní bohoslužba s hudební produkcí. Již od počátku Paseckých hudebních slavností na nich vystupuje Akademie svatého Václava (která právě k tomuto účelu vznikla) a již zmíněný Svatováclavský sbor. Součástí slavností ovšem bývá také vernisáž výstavy.\n\nV historii i současnosti Paseckých hudebních slavností najdeme mnoho významných osobností hudebního života, ale také herců, výtvarníků aj.: dirigenti Václav Neumann, Jiří Bělohlávek či Libor Pešek, violoncellista Mikael Ericson, trumpetista Miroslav Kejmar, herec Stanislav Zindulka, rozhlasový moderátor Pavel Ryjáček a další.\n\n"}
{"id": "1214868", "url": "https://cs.wikipedia.org/wiki?curid=1214868", "title": "Václav Paterna", "text": "Václav Paterna\n\nVáclav Paterna (27. února 1839 Nětčice – 22. října 1902 Kyjov) byl rakouský stavitel a politik české národnosti z Moravy; poslanec Moravského zemského sněmu.\n\nNarodil se v Nětčicích (dříve Něčice) u Kyjova. Studoval v letech 1850–1856 nižší a vyšší reálnou školu v Brně a po jeden rok navštěvoval přednášky na brněnské technické škole (pozdější Vysoké učení technické v Brně). V letech 1858–1861 vystudoval pražskou polytechniku. Na praxi působil u stavitele Jana Bělského. V roce 1865 složil ve Vídni stavitelské zkoušky a od téhož roku působil profesně jako samostatný stavitel. Působil jako městský radní v Kyjově a podílel se na přechodu městské samosprávy do českých rukou. Byl předsedou místní Občanské záložny. Získal čestné občanství Kyjova. Byl mu udělen Zlatý záslužný kříž s korunou. Pro účely kyjovské Občanské záložny a dalších spolků nechal roku 1884 postavit novou budovu.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, kde zastupoval kurii městskou, obvod Kyjov, Bučovice, Vyškov, Strážnice. V roce 1884 je označován za kandidáta autonomistů (Moravská národní strana, staročeská). Byl členem výkonného výboru Moravské národní strany.\n\nZemřel v říjnu 1902 ve věku 63 let po \"dlouhé a bolestivé nemoci\".\n"}
{"id": "1214870", "url": "https://cs.wikipedia.org/wiki?curid=1214870", "title": "Autobiography", "text": "Autobiography\n\nAutobiography může být:\n\n"}
{"id": "1214871", "url": "https://cs.wikipedia.org/wiki?curid=1214871", "title": "Josef Pavlica", "text": "Josef Pavlica\n\nJosef Pavlica (14. února 1851 Hroznová Lhota – 23. května 1906 Karlovy Vary) byl rakouský politik české národnosti z Moravy; poslanec Moravského zemského sněmu.\n\nPocházel z rodiny hospodáře v Hroznové Lhotě, kde navštěvoval českou národní školu, pak chodil na německou národní školu v dolnorakouském Lichtenwarthu. V roce 1871 nastoupil k c. k. polnímu dělostřelectvu a navštěvoval posádkovou školu v Lublani. V roce 1872 byl po smrti otce nucen armádu opustit a přešel do stavu záložníka. Věnoval se zemědělskému hospodaření. Od roku 1876 zastával funkci starosty rodné Hroznové Lhoty a předsedy místní školní rady. Ve funkci starosty setrval po dobu dvanácti let. Za jeho působení došlo v obci k výstavbě nové čtyřtřídní školské budovy. Obec mu udělila čestné občanství. Od roku 1877 byl též předsedou okresního silničního výboru, hodonínského hospodářského spolku a hospodářského spolku strážnického. Roku 1898 mu byl udělen Zlatý záslužný kříž s korunou. Podílel se na založení strážnického hospodářského spolku, akciového rolnického pivovaru a sladovny v Uherském Ostrohu. Měl zásluhu na převodu českého gymnázia v Uherském Hradišti pod státní financování.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, kde zastupoval kurii venkovských obcí, obvod Uherské Hradiště, Uherský Ostroh, Strážnice. Mandát zde obhájil i v zemských volbách v roce 1890, zemských volbách v roce 1896 a zemských volbách v roce 1902.\n\nV roce 1884 je v některých dobových zdrojích označován za ústavověrného (tedy provídeňského a nikoliv českého národního) kandidáta a popisován jako \"umírněný a vzdělaný Slovan\", který se po svém zvolení nepřipojí k sněmovnímu českému klubu. Porazil tehdy skutečně českého národního kandidáta Sojáka. Jenže po svém zvolení oznámil, že do klubu českých poslanců vstoupí. Podle historiografie ze 70. let 20. století byl Pavlica do voleb navržen Selským spolkem, který podporoval české státní právo, ovšem kritizoval přílišnou provládní tendenci Moravské národní strany (staročeské) a zastával tezi, že zájmy venkovského lidu mají na sněmu hájit především sami rolníci. Podobně se na sněm kromě Pavlici dostali i František Nosek a František Srbecký. Podle publikace z roku 1888 zastupuje na sněmu autonomistickou (tj. Národní, staročeskou) stranu. Ve volbách roku 1890 je uváděn jako staročech. Ve volbách roku 1896 byl kompromisním kandidátem Moravské národní strany (staročechů) a Lidové strany na Moravě (mladočechů) a podporu mu vyslovila i Katolická strana národní na Moravě. Ve volbách roku 1902 byl označován za českého kompromisního kandidáta, který porazil českého klerikálního soupeře Františka Chlebuse. Měl kandidovat i v zemských volbách v roce 1906, ale jeho politickou dráhu ukončila smrt.\n\nZemřel náhle na srdeční mrtvici v květnu 1906 v Karlových Varech, kde pobýval zhruba tři týdny v rámci léčby své jaterní choroby. Bylo mu 55 let.\n"}
{"id": "1214872", "url": "https://cs.wikipedia.org/wiki?curid=1214872", "title": "Rétské Alpy", "text": "Rétské Alpy\n\nRétské Alpy (italsky \"Alpi Retiche\", německy \"Rätische Alpen\"), dříve také nazývané Rhaetské Alpy, je označení pro řadu pohoří západní části centrálního pásma Východních Alp. Oblast je vymezena průsmykem \"Lukmanier\" (mezi údolím předního Rýna a Ticinem) na západě a Brennerským průsmykem na východě. Rétské Alpy jsou původním sídelním místem Rétorománů. Rétské Alpy se rozkládají na území Itálie (v regionech Lombardie a Tridentsko-Horní Adiže), na území Švýcarska (v kantonech Ticino a Graubünden), v Rakousku (ve spolkových zemích Vorarlbersko a Tyrolsko) a na území Lichtenštejnska.\n\n\n\n"}
{"id": "1214878", "url": "https://cs.wikipedia.org/wiki?curid=1214878", "title": "František Peřina (politik)", "text": "František Peřina (politik)\n\nFrantišek Peřina (20. září 1827 Příbor – 20. dubna 1910 Příbor) byl rakouský politik české národnosti z Moravy; poslanec Moravského zemského sněmu a dlouholetý starosta Příbora.\n\nNarodil se v Příboře, kde navštěvoval piaristickou hlavní školu. V letech 1838–1839 studoval na reálné škole v Brně, v letech 1840–1841 reálnou školu v Lipníku. Pak se věnoval podnikání. Působil jako vinárník, perníkář a velkoměšťan v Příboře. Bydlel v domě čp. 28, kde provozoval vinárnu. Významně se angažoval v komunální politice. V roce 1859 byl zvolen do obecního zastupitelstva. V zastupitelstvu zastával do roku 1863 post zemědělského kontrolora. Roku 1863 se stal obecním radním. Když rezignoval starosta Johann Raschka, převzal po něm Peřina (v prosinci 1864) tuto funkci, kterou zastával s přestávkami po pětatřicet let. Starostou Příbora byl v období let 1864–1868, 1873–1876 a 1882–1900. Během svého prvního funkčního období byl prvním českým starostou tohoto města. V roce 1866 musel coby představený obce řešit krizové situace okolo prusko-rakouské války. Poté se dobrovolně na tři roky vzdálil z komunální politiky. Do funkce se vrátil roku 1873. Jako starosta se zasadil o zřízení českého učitelského ústavu a o vznik železniční tratě ze Studénky do Štramberka. V 70. letech také prosadil převod místního nižšího gymnázia pod státní financování. Od roku 1883 byl předsedou místní školní rady a v tomto období zastával rovněž funkci předsedy okresního silničního výboru. Od roku 1871 působil ve funkci prvního náčelníka česko-německého hasičského sboru. V roce 1865 zavedl první hasičský řád, později v roce 1881 byl mezi spoluzakladateli českého hasičského sboru. V roce 1899 mu byl udělen Zlatý záslužný kříž. Po definitivním odchodu z čela radnice Peřinu roku 1900 nahradil v této funkci Ferdinand Pokorný.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, kde zastupoval kurii městskou, obvod Příbor, Fulnek, Frenštát. V roce 1884 je označován za českého kandidáta (Moravská národní strana, staročeská) . Porazil proněmeckého kandidáta Wenzela Gillara.\n\nZemřel v dubnu 1910.\n\nJeho bratr Arnold Peřina byl významným příborským měšťanem. Jeho dceru Marii (1851–1925) si za manželku vzal lékař Bedřich Remeš (1837–1917). Manželé Remešovi měli syna, kterým byl pozdější významný moravský paleontolog Mořic Remeš (1867–1959).\n"}
{"id": "1214884", "url": "https://cs.wikipedia.org/wiki?curid=1214884", "title": "Wilhelm Raschendorfer", "text": "Wilhelm Raschendorfer\n\nWilhelm Raschendorfer (16. srpna 1837 Medlov – 17. prosince 1914 Medlov) byl rakouský politik německé národnosti z Moravy; poslanec Moravského zemského sněmu.\n\nJeho otcem byl medlovský rolník Johann Raschendorfer. Sám pak byl hospodářem v Medlově. Získal Zlatý záslužný kříž. Byl předsedou 10. okrsku sboru dobrovolných hasičů a velitelem sboru dobrovolných hasičů v Medlově.\n\nV 80. letech se zapojil i do vysoké politiky. V doplňovacích zemských volbách 30. dubna 1889 byl zvolen na Moravský zemský sněm, za kurii venkovských obcí, obvod Mohelnice, Zábřeh, Uničov (poté co zemřel poslanec Franz Maneth). Mandát zde obhájil i v řádných zemských volbách roku 1890 a zemských volbách roku 1896. V roce 1889 se uvádí jako německý liberální kandidát (tzv. Ústavní strana, liberálně a centralisticky orientovaná, později Německá pokroková strana). Jako německý liberál je uváděn i ve volbách roku 1890 a 1896.\n\nZemřel v prosinci 1914 po krátké nemoci. Příčinou úmrtí byl otok plic. Bylo mu 77 let.\n"}
{"id": "1214885", "url": "https://cs.wikipedia.org/wiki?curid=1214885", "title": "Lepontské Alpy", "text": "Lepontské Alpy\n\nLepontské Alpy (italsky \"Alpi Lepontine\", německy \"Lepontinische Alpen\", francouzsky \"Alpes lépontines\") jsou soubor pohoří v centrální části Alp, na území Itálie a Švýcarska. Leží v regionech Piemont a Lombardie (Itálie) a v kantonech Valais, Ticino, Uri a Graubünden (Švýcarsko). Rozkládají se přibližně mezi průsmykem \"Simplon\" (2 005 m) na západě a průsmykem \"Splügen\" (2 115 m) na východě. Nejvyšší horou je \"Monte Leone\" (3 553 m).\n"}
{"id": "1214888", "url": "https://cs.wikipedia.org/wiki?curid=1214888", "title": "Malorský krysařík", "text": "Malorský krysařík\n\nMalorský krysařík (katalánsky: \"Ca Rater Mallorquín\", španělsky: \"Ratonero mallorquín\") je španělské plemeno psa pocházející z Baleárských ostrovů.\n\nPůvod tohoto plemene je poněkud nejasný, ačkoli jeho vztah s valencijským krysaříkem je zřejmý, když vezmeme v potaz geografickou blízkost a historické prameny. Na počátku 20. století se lidé z Valencie stěhovali na ostrov Mallorca a přinesli s sebou drobné a nenáročné psy, dnes známé jako krysaříci. Jejich úkolem bylo chránit stáje před hlodavci. Malorský krysařík byl také vynikajícím lovcem zajíců a králíků. Kromě toho byl nazýván eriçoner pro jeho tendenci zabíjet ježky a další malé živočichy. Nicméně lovecká strategie je odlišná od té, kterou například používá ibizský podenco. Malorský krysařík jde do křoví a pohybuje se pomalu a vyžene zajíce ven. Jeho lovecké vlastnosti jsou dány malou velikostí a svalnatýma nohama, které mu umožňují dělat velké skoky.\n\nToto psí plemeno je mimo Mallorku, respektive Španělsko, vzácné a téměř vůbec se mimo zemi původu nevyskytuje. Až roku 2002 bylo Španělskem uznáno jako existující plemeno. I kvůli nízkým počtům psů s prokázaným původem není plemeno uznané Mezinárodní kynologickou federací (FCI).\n\nMalorský krysařík je dobrý společenský pes a skvělý hlídač, ačkoliv velikostí příliš neimponuje. Tito psi jsou bdělí, inteligentní a velmi laskaví ke svému majiteli.\n"}
{"id": "1214889", "url": "https://cs.wikipedia.org/wiki?curid=1214889", "title": "Zlatníky (okres Bánovce nad Bebravou)", "text": "Zlatníky (okres Bánovce nad Bebravou)\n\nZlatníky jsou obec na Slovensku v okrese Bánovce nad Bebravou.\nLeží v nadmořské výšce 270 metrů na východních svazích Považského Inovce. Obcí protéká potok Livina. Žije zde  obyvatel.\n\nPrvní písemná zmínka o obci je z roku 1199. V okolí obce se nachází hodně starších důlních prostorů, pinek a hald, které jsou pozůstatky po rýžování zlata.\n\nV katastrálním území obce jsou přírodní rezervace Čepúšky, Kulháň a chráněný areál Okšovské duby.\n\n"}
{"id": "1214890", "url": "https://cs.wikipedia.org/wiki?curid=1214890", "title": "Martin Goffa", "text": "Martin Goffa\n\nMartin Goffa (1973) je český spisovatel detektivních příběhů a thrillerů.\n\nSpisovatel vystupující pod pseudonymem Martin Goffa působil od 90. let 20. století u Policie ČR. Tři roky pracoval jako pochůzkář, poté se jako kriminalista věnoval převážně majetkové trestné činnosti. Po 15 letech policejní kariéru ukončil a začal se věnovat psaní.\n\nLiterární kritik Pavel Mandys řadí Goffu mezi nejzajímavější nové české autory detektivek, oceňuje to, jak využívá své policejní zkušenosti, a domnívá se, že se jako spisovatel s každým dalším dílem zlepšuje.\n\n\n\nZa román \"Dítě v mlze\" obdržel Goffa Cenu Jiřího Marka za nejlepší českou detektivku roku 2016.\n"}
{"id": "1214891", "url": "https://cs.wikipedia.org/wiki?curid=1214891", "title": "Josef Sobotka (politik)", "text": "Josef Sobotka (politik)\n\nJosef Sobotka (7. března 1836 Budeč – 25. dubna 1906 Telč) byl rakouský právník a politik české národnosti z Moravy; poslanec Moravského zemského sněmu, starosta Telče a jeden ze zakladatelů Národní jednoty pro jihozápadní Moravu.\n\nNarodil se v Budči, kde jeho rodiče Jan a Josefína měli zemědělské hospodářství. Navštěvoval základní školu v Novém Veselí, pak hlavní školu v Jihlavě a jihlavské gymnázium. Na škole patřil k nejlepším studentům, vynikal zejména v matematice. Roku 1858 se zapsal na filozofická a právní studia na Vídeňské univerzitě, později se na radu svých pedagogů výlučně soustředil na právní a národohospodářská studia. Vysokou školu dokončil roku 1862 a nastoupil na praxi do vídeňské advokátní kanceláře Dr. Kaizla. Krátce poté přešel ještě během roku 1862 jako auskultant na krajský soud v Jihlavě. Od roku 1863 byl koncipientem u advokáta Aloise Mikyšky ve Valašském Meziříčí. Od roku 1871 měl samostatnou advokátní kancelář v Telči.\n\nUž od dob studií ve Vídni byl aktivní ve spolkovém životě. V roce 1864 se stal náčelníkem první sokolské jednoty na Moravě, roku 1871 se stal předsedou okresního zemědělského spolku v Telči. Od roku 1874 do roku 1880 zastával úřad starosty města Telč. Od roku 1876 byl navíc předsedou místní školní rady. Jako starosta se zasazoval o výstavbu vyšší reálné školy. Roku 1875 byl v Telči zřízen sirotčinec a roku 1877 spořitelna. Měl funkci prvního předsedy Občanské besedy založené roku 1872. Byl členem divadelního odboru Besedy. Podílel se na vzniku Národní jednoty pro jihozápadní Moravu. Od roku 1886 byl předsedou jejího ústředního výboru a funkci zastával do roku 1888, kdy bylo sídlo této české menšinové organizace přeneseno z Telče do Brna. Působil v akčním výboru pro stavbu lokální dráhy z Kostelce do Telče a koncem 19. století byl předsedou správní rady Akciové společnosti místní dráhy Kostelec-Telč. I po odchodu z funkce starosty se angažoval v komunální samosprávě. V roce 1899 i 1902 byl uváděn mezi členy městské rady a ještě v roce 1905 byl zmiňován jako člen obecního výboru.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, kde zastupoval kurii městskou, obvod Dačice, Telč, Slavonice, Jemnice. V roce 1884 je označován za českého kandidáta (Moravská národní strana, staročeská). Jeho politická orientace byla uváděna jako národně konzervativní. Byl členem výkonného výboru Moravské národní strany. Na sněmu byl od roku 1886 členem finančního odboru. Byl členem zemské školní rady a soustřeďoval se na otázky školství, přičemž opakovaně agitoval za rozvoj české školské sítě.\n\nPočátkem 70. let se jeho manželkou stala Karolína rozená Langrová z Herálce. Bydleli v domě čp. 23 na telčském náměstí. Manželství bylo bezdětné. Josef Sobotka zemřel v dubnu 1906 na otravu krve.\n"}
{"id": "1214894", "url": "https://cs.wikipedia.org/wiki?curid=1214894", "title": "Kostel Nanebevzetí Panny Marie (Nová Ves, okres Chomutov)", "text": "Kostel Nanebevzetí Panny Marie (Nová Ves, okres Chomutov)\n\nŘímskokatolický kostel Nanebevzetí Panny Marie stával v Nové Vsi u Hory Svatého Šebestiána v okrese Chomutov. Až do svého zániku býval filiálním kostelem ve farnosti Hora Svatého Šebestiána.\n\nKostel je v Nové Vsi připomínán již v roce 1361, kdy byl filiální ke Křimovu. Nový kostel obklopený hřbitovem ho nahradil v roce 1606. Zbořen byl spolu s barokní hřbitovní kaplí svatého Leonarda v roce 1833 a o rok později začala výstavba nového kostela vysvěceného roku 1839. O pět let později k němu byla přistavěna věž. V polovině dvacátého století zchátral, což se stalo v roce 1965 důvodem ke zrušení památkové ochrany a o dva roky později byl odstřelen.\n\nJednolodní klasicistní kostel měl pravoúhle zakončený presbytář, k jehož severní straně byla připojena sakristie. V západním průčelí stála věž s přízemím zaklenutým křížovou klenbou. Ostatní prostory interiéru měly ploché stropy. V lodi bývala kruchta podepřená dvěma dřevěnými sloupy.\n\nNa hlavním portálovém oltáři z poloviny osmnáctého století býval obraz Nanebevzetí Panny Marie z doby okolo roku 1800. Doplňovala ho čtveřice soch světců: svatý Josef, svatý Petr, svatý Pavel a svatý Jan Evangelista. Dva boční oltáře byly zasvěcené svaté Anně (z doby okolo roku 1700) a svatému Linhartovi (druhá polovina osmnáctého století). Na vítězném oblouku býval umístěn krucifix z doby okolo roku 1520 od Ulricha Creutze. Zařízení doplňovaly sochy svatého Jana Nepomuckého a svaté Anny v nikách lodi (obě z poloviny osmnáctého století), další krucifix a křtitelnice z doby okolo roku 1800.\n"}
{"id": "1214895", "url": "https://cs.wikipedia.org/wiki?curid=1214895", "title": "Žitná-Radiša", "text": "Žitná-Radiša\n\nŽitná-Radiša je obec na Slovensku v okrese Bánovce nad Bebravou.\nLeží v nadmořské výšce 275 metrů na rozhraní Nitranské pahorkatiny a Strážovských vrchů. Žije zde  obyvatel.\n\nPrvní písemná zmínka o obci je z roku 1295.\n"}
{"id": "1214898", "url": "https://cs.wikipedia.org/wiki?curid=1214898", "title": "Golgol Mebrahtu", "text": "Golgol Mebrahtu\n\nGolgol Tedros Mebrahtu uváděný i jako Gol-Gol Mebrahtu (tigrinsky ጎልጎል መብራህቱ; * 28. srpna 1990, Chartúm, Súdán) je australský fotbalový útočník/křídelník eritrejského původu, od léta 2016 do léta 2018 hráč českého klubu FK Mladá Boleslav, kam jej přivedl David Jarolím na doporučení nizozemského manažera. Poté přestoupil do pražské Sparty.\n\nJeho rodina uprchla před etiopsko-eritrejskou válkou do sousedního Súdánu, kde se Golgol v roce 1990 narodil. Několik členů rodiny ve válečném konfliktu zahynulo. V roce 1995 se jeho rodina i s ním vrátila do Eritreje. Po vypuknutí nových násilností se v roce 1999 přesunula do Austrálie, kde o rok později dostali její členové statut uprchlíků. Golgol začínal s fotbalem v Austrálii ve městě Brisbane.\n\n\nV červnu 2011 odehrál jeden zápas za australskou reprezentaci U23 proti Japonsku U23 (prohra 1:3).\n\n"}
{"id": "1214903", "url": "https://cs.wikipedia.org/wiki?curid=1214903", "title": "Saša Skenderija", "text": "Saša Skenderija\n\nSaša Skenderija (* 4. července 1968) je bosensko-americký básník, žijící v Praze\n\nSkenderija začal publikovat poezii, prózu a kritiky koncem 80. let 20. století v bosenštině (srbochorvatštině). V roce 1991 absolvoval Univerzitu v Sarajevu. Poté, co prožil šest měsíců obléhání Sarajeva, uprchl do Prahy, kde získal titul Ph.D. z Informační vědy na Univerzitě Karlově (1997). V roce 1999 se s pomocí překladatele a profesora lingvistiky Waylese Browna z Cornellovy univerzity usadil v Ithace ve státě New York. V roce 2010 se přestěhoval do New York City, kde žil v Astorii v Queens do roku 2013. Nyní žije v Praze, kde pracuje pro Národní technickou knihovnu.\n\nSkenderija je jedním z nejznámějších bosenských básníků narozených po roce 1960 a jeho práce čerpá ze širokého spektra námětů, od každodenních až po poetické, překračujíc hranice žánrů. Patří mezi bosenské básníky s největším množstvím recenzí v anglickém jazyce. Několik Skenderijových básní se v českém překladu objevilo ve výběru Dušana Karpatského \"Vzkázání ze dna noci. Literatura Bosny a Hercegoviny v obklíčení a vyhnanství\". \n\n\n\n\nJeho poezie byla zahrnuta v několika bosenských a chorvatských antalogiích a přeložena do češtiny, angličtiny, makedónštiny a slovenštiny:\n\n\nAnglické překlady jeho poezie byly zahrnuty také do:\n\nSkenderija také přispěl svými texty do třech alb kultovní sarajavské techno-industriální skupiny SCH (\"VRIL\", 2002; \"Eat This!\", 2004; a \"Dance\", 2007).\n\n"}
{"id": "1214905", "url": "https://cs.wikipedia.org/wiki?curid=1214905", "title": "Sušárna ovoce", "text": "Sušárna ovoce\n\nSušárna ovoce je zařízení nebo stavba určená ke konzervování ovoce sušením. \n\nSušení ovoce bylo v minulosti nejdůležitější z mála konzervačních metod umožňujících uchování ovoce přes zimu a dosáhlo v Čechách a na Moravě značného rozšíření. \n\nOblasti s rozšířeným ovocnářstvím (v Českém středohoří, Podkrkonoší a na východní Moravě) se zhruba do poloviny 20. století používaly a budovaly sušárny ovoce jako drobné hospodářské stavby, která sloužily k sušení švestek, jablek či hrušek . Na Slovácku a Valašsku se používá výraz \"sušírna\", ve východních Čechách \"suška\".\n\nTradičně se sušárny stavěly v humnech - zahradách či sadech v dostatečné vzdálenosti od ostatních budov, avšak, s ohledem na lidskou práci náročné sušení ovoce, nedaleko obytných stavení.\n\nV posledním desetiletí bylo v Bílých Karpatech zrekonstruováno několik původních sušíren a též zbyly vybudovány nové, avšak s tradiční dispozicí.\n\nNejstarším dokladem o sušárně ovoce na Moravě je zápis z \"Krevní knihy městečka Bojkovic\" o sušárně v Komni z r. 1651. Sušení ovoce na Moravě dospělo k největšímu rozkvětu v 2. polovině 19. století, přičemž si uchovalo domácký charakter. Jen ve vizovickém okrese bylo na počátku 20. století 1 150 selských sušáren ovoce. Sušené ovoce, zejména „trnky“, byly rozšířeným obchodním artiklem, které městští kupci odváželi do okolních moravských měst, ale též do Prešpurka, Vídně či Polska.\n\nPříčinou útlumu sušení ovoce bylo ovládnutí trhu bosenskou švestkou, ke kterému došlo na konci 19. století. Přesto se na východní Moravě ovoce vydatně sušilo až do 50. let 20. století, kdy téměř definitivní zánik domácích sušáren způsobila kolektivizace.\n\nDo dnešních dní se dochoval zlomek původního počtu sušáren, přičemž existující stavby jsou často opuštěné a chátrají. \n\nNěkolik z nich bylo přeneseno jako ukázka lidového stavitelství do národopisných muzeí:\n\nMezi historickými sušárnami je ojedinělou sušárna ovoce, postavená podle návrhu architekta Dušana Jurkoviče, ve Frenštátě pod Radhoštěm.\n\nV seznamu nemovitých kulturních památek je zapsáno 13 sušáren ovoce (z toho 5 v Čechách a 8 na Moravě), přičemž některé z nich již neexistují.\n\nMezi sušárnami v jednotlivých oblastech se vyskytovaly určité rozdíly. Sušárny lze na základě dvou rozlišovacích znaků rozčlenit do několika typů:\n\nSušárny podle manipulace s lískami:\nSušárny podle přítomnosti dýmu v sušicí komoře:\nNejdokonalejším typem sušírny jsou bezdýmové sušírny s většími posuvnými lískami, které byly nejrozšířenější na jihovýchodní Moravě - v současné typologii sušáren jde o stabilní komorové konvekční sušárny. \n\nPodobně jako dříve, i v současnosti se ovoce suší nejčastěji v teplovzdušných, konvekčních sušárnách. \n\nS ohledem na velikost provozu se uplatňují:\n\n"}
{"id": "1214907", "url": "https://cs.wikipedia.org/wiki?curid=1214907", "title": "Borčany", "text": "Borčany\n\nBorčany jsou obec na Slovensku v okrese Bánovce nad Bebravou.\nLeží v nadmořské výšce 197 metrů. Žije zde  obyvatel.\n\nPrvní písemná zmínka o obci je z roku 1113. V obci je románskogotický římskokatolický kostel svatého Havla z 13. století.\n\n"}
{"id": "1214908", "url": "https://cs.wikipedia.org/wiki?curid=1214908", "title": "Seznam vrcholů v Jičínské pahorkatině", "text": "Seznam vrcholů v Jičínské pahorkatině\n\nSeznam vrcholů v Jičínské pahorkatině obsahuje pojmenované jičínské vrcholy s nadmořskou výškou nad 400 m nebo s prominencí nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 400 m n. m. Nejvyšší hory se nachází v podcelku Turnovská pahorkatina, včetně nejvyššího Sokolu (563 m).\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Jičínské pahorkatině 10. Nejprominentnější jsou Trosky (210 metrů), druhá Vyskeř má prominenci 193 metrů. Nejvyšší Sokol je až čtvrtý (139 metrů).\n\n"}
{"id": "1214911", "url": "https://cs.wikipedia.org/wiki?curid=1214911", "title": "Trees For The World", "text": "Trees For The World\n\nTrees For The World (TFTW) je mezinárodní projekt organizovány Scouts Messengers of Peace pro skauty z celého světa, ve kterém každý skaut vysadí strom v sobotu po Dni Země.\n\nMyšlenka projektu Trees For The World vznikla během prvního Interamerican Leadership Training, mezi delegáty z Argentiny, Kanady, Curaçaa, Ekvádoru, Hondurasu, Panamy, Svaté Lucie, Svatého Vincence a Grenadiny a USA při brainstorming o společných problémech, které sdílí tyto národy. Poté, co bylo dosaženo konsensu, vznikl dlouhodobý projekt, který zahrnuje skauty z celého světa k šíření kultury míru a zároveň má dopad na jejich komunitu.\n\nV září 2014, získala projekt Trees For The World cenu \"Messengers of Peace Hero Award\".\n\nTrees For The World Organizing Committee (TFTWOC) \"(Španělsky: Comité Organizador de Árboles Para El Mundo, COAPEM)\", vzniklý v únoru 2014, je skupina skautů, kteří se zapojují do organisace a propagace tohoto projektu. V současné době má TFTWOC 12 členů z 10 zemí které jsou v Interamerican Scout Regionu.\n\nTrees For The World 2014 probíhalo od 26. dubna do 27. září 2014. Celkem se zapojilo 14 645 skautů z 24 zemí kteří vysadili celkem 57 161 stromů. \n"}
{"id": "1214913", "url": "https://cs.wikipedia.org/wiki?curid=1214913", "title": "Tadas Kijanskas", "text": "Tadas Kijanskas\n\nTadas Kijanskas (* 6. září 1985, Vilnius, Litevská sovětská socialistická republika, SSSR) je litevský fotbalový obránce a reprezentant, od léta 2016 hráč klubu FC Zbrojovka Brno. Hraje na postu stopera (středního obránce).\n\nS týmem FBK Kaunas vyhrál nejvyšší litevskou fotbalovou ligu (2006) i litevský fotbalový pohár (2005).\n\n\nKijanskas nastupoval za litevskou reprezentaci U19.\n\nV A-mužstvu litevské reprezentace debutoval 10. 10. 2009 v přátelském utkání v Innsbrucku proti domácí reprezentaci Rakouska (prohra 1:2).\n\n"}
{"id": "1214914", "url": "https://cs.wikipedia.org/wiki?curid=1214914", "title": "Lenka Gulová", "text": "Lenka Gulová\n\nMgr. Lenka Gulová, PhD. (* 1965) je česká pedagožka, vedoucí Katedry sociální pedagogiky a Kabinetu multikulturní výchovy na Pedagogické fakultě Masarykovy univerzity v Brně, od roku 2014 také místostarostka obce Rašovice v okrese Vyškov.\n\nV letech 1988–1992 absolvovala Gymnázium Bučovice, poté dva roky studovala vychovatelství v Boskovicích, v letech 1994–1996 tentýž obor studovala na Pedagogické fakultě Univerzity Palackého v Olomouci. Od roku 1997 pokračovala doktorandským studiem na Pedagogické fakultě Masarykovy univerzity v Brně. V listopadu 2006 obhájila disertační práci na téma Postavení multikulturní výchovy v systému sociální pedagogiky a získala titul Ph.D.\n\nDo roku 1997 pracovala jako vychovatelka na domě mládeže Obchodní akademie Bučovice, poté začala působit na Katedře pedagogiky Pedagogické fakulty Masarykovy univerzity v Brně, od roku 2001 jako asistentka na Katedře sociální pedagogiky téže fakulty. Katedru tehdy také spoluzakládala. Vyučuje mimo jiné sociální pedagogiku, sociální práci, multikulturní výchovu, andragogiku či gerontagogiku.\n\nDlouhodobě se zabývá vzděláváním a aktivizací sociálně znevýhodněných skupin, zejména romského obyvatelstva a azylantů, možnostmi podpory žáků se speciálními vzdělávacími potřebami, multikulturní výchovou a rozvojem inkluzivního prostředí ve školách. V rámci Kabinetu multikulturní výchovy realizovala v letech 2006–2012 výstavbu volnočasového centra v africké Angole, ve válkou zničeném městě Kuito a provincii Bié. Od roku 2011 se ve spolupráci s Asociací pro mezinárodní otázky podílí na rozvoji školství na Ukrajině. V únoru až březnu 2015 také s katedrou iniciovala sbírku na pomoc lidem postiženým válkou na Ukrajině. V souvislosti se svým odborným zaměřením se ovšem stala také terčem hackerského útoku skupiny kolem rasistického\nwebu White Media.\n\nRektor Masarykovy univerzity Petr Fiala jí v květnu 2011 na Dies academicus udělil stříbrnou medaili za realizaci projektů v Angole. V květnu 2016 se pak stala vůbec první nositelkou Ceny rektora Masarykovy univerzity za aktivní rozvoj občanské společnosti, kterou jí udělil Mikuláš Bek.\n\nV říjnu 2014 úspěšně kandidovala v komunálních volbách za Sdružení nestraníků do zastupitelstva obce Rašovice a 6. listopadu byla zvolena místostarostkou.\n\n\n"}
{"id": "1214919", "url": "https://cs.wikipedia.org/wiki?curid=1214919", "title": "František Srbecký", "text": "František Srbecký\n\nFrantišek Srbecký (23. března 1840 Věžky – 10. listopadu 1909 Moravičany) byl rakouský římskokatolický duchovní a politik české národnosti z Moravy; poslanec Moravského zemského sněmu.\n\nNarodil se ve Věžkách u Kroměříže v rodině Tomáše Srbeckého, panského kováře, a Josefy Obručové z Tištína. Rodina žila v domě čp. 6. Pocházel ze sedmi dětí. V letech 1853–1861 studoval na kroměřížském gymnáziu (jiné zdroje uvádějí gymnázium v Olomouci), pak studoval teologii v Olomouci. 11. června 1865 byl vysvěcen na kněze a nastoupil jako kooperátor do Příboru. Od 1. března 1867 byl suplujícím učitelem na katedře biblických studií a orientálních jazyků na teologické fakultě v Olomouci, kde zůstal do roku 1869, kdy se vrátil na pozici kooperátora v Příboru. 11. března 1875 získal titul doktora teologie. 1. března 1876 nastoupil jako duchovní do trestnice ve Valašském Meziříčí. 22. ledna 1879 ho arcibiskup olomoucký jmenoval farářem ve Valašském Meziříčí, kde se 6. června 1883 stal děkanem. Jako farář a děkan se zasloužil o četné stavební a umělecké úpravy kostela Nanebevzetí Panny Marie.\n\nOd roku 1869 byl i politicky činný. V roce 1871 založil v Příboru katolický politický spolek Výpomocná pokladnice a byl jejím předsedou. Ve Valašském Meziříčí stál u vzniku Farní cyrillské jednoty a Rolnické záložny. Kvůli svým veřejným aktivitám byl v jisté době v nevoli úřadů. Roku 1875 kvůli tomu nezískal post administrátora fary v Příboře a bylo doporučeno jeho umístění do Valašského Meziříčí. I tam se profiloval jako český národovec. V období let 1881–1885 byl členem obecního výboru. Podporoval financování a udržení tamního českého gymnázia a zároveň veřejně odmítl zřízení německé školy ve Valašském Meziříčí.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, kde zastupoval kurii venkovských obcí, obvod Valašské Meziříčí, Rožnov, Vsetín. V roce 1884 je označován za kandidáta české rolnické strany. Do voleb byl navržen Selským spolkem, který podporoval české státní právo, ovšem kritizoval přílišnou provládní tendenci Moravské národní strany (staročeské) a zastával tezi, že zájmy venkovského lidu mají na sněmu hájit především sami rolníci. Šlo o volný předstupeň pozdějšího organizovaného agrárního hnutí. Podobně se na sněm kromě Srbeckého dostali i František Nosek a Josef Pavlica. Patřil tehdy mezi sympatizanty selského hnutí a vystupoval na schůzích nově vzniklého česko-moravského selského spolku. Byl jedním z devíti jeho kandidátů do sněmovních voleb. Po volbách ovšem oznámil, že na sněmu přistoupí do klubu Moravské národní strany. V listopadu 1887 nicméně tisk uváděl, že Srbecký spolu s poslancem Františkem Weberem jsou jedinými dvěma českými poslanci, kteří kvůli názorovým rozdílům odešli z českého sněmovního klubu. Politicky je řazen mezi konzervativce. Na sněmu zasedal ve školském odboru. Často se vyjadřoval ke školským otázkám a kritizoval nevyváženost mezi sítí německých a českých škol na Moravě. Pozornost věnoval i rozvoji náboženského vyučování.\n\nVe volbách do Říšské rady roku 1891 neúspěšně kandidoval do celostátního parlamentu. Těsným rozdílem ho porazil nezávislý kandidát Ignác Seichert.\n\nPozději odešel z Valašského Meziříčí. Nekrolog v listu \"Noviny z pod Radhoště\" za tím vidí neshody s významným lokálním i zemským politikem. Aloisem Mikyškou. Srbecký pak roku 1887 získal post faráře v Blansku. I zde se zasloužil o opravu místního kostela a i zde byl činný ve spolkovém národním a katolickém životě. Získal titul konzistorního rady. Od roku 1891 do roku 1895 zasedal v obecním výboru v Blansku. 7. ledna 1906 přešel na faru do obce Zvole u Zábřehu. 29. ledna 1908 pak změnil opět působiště, když se stal duchovním v Moravičanech.\n\nV Moravičanech v listopadu 1909 zemřel.\n"}
{"id": "1214922", "url": "https://cs.wikipedia.org/wiki?curid=1214922", "title": "Johannes Cuspinian", "text": "Johannes Cuspinian\n\nJohannes Cuspinian (původně Johannes Spießheimer, * 1473, poblíž Schweinfurtu, Dolní Franky - 19. dubna 1529, Vídeň) byl německý humanista, básník a diplomat v habsburských službách.\n\nRoku 1490 se zapsal na Univerzitu v Lipsku a od roku 1493 pokračoval v humanistických studiích na Vídeňské univerzitě. Od roku 1494 studoval lékařství.\n\nJiž na počátku své dráhy vydal spis \"Liber Hymnorum\" oslavující Prudentia a byl známý svými přednáškami o Vergiliovi, Horatiovi, Sallustiovi a Cicerovi. Roku 1493 mu císař Fridrich III. udělil titul Poëta laureatus za chvalozpěv na sv. Leopolda. Císař Maxmilián I. ho jmenoval \"Mistrem umění\". Krátce nato obhájil disertaci jako doktor mediciny (1499) a od roku 1500 zastával funkci rektora Vídeňské univerzity. Jako správce university měl velký vliv na její rozvoj.\n\nStal se důvěrným poradcem císaře, vrchním knihovníkem císařské knihovny a hlavním správcem císařských archivů. V dubnu 1495 utekl z Vídně před epidemií moru a nějaký čas strávil v Heidelbergu a spřátelil se s předními humanisty své doby. Pozval do Vídně svého přítele Conrada Celtise. Spolu s ním byl hlavním činovníkem ve společnosti „Sodalitas Litterarum Danubiana“. Byl dvakrát ženatý a s první manželkou Annou Marií měl osm potomků. Jeho druhá žena byla Agnes, bohatá dcera starosty ve Wiener Neustadt.\n\nOd roku 1510 působil jako císařský diplomat, nejprve ve službách Maxmiliána I. a později i jeho nástupce Karla V. Podnikl četné diplomatické mise do Uher, Čech a Polska a vyjednal nástupnictví Habsburků na českém trůně a v Uhrách. V roce 1515 byl vídeňským prefektem. Jeho portrét a portrét manželky Anny Marie zhotovil Lucas Cranach starší (1502). Velmi známý je rodinný portrét Bernharda Strigela (1520).\n\nZemřel ve věku 56 let a je pohřben v katedrále sv. Štěpána ve Vídni.\n\nJako správce knihovny spolu s Celtisem vyhledal a zachránil řadu starých rukopisů. Z knihovny Matyáše Korvína v Budě přivezl do Vídně některé cenné iluminované kodexy a zachránil je tak před zničením Turky. Objevil kroniku biskupa Oty z Freisingu \"Chronica sive Historia de duabus civitatibus\" (1143-1146) a roku 1515 ji vydal tiskem ve Štrasburku.\n\nRoku 1528 vydal nejstarší známou mapu Uher (Tabula Hungariae), kterou zhotovil Lazarus Secretarius. Cuspinian ji objevil po roce 1526 v Budě a zaplatil její tisk, který připravil spolu s kartografem Vídeňské univerzity Georgem Tannstetterem. Vytiskl ji Petrus Apianus v Ingolstadtu.\n\n\n\n"}
{"id": "1214928", "url": "https://cs.wikipedia.org/wiki?curid=1214928", "title": "Alcatraz (rozcestník)", "text": "Alcatraz (rozcestník)\n\nAlcatraz může být:\nPodobné:\n"}
{"id": "1214930", "url": "https://cs.wikipedia.org/wiki?curid=1214930", "title": "Anton Steiner", "text": "Anton Steiner\n\nJméno a příjmení Anton Steiner má více nositelů:\n\n"}
{"id": "1214931", "url": "https://cs.wikipedia.org/wiki?curid=1214931", "title": "Vádódara", "text": "Vádódara\n\nVádódara ( – vysl. Vadódara, dříve Baroda) je se zhruba dvěma miliony obyvatel třetí největší město indického státu Gudžarát po Ahmadábádu a Súratu.\n\nVádódara leží v Západní Indii několik desítek kilometrů ve vnitrozemí východně od konce Khambhátského zálivu. Od Ahmadábádu, hlavního města Gudžarátu, je vzdáleno přibližně 110 kilometrů jihovýchodně, od Súratu přibližně 100 kilometrů severovýchodně a od Bombaje přibližně 400 kilometrů severně.\n\nV letech 1721–1949 bylo Vádódara pod jménem \"Baroda\" hlavním městem stejnojmenného státu.\n"}
{"id": "1214935", "url": "https://cs.wikipedia.org/wiki?curid=1214935", "title": "Anton Steiner (poslanec Moravského zemského sněmu)", "text": "Anton Steiner (poslanec Moravského zemského sněmu)\n\nAnton Steiner (31. prosince 1839 Boršov – 19. září 1916 Boršov) byl rakouský politik německé národnosti z Moravy; poslanec Moravského zemského sněmu.\n\nByl synem Antona Steinera, rolníka v Boršově. Působil jako hospodář v Boršově (Porstendorf) u Moravské Třebové. Vychodil národní školu, navštěvoval vojenské učiliště a pak soukromou školu v Praze. U armády sloužil po dvanáct let. Zúčastnil se polních tažení roku 1859 a 1866. Mezitím byl též úředníkem v Praze. Z aktivní služby odešel v hodnosti Wachtmeistera. Po odchodu z armády byl veřejně činný. Od roku 1873 do roku 1876 byl starostou rodného Boršova a v letech 1874–1877 členem okresního silničního výboru v Moravské Třebové. V 80. letech je uváděn jako předseda kontribučenské záložny pro bývalé panství Moravská Třebová. Zasedal též v okresní školní radě a byl náčelníkem sboru dobrovolných hasičů v Boršově. V roce 1887 založil družstevní mlékárnu v Boršově, první podnik tohoto typu na Moravě.\n\nV 80. letech se zapojil i do vysoké politiky. V zemských volbách roku 1884 byl zvolen na Moravský zemský sněm, za kurii venkovských obcí, obvod Moravská Třebová, Svitavy, Jevíčko. V roce 1884 se uvádí jako německý liberální kandidát (tzv. Ústavní strana, liberálně a centralisticky orientovaná).\n\nV únoru 1910 byl u příležitosti svých 70. narozenin veřejně oceněn.\n"}
{"id": "1214936", "url": "https://cs.wikipedia.org/wiki?curid=1214936", "title": "Josef Veith", "text": "Josef Veith\n\nJosef Veith (16. října 1811 Rejchartice – 18. prosince 1894 Šumperk) byl rakouský politik německé národnosti z Moravy; poslanec Moravského zemského sněmu.\n\nPůsobil jako držitel dědičné rychty v Rejcharticích (Raigersdorf) v okrese Šumperk, kterou převzal po otci roku 1834 a na které vykonával až do správních reforem roku 1848 funkci rychtáře. Pak byl až do roku 1867 obecním starostou a ještě v 80. letech zasedal v obecním výboru. Dlouhodobě byl předsedou místní školní rady. Jako zemědělec se podílel na rozvoji rostlinné výroby, ovocnářství nebo lesnictví v regionu.\n\nV 70. letech se zapojil i do vysoké politiky. V doplňovacích zemských volbách 1. září 1874 byl zvolen na Moravský zemský sněm, za kurii venkovských obcí, obvod Šumperk, Vízenberk, Staré Město, Štíty. Mandát zde obhájil v řádných zemských volbách roku 1878 a zemských volbách roku 1884. V roce 1874 se uvádí jako ústavověrný kandidát (tzv. Ústavní strana, liberálně a centralisticky orientovaná). Mezi ústavověrné je řazen i ve volbách roku 1878 a 1884.\n\nZemřel v prosinci 1894 v Šumperku v domě čp. 70. Příčinou úmrtí byl \"marasmus\".\n"}
{"id": "1214937", "url": "https://cs.wikipedia.org/wiki?curid=1214937", "title": "Kchaj-pching", "text": "Kchaj-pching\n\nKchaj-pching může být:\n\n"}
{"id": "1214938", "url": "https://cs.wikipedia.org/wiki?curid=1214938", "title": "Zigismunds Sirmais", "text": "Zigismunds Sirmais\n\nZigismunds Sirmais (* 6. května 1992, Riga) je lotyšský sportovec-atlet, mistr Evropy v hodu oštěpem z roku 2016.\nV roce 2011 vytvořil světový juniorský rekord v hodu oštěpem výkonem 84,69 m a zvítězil na mistrovství Evropy juniorů v této disciplíně. Při své premiéře na evropském šampionátu dospělých v Helsinkách v roce 2012 nepostoupil do finále. V roce 2015 se stal vítězem soutěže oštěpařů na univerziádě. Jeho dosavadním největším úspěchem je titul mistra Evropy v hodu oštěpem v roce 2016.\n"}
{"id": "1214939", "url": "https://cs.wikipedia.org/wiki?curid=1214939", "title": "Kchaj-pching (Kuang-tung)", "text": "Kchaj-pching (Kuang-tung)\n\nOkres Kchaj-pching () je městský okres v městské prefektuře Ťiang-men v provincii Kuang-tung blízko jižního pobřeží Čínské lidové republiky v deltě Perlové řeky. Má rozlohu 1659 čtverečních kilometrů a bezmála sedm set tisíc obyvatel.\n\nKchaj-pching samotný leží přibližně 110 kilometrů jihozápadně od městského jádra Kuang-tungu.\n\nV roce 1993 byla do Kchaj-pchingu přičleněna tři blízká města: Čchang-ša, Sin-čchang a Ti-chaj. Proto se mu někdy přezdívá \"Malý Wu-chan\".\n\nV posledních dvou stoletích obyvatelé Kchaj-pingu masivně emigrovali, takže po světě žije dnes zhruba tři čtvrtě miliónu lidí kchajpingského původu, víc než v samotném Kchaj-pingu.\n\nVýznamnou historickou památkou a turistickou atrakcí okresu jsou železobetonové opevněné obytné věže tiao-lou, hlavně z počátku 20. století, které patří od roku 2007 do seznamu světového dědictví UNESCO.\n"}
{"id": "1214940", "url": "https://cs.wikipedia.org/wiki?curid=1214940", "title": "Kokořovcové z Kokořova", "text": "Kokořovcové z Kokořova\n\nKokořovcové nebo Kokořovci z Kokořova byli český šlechtický rod připomínaný poprvé počátkem 15. století. Vlastnili řadu statků v západních Čechách, nejdéle se udrželi na Žluticích (1575–1872). V 17. století byli povýšeni do panského stavu (1637), poté získali i hraběcí titul (1680). Členové rodu zastávali řadu zemských úřadů, mezi nejvlivnější šlechtické rody ale nikdy nepronikli. Rod vymřel v roce 1878 (1926).\n\nZa předka rodu se považuje Petr z Tatiné, který v roce 1401 získal tvrz Kokořov severně od Plzně a po tomto sídle pak celý rod získal jméno. Petrův syn Jan († 1470) se připomíná v bojích Jiřího z Poděbrad s katolickou šlechtou. Později Kokořovcové přesídlili na blízký hrad Všeruby zakoupený v roce 1520, z dalších generací vynikl Jiří († po 1578), který jako úspěšný hospodář položil základy k dlouholetému rodovému panství ve Šťáhlavech (1539) a Žluticích (1578). Jako podnikavý příslušník nižší šlechty zakládal na svých panstvích pivovary a hamry, podporoval i lesní hospodářství.\n\nJiřího synové založili tři rodové větve, ze žlutické vynikl Adam Jiří (1583–1633), který byl hejtmanem žateckého kraje a zemským sudím, zemřel však bez potomstva. Někteří Kokořovcové rozšířili majetkové aktivity až na Klatovsko (Otín, Předslav), jiní byli postiženi pobělohorskými konfiskacemi. Na pobělohorském období a podpoře rekatolizační politiky naopak profitoval Jiří Petr Kokořovec († 1650), který byl 14. února 1637 povýšen do stavu svobodných pánů a díky jeho dvěma manželkám přibyly do rodového majetku další statky (Nečtiny 1637, Sloup v Čechách 1652).\n\nZe synů Jiřího Petra vynikl Ferdinand Hroznata († 1708), který byl c. k. tajným radou, komořím a v roce 1680 získal titul hraběte. Nově nabyté postavení zužitkovali i jeho synové, starší Petr František (1673–1720) byl v letech 1699–1710 nejvyšším mincmistrem Království Českého, mladší Václav František (1675–1749) zastával několik desetiletí post prezidenta apelačního soudu (1717–1749) a v návaznosti na svou účast při korunovaci Karla VI. českým králem získal titul c. k. tajného rady (1723). V další generaci si udržel vysoké postavení syn Petra Františka Ferdinand Jakub (1705–1787), který byl dlouholetým podkomořím Českého království (1749–1771) a podílel se i na ekonomických reformách Marie Terezie.\n\nPosledním významnějším členem rodu byl Karel Kokořovec (1799–1872), poslanec českého zemského sněmu. Jeho syn Ludvík Kokořovec (1833–1878) propadl alkoholismu a z rozvedeného manželství s Karolínou Vratislavovou z Mitrovic (1841–1917) měl jedinou dceru Zdeňku (1861–1926), provdanou za Leopolda Beese z Chrostiny. Ještě za Ludvíkova života přešla většina zbylého majetku pod vnucenou správu a následně na další majitele.\n\nLudvík Kokořovec zemřel ve Žluticích 29. září 1878 a jím rod vymřel po meči. Jeho dcera Zdenka zemřela v Praze 6. ledna 1926 a její smrtí rod Kokořovců vyhasl.\n\nPoslední Kokořovcové neměli blízké příbuzné ani nástupnické rody, vzhledem k tomu následně došlo ke zničení velké části jejich rodového archivu. Dějinami rodu se pak dlouhodobě zabýval Josef Šaroch, úředník velkostatku ve Šťáhlavech. Jeho strojopisná a nikdy nevydaná práce \"Kokořovci z Kokořova\" je uložena ve Státním oblastním archivu v Plzni.\n\nPůvodním sídlem Kokořovců byla od počátku 15. století tvrz Kokořov na Plzeňsku. Tento nevelký statek byl později začleněn k panství Všeruby a Frumštejn, které Kokořovcové koupili v roce 1520. Hrad Všeruby se stal rodovým sídlem jen nakrátko, protože již v roce 1539 koupil Jiří Kokořovec panství Šťáhlavy, kde pak jeho syn Karel nechal postavit renesanční zámek. Ještě za Jiřího Kokořovce došlo k významnému rozšíření šťáhlavského panství, když v roce 1561 byla od Šternberků přikoupena část zelenohorského panství se zříceninami hradů Radyně a Starý Plzenec. Karel Kokořovec navíc rozšířil rodový majetek v roce 1587 o panství Spálené Poříčí, i když jeho větší část pak přenechal své sestře Kateřině, provdané Horčicové.\n\nDočasný význam měly Nečtiny zakoupené v roce 1637 Dorotou Polyxenou Kokořovcovou, jejíž syn Adam Václav rozšířil dosavadní renesanční zámek o barokní přístavbu. V Nečtinách v roce 1665 vypukla proti Adamu Václavovi vzpoura kvůli porušování městských práv. Privilegia byla nečtinským obnovena až po šedesáti letech, z obav před jejich dalším zpochybňováním si je ale nechali uložit na radnici v Plzni. Nečtiny zůstaly ve vlastnictví rodu do roku 1789.\n\nMajetkovou základnou byly po tři staletí Žlutice (1575–1872), kde Kokořovcové nechali ve dvou etapách přestavět hrad na renesanční a později barokní zámek (1600–1623, 1680–1700), současně byl budován i tzv. Kokořovský dvůr, který na rozdíl od zámku existuje dodnes. Ferdinand Hroznata ve Žluticích založil také zámeckou zahradu, která se stala inspirací pro vznik podobného projektu ve Šťáhlavech, díky značnému zadlužení ale musel Jan Jindřich Kokořovec na nátlak věřitelů prodat šťáhlavské panství Černínům (1710). Ještě předtím ztratil i sousední Nebílovy s Netunicemi (1705).\n\nVětšina rodových sídel Kokořovců dnes již neexistuje, případně jen torzovitě (zámecká brána ve Žluticích), jedinou významnou památkou na tento rod zůstává zámek ve Štědré postavený v roce 1730 na žlutickém panství architektem Thomasem Haffeneckerem a obnovený po požáru v roce 1747. Štědrá vyzdobená údajně i řadou obrazů od Petra Brandla zůstala hlavním rodovým sídlem do 19. století. Zachované jsou i rozsáhlé stavební úpravy na skalním hradě Sloup, který byl jediným majetkem Kokořovců mimo západní Čechy. Sloupské panství zdědil Ferdinand Hroznata po matce v roce 1689 a na skalním hradě nechal vytesat kostel, záměr zřídit zde kapucínský klášter skončil ale jen zřízením poustevny. Ferdinandův syn, nejvyšší mincmistr Petr František Kokořovec, prodal Sloup v roce 1710 Kinským za 280 tisíc zlatých.\n\nKromě zámků, hradů a tvrzí zanechali Kokořovcové významnou stopu také v sakrální architektuře. Po nákupu Starého Plzence v roce 1561 převzali patronát nad dvěma místními kostely a oba za jejich vlády prošly opravami. V kostelech ve Starém Plzenci probíhaly sňatky Kokořovců, řada z nich je tu i pohřbena, umělecky hodnotný je náhrobek Karla Kokořovce z roku 1605 v kostele Narození Panny Marie.\n\nNa současné podobě několika církevních staveb se Kokořovcové podepsali v Nečtinách. Adam Václav nechal po třicetileté válce obnovit kostel svaté Anny (1655–1657), autorem přestavby nečtinského kostela svatého Jakuba Většího a kostela svatého Bartoloměje v nedalekém Březíně byl v 18. století architekt Thomas Haffenecker, který pro Kokořovce pracoval i ve Štědré. Další významnou památku na rod v Nečtinách je barokní špitál založený v roce 1786. Průběžně se Kokořovcové podíleli také na úpravách kostela svatých Petra a Pavla ve Žluticích, kde se nachází jejich další hrobka, v níž je měděná barokní rakev s ostatky Jiřího Petra Kokořovce.\n\nErbem Kokořovců byl jednoduchý štít rozdělený shora na dvě poloviny červené a černé barvy. Barvy kokořovského erbu převzaly do svého městského znaku Šťáhlavy a několik menších obcí, které byly v majetku rodu. Erb Kokořovců je umístěn na vstupním portálu radnice ve Žluticích.\n\n\n"}
{"id": "1214941", "url": "https://cs.wikipedia.org/wiki?curid=1214941", "title": "Dolné Naštice", "text": "Dolné Naštice\n\nDolné Naštice jsou obec na Slovensku v okrese Bánovce nad Bebravou.\nLeží na levém břehu Bebravy, v nadmořské výšce 205 metrů. Žije zde  obyvatel.\n\nPrvní písemná zmínka o obci je z roku 1295. V obci je římskokatolický kostel Panny Marie Lurdské.\n\n"}
{"id": "1214942", "url": "https://cs.wikipedia.org/wiki?curid=1214942", "title": "Kuno Honrichs", "text": "Kuno Honrichs\n\nKuno Honrichs, \"Konrad Friedrich svobodný pán Honrichs na Wolfswarffenu\", ; (4. září 1834, Vídeň – 22. listopadu 1901, Kunštát) byl německý šlechtic, velkostatkář na Moravě, poslanec Moravského zemského sněmu a starosta v Kunštátě.\nPocházel z německé šlechtické rodiny, které od roku 1786 náležel titul svobodných pánů. Byl synem Josefa Honrichse (1785-1861) a jeho třetí manželky Leopoldiny Mitrovské z Nemyšle (1809-1868). Od roku 1853 sloužil v armádě a dosáhl hodnosti rytmistra, v roce 1861 po otcově smrti odešel do výslužby a převzal správu rodového majetku, ještě za prusko-rakouské války v roce 1866 byl ale nakrátko povolán zpět do aktivní služby. \n\nZa velkostatkářskou kurii byl v letech 1865-1871 poslancem Moravského zemského sněmu, kde ale nijak aktivně nevystupoval. Mimoto dosáhl čestné hodnosti c.k. komořího. \nV Kunštátě byl majitelem velkostatku a zámku, aktivně se také zapojil do veřejného života. Velkostatek Kunštát zahrnoval více než 4 500 hektarů půdy a spolu se zámkem patřil Honrichsům od roku 1783. Stejně jako jeho otec Josef, tak i Kuno byl dobrým hospodářem, nechal například zřídit parní pilu v Karlově. Provedl opravu kunštátského zámku, do jeho architektury ale nijak významně nezasáhl. \n\nV Kunštátě byl od roku 1864 členem městského zastupitelstva a v letech 1870-1873 i starostou. Pečoval o rozvoj městečka, sám se finančně podílel na opravě kostela (1862) a na vlastní náklady nechal vybudovat vodovod na náměstí (1886). \n\nZemřel v Kunštátě v listopadu 1901 jako poslední potomek svého rodu a majetek přešel na synovce hraběte Františka Coudenhove (1854-1912), který v roce 1902 začal užívat jméno \"Coudenhove-Honrichs\". Portrét Kuna Honrichse je k vidění v jídelně kunštátského zámku, kde jsou i četné trofeje dokládající jeho loveckou vášeň. \n\n"}
{"id": "1214943", "url": "https://cs.wikipedia.org/wiki?curid=1214943", "title": "Jan Votava (poslanec Moravského zemského sněmu)", "text": "Jan Votava (poslanec Moravského zemského sněmu)\n\nJan Votava (16. května 1851 Hrotovice – 14. června 1902 Hrotovice) byl rakouský politik české národnosti z Moravy; poslanec Moravského zemského sněmu a starosta Hrotovic.\n\nNarodil se roku 1851 Janu Votavovi, láníkovi z Hrotovic, a jeho manželce Anně. Byl majitelem hospodářství a parní cihelny. Od mládí byl veřejně a politicky aktivní. 14. března 1883 byl zvolen starostou Hrotovic. Podle jiného zdroje tuto funkci zastával od roku 1884 až do své smrti roku 1902. V roce 1888 se jako starosta zasadil o získání zemské dotace na zalesnění strání okolo města a výsadbu akátové aleje u dolního rybníka, nazvané Stromořadí Františka Josefa I. Roku 1893 se podílel na založení Čtenářského spolku. Byl rovněž předsedou místní školní rady a náměstkem předsedy okresního silničního výboru. V roce 1902 je uváděn jako předseda okresního silničního výboru. Byl mu udělen Zlatý záslužný kříž s korunou.\n\nV 80. letech se zapojil i do vysoké politiky. V doplňovacích zemských volbách 20. září 1885 (poté co zemřel poslanec Tomáš Šimbera) byl zvolen na Moravský zemský sněm, kde zastupoval kurii venkovských obcí, obvod Mor. Budějovice, Hrotovice, Náměšť. Mandát zde obhájil v řádných zemských volbách v roce 1890. V roce 1890 je označován za oficiálního kandidáta českého volebního výboru, respektive ústředního volebního výboru Moravské národní strany (staročeské).\n\nZemřel v červnu 1902.\n"}
{"id": "1214946", "url": "https://cs.wikipedia.org/wiki?curid=1214946", "title": "Teufelsbachklause", "text": "Teufelsbachklause\n\nTeufelsbachklause je splavovací nádrž v nadmořské výšce 1020 metrů, která sloužila ke zlepšení stavu vody pro plavení dřeva z okolních lesů. Když se nádrž naplnila vodou, byly připravené pokácené kmeny stromů postupně vsazovány do proudu vody, který vznikl po otevření výpustě z nádrže na vzedmutém vodním toku. Voda unášela kmeny do nížin směrem k velkým městům jako byl Passov nebo Vídeň. Takto otevřená nádrž se vyprázdnila asi za 45 minut.\n\nV roce 1820 byla hráz nádrže ještě zbudována jen z dřevěných trámů. Teprve až v roce 1842 byly trámy nahrazeny žulovými kvádry, které tvoří hráz nádrže dodnes (2016). V lesích kolem Teufelsbachklause se v dřívějších dobách těžil křemen, který byl dopravován volskými povozy do skláren v okolí Spiegelau. V 50. letech dvacátého století skončil provoz plavení dřeva a nádrž je od té doby udržována Bavorskými státními lesy jako historická technická památka a místo určené k rekreaci. \n\nGeograficky spadá nádrž Teufelsbachklause již do Německa. Nachází se v okrese Freyung-Grafenau pár metrů od hranic s Českou republikou asi tři kilometry severně od německého městečka Finsterau (nedaleko německé obce Mauth) v zadní části Národního parku Bavorský les.\n\nNádrž Teufelsbachklause byla vybudována na potoku Teufelsbach, ale její naplnění vodou z tohoto zdroje trvalo 4 až 24 hodin. Aby se zkrátila doba plnění nádrže, byl dodatečně zbudován v 19. století umělý vodní kanál Schwellgraben. Ten přivádí vodu z 2.5 km vzdáleného potoka Reschbach po úbočí hory (s využitím spádu 75 metrů) do nádrže Teufelsbachklause.\n\nSplavovací nádrž je dosažitelná pěší chůzí po žluté turistické značce vedoucí od rozcestí \"Knížecí pláně\" přes \"Furik\", \"Chaloupky\" až do konečného bodu žluté značky, kterým je \"Čertova voda - CZ/D\" (státní hranice). Dále se pokračuje po německé straně značenými cestami (dle orientačních šipek) až do cílového bodu - k nádrži Teufelsbachklause. Další možností je z Německa se táhnoucí poutnická cesta Via Nova (Wanderroute Via Nova - Evropská poutní cesta), která v jedné své části (Mauth/Finsterau - Bučina) je vedena v těsné blízkosti nádrže.\n\nNádrž Teufelsbachklause má půdorys ve tvaru poněkud zploštělého polokruhu. Hráz nádrže je dlouhá 35 metrů. Od středu hráze k nejvzdálenějšímu břehu měří asi 25 metrů. Hloubka nádrže u hráze je 5 metrů. Celkový obvod nádrže činí asi 105 metrů. Po naplnění nádrž pojme až 2000 kubických metrů vody. Její vodní plocha má rozlohu asi 1000 metrů čtverečních.\n\n\n"}
{"id": "1214947", "url": "https://cs.wikipedia.org/wiki?curid=1214947", "title": "Tadeáš Salva", "text": "Tadeáš Salva\n\nTadeáš Salva (22. října 1937 Lúčky – 3. ledna 1995 Bratislava) byl slovenský hudební skladatel, pedagog a výtvarník.\n\nNarodil se v obci Lúčky v Chočském pohoří. V Žilině studoval v letech 1953–1958 na \"Vyšší hudební škole\" hru na violoncello, akordeon a na klavír. Pokračoval ve studiu skladby na Vysoké škole múzických umění v Bratislavě u Alexandra Moyzese a Jána Cikkera. Vzdělání dokončil na \"Státní vyšší hudební škole\" v Katovicích u Bolesława Szabelského. Několik soukromých konzultací mu poskytl i skladatel Witold Lutoslawski.\n\nPo dokončení studia se stal vedoucím Hudební redakce Čs. rozhlasu v Košicích a v roce 1968 dramaturgem Čs. televize v Bratislavě. V letech 1977–1988 byl dramaturgem SĽUKu. V roce 1991 se na Vysoké škole múzických umění v Bratislavě habilitoval docentem a poté působil na Katedře hudební výchovy Pedagogické fakulty Univerzity Konštantína Filozofa v Nitře. V letech 1990–1995 byl předsedou \"Spolku slovenských skladatelů\".\n\nZemřel v Bratislavě 3. ledna 1995 ve věku nedožitých 58 let.\n\n\n\n\nKromě toho komponoval komorní hudbu, písně, sbory a provedl i řadu folklórních úprav.\n\n\n"}
{"id": "1214950", "url": "https://cs.wikipedia.org/wiki?curid=1214950", "title": "Karel Zapletal", "text": "Karel Zapletal\n\nKarel Zapletal (3. listopadu 1840 Radvanice – 30. června 1894 Radvanice) byl rakouský politik české národnosti z Moravy; poslanec Moravského zemského sněmu.\n\nNarodil se v Radvanicích, kde byl jeho otec panským úředníkem a později majitelem svobodného dvora. Karel vystudoval reálnou školu v Kroměříži a Olomouci. Privátně pak studoval zemědělství a chemii. Nastoupil do armády, ale roku 1864 musel ze služby odejít kvůli nemoci otce, za kterého musel převzít vedení dvora a vápenky. Armádu ale trvale neopustil. Od roku 1869 byl důstojníkem zeměbrany, roku 1876 byl povýšen na nadporučíka a roku 1883 na hejtmana u 11. zeměbraneckého dělostřeleckého batalionu. Byl i veřejně a politicky činný. Od roku 1866 působil jako starosta Radvanic. V této funkci se připomíná ještě v polovině 80. let a zhruba po stejnou dobu byl rovněž i členem okresního silničního výboru. V letech 1870–1877 byl členem okresní školní rady. Roku 1880 se stal předsedou správní rady akciového cukrovaru v Prosenicích, u jehož založení stál. Od roku 1878 byl členem správní rady Prvního moravského akciového pivovaru v Přerově. Byl též předsedou spolku vojenských veteránů v Prosenicích. Jako vlivný obyvatel Radvanic prý prosadil, aby železniční stanice zřízená dodatečně na Severní dráze císaře Ferdinanda byla nazvána Radvanice, ačkoliv stála v Prosenicích.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, kde zastupoval kurii venkovských obcí, obvod Hranice, Libavá, Lipník, Dvorce. Mandát zde obhájil v zemských volbách v roce 1890. Poslancem byl až do své smrti roku 1894. Pak ho na sněmu nahradil Hynek Florýk. V roce 1884 je označován za českého kandidáta (Moravská národní strana, staročeská). Byl jedním z místopředsedů sněmovního klubu národních poslanců.\n\nZemřel v červnu 1894 na svém statku v Radvanicích, po \"dlouhé a trapné nemoci\".\n\nJeho příbuzný, čtvrtláník z Radvanic, Jan Zapletal, byl během revolučního roku 1848 poslancem Říšského sněmu. Bratr Jana Zapletala František Zapletal z Luběnova působil v 2. polovině 19. století jako vrchní státní návladní.\n"}
{"id": "1214955", "url": "https://cs.wikipedia.org/wiki?curid=1214955", "title": "Podlahová krabice", "text": "Podlahová krabice\n\nPodlahová krabice je elektrotechnická součástka, která slouží k ukončení kabelů a vodičů elektroinstalace a montáži zásuvek. Montuje se do podlahy a není-li používána, nijak z podlahy nevyčnívá.\n\nPodlahová krabice je konstrukční prvek v elektroinstalaci, určený k umístění silových i datových zásuvek pod úrovní podlahy místnosti. Instaluje se společně s kabelovým rozvodem, který je také pod úrovní podlahy. Smyslem této konstrukce je zachování rovné podlahy a skrytí silových i slaboproudých rozvodů. Tím je umožněna velká variabilita prostoru. Časté využití je ve velkoprostorových kancelářích (open space), které nejsou rozděleny příčkami, případně jsou příčky lehké konstrukce a předpokládá se jejich opakované přesouvání při změně dispozice v místnosti. Dalším častým využitím jsou prodejní a výstavní prostory. Může jít o autosalony, prodejny nábytku nebo o muzejní prostory a pavilony na výstavištích. Ve všech případech musí konstrukce podlahové krabice umožňovat i chůzi nebo přejíždění vozidly (manipulačními prostředky) stejně jako okolní podlaha. Víko, respektive ta část podlahové krabice, která je v úrovni podlahy, je přizpůsobena pro vložení podlahové krytiny stejné jako okolí. Ani vizuálně potom podlahová krabice neruší. Podlahová krabice je určena pro vložení zásuvek v modulárním provedení, vkládání instalačních přístrojů (jističe, přepěťové ochrany) je spíše výjimečné. Veškerá připojená zařízení jsou připojena pohyblivými přívody, tj. šnůrami zakončenými vidlicí nebo konektorem. Ve víku podlahové krabice může být průchod pro kabel s pružným zákrytem. To umožní provléknout menší počet kabelů a nechat víko uzavřené. Podlahové krabice umožňují napájet silovou elektřinou i daty více pracovních míst, počet pozic pro zásuvky může být osm i více.\nKonstrukce podlahové krabice musí umožnit také čištění stejným způsobem, jako okolní podlahová plocha. U podlahových krabic uložených v pevné, hladké podlaze (beton, lité pryskyřice) se počítá i s mokrým čištěním. Krabice jsou osazeny těsněním proti vlhkosti, které v uzavřeném stavu (bez připojených kabelů) dovolí i přejezd mycího stroje. Krabice této konstrukce se využívají v samoobslužných prodejnách, showroomech, na výstavištích.\n\n\nPodle způsobu montáže podlahových krabice lze rozlišit hlavní (nejčastěji používané) druhy:\nKrabice do zdvojené podlahy a do betonu se liší základovým rámem, vložka včetně zásuvek a víka může být shodná. \n\nZatímco běžné instalační přístroje (zásuvky, vypínače) jsou konstruovány pro montáž na elektroinstalační krabice s roztečí upevňovacích šroubů 60 mm a roztečí středů sousedních přístrojů 68 mm, pro podlahové krabice je charakteristické užití přístrojů kompaktní konstrukce s vnějšími rozměry 45 × 45 mm, případně jedním rozměrem polovičním, tedy 45 × 22,5 mm. Přístroje se upevňují do nosné konstrukce zaklapnutím pružných výstupků. Tyto kompaktní přístroje vyrábí několik výrobců, navzdory příbuzným vnějším rozměrům nejsou vždy bezproblémově zaměnitelné. V této velikosti jsou dostupné mimo silových a datových zásuvek i některé další přístroje: přepěťové ochrany, jističe, proudové chrániče.\n\nPro podlahové krabice platí (červenec 2016):\n\n\n"}
{"id": "1214958", "url": "https://cs.wikipedia.org/wiki?curid=1214958", "title": "Alojz Schronk", "text": "Alojz Schronk\n\nAlojz Schronk (8. srpna 1883 Plavecký Mikuláš – 21. března 1966 Nitra) byl slovenský kapelník, varhaník, učitel a hudební skladatel.\n\nPo absolvování učitelského ústavu se v roce 1908 stal učitelem ve Vráblech. Kromě toho byl varhaníkem a organizátorem hudebního životě v obci. V roce 1910 založil dechovou hudbu a stal se jejím prvním kapelníkem. O roku 1926 učil v Sečovcích, kde v roce 1942 rovněž založil a řídil dechovku. V letech 1951–1953 vyučoval hru na housle na Státní lidové škole umění. Byl spoluzakladatelem Místního odboru Matice slovenské v Sečovcích a působil v různých funkcích ve výboru. Kapelníkem dechovky byl až do roku 1964, kdy se přestěhoval do Nitry a v Nitře také po dvou letech zemřel.\n\n21. března 2011, při příležitosti 45. výročí úmrtí skladatele, byla na jeho počest odhalena pamětní deska na průčelí Základní umělecké školy v Sečovcích s následujícím textem:\n"}
{"id": "1214961", "url": "https://cs.wikipedia.org/wiki?curid=1214961", "title": "Wilhelm Johann Zellwecker", "text": "Wilhelm Johann Zellwecker\n\nWilhelm Johann Zellwecker (21. července 1839 Staré Brno – 9. února 1892 Brno-Staré Brno) byl rakouský politik německé národnosti z Moravy; poslanec Moravského zemského sněmu.\n\nNarodil se ve Starém Brně v domě čp. 23. Jeho otec Mathias Zellwecker byl pekařským mistrem. Neoženil se. Působil jako pekařský mistr a majitel domu na Starém Brně. Byl starostou brněnského IV. okresu (Staré Brno) a členem obecního výboru města Brna. V komunální politice prosazoval rozvoj mateřských škol.\n\nV 80. letech se zapojil i do vysoké politiky. V zemských volbách roku 1884 byl zvolen na Moravský zemský sněm, za kurii městskou, obvod Brno (IV. okres). V roce 1884 se uvádí jako německý liberální kandidát (tzv. Ústavní strana, liberálně a centralisticky orientovaná).\n\nV závěru života se vzdal veřejných funkcí ze zdravotních důvodů. Zemřel v únoru 1892. Příčinou úmrtí byla mrtvice (apoplexie).\n"}
{"id": "1214962", "url": "https://cs.wikipedia.org/wiki?curid=1214962", "title": "U rozhledny", "text": "U rozhledny\n\nU rozhledny je název více vrcholů:\n\n"}
{"id": "1214963", "url": "https://cs.wikipedia.org/wiki?curid=1214963", "title": "Karel Bubela mladší", "text": "Karel Bubela mladší\n\nKarel Bubela mladší (10. listopadu 1872 Bzenec – 19. července 1943 Vsetín) byl rakouský podnikatel a politik české národnosti z Moravy; poslanec Moravského zemského sněmu.\n\nJeho otcem byl podnikatel a politik Karel Bubela, matkou byla Barbora Drahokoupilová z Dolních Bučic. Karel byl nejstarším synem svých rodičů. Narodil se v Bzenci, kde tehdy sídlila rodinná firma, ale již roku 1876 se přestěhovali do Vsetína. Vystudoval gymnázium ve Valašském Meziříčí a pak začal studovat práva na Univerzitě Karlově v Praze. Vysokou školu ovšem nedokončil a začal působit v rodinném obchodu se dřevem. Od roku 1907 byl firemním prokuristou a od roku 1908 (po smrti otce) i veřejným společníkem podniku. Byl veřejně a politicky činný. V roce 1892 byl společně s architektem Dušanem Jurkovičem a profesorem Válkem hlavním jednatelem národopisné výstavy ve Vsetíně. Spolu se svým otcem se také podílel na organizování účasti Valašska na Národopisné výstavě českoslovanské v roce 1895. Od roku 1907 byl členem Pokrokového politického spolku, majícího blízko k Tomáši Masarykovi. Spolek vydával týdeník \"Valašské noviny\". Byl vsetínským důvěrníkem spolku. Podílel se na kampani T. Masaryka do voleb do Říšské rady roku 1911. V roce 1911 se podílel na ustavení Vsackého politického spolku. Byl členem vsetínského vzdělávacího spolku Snaha, zakládal Okrašlovací spolek. Měl podíl na konání místní ovocnářské výstavy roku 1907 a dobytkářské výstavy v roce 1913. Od roku 1910 zasedal v okresní školní radě. Byl členem místního Sokola a pomáhal sokolům opatřovat finance. V srpnu 1913 mu udělilo město Hranice čestné občanství.\n\nPočátkem 20. století se zapojil i do vysoké politiky. V zemských volbách v roce 1913 byl zvolen na Moravský zemský sněm, kde zastupoval kurii venkovských obcí, český obvod Vsetín. V roce 1913 se uvádí jako pokrokový kandidát (Lidová strana pokroková na Moravě, moravská sesterská strana Národní strany svobodomyslné, tj. mladočeské). Na sněmu byl členem poslaneckého klubu Strany lidově-pokrokové. Zasedl do živnostenského, železničního, imunitního a sociálně-politického odboru sněmu. Byl navíc zapisovatelem živnostenského odboru.\n\nBěhem světové války byl v roce 1917 odveden do armády. Do domoviny se vrátil z Terstu až v prosinci 1918. Po roce 1918 se z aktivního politického života převážně stáhl. V období let 1919–1921 většinou pobýval obchodně v Praze. Podílel se na budování profesních organizací dřevařského průmyslu. Stal se předsedou Svazu majitelů pil. Byl i předsedou nožířské sekce Svazu průmyslu (Bubelova dřevařská firma dlouhodobě vyráběla i nože). Vláda ho vyslala coby delegáta obchodní mise do Paříže. V roce 1920 byl ustanoven obchodním radou dřevařského odboru. Dlouhodobě zasedal v obchodní a živnostenské komoře v Olomouci a byl členem okresního výboru ve Vsetíně. Firma Bratři Bubelové byla roku 1923 rozdělena, přičemž Karel Bubela a jeho bratr Viktor Bubela založili nový podnik. Karel Bubela podle vzpomínek bratra nebyl příliš znalý vlastní výroby, ale zabýval se hlavně organizováním chodu firmy a o daňové otázky. V roce 1926 se podílel na stavbě Masarykova pomníku ve Vsetíně. V pokročilém věku se roku 1927 oženil. Sňatek skončil roku 1935 rozvodem, přičem manželka ho připravila soudně o značné jmění. V závěru života byl apatický a úzkostně prožíval nacistickou okupaci. Zemřel v červenci 1943. Příčinou byla stařecká sešlost a zápal plic. Po posledním rozloučení ve Vsetíně bylo tělo odvezeno do krematoria v Olomouci. Byl příslušníkem Českobratrské církve evangelické.\n\n"}
{"id": "1214965", "url": "https://cs.wikipedia.org/wiki?curid=1214965", "title": "Cementárna Radotín", "text": "Cementárna Radotín\n\nCementárna Radotín se nachází v Praze-Radotíně a je součástí společnosti \"Českomoravský cement, a.s.\" Cementárna byla založena v sedmdesátých letech 19. století \"Pražskou akciovou továrnou na hydraulický cement\" v Praze.\n\nV roce 1871 založila \"Pražská akciová továrna na hydraulický cement\" v Praze závod na výrobu cementu. Okresní hejtmanství na Smíchově vydalo stavební povolení dne 14. října 1871. V místě původních vrchnostenských vápenných milířů, dnešní centrum Radotína, byly postaveny první budovy nové cementárny na výrobu portlandského cementu. Byla to výhodná poloha na železniční trati České západní dráhy mezi Prahou a Plzní s pokračováním do Bavorska. V roce 1873 zasáhla cementárnu hospodářská krize, na čas byla dokonce zastavena výroba v cementárně. V lednu 1876 cementárnu odkoupil za 44% odhadní cenu největší akcionář cementárny Max Herget. V roce 1877 podnik nesl nový název \"Portland Cementfabrik Radotin, Max Herget\". Sloučení firmy Maxe Hergeta s firmou \"Bárta & Tichý\" a s účastí dalších podnikatelů v roce 1920 vznikla společnost \"Spojené pražské továrny na staviva\", a.s. se sídlem v Praze. Cementárna v Radotíně se stala pobočným závodem. V roce 1930 firma změnila název na \"Prastav, spojené pražské továrny na staviva\", a.s.\n\nV říjnu 1945 byla zavedena ve firmě národní správa. V roce 1946 byl podnik znárodněn a s akciovou společností \"Králodvorská cementárna\" a dalšími 16 závody byl začleněn do národního podniku \"České cementárny a vápenice\" se sídlem v Praze. V roce 1950 byl vytvořen samostatný podnik \"Pragocement\", n.p. se sídlem v Radotíně. Součástí národního podniku se staly: vápenka Řeporyje, vápenka Skoupý u Sedlčan, Rakovice u Písku a vápenky Srbsko, Chýnov, Zdice a Loděnice, jako pobočné závody. v roce 1959 byla zahájena výstavba nové cementárny mimo centrum Radotína v Lochkově. Ve staré cementárně byla ukončena výroba v roce 1963 do roku 1966 byla provedena demontáž a demolice objektů. Byly zachovány pouze dvě administrativní budovy a dva menší objekty. V roce 1980 vznikl koncernový podnik Cementárny a vápenky Praha 5-Radotín. Nový koncernový podnik řídil cementárnu Radotín, vápenku Loděnice s provozem Výroba omítek v Srbsku a Mlýnice vápenců ve Skoupém, Čížkovickou cementárnu a vápenku, Čížkovice.\n\nV roce 1990 vznikl Pragocement státní podnik, se závody v Radotíně a vápenkou v Loděnicích. V roce 1991 je založena akciová společnost Pragocement. 6. prosince 1991 byly podepsána smlouva mezi Pragocementem, a.s., Heidelberg Zement AG a Ministerstvem průmyslu České republiky. Heidelberg Zement AG získal 40 procent akcií na jméno v hodnotě 1000 Kč a v roce 1993 vlastni 75,24 procent akcií. V roce 1995 dochází ke spojení podniků Pragocement,a.s., Cement Bohemia Praha, a.s. a Králodvorská cementárna, a.s. a vznikla nová společnost Cement Bohemia Praha, a.s. Rozhodující podíl v roce 1996 měl Heidelberg Zement AG ve výši 81,3 procent. V roce 1998 Cement Bohemia Praha, a.s. se sloučila se společností Cementárny a vápenky Mokrá, a.s. a vytvořily nový podnik Českomoravský cement, a.s.\n\n\n"}
{"id": "1214966", "url": "https://cs.wikipedia.org/wiki?curid=1214966", "title": "Vlákno PLA", "text": "Vlákno PLA\n\nVlákno PLA (z agl.: \"polylactic acid\" = polymléčná kyselina) je biologicky rozložitelný polyesterový výrobek z rostlinných materiálů. \nSyntetické PLA vlákno bylo objeveno v roce 1932, v 50. letech 20. století se začala PLA vlákna pokusně používat k výrobě chirurgických nití a implantátů. V roce 2002 byla v USA zahájena průmyslová výroba PLA vláken s kapacitou 140 000 tun ročně. V roce 2011 dosáhla výrobní kapacita 180 000 tun, do roku 2020 se počítá s nárůstem na 800 000 tun ročně. Cena PLA vláken dosahovala ve 2. dekádě 21. století 1,70-2,20 €/kg.\nZe škrobu (nejčastěji obilného) se vyrábí enzymatickou hydrolýzou glukóza, ze které se fermentací získává kyselina mléčná. Tato se mění speciální polymerizací na polymléčnou kyselinu. Vlákna PLA se obvykle vyrábějí z taveniny polymléčné kyseliny suchým nebo i mokrým zvlákňováním.\nPodle \nPevnost = 32 – 36 cN/tex, tažnost 30-40 %, specifická hmotnost 1,25 g / cm, navlhavost 0,4-0,6 %, bod tavení 120-175°C. PLA vlákno je téměř nehořlavé (26 LOI), choulostivé proti alkáliím, poměrně stabilní proti účinku kyselin a UV záření.\nBarvení PLA materiálu se provádí disperzními barvivy při max. 110°C. Povrch vláken se snadno odírá, rozklad PLA nastává v závislosti na složení v rozmezí několika měsíců až 10 let.\n"}
{"id": "1214967", "url": "https://cs.wikipedia.org/wiki?curid=1214967", "title": "Antiapeniny", "text": "Antiapeniny\n\nAntiapeniny, také Antipenin (italsky \"Antiappennino\") je soustava hor, pahorkatin a kotlin různého geologického složení rozkládající se mezi Tyrhénským mořem a Apeninami ve středozápadní Itálii a mezi Jaderským mořem a Apeninami na jihovýchodě Itálie. Leží nezávisle na horských pásmech Apenin a je od Apenin viditelně oddělena prohlubněmi a údolími. Antiapeniny se rozkládají v italských regionech Toskánsko, Lazio, Kampánie a Apulie. Nejvyšším bodem Antipenin je třetihorní vulkán Monte Amiata (1 738 m).\n\nRozlišují se Tyrhénské Antiapeniny (\"Antiappennino tirrenico\") ležící na západě podél Tyrhénského moře a Jaderské Antiapeniny (\"Antiappennino adriatico\") ležící na jihovýchodě podél Jaderského moře. Tyrhénské Antiapeniny se dále dělí na Toskánské Antiapeniny (\"Antiappennino toscano\"), Lazijské Antiapeniny (\"Antiappennino laziale\") a Kampánské Antiapeniny (\"Antiappennino campano\").\n\ntaké Tyrhénský Antiapenin. Většinou se jedná o vrchy či horské hřbety o výšce 500 až 1 000 m, nejvyšší vrcholy ale přesahují 1 500 m. Ve středním Toskánsku se nachází pohoří Colline Metallifere tvořené metamorfovanými horninami. V Laziu a Kampánii leží čtvrtohorní vulkanické masivy s kalderovými jezery. Nejznámější je dosud činný stratovulkán Vesuv.\ntaké Jaderský Antiapenin. Rozkládá se od poloostrova Gargano dále k jihovýchodu. Jaderské Antiapeniny jsou složené z druhohorních a třetihorních vápenců. Na severu leží pohoří Gargano se zaoblenými vrcholy převyšující mírně 1 000 m. Směrem na jihovýchod se rozkládá vápencová plošina Murge s maximální nadmořskou výškou do 700 m. Tato plošina je nejrozsáhlejším krasovým územím v Itálii. Nachází se zde jeskyně, podzemní toky, soutěsky, škrapová pole a závrty.\n\n"}
{"id": "1214968", "url": "https://cs.wikipedia.org/wiki?curid=1214968", "title": "Graben (Bavorsko)", "text": "Graben (Bavorsko)\n\nGraben je obec v německé spolkové zemi Bavorsko, v zemském okrese Augsburg ve vládním obvodu Švábsko.\n\nV roce 2014 zde žilo 3 767 obyvatel.\n\nSousední obce jsou: Großaitingen, Kleinaitingen, Schwabmünchen a Untermeitingen.\n\n"}
{"id": "1214970", "url": "https://cs.wikipedia.org/wiki?curid=1214970", "title": "Graben", "text": "Graben\n\nGraben může být:\n\n"}
{"id": "1214972", "url": "https://cs.wikipedia.org/wiki?curid=1214972", "title": "Hnutí pěti hvězd", "text": "Hnutí pěti hvězd\n\nHnutí pěti hvězd (italsky Movimento 5 Stelle, M5S) je politická strana v Itálii, kterou založili populární komik a blogger Beppe Grillo a webový stratég Gianroberto Casaleggio 4. října 2009. Po Casaleggiově smrti vede stranu Grillo společně s ředitelstvím strany, jež má v současnosti pět členů – Luigi Di Maio (předseda strany), Alessandro Di Battista, Roberto Fico, Carla Ruocco a Carlo Sibilia.\n\nHnutí je považováno za populistické, antisystémové, ekologické (environmentalistické) a euroskeptické.\n\nV roce 2009 přijalo M5S tzv. Florentinskou chartu (\"Carta di Firenze\"), podle níž se\nstaví proti tradiční stranické politice a odmítá zařazení do pravolevého politického spektra. Pět hvězdiček v názvu a logu strany je odkaz na pět klíčových otázek pro stranu: veřejná voda, udržitelná doprava, trvale udržitelný rozvoj, právo na přístup k internetu a environmentalismus. Strana dále prosazuje elektronickou a přímou demokracii, omezení byrokracie, myšlenky nerůstu a míru. V zahraniční politice hnutí odsuzuje vojenské intervence Západu (NATO) v Afghánistánu, Iráku a Libyi a staví se proti americké intervenci v Sýrii.\n\nZa politickým vzestupem a volebními výsledky Hnutí pěti hvězd stojí 42letý milánský mediální podnikatel Davide Casaleggio, který vlastní internetovou firmu \"Casaleggio Associati\". Tuto firmu a vliv na M5S zdědil po svém otci Gianrobertovi Casaleggiovi, který zemřel v roce 2016 ve věku 61 let. Casaleggio senior byl spřátelen s formálním zakladatelem M5S Beppem Grillem, kterému dopomohl k úspěšnému vytvoření jeho velmi vyhledávaného blogu. Grillo se mezitím stáhl z každodenní práce v hnutí a přenechal vůdčí pozici 32letému Luigimu Di Maio z Neapole. Davide Casaleggio založil po smrti svého otce nadaci, provozující internetový portál „Rousseau“ (pojmenovaný po Jeanu-Jacquesovi Rousseauovi, velkém francouzském filosofovi 18. století). Tento portál je nejdůležitějším nástrojem politické práce Hnutí pěti hvězd.\n\nV parlamentních volbách v roce 2013 se Hnutí pěti hvězd stalo druhou nejsilnější stranou v italském parlamentu (získalo 109 ze 630 mandátů) a skončilo v opozici. V Evropském parlamentu je M5S součástí politického uskupení Evropa svobody a přímé demokracie, mezi něž patří Strana nezávislosti Spojeného království nebo Strana svobodných občanů.\n\nV parlamentních volbách v březnu 2018 získalo M5S 227 mandátů v Poslanecké sněmovně a 112 v Senátu. S tímto volebním výsledkem se Hnutí pěti hvězd stalo nejsilnější politickou stranou v Itálii. Jakožto politický subjekt sice zvítězila středopravicová koalice, tvořená zejména stranami Liga Severu a Forza Italia, ale nová italská vláda pod vedením Giuseppa Conteho jako kandidáta M5S byla v červnu 2018 vytvořena ze zástupců M5S a Ligy severu. Luigi Di Maio se stal místopředsedou vlády a ministrem pro dva důležité rezorty, ministerstvo pro hospodářský rozvoj a ministerstvo práce a sociální politiky.\n\n"}
{"id": "1214973", "url": "https://cs.wikipedia.org/wiki?curid=1214973", "title": "Didcot Town FC", "text": "Didcot Town FC\n\nDidcot Town FC (celým názvem: Didcot Town Football Club) je anglický fotbalový klub, který sídlí ve městě Didcot v nemetropolitním hrabství Oxfordshire. Založen byl v roce 1907. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na Draycott Engineering Loop Meadow Stadium s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214975", "url": "https://cs.wikipedia.org/wiki?curid=1214975", "title": "František Šerý", "text": "František Šerý\n\nFrantišek Šerý (19. září 1854 Valašské Klobouky – 23. března 1932 Valašské Klobouky) byl rakouský podnikatel a politik české národnosti z Moravy; poslanec Moravského zemského sněmu a starosta Valašských Klobouk.\n\nNarodil se roku 1854 soukeníkovi Františkovi Šerému a Kateřině Šeré. Vychodil národní školu v rodném městě, kterou dokončil v červenci 1866. Matka zamýšlela poslat syna na studia bohoslovectví, ale otec prosadil, že František se bude věnovat rodinnému hospodářství. V říjnu 1880 se jeho první manželkou stala Rosalie Blažíková, se kterou měl několik dětí, z nichž jen jeden syn a jedna dcera se dožili dospělosti. Manželka zemřela roku 1890. V roce 1893 měl druhý sňatek. Jeho chotí se stala Josefa Baránková, se kterou měl několik dalších potomků a která zemřela až roku 1960. Vzhledem k tomu, že se nemohl dále věnovat studiu, se vzdělával sám, naučil se například takto samostudiem německy. Profesně působil jako soukeník, později od roku 1884 se soustřeďoval na výrobu papučí. V roce 1888 koupil od souseda Bratmana nepoužívaný dílenský objekt včetně strojů a spustil strojovou výrobu. Továrnu zničil ovšem roku 1896 velký požár města. Po požáru došlo mezi Šerým a místními obyvateli ke sporům okolo nové výstavby. Šerý se dokonce chtěl odstěhovat do Kroměříže, nakonec ale na naléhání otce zůstal v rodném městě a obnovil dům i továrnu.\n\nByl veřejně a politicky aktivní. Byl členem spolku Beseda Dobrovský (od roku 1908 jeho předsedou) a podílel se na chodu Občanské záložny. V druhé polovině 70. let založil vzdělávací spolek Omladina. V 80. letech byl pokladníkem Občanské záložny a usedl tehdy i do výboru městské spořitelny. V 90. letech se stal členem obecního výboru. V roce 1898 se zasloužil o přeměnu místní německé měšťanské školy na školu s českým vyučovacím jazykem a docílil i zemské subvence ve výši 5 000 zlatých na výstavbu parní valchy, kvůli jejímuž vzniku bylo ustaveno družstvo místních soukeníků a papučářů. Těmito kroky si získal důvěru obyvatelstva a po komunálních volbách koncem roku 1898 se stal starostou města a zároveň ředitelem městské spořitelny. V roce 1900 byl mezi zakládajícími členy místního Sokola (od roku 1904 byl starostou zdejší sokolské jednoty). Od prosince 1899 zastával funkci předsedy místní školní rady. Starostenský úřad zastával až do roku 1919.\n\nPočátkem 20. století se zapojil i do vysoké politiky. V doplňovacích zemských volbách 24. března 1908 (poté co zemřel poslanec Karel Bubela) byl zvolen na Moravský zemský sněm, kde zastupoval kurii venkovských obcí, český obvod Valašské Meziříčí, Vsetín, Valašské Klobouky. Mandát zde obhájil v řádných zemských volbách v roce 1913 . V roce 1908 je popisován jako pokrokový kandidát, tedy Moravské strany pokrokové. Ta se roku 1909 sloučila s Lidovou stranou na Moravě do Lidové strany pokrokové na Moravě (moravská sesterská strana Národní strany svobodomyslné - mladočechů). V roce 1913 se uvádí jako nezávislý kandidát. Tehdy byly okolnosti jeho kandidatury a zvolení komplikované. Šerý tehdy původně ohlásil, že se nebude ucházet o mandát a podpoří společného kandidáta strany živnostenské a lidově pokrokové Rudolfa Mlčocha. Později ale názor změnil a o kandidaturu projevil zájem. Krátce před volbami opět změnil stanovisko a vydal v tomto duchu prohlášení k voličům s tím, že pro něj nemají hlasovat. Nicméně ve volbách roku 1913 byl skutečně zvolen na zemský sněm, když Mlčoch sice získal nejvíce hlasů v první kole, ale v užší volbě ho Šerý porazil poměrem 739 : 617 hlasů. Lidové noviny to později v nekrologu označují za \"spontánní projev důvěry voličstva\" a výraz odporu voličů proti Mlčochově kandidatuře.\n\nNa sněmu se roku 1908 stal členem živnostenského odboru a jeho členem byl i v dalších letech. Od roku 1910 do roku 1912 byl rovněž zapisovatelem sněmovního živnostenského odboru. Zasedal i v nouzovém odboru a roku 1913 se uvádí i jako člen nouzového a verifikačního odboru. Coby zemský poslanec se soustřeďoval na otázky podpory podnikání, rozvoje silniční a železniční sítě a také na národnostní poměry.\n\nNa sklonku života sepsal obsáhlé paměti, které byly v období let 1931–1938 publikovány ve sborníku \"Naše Valašsko\" a které barvitě popisují společenské, národnostní a politické poměry ve Valašských Kloboukách v 19. století. Zemřel v březnu 1932.\n"}
{"id": "1214977", "url": "https://cs.wikipedia.org/wiki?curid=1214977", "title": "Nereocystis", "text": "Nereocystis\n\nNereocystis je monotypický rod hnědých řas zahrnující pouze jeden druh \"Nereocystis luetkeana\". Vytváří husté porosty na skalách a je významnou součástí kelpových lesů.\n\nDorůstá délky až 36 metrů. Rhizoidy (haptery) jsou 40 cm dlouhé, nevětvený trubicovitý kauloid je ukončen vzduchovým měchem obsahujícím oxid uhelnatý, ze kterého vyrůstají ve velkém počtu (kolem 30 až 64) dlouhé páskovité fyloidy – ty mohou dorůstat délky až 4 metry a šířky 15 cm. Je to jednoletá chaluha, někdy přežívá až 18 měsíců. Je jedinou kelpovou chaluhou, jejíž spory opadají ve shluku (sorus, pl. sori), takže se usazují v blízkosti mateřské chaluhy.\n\nBěžně se vyskytuje podél tichomořského pobřeží Severní Ameriky: od Jižní Kalifornie až po Aleutské ostrovy.\n\n"}
{"id": "1214979", "url": "https://cs.wikipedia.org/wiki?curid=1214979", "title": "Evesham United FC", "text": "Evesham United FC\n\nEvesham United FC (celým názvem: Evesham United Football Club) je anglický fotbalový klub, který sídlí ve městě Evesham v nemetropolitním hrabství Worcestershire. Založen byl v roce 1945. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na Spiers and Hartwell Jubilee Stadium s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214980", "url": "https://cs.wikipedia.org/wiki?curid=1214980", "title": "Antonín Hulka", "text": "Antonín Hulka\n\nAntonín Hulka, uváděn i jako Antonín Hůlka (29. března 1849 Kotojedy – 17. března 1910 Valašské Meziříčí), byl rakouský notář a politik české národnosti z Moravy; poslanec Moravského zemského sněmu.\n\nNarodil se roku 1849 v Kotojedech u Kroměříže. Rodiči byli čtvrtláník František Hůlka a Františka Kytlicová z Velkých Těšan. Antonín vystudoval Piaristické gymnázium v Kroměříži a od roku 1869 práva na Vídeňské univerzitě a Karlo-Ferdinandově univerzitě v Praze. Jeho manželkou byla Josefa Pecníková. Měli syna Otakara narozeného roku 1872. Po dokončení vysoké školy nastoupil roku 1873 Hulka na notářskou a soudní praxi. Dne 12. června 1879 byl jmenován notářem v severomoravském Dvorci. Od února 1883 byl převeden do Valašského Meziříčí. Rodina Hulkových bydlela v čp. 177 v Gymnasiální ulici (nyní Poláškova) ve Valašském Meziříčí.\n\nOd roku 1883 byl velitelem sboru dobrovolných hasičů ve Valašském Meziříčí. Byl členem místní Musejní společnost a podílel se na přípravě Národopisné výstavy českoslovanské v roce 1895. Od roku 1885 do roku 1893 zasedal v obecním výboru ve Valašském Meziříčí a také byl členem tamní městské rady. Po dobu devatenácti let zastával funkci předsedy okresní hospodářské jednoty ve Valašském Meziříčí. Byl rovněž dlouholetým předsedou místního spolku Beseda. Prosadil vznik dívčí měšťanské školy, později i dívčího učitelského ústavu. Působil coby člen notářské komory v Olomouci a na sklonku života byl i jejím prezidentem. Byl prvním českým prezidentem notářské komory v Olomouci.\n\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii venkovských obcí, obvod Rožnov, Valašské Meziříčí, Vsetín. Mandát zde obhájil v zemských volbách v roce 1896 a zemských volbách v roce 1902. Ihned po volbě roku 1890 se přihlásil do sněmovního klubu Moravské národní strany (staročeské). V roce 1890 ho ovšem vídeňský list \"Neue Freie Presse\" popisuje jako jednoho z českých poslanců na Moravě, který má nejblíže k mladočechům. Ve volbách roku 1896 uspěl jako český kompromisní kandidát. Byl společným kandidátem českého ústředního volebního výboru. Před volbami roku 1902 je již řazen mezi poslance mladočeské, respektive poslance Lidové strany na Moravě coby moravské obdoby mladočechů. Od ledna 1898 byl členem předsednictva poslaneckého klubu Lidové strany na zemském sněmu a měl funkci zapisovatele. Po nových volbách, kdy se ustavoval poslanecký klub Lidové strany se v červnu 1902 stal klubovým zapisovatelem a pokladníkem. Do samotných voleb šel jako kandidát spojených českých stran (staročeské a mladočeské) proti českému klerikálnímu rivalovi. V zemských volbách v roce 1906 pak kandidoval přímo za mladočechy, ale zvolen nebyl.\n\nNa sněmu byl členem a místopředsedou sněmovního petičního odboru, v období let 1895–1906 členem školského odboru a v letech 1899–1903 imunitního odboru. Patřil mezi aktivní poslance.\n\nZemřel v březnu 1910 ve svém domě ve Valašském Meziříčí. Příčinou úmrtí byl zánět pobřišnice.\n"}
{"id": "1214982", "url": "https://cs.wikipedia.org/wiki?curid=1214982", "title": "Hereford FC", "text": "Hereford FC\n\nHereford FC (celým názvem: Hereford Football Club) je anglický fotbalový klub, který sídlí ve městě Hereford v nemetropolitním hrabství Herefordshire. Založen byl v roce 2014 po krachu původního Hereford United FC. Ve sportovní terminologii se tak jedná o tzv. Phoenix club. Od sezóny 2018/19 hraje v National League North (6. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Edgar Street s kapacitou 4 913 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1214983", "url": "https://cs.wikipedia.org/wiki?curid=1214983", "title": "Lars Eller", "text": "Lars Eller\n\nLars Fosgaard Eller (* 8. května 1989 v Rødovre) je dánský hokejový útočník v současné době působící v zámořské NHL, kde nastupuje za tým Washington Capitals.\n\nHokejovou kariéru začínal v rodném městě za tým Rodovre Mighty Bulls, ve kterém působil až do roku 2005. Za mateřský tým odehrál jeden zápas za seniorský A-tým, ve kterém jako patnáctiletý vstřelil tři branky a na jednu nahrál. Později dostal smlouvu se švédským klubem Frölunda HC. V klubu začínal v mládežnické kategorii. Ročník 2006/07 zaznamenal úspěch v juniorské lize SuperElit, stal se nejlepším střelcem a nejproduktivnějším hráčem. Tím dokonce pomohl vyhrát s týmem celou soutěž SuperElit a v kategorii do 18 let získal s týmem stříbrné medaile. V následujícím ročníku debutoval v nejvyšší seniorské soutěži Elitserien. Celkem odehrál 21 zápasů, ve kterých nastřádal tři asistence. V sezoně odehrál 19 zápasů v nižší domácí soutěži HockeyAllsvenskan za klub Borås HC. V sezóně 2008-09 byl již kmenovým hráčem Frölundy a zvýšil svou produktivitu, 33 bodů nastřádal za 58 zápasů.\n\nV roce 2007 byl vybrán v draftu NHL hned v prvním kole, zvolen byl ze třináctého místa týmem St. Louis Blues. Začátky v zámoří hrával na jejich farmě v Peoria Rivermen. 5. listopadu 2009 debutoval za Blues v National Hockey League, v zápase proti Calgary Flames dokonce vstřelil svůj první gól. V organizaci St. Louis Blues se stal prvním dánským hráčem, který odehrál zápas za tým. Ale většinu sezóny strávil na jejich farmě v American Hockey League. V AHL nastřílel 18 gólů a nastřádal 39 asistencí za 70 zápasů a byl zvolen do All-Rookie týmu. Kromě toho se zúčastnil All-Star Game. V červnu 2010 byl společně se spoluhráčem Ianem Schultzem výměněn za Jaroslava Haláka do Montreal Canadiens. V Montrealu se hned zapracoval do základní sestavy a hrál pravidelně za tým. Taktéž pro Montreal Canadiens se stal prvním dánským hráčem, který odehrál zápas za tým. Během zkrácené výluky v NHL 2012/2013, odehrál patnáct zápasů za finský klub JYP Jyväskylä hrající domácí nejvyšší soutěž SM-liiga. Za patnáct zápasů posbíral patnáct kanadských bodů.\n\nV červnu 2016 byl vyměněn do klubu Washington Capitals za druhá kola draftu v roce 2017 a 2018. \n\nJeho otec Olaf Eller je bývalý dánský hokejista a reprezentant, momentálně se věnuje trenérství. Naposled vedl dánský klub Rungsted Seier Capital (2015/16). Taktéž je komentátor pro dánskou televizní stanici TV 2 Sport, ve které komentuje zápasy pro mistrovství světa IIHF a občas zápasy v soutěži AL-Bank Ligaen. Jeho mladší bratr Mads Eller (narozený 25. června 1995), je dánský hokejový útočník v současné době hraje v zámoří. Stejně jako jeho bratr Lars, odešel v mládí do švédského klubu Frölunda HC a taktéž reprezentoval svou zemi v mládežnických kategoriích. V roce 2015 v turnaji Mistrovství světa juniorů v ledním hokeji byl zvolen alternativním hráčem. Jejich nevlastní bratr Michael Smidt je již hokejový útočník, který 5x reprezentoval dánský národní tým v mistrovství světa. Převážnou část své kariéry odehrál za klub Rodovre Mighty Bulls, posledních šest sezon vedl mužstvo jako kapitán. Kariéru ukončil v roce 2014. Lars Eller a jeho žena Julie mají společně jednu dceru.\n\n\n\n"}
{"id": "1214984", "url": "https://cs.wikipedia.org/wiki?curid=1214984", "title": "Muž z Vysokého zámku", "text": "Muž z Vysokého zámku\n\nMuž z Vysokého zámku () je sci-fi román amerického spisovatele Philipa K. Dicka z roku 1962. V roce 1963 získal román cenu Hugo a roku 1993 finskou cenu Tähtivaeltaja-palkinto.\n\nJde o román z alternativní historie. Odehrává se v San Francisku ve světě, kde státy Osy vyhrály druhou světovou válku. Příčinou bylo to, že roku 1933 by zavražděn americký prezident Franklin Roosevelt. To vedlo k prohloubení hospodářské krize i amerického izolacionismu, takže vojenské síly USA se později ukázaly jako nedostatečné.\n\nRoku 1962, patnáct let po kapitulaci, jsou Spojené státy americké rozdělené na tři části: východní ovládá nacistická okupační vláda, západní je součástí japonských Pacifických spojených států a mezi nimi je pak chudé a bezvýznamné neutrální území Státy Skalistých Hor. Německým kancléřem je Martin Bormann, protože Adolf Hitler má syfilis. Otroctví je opět uzákoněno. Těch něco málo Židů, kteří ještě přežili, se skrývá pod falešnými jmény. Nacisté vysušili Středozemní moře, aby získali zemědělskou půdu, kolonizovali Měsíc, Venuši i Mars a pokračují ve vyhlazování národů Afriky. Mezi nimi a Japonci však nepanují úplně ideální vztahy. A navíc se mezi lidmi velké pozornosti těší zakázaná kniha, jejímž autorem je muž z Vysokého zámku, spisovatel Abendsen, a ve které Němci a Japonci válku prohráli. Pravda o tomto paralelním světě se snad skrývá v narážkách věštební knihy proměn \"I-ťing\", které se snaží rozluštit okupanti, kolaboranti i vlastenci.\n\nJedním z hrdinů románu je japonský obchodník pan Tagomi. Ten zastřelí dva německé zabijáky, kteří mají za úkol překazit schůzku mezi německým kapitánem Wegenerem a japonským generálem, jejímž cílem je zabránit shození vodíkové bomby na Japonsko. Tagomi se ze svého činu zhroutí a nakonec se mu zastaví srdce.\n\nDalší postavou je výrobce napodobenin amerických starožitností a šperků Frink. Jeho manželka Juliana se zamiluje do záhadného Itala, který je ve skutečnosti nacistickým zabijákem. Chce Julianu využít k tomu, aby se dostal na stopu spisovatele Abendsena, který žije v nedobytné pevnosti zvané Vysoký zámek. Juliana nacistu sama zabije a vydá se Abendsena varovat. Zjistí, že Abendsen již bydlí v obyčejném domě, protože má ze své pevnosti fobii a nemůže v ní žít.\n\nRomán tak nemá jednu ústřední dějovou linii. Vypráví o osudech několika lidí, které se v určitém okamžiku propletou.\n\n"}
{"id": "1214987", "url": "https://cs.wikipedia.org/wiki?curid=1214987", "title": "Larkhall Athletic FC", "text": "Larkhall Athletic FC\n\nLarkhall Athletic FC (celým názvem: Larkhall Athletic Football Club) je anglický fotbalový klub, který sídlí ve městě Bath v nemetropolitním hrabství Somerset. Založen byl v roce 1914. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu The Plain Ham Ground s kapacitou 1 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214988", "url": "https://cs.wikipedia.org/wiki?curid=1214988", "title": "Převtělení Timothyho Archera", "text": "Převtělení Timothyho Archera\n\nPřevtělení Timothyho Archera (1982, The Transmigration of Timothy Archer) je sci-fi román amerického spisovatele Philipa K. Dicka. Román je považován za třetí díl autorovy gnostické „božské\" \"VALIS trilogie\" (The VALIS Trilogy), protože autorem připravovaný díl \"The Owl in Daylight\" (\"Sova za denního světla\") zůstal pouze v nárysech. Jde o poslední autorův román a Dick se v něm zamýšlí nad možnostmi poznání a nad cenou, která se za poznání platí. Předcházející díly trilogie jsou romány \"VALIS\" a \"Božská invaze\". \n\nPříběh je vyprávěn snachou proslulého episkopálního biskupa Tima Archera. Ta mu představí svou kamarádku Kirsten, se kterou má Archer poměr. Archerův syn Jeff spáchá kvůli své posedlosti Kirsten sebevraždu. Rovněž Kirsten ukončí svůj život předávkováním barbituráty, protože má rakovinu. Archer postupně ztrácí víru. Hlavním důvodem jsou tzv. sádochovské svitky, objevené v Izraeli, jež nezvratně dokazují, že věty přisuzované Ježíši Kristu byl vysloveny minimálně dvě stě let před tím, než se narodil. A že samotný Ježíš byl učitel a ne inkarnace Boha. Protože Archer víru nutně potřebuje, postupně propadá okultnímu bludu, že jeho mrtvý syn Jeff se vrací ze záhrobí, aby mu předal důležitou zprávu. Archerova touha objevit pravdu ho pak postupně dožene až za práh smrti. Odjede do Izraele, aby zjistil pravdu a zde zahyne v poušti. Klíčovou myšlenkou románu je, že každý člověk nutně potřebuje v něco věřit – a že pokud víru ztratí, stane se z něj pouhý přežívající stroj.\n\n"}
{"id": "1214990", "url": "https://cs.wikipedia.org/wiki?curid=1214990", "title": "Lalla Aiša", "text": "Lalla Aiša\n\nLalla Aiša (17. června 1930, Rabat – 4. září 2011, Rabat) byla marocká princezna, dcera krále Muhammada V.\n\nNarodila se 17. června 1930 v Rabatu jako dcera bývalého sultána Muhammada V. a jeho manželky Lally Ably bint Tahar. Vzdělání dostala soukromé a získala bakalářský titul. Roku 1953 odešla se svou rodinou do exilu na Korsiku a byla nucena se naučit cizí jazyky. V letech 1965–1969 byla marockou ambasadorkou ve Spojeném království, v letech 1969–1970 v Řecku a 1970–1973 v Itálii.\n\nDne 16. srpna 1961 se ve trojité svatbě (svatbu měly i její dvě sestry – Lalla Malika a Lalla Fatima Zohra) vdala za prince \"Mulaje\" Hassana al-Yaqubia. Spolu měli dvě děti:\n\nRoku 1972 se podruhé vdala za prince Mulaje Hassana bin al-Mahdiho, třetího syna Mulaje Muhammada al-Mahdi bin Ismaila, chalífy Tetuánu.\n\nZemřela 4. září 2011 v Rabatu. Pohřbena je v Mauzoleu Mulaje El Hassana.\n"}
{"id": "1214991", "url": "https://cs.wikipedia.org/wiki?curid=1214991", "title": "Charikló", "text": "Charikló\n\nCharikló je v řecké mytologii jméno dvou nymf.\n\n"}
{"id": "1214993", "url": "https://cs.wikipedia.org/wiki?curid=1214993", "title": "Kris (rozcestník)", "text": "Kris (rozcestník)\n\nKris může mít následující významy:\n\n\n\n"}
{"id": "1214994", "url": "https://cs.wikipedia.org/wiki?curid=1214994", "title": "Aiči S1A", "text": "Aiči S1A\n\nAiči S1A Denko (\"Šipka světla\") byl japonský noční stíhací letoun vyvíjený v době druhé světové války jako náhrada Nakadžimy J1N1-S \"Gekkó\" (spojeneckým kódovým označením \"Irving\"). Měl být, podobně jako \"Gekkó\", vybaven radarem, aby mohl čelit náletům B-29 na Japonsko. Jeho vývoj se vlekl a byl zatížen problémy, například s nedostatečným výkonem námořnictvem požadovaných motorů Nakadžima Homare, a před koncem války nebyl ani jeden stroj dokončen.\n\nAiči S1A vznikal na základě požadavků na noční stíhačku vznesených letectvem Japonského císařského námořnictva koncem roku 1943. Jednalo se o celokovový dvoumotorový dolnoplošník s dvojčlennou posádkou a výzbrojí dvou kanónů typu 5 ráže 30 mm v přídi trupu a čtyř kanónů typu 99 ráže 20 mm, z nichž dva byly instalovány v přídi a dva v otočné věži na hřbetě trupu. Na křídlech byly instalovány výklopné brzdící štíty, které měly snížit rychlost letadla při útoku na pomalu letícího protivníka. \n\nVzhledem k nesenému speciálnímu vybavení plná hmotnost letounu přesáhla deset tisíc kilogramů. Motory byly vybaveny turbokompresory, ale jejich instalace na pohonných jednotkách způsobila mnohé problémy. \n\nNedostatečný výkon původně plánovaných motorů Nakadžima NK9K-S Homare 22, vzduchem chlazených hvězdicových osmnáctiválců, vedl k jejich náhradě typem NK9K-L Homare 24, s nimiž měl být letoun schopen dosáhnout rychlosti 678 km/h ve výšce 8 000 m, namísto původně plánované 629 km/h. \n\nByly stavěny dva prototypy a plánována stavba dalších dvou, vybavených výkonnějšími motory Micubiši MK9A Ru nebo MK10A Ru.\n\nVývoj typu byl dále zpomalen zemětřesením v roce 1944, které poškodilo jak výrobní závody tak oba v nich stavěné prototypy. Stroje, dokončené ze 70 (první), resp. 90 % (druhý prototyp), pak byly zničeny při amerických náletech v červnu a červenci roku 1945.\n\nÚdaje dle \"Japanese Aircraft of the Pacific War\".\n\n\n\n\n\n"}
{"id": "1214995", "url": "https://cs.wikipedia.org/wiki?curid=1214995", "title": "IMAM Ro.44", "text": "IMAM Ro.44\n\nIMAM Ro.44 byl italský jednomístný plovákový stíhací letoun odvozený z průzkumného letounu IMAM Ro.43, který poprvé vzlétl v říjnu 1936. Jednalo se o poslední dvouplošník navržený u společnosti OFM/IMAM.\nZatímco Ro.43 trpěl vážnými problémy, Ro.44 byl zcela neúspěšný. Od svého předchůdce se lišil instalací výzbroje dvou kulometů ráže 12,7 mm v přední části trupu, překonstruováním zadní části trupu, kde bylo odstraněno stanoviště pozorovatele, a změnami ocasních ploch. Celkové výkony zůstaly téměř shodné s Ro.43, ačkoliv Ro.44 byl manévrovatelnější. \n\nAčkoliv teoreticky byl schopen stíhat stroje charakteru Fairey Swordfish a Fairey Seafox, jeho skutečné výkony, a vlastnosti na vodní hladině, byly tak špatné, že z 51 objednaných kusů bylo nakonec vyrobeno jen 35. Stroje byly nasazeny pouze v Egejském moři, kde 161 \"squadriglia\" (letka) počátkem druhé světové války operovala se sedmi exempláři typu, a brzy byly staženy z prvoliniové služby a přesunuty k výcviku.\n\n\nÚdaje podle publikace \"War Planes of the Second World War:Volume Six Floatplanes\"\n\n\n\n\n"}
{"id": "1214996", "url": "https://cs.wikipedia.org/wiki?curid=1214996", "title": "Karel Hais", "text": "Karel Hais\n\nKarel Hais (11. září 1912 Hlinsko – mezi roky 1997–2005) byl český anglista, tvůrce televizního kurzu angličtiny, učebnic a slovníků.\n\n\n\n\n\n\n\n"}
{"id": "1214997", "url": "https://cs.wikipedia.org/wiki?curid=1214997", "title": "Ting Li-žen", "text": "Ting Li-žen\n\nTing Li-žen (, * 24. října 1992) je čínský šachový velmistr. V srpnu 2015 se dostal do první světové desítky hráčů podle ratingu Elo FIDE. V červnu 2016 byl první na světovém žebříčku hráčů bleskového šachu. 6. června 2009 se stal nejmladším šachistou, který kdy vyhrál mistrovství Číny v šachu, a v říjnu téhož roku se stal velmistrem. \n"}
{"id": "1215000", "url": "https://cs.wikipedia.org/wiki?curid=1215000", "title": "Mangotsfield United FC", "text": "Mangotsfield United FC\n\nMangotsfield United FC (celým názvem: Mangotsfield United Football Club) je anglický fotbalový klub, který sídlí ve vesnici Mangotsfield v nemetropolitním hrabství Gloucestershire. Založen byl v roce 1951. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou červená a modrá.\n\nSvé domácí zápasy odehrává na stadionu Cossham Street s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215001", "url": "https://cs.wikipedia.org/wiki?curid=1215001", "title": "Dvorec (okres Bánovce nad Bebravou)", "text": "Dvorec (okres Bánovce nad Bebravou)\n\nDvorec je obec na Slovensku v okrese Bánovce nad Bebravou.\nLeží v nadmořské výšce 210 metrů. Žije zde  obyvatel.\n\nPrvní písemná zmínka o obci je z roku 1455. V obci je zámeček z 2. poloviny 19. století.\n"}
{"id": "1215002", "url": "https://cs.wikipedia.org/wiki?curid=1215002", "title": "North Leigh FC", "text": "North Leigh FC\n\nNorth Leigh FC (celým názvem: North Leigh Football Club) je anglický fotbalový klub, který sídlí ve vesnici North Leigh v nemetropolitním hrabství Oxfordshire. Založen byl v roce 1908. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou oranžová a černá.\n\nSvé domácí zápasy odehrává na stadionu Eynsham Park s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215006", "url": "https://cs.wikipedia.org/wiki?curid=1215006", "title": "Ann Coulterová", "text": "Ann Coulterová\n\nAnn Coulterová (\"Coulter\", 8. prosince 1961 New York) je americká konzervativní spisovatelka, komentátorka a právnička. Vede kontroverzní polemiky proti levici a Demokratické straně.\n\nZnámou se stala v 90. letech, kdy kritizovala vládu Billa Clintona. Svou první knihu \"\" napsala o procesu proti němu. Celkem vydala jedenáct knih, kterých se k roku 2009 prodalo dohromady tři milióny výtisků.\n\nZa vlády George W. Bushe ho naopak podporovala. Při volbách v letech 2008 a 2012 podporovala prezidentskou kandidaturu Mitta Romneyho. V roce 2016 podpořila kandidaturu Donalda Trumpa.\n\nNesouhlasí s výsledkem procesu Roe vs. Wade, který omezil možnost jednotlivých států omezovat interrupce. Je proti nelegálnímu přistěhovalectví. Původně podporovala invazi do Afghánistánu v roce 2001, ale v roce 2009 se vyjádřila proti vysílaní dalších jednotek. Zastává definici manželství jako svazku jednoho muže a jedné ženy.\n\n"}
{"id": "1215008", "url": "https://cs.wikipedia.org/wiki?curid=1215008", "title": "Haláčovce", "text": "Haláčovce\n\nHaláčovce jsou obec na Slovensku v okrese Bánovce nad Bebravou.\nLeží v nadmořské výšce 220 metrů. Žije zde  obyvatel.\n\nPrvní písemná zmínka o obci je z roku 1407.\n\n"}
{"id": "1215009", "url": "https://cs.wikipedia.org/wiki?curid=1215009", "title": "Salisbury FC", "text": "Salisbury FC\n\nSalisbury FC (celým názvem: Salisbury Football Club) je anglický fotbalový klub, který sídlí ve městě Salisbury v nemetropolitním hrabství Wiltshire. Založen byl v roce 2015 po zániku původního Salisbury City FC. Ve sportovní terminologii se tak jedná o tzv. Phoenix club. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na The Raymond McEnhill Stadium s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215010", "url": "https://cs.wikipedia.org/wiki?curid=1215010", "title": "Subapeniny", "text": "Subapeniny\n\nSubapeniny, také Subapenin (italsky \"Subappennino\") je soustava hor a vrchovin, které se rozkládají paralelně s horskými pásmy Apenin, jsou však na nich nezávislé. Nachází se ve středozápadní Itálii podél Tyrhénského moře a na jihovýchodě Itálie podél Jaderského moře. Leží v regionech Toskánsko, Lazio, Abruzzo, Molise a Kampánie.\n\nNa severozápadě v Toskánku tvoří Subapeniny Apuánské Alpy a Pisanské hory složené ze zvrásněných druhohorních sedimentů. Níže v Toskánsku se nachází vrchoviny rozčleněné průlomovými údolími jimiž vedou hlavní dopravní trasy. V Laziu tvoří Subapeniny pohoří Monti Sabini, Monti Simbruini, Monti Ernici a další. V regionech Abruzzo a Molise Monti dei Frentani a Monte Castelfraiano. Na východě Kampánie pak především Monti della Daunia.\n"}
{"id": "1215011", "url": "https://cs.wikipedia.org/wiki?curid=1215011", "title": "Shortwood United FC", "text": "Shortwood United FC\n\nShortwood United FC (celým názvem: Shortwood United Football Club) je anglický fotbalový klub, který sídlí ve městě Nailsworth v nemetropolitním hrabství Gloucestershire. Založen byl v roce 1900. Od sezóny 2018/19 hraje ve Western Football League Premier Division (9. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na stadionu Meadowbank Ground s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215014", "url": "https://cs.wikipedia.org/wiki?curid=1215014", "title": "Raymonde de Laroche", "text": "Raymonde de Laroche\n\nRaymonde de Laroche (22. srpna 1882 – 18. července 1919), původním jménem Élisa Léontine Deroche, byla francouzská pilotka a první žena na světě, která získala pilotní licenci. \n\nÉlisa Léontine Deroche se narodila v Paříži v rodině instalatéra. V dětství se zajímala o sport, v pozdějším věku o motocykly a automobily. Jako mladá žena se stala herečkou a začala používat pseudonym \"Raymonde de Laroche\". Zájem o letectví v ní vzbudil předváděcí let Wilbura Wrighta roku 1908 v Paříži. Osobně se seznámila s několika piloty. Jedním z nich byl Léon Delagrange, umělec, který se později stal pilotem. Je pokládán za otce jejího syna Andrého. De Laroche se rozhodla také aktivně zapojit do letectví.\n\nV říjnu 1909 de Laroche požádala svého přítele, pilota a výrobce letadel Charlese Voisina, aby ji naučil létat. 22. října 1909 odjela na základnu bratří Voisinů v Châlons, 140 km na východ od Paříže. Voisinův letoun byl jednomístný, takže de Laroche ho ovládala sama a Voisin jí ze země dával instrukce. Poté, co zvládla pojíždění po letišti, vzlétla a uletěla vzdálenost 270 m. Její let je často označován jako první let ženy v letadle těžším než vzduch; existují důkazy, že dvě další ženy, P. Van Pottelsberghe a Thérèse Peltier, letěly v předchozím roce s Henri Farmanem a Delagrangem jako cestující, ale nikoliv jako pilotky.\n\nV roce 1953 letecký novinář Harry Harper napsal, že před svým slavným letem vzlétla jednou jako cestující při krátkém skoku do vzduchu. Harper dále uvedl, že když poprvé usedla za řízení letounu, Charles Voisin jí výslovně zakázal pokus o vzlet a povolil pouze pojíždění po letišti. Poté, co dvakrát přejela přes letištní plochu, odstartovala a letěla „deset až patnáct stop vysoko“, letoun ovládala s „chladnou, rychlou přesností“.\n\nI když Gabriel Voisin napsal: „... můj bratr (byl) zcela pod jejím vlivem“, historka o de Laroche jako o svéhlavé ženě, která vzlétla po nepatrné přípravě a proti Voisinově vůli téměř jistě romantizuje to, co skutečně proběhlo. Britský letecký časopis \"Flight\" týden po vzletu uvedl: „Po určitou dobu baronka brala lekce od M. Chateaua, Voisinova instruktora v Chalons, a minulý týden v pátek byla poprvé schopna vzlétnout. Tato počáteční cesta do vzduchu byla velmi krátká a \"terra firma\" byla znovu dosažena po 300 yardech.“ \"Flight\" byl také zodpovědný za uvedení titulu baronka v jejím jméně, i když nebyla šlechtického původu. \"Flight\" dále napsal, že další den dvakrát obletěla letištní plochu, „zatáčky prováděla se suverénní lehkostí. Během tohoto letu, dlouhého asi čtyři míle, vanul silný nárazový vítr, ale po prvních dvou zatáčkách, řekla baronka, jí to nevadilo, neboť měla stroj zcela pod kontrolou.“\n\nDne 8. března 1910 de Laroche jako první žena na světě získala pilotní licenci, když francouzský aeroklub vydal její pilotní průkaz FAI číslo 36. \nDe Laroche se zúčastnila leteckých přehlídek v Heliopoli v Egyptě, stejně jako v Petrohradě, Budapešti a Rouenu. Během přehlídky v Petrohradě jí osobně blahopřál car Mikuláš II. Zde byla opět představena jako „baronka“ de Laroche. Od té doby byl titul běžně používán.\n\nV červenci 1910 se účastnila týden trvající letecké přehlídky v Remeši. 8. července se svým letounem havarovala a utrpěla tak vážná zranění, že o jejím zotavení byly pochybnosti. Po dvou letech ale byla schopna se opět vrátit k létání. 26. září 1912 havarovala v automobilu společně s Charlesem Voisinem. Voisin nehodu nepřežil a de Laroche byla těžce zraněna.\n\nDne 25. listopadu 1913 de Laroche získala cenu francouzského aeroklubu Coupe Femina za dálkový let bez mezipřistání v trvání více než čtyři hodiny. \n\nBěhem první světové války, kdy bylo létání považováno za příliš nebezpečné pro ženy, sloužila jako vojenská řidička a přepravovala důstojníky ze zázemí na frontu.\n\nV červnu 1919 získala dva ženské výškové rekordy, jeden z nich činil 4800 metrů, a také ženský dálkový rekord 323 km.\n\nDne 18. července se de Laroche, která plánovala stát se první zkušební pilotkou, na letišti v Le Crotoy zúčastnila letu experimentálního letounu (není známo, jestli ho pilotovala, nebo letěla jen jako cestující). Při přiblížení na přistání letoun prudce poklesl a havaroval. De Laroche i druhý člen osádky při nehodě zahynuli.\n\n"}
{"id": "1215015", "url": "https://cs.wikipedia.org/wiki?curid=1215015", "title": "Slimbridge AFC", "text": "Slimbridge AFC\n\nSlimbridge AFC (celým názvem: Slimbridge Association Football Club) je anglický fotbalový klub, který sídlí ve vesnici Slimbridge v nemetropolitním hrabství Gloucestershire. Založen byl v roce 1902. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Wisloe Road s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215016", "url": "https://cs.wikipedia.org/wiki?curid=1215016", "title": "Čung-siang", "text": "Čung-siang\n\nČung-siang () je městský okres v městské prefektuře Ťing-men v provincii Chu-pej v Čínské lidové republice. Rozloha celého městského okresu je 4488 čtverečních kilometrů a v roce 2004 v něm žil přibližně 1 milion obyvatel.\n\nČung-siang je jednou z kolébek čchuské kultury. V období Letopisů i období válčících států byl nějakou dobou hlavním městem státu Čchu.\n\nV mingské době byl jako kraj An-lu sídlem knížete Ču Jou-jüana, otce císaře Ťia-ťinga (vládl 1521–1567). Ťia-ťing povýšil An-lu na prefekturu Čcheng-tchien („Následování nebes“) podle vzoru prefektur hlavních měst (Pekingu a Nankingu); své rodiče pohřbil v honosném mauzoleu Sien-ling, ležícím několik kilometrů severovýchodně od Čung-siangu. Mauzoleum je turisticky výzmamnou atrakcí, jako jedna z císařských hrobek dynastií Ming a Čching patří ke Světovému dědictví UNESCO.\n"}
{"id": "1215022", "url": "https://cs.wikipedia.org/wiki?curid=1215022", "title": "Gustáv Staník", "text": "Gustáv Staník\n\nGustáv Staník, také \"Sztanik\" (13. února 1857 Pruské – 1. listopadu 1941 Rožňava) byl slovenský varhaník, hudební skladatel a pedagog.\n\nV letech 1871–1875 studoval na učitelském ústavu v Trnavě. Učil na školách v Levoči a v Malackách. V roce 1877 odešel do Prahy, aby na Pražské konzervatoři studoval hru na varhany u Františa Zdeňka Skuherského a Františka Blažka.\n\nPo absolvování školy učil v Púchově a později se stal varhaníkem a sbormistrem v Bardejově. Nějaký čas působil v Banské Bystrici, kam nastoupil jako dirigent po odchodu Jána Levoslava Belly. Úzce zde spolupracoval s Jánem Egrym. V roce 1902 se stal regenschorim v Rožňavě, kde působil až do odchodu do důchodu. Ve funkci ho nahradila jeho dcera Camilla Staníková-Básthy.\n\nStaník žil v dobrém přátelství s Hynkem Vojáčkem, dirigentem carské opery v Petrohradě. Dochovalo se u něj několik Vojáčkových skladeb. K Staníkovi také chodívala často na návštěvu Božena Smetanová, dcera Bedřicha Smetany, když pobývala dobu na Slovensku u Rožňavy. \n\nJe autorem menších instrumentálních a vokálních skladeb. Komponoval skladby pro varhany, pro klavír, sbory, písně a skladby pro církevní účely. Celkem zkomponoval přibližně 50 skladeb.\n\n\n"}
{"id": "1215027", "url": "https://cs.wikipedia.org/wiki?curid=1215027", "title": "Ed Skrein", "text": "Ed Skrein\n\nEd Skrein (* 29. března 1983 Camden, Londýn), celým jménem Edward George Skrein, je anglický raper a herec. Kromě své rapové kariéry se proslavil rolemi Daaria v třetí sezóně seriálu \"Hra o trůny\" a Francise Freemana ve filmu \"Deadpool\".\n\nNarodil se a vyrostl v Camdenu v Londýně. Jeho předci jsou rakouští Židé a Angličané. Vystudoval na státní škole Central Saint Martins, kde získal bakalářský titul.\n\nŽije v Londýně se svým synem Marleym. Ve svých patnácti letech se stal instruktorem plavání pro místní komunitu.\n\n"}
{"id": "1215028", "url": "https://cs.wikipedia.org/wiki?curid=1215028", "title": "Listvjanka", "text": "Listvjanka\n\nListvjanka (rus. Листвянка) je vesnice v Irkutské oblasti v Rusku, významné turistické centrum na břehu jezera Bajkal.\n\nListvjanka získala svůj název díky modřínům (rusky \"listvjenica\"), které rostou na nedalekém Modřínovém mysu (\"Listvjeničnyj mys\"). Původně se obec jmenovala Listvjeničnoje (\"Лиственничное\", česky přibližně \"Modřínová\"), ale místní obyvatelé jí neřekli jinak než Listvjanka (\"Листвянка\", česky přibližně \"Modřínka\"), proto byl název na počátku 20. století oficiálně přizpůsoben mlvenému úzu.\n\nListvjanka se rozkládá na pravém břehu řeky Angary a zároveň na břehu jihozápadní části jezera Bajkal. Celkem je dlouhá asi 5 kilometrů.\n\nV Listvjance ústí do Bajkalu několik potoků a říček, z nich největší je Krestovka.\n\nDo Listvjanky se lze dostat celoročně autobusy a maršrutkami z Irkutsku (64 km, asi 1 hodina cesty), v letní sezóně jsou z tohoto města vypravovány do Listvjanky také lodě.\n\nDatum vzniku Listvjanky není přesně známo. Předpokládá se, že osada vznikla spontánně na začátku 18. století. Prvními obyvateli byli svobodní přistěhovalci, kozáci a lidé poslaní do vyhnanství.\n\nRoku 1873 se Listvjanka zmiňuje jako obec v Irkutské gubernii.\n\nRoku 1874 žilo v Listvjance okolo 200 obyvatel, na začátku 20. století 1500. Hlavním zdrojem místních obyvatel byl lov a rybolov.\n\nPrávě odtud se vypravovaly různé vědecké expedice na jezero, žili a pracovali zde mnozí významní výzkumníci Bajkalu.\n\nPo dostavbě Irkutské přehradní nádrže v 50. letech 20. století stoupla hladina jezera i řeky, pobřežní části vesnice tak byly zatopeny.\n\nI když se Irkutsk nachází pouze 65 kilometrů od Listvjanky, klima je zde zcela odlišné. V Listvjance má mořský charakter, i když oficiálně je kontinentální. Ohromné vodní masy jezera Bajkal se v létě prohřívají do hloubky 200-250 metrů a naakumulují tak obrovské množství tepla. Proto je zima v Listvjance značně mírnější a léto chladnější než v Irkutsku, Ulan-Ude a jiných sibiřských městech. Stejně tak je zde chladnější jaro a teplejší podzim.\n\nNejméně srážek je v lednu až březnu, nejvíce v červenci a srpnu.\nHlavním zdrojem obživy ve vesnici je dnes turismus. Nachází se zde velké množství ubytovacích kapacit, kaváren, restaurací stánků se suvenýry a omulem.\n\nListvanka je proslulá svojí malebnou přírodou, proto se sem sjíždějí turisté nejenom z celého Ruska, ale také z Číny, Mongolska, Koreje, Evropy i Ameriky.\n\nDříve zde byly v provozu loděnice, které vyrobily značnou část lodí dosud plujících po jezeře, ty jsou však dnes již uzavřeny.\n\n"}
{"id": "1215031", "url": "https://cs.wikipedia.org/wiki?curid=1215031", "title": "Isoxazolin", "text": "Isoxazolin\n\nIsoxazolin je heterocyklická dusíkatá látka. Existuje řada isoxazolinových derivátů, jenž byly navrženy nebo se už používají jako léčiva v humánní a veterinární medicíně. Byl popsán např. protizánětlivý účinek či protinádorový účinek některých derivátů. Asi nejznámější jsou deriváty isoxazolinů známé jako insekticidy, fungicidy, pesticidy a ektoparazitika.\n\nBěhem let 2010-2014 bylo publikováno několik prací popisující nové deriváty isoxazolinů s ektoparazitárním účinkem. Jejich mechanismus působení spočívá ve specifické inhibici GABA a glutamátchloridových kanálů u hmyzu a pavoukovců. Tyto tři nové látky fluralaner, afoxolaner a sarolaner se nyní označují jako ektoparazitika nové generace. Všechny tři působí proti blechám a klíšťatům a existují již v komerční přípravku pro psy. Zdá se, že účinkují i proti roztočům \"Demodex\" sp. a \"Sarcoptes\". V roce 2017 byl zveřejněn 4. derivát isoxazolinů označovaný jako lotilaner s obdobným působením jako u předchozích třech preparátů.\n\n"}
{"id": "1215032", "url": "https://cs.wikipedia.org/wiki?curid=1215032", "title": "Michał Olszewski (spisovatel)", "text": "Michał Olszewski (spisovatel)\n\nMichał Olszewski (nar. 1977 w Ełku) je polský novinář, reportér, spisovatel, publicista a ekolog.\n\nAbsolvoval polonistiku na Jagellonské univerzitě v Krakově. Působil jako novinář v krakovské redakci deníku Gazeta Wyborcza. Od ledna 2007 je vedoucím reportážního oddělení časopisu Tygodnik Powszechny. Je autorem celé řady reportážních textů, za reportáž \"Przez dotyk\" (čes. Hmatem) získal ocenění v reportérské soutěži Oči otevřené (pol. Oczy otwarte). Publikoval i povídky, skici a recenze v různých polských literárních časopisech.\n\nJeho prozaickým debutem byla sbírka povídek \"Do Amsterdamu\" (2003), za niž obdržel první cenu v třetím ročníku soutěže Znak-Proza, organizované krakovským nakladatelstvím Znak. V roce 2005 vyšla jeho druhá kniha s názvem \"Chwalcie łąki umajone\" (čes. Chvalte rozkvetlé lučiny). V dubnu 2009 vyšla jeho třetí kniha \"Low-tech\". V roce 2010 vydal svazek \"Zapiski na biletach\" (čes. Poznámky na jízdenkách), v níž neobvyklým způsobem zachycuje své postřehy a dojmy z cest po Polsku, a knihu \"Eco-book o eko-Bogu\" (čes. Eco-book o eko-Bohu), jež zaznamenává rozhovory na ekologická témata, které autor vedl s františkánským knězem Stanisławem Jaromim. Již zmíněné \"Zapiski na biletach\" byly v roce 2011 nominovány na Literární cenu Gdynia (pol. Nagroda Literacka Gdynia) v kategorii próza. V roce 2014 vydal sbírku reportáží s názvem \"Najlepsze buty na świecie\" (čes. Nejlepší boty na světě). Následujícího roku (2015) za něj obdržel Cenu Ryszarda Kapuścińského (pol. Nagroda im. Ryszarda Kapuścińskiego) za literární reportáž, a to jako první polský autor.\n\n\n"}
{"id": "1215035", "url": "https://cs.wikipedia.org/wiki?curid=1215035", "title": "Kapitulace Bredy", "text": "Kapitulace Bredy\n\nKapitulace Bredy nebo Předávání klíčů od pevnosti Breda (španělsky. \"La rendición de Breda\"; jiné názvy: Kopí - šp. \"Las Lanza\" nebo \" El Cuadro de las Lanza\") je obraz španělského malíře Diega Velázqueze z let 1634–1635.\n\nKdyž v roce 1631 začali nedaleko Madridu stavět královský palác Buen Retiro, uvažovalo se i o výzdobě jeho místností. Ta měla být pojata v duchu velebení úspěchů španělské koruny. Návrhem výzdoby trůnního síně byl pověřen dvorní, tehdy jednatřicetiletý malíř, Diego Velázquez. Po dokončení výstavby síně na stěny umístili dvanáct pláten s historickou tematikou. Autorem jednoho z nich - \"Kapitulace Bredy\" - byl sám Velázquez. \n\nNa obraze umělec zvěčnil historickou událost, která se odehrála v roce 1625. Obraz zachycuje jedno z mála bojových vítězství, které Španělsko dosáhlo za úpadku své moci v 17. století. Díky tomu toto dílo vzbudilo v zemi mimořádný ohlas. Po několikaměsíční obraně neodolala nizozemská pohraniční pevnost Breda španělskému obléhání a kapitulovala. Akt předávání klíčů od města je námětem obrazu.\n\nVelázquez se mistrovsky zhostil dokumentování této události, přičemž v jeho podání převládl lidský rozměr nad jednoduchým zachycením podřízení se poraženého vítězi. V centru obrazu stojí proti sobě dva muži: vlevo Oranžský princ Justinus Nasavský, s kloboukem v jedné ruce a s klíči od města v druhé, v uctivém předklonu, připravený pokleknout na pravé koleno před španělským generálem Ambrogio Spinolou.\n\nObraz nevyzařuje bojovou ani vítěznou atmosféru naopak na diváka působí velmi uvolněně až smírně. Navzdory vítězství španělských zbraní jejich velitel neprojevuje svou nadřazenost, jaká by se od vítězného vojevůdce očekávala. Naopak přátelským položením ruky na princovo rameno a s úsměvem na rtech dává najevo svůj soucit. Z jeho strany jde o velmi vznešený výjev: sám se předklání a pohybem ruky brání Nassauskému, aby před ním poklekl. Soudobý popis díla je velmi výstižný: \"\"Spinola zdraví a objímá velitele s přátelským pohledem a ještě přátelštějšího slovy, chválíce síle jeho a houževnatost.\"\" \n\nV generálově gestu se zračí mimořádná šlechetnost, se kterou přistupuje k poraženému ne jako k nepříteli, ale jako k člověku, kterému je třeba projevit účast v neštěstí.\n\nNavzdory této ústřední tématu obrazu je očividné autorovo mistrovské zobrazení dvou proti sobě stojících armád. Napravo vítězní Španělé se vztyčenými kopími v pevném, uzavřeném šiku vyjadřujícím sílu jejich vojska. Nalevo, za Justinusem Nasavským stojí jeho vojáci v uvolněnější póze. Pozornost diváka upoutá postava mladíka vlevo, v krátkém bílém kabátě. Se smutkem v očích odvrací zrak od hlavních účastníků děje, dojatý událostí, jejíž svědkem se právě stal. Obě skupiny vojáků jsou pravou galerií portrétů, skutečných i imaginárních.\n\nPozadí scény dotváří země, ze které je patrné místo děje. Malíř ji přebral z jedné vlámské malby zobrazující dobytí Bredy.\n"}
{"id": "1215043", "url": "https://cs.wikipedia.org/wiki?curid=1215043", "title": "Col legno", "text": "Col legno\n\nNejstarší doložená použití jsou u anglického skladatele Tobiase Humea v 17. století, ve stejné době použil tuto techniku i italský skladatel Carlo Farina.\n\n"}
{"id": "1215044", "url": "https://cs.wikipedia.org/wiki?curid=1215044", "title": "Swindon Supermarine FC", "text": "Swindon Supermarine FC\n\nSwindon Supermarine FC (celým názvem: Swindon Supermarine Football Club) je anglický fotbalový klub, který sídlí ve městě Swindon v nemetropolitním hrabství Wiltshire. Založen byl v roce 1992 po fúzi klubů Supermarine FC a Swindon Athletic FC. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na The Webbswood Stadium s kapacitou 2 600 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215046", "url": "https://cs.wikipedia.org/wiki?curid=1215046", "title": "Taunton Town FC", "text": "Taunton Town FC\n\nTaunton Town FC (celým názvem: Taunton Town Football Club) je anglický fotbalový klub, který sídlí ve městě Taunton v nemetropolitním hrabství Somerset. Založen byl v roce 1947 pod názvem Taunton FC. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou červená a modrá.\n\nSvé domácí zápasy odehrává na The Viridor Stadium s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1215051", "url": "https://cs.wikipedia.org/wiki?curid=1215051", "title": "Tiverton Town FC", "text": "Tiverton Town FC\n\nTiverton Town FC (celým názvem: Tiverton Town Football Club) je anglický fotbalový klub, který sídlí ve městě Tiverton v nemetropolitním hrabství Devon. Založen byl v roce 1913. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou žlutá a černá.\n\nSvé domácí zápasy odehrává na stadionu Ladysmead s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215052", "url": "https://cs.wikipedia.org/wiki?curid=1215052", "title": "AFC Totton", "text": "AFC Totton\n\nAFC Totton (celým názvem: Association Football Club Totton) je anglický fotbalový klub, který sídlí ve městě Totton and Eling v nemetropolitním hrabství Hampshire. Založen byl v roce 1886. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na Testwood Stadium s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215054", "url": "https://cs.wikipedia.org/wiki?curid=1215054", "title": "Zemětřesení v prefektuře Kumamoto", "text": "Zemětřesení v prefektuře Kumamoto\n\nZemětřesení v prefektuře Kumamoto byla vlna zemětřesení, která v dubnu 2016 zasáhla japonský ostrov Kjúšú, zvláště pak prefekturu Kumamoto. První z nich z 14. dubna 2016 měla sílu až 6,5 stupně Richterově stupnici, druhá skupina o dva dny později pak až 7,3 stupně. Varování před vlnou tsunami bylo vyhlášeno, ale následně odvoláno.\n\nCelkový počet obětí byl 50 lidí a dalších zhruba 3100 lidí bylo zraněno. Krom domů se zřítilo i několik mostů, části dálnice byly zavaleny sesuvy půdy; v hlavním městě prefektury byl poškozen i hrad z 15. století. Sérii erupcí probudila též sopku Aso.\n"}
{"id": "1215056", "url": "https://cs.wikipedia.org/wiki?curid=1215056", "title": "Wantage Town FC", "text": "Wantage Town FC\n\nWantage Town FC (celým názvem: Wantage Town Football Club) je anglický fotbalový klub, který sídlí ve městě Wantage v nemetropolitním hrabství Oxfordshire. Založen byl v roce 1892. Od sezóny 2017/18 hraje v Hellenic Football League Premier Division (9. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Alfredian Park s kapacitou 1 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215057", "url": "https://cs.wikipedia.org/wiki?curid=1215057", "title": "Cervo", "text": "Cervo\n\nCervo je obec, původně středověké město, v Ligurii, v provincii Imperia, na severozápadě Itálie. Cervo leží na pobřeží Ligurského moře, v Janovském zálivu. Je součástí Italské riviéry, respektive její východní části Riviery di Ponente. Je vzdálené přibližně 40 km východně od Sanrema a 110 km západně od Janova.\n\nK hlavním památkám v obci náleží barokní kostel \"San Giovanni Battista\" postavený v letech 1686 až 1722, hrad \"Castello di Cervo\" ze 13. století, románský kostel \"Santa Caterina\" rovněž ze 13. století, dále kostel \"San Nicola da Tolentino\" z poloviny 18. století a několik palácových staveb ze 17. až 19. století.\n\nCervo je spojeno se svou historií a jejími počátky. To okamžitě pochopíme z jeho architektury a její středověké struktury. Dokonce i jeho jméno má vzdálené počátky. Podle některých historických pramenů, to vypadá, že Cervo pochází ze starověkého latinského slova “sluha” (doslovně: nabízet služby). Toto slovo bylo obvykle používáno v římských dobách na znameních a nad vchody hostinců, kde mělo naznačovat pohostinnost.\n\nJen v pozdním 16. st., s rozšířením lidového jazyka, bylo jméno Servo přeměněné v Cervo.\n\nZdá se, že první obydlené jádro se datuje do pravěku. Bylo obýváno Liguriani Ingauni, což bylo starověké místní obyvatelstvo.\n\nV roce 181 př.n.l. si Cervo podmanila římská Říše a to trvalo až do jeho pádu v 476 n.l.\n\nNa počátku 13. století se prohlásila za samostatnou obec, která přijala protektorát Janovské republiky, zatímco v roce 1330 se stala místem vedení maltézských rytířů, byť jen na krátkou dobu.\n\nMezi XVI. a XVII. stoletím bylo objektem četných nájezdů hrůzných Saracenských pirátů. Tato vylodění, následované násilnými a brutálními nájezdy, byly běžným jevem v celé západní Ligurii. Nicméně, piráti se zaměřili více na Cervo, protože byli přitahováni korálovým obchodem. Hlavní činností obyvatel bylo totiž lovení korálů v celé oblasti zdejších moří až po Sardinii a Korsiku.\n\nHistorické centrum zůstalo po celá staletí beze změny a lze ho projít pouze pěšky po úzkých uličkách, které se od moře zvedají až k výběžku, na kterém stojí majestátní kostel San Giovanni Battista, nazývaný také „dei Corallini“, protože byl postaven díky příspěvkům korálových rybářů.\n\nKostel byl postaven v 17. a 18. století a byl navržen architektem Giobatta Marvaldi. Barevný styl fasády a luxusní interiéry jsou barokně zdobené mramorem. Vaše cesta po Cervu začne odtud.\n\nOpouštíte-li kostel a odbočíte doprava přes ulici Grimaldi-Salineri, dostanete se na náměstí Piazza Santa Caterina, kde můžete obdivovat hrad Castello dei Clavesana, postavený homonymními markýzy v 17. století. Budova včlenila předchozí románskou věž postavenou na obranu vesnice v byzantské době. Nyní je zámek domovem Národopisného muzea (Museo Etnografico).\n\nDalší historické budovy, které můžete obdivovat, jsou: bývalá Oratorie Santa Caterina d'Alessandria postavená ve 13. století, kostel San Nicola da Tolentino postavený na troskách starobylého pohanského chrámu, Palazzo Morchio ze 17. století, současná radnice a věž Sant'Antonio, postavená na vrcholu Capo Cervo proti Saracenským nájezdům.\nHudba a Cervo mají hluboké spojení, které trvá od roku 1964, roku, ve kterém byl založen \"Mezinárodní festival komorní hudby\", známý také jako Cervo Festival.\n\nAkce, která láká hudebníky a diváky z celého světa, se zrodila díky Sandorovi Veghovi, maďarskému houslistovi, který viděl velký potenciál v charakteristické konkávní fasádě kostela San Giovanni. Díky této zvláštní architektonické zvláštnosti je akustika centrálního náměstí Piazza dei Corallini téměř dokonalá.\n\nV této magické atmosféře, v letních večerech, můžete být uneseni hudbou některých nejznámějších klasických hudebníků na světě: Pietra Citatiho, Henryho Fursta a jeho ženy Orsola Nemi, Casorati, Campagnoli, Giny Lagorio, Maurizia Polliniho, Alexis Weissenberg, Jörg Demus, Jeffrey Swann, Paul Badura-Škoda, abychom jmenovali alespoň některé.\n\nKromě festivalu Cervo charakterizují a označují dny a letní večery i další akce. Mezi nimi, \"Cervo ti Strega\": kulturní a literární akce trvající několik dní. Protagonisty této akce je pět spisovatelů - finalistů „Premio Strega“.\nKrajina obklopující Cervo také ovlivnila jeho gastronomickou tradici.\n\nHlavními produkty jsou ve skutečnosti extra panenský olivový olej vyrobený z plodů olivovníků, které bujně rostou za středověkou vesnicí, rybi, které jsou denně lovené v místních vodách, a Vermentino, bílé víno vyrobené z hroznů, které rostou v přilehlých vinicích.\n\nS takovým množstvím kvalitních produktů není divu, že město oplývá vynikajícími restauracemi jak v historickém centru, tak na nábřeží.\nCervo, které spolu s vesnicemi Imperie, jako jsou Apricale, Seborga, Lingueglietta a Triora je součástí sdružení \"Nejkrásnější vesnice Itálie\", bylo v roce 2016 nominováno jako Borgo dei Borghi televizním vysíláním Alle falde del Kilimangiaro na Rai 3 (italská veřejnoprávní televizní stanice).\n\nhttps://www.imperiadavedere.it/luoghi/3453-cervo-ligure-borgo-medievale.html\n"}
{"id": "1215058", "url": "https://cs.wikipedia.org/wiki?curid=1215058", "title": "Karel Sudimír Šnajdr", "text": "Karel Sudimír Šnajdr\n\nKarel Sudimír Šnajdr, vlastním jménem Karl Agnel Schneidr (14. prosince 1766 Hradec Králové – 17. května 1835 Smidary), byl obrozenecký básník, který psal česky a německy.\n\nNarodil se v rodině purkmistra a zchudlé šlechtičny. Absolvoval královéhradecké gymnázium a pokračoval ve studiích jazyků a filozofii v Praze, Lipsku, Halle a Göttingenu. Od roku 1786 studoval v Praze práva. Po vykonání soudních zkoušek v roce 1792 pracoval jako radní při královéhradeckém magistrátě a jako justiciár na různých panstvích.\n\nV letech 1803-1806 přednášel v Praze na univerzitě estetiku a klasickou filologii, kromě toho vykonával právnickou činnosti. V letech 1806-1825 působil v Rožďalovicích a Dymokurech, poté ve Smidarech.\n\nJiž za studií v Praze (1786-1792) se přátelil s Josefem Dobrovským, Janem Theobaldem Heldem a dalšími vlastenci a intelektuály té doby.\n\nBlízký vztah Václava Klimenta Klicpery (1792-1859) a Karla Sudimíra Šnajdra se datoval od Klicperova mládí (viz dole \"Zajímavost\"). V dopisech z let 1825 a 1826 oslovoval Šnajdr Klicperu \"Milý, drahý příteli\" a \"Můj dobrý, milý Věnceslave!\". Ve druhém dopisu ho informoval o požáru, který ho připravil o knihy, rukopisy, šatstvo apod. (Dopisy psal Klicperovi německy, ten je pro publikaci přeložil do češtiny.)\n\nPod vlivem pedagoga a autora českých učebnic Josefa Vojtěcha Sedláčka (1785-1836) a východočeského překladatele a autora Josefa Liboslava Zieglera (1782-1846) nejen přijal vlastenecké druhé křestní jméno Sudimír, ale počeštil si i příjmení ze Schneidr na Šnajdr a začal psát česky. (S plzeňským autorem Sedláčkem se seznámil v Mariánských Lázních, které navštívil v letech 1817, 1818 a 1823.)Při pobytu v Dymokurech se stýkal i s dalšími východočeskými vlastenci, jako byla Magdalena Dobromila Rettigová.\n\nRoku 1811, v době, kdy působil v Dymokurech, mu zemřela první manželka (datum a místo jejího narození a svatby prozatím nedohledáno; syn Adolf Gustav Schneider.). Okolo roku 1825 se přestěhoval do Smidar. Zde roku 1828 vyhořel a přišel o většinu majetku. Roku 1830 se oženil podruhé. Téhož roku se stal justiciárem v Městci Králové. Zde podruhé vyhořel a v roce 1832 byl dán do penze. Zbytek života prožil v tísni, navíc ho počátkem roku 1834 postihla mrtvice a následujícího roku téměř ohluchl a oslepl. Zemřel ve Smidarech, podle dobové zprávy po sobě zanechal vdovu a syna. Je pochován na místním hřbitově.\n\nO jeho smyslu pro humor svědčí historka, podle které si přál, aby na jeho marách byl nápis:\n\n\"\"Koho k hrobu nesem, švarný hošík býval neb až k prahu hrobky pil, miloval a zpíval.\"\"\n\nSyn Adolf Schneider se navrátil k německému pravopisu svého příjmení a stal se v Lovosicích německy hovořícím a píšícím starostou.\n\nJako básník začínal německými verši. První českou knihu básní vydal až v roce 1823, tj. ve svých sedmapadesáti letech (Okus w básněnj českém. Zbjrka prwnj). Jeho nejznámějším dílem je balada \"Jan za chrta dán\", vypravující o tom, jak pán směnil život svého sluhy Jana za chrta. Příběh byl později převyprávěný Václavem Klimentem Klicperou ve formě divadelní hry. Podle textu básně se měl příběh odehrát v Kozojedech v okrese Jičín.\n\n\n\n\nČasopis Světozor z roku 1874 uveřejnil půvabnou příhodu o vzniku přátelství Karla Sudimíra Šnajdra s Václavem Klimentem Klicperou. Podle ní mladý Klicpera, tehdy ještě krejčovský učedník, nesl v zimě dílo do dymokurského zámku, zabloudil a spadl do jámy, ze které se nemohl dostat. Začal volat o pomoc na kolem jedoucí povoz: \n\n"}
{"id": "1215059", "url": "https://cs.wikipedia.org/wiki?curid=1215059", "title": "Wimborne Town FC", "text": "Wimborne Town FC\n\nWimborne Town FC (celým názvem: Wimborne Town Football Club) je anglický fotbalový klub, který sídlí ve městě Wimborne Minster v nemetropolitním hrabství Dorset. Založen byl v roce 1878. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu The Cuthbury s kapacitou 3 250 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215060", "url": "https://cs.wikipedia.org/wiki?curid=1215060", "title": "Mount Hamiguitan", "text": "Mount Hamiguitan\n\nMount Hamiguitan je 1 620 m vysoká hora v jihovýchodní části filipínského ostrova Mindanao. Hora a její okolní krajina disponují jedním z nejpestřejších souborů biotopů na Filipínách jak z hlediska flóry, tak i fauny. Právě díky vysoké biodiverzitě bylo území v roce 2003 vyhlášeno chráněnou oblastí a v roce 2014 zapsáno na seznam světového přírodního dědictví UNESCO. Jednotlivé biotopy tu jsou uspořádány do výškových pater dle nadmořské výšky. Roste zde např. několik druhů masožravých láčkovek, z živočichů lze jmenovat orla opičího, kakadu filipínského, holuba rudoprsého, prase filipínské, kaloně Fischerova či pouchalku ostronosou.\n"}
{"id": "1215062", "url": "https://cs.wikipedia.org/wiki?curid=1215062", "title": "Winchester City FC", "text": "Winchester City FC\n\nWinchester City FC (celým názvem: Winchester City Football Club) je anglický fotbalový klub, který sídlí ve městě Winchester v nemetropolitním hrabství Hampshire. Založen byl v roce 1891 pod názvem Winchester Swallows FC. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu The City Ground s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215065", "url": "https://cs.wikipedia.org/wiki?curid=1215065", "title": "Ta-tu-che", "text": "Ta-tu-che\n\nTa-tu-che () je 1155 km dlouhá řeka v S’-čchuanu v Čínské lidové republice, pravý přítok Min-ťiangu v povodí Jang-c’-ťiangu.\n\nVzniká soutokem Ta-ťin-čchuanu a Siao-ťin-čchuanu v okrese Rongdrag v Tibetstké autonomní prefektuře Kardze na západě S’-čchuanu. Teče nejprve na jih, u Š’-mienu v prefektuře Ja-an se prudce obrací k východu a do Min-ťiangu se vlévá u Le-šanu, kde je pro ochranu lodí vytesán do skály Lešanský Buddha, jedna z čínských památek na seznamu světového dědictví.\n\nPamátkou národního významu je Lutinský most u města Lu-ting, který musela dobýt Čínská lidová osvobozenecká armáda, když na svém Dlouhém pochodu ustupovala před armádou Kuomintangu.\n\nU Š’-mienu je od roku 2008 ve výstavbě přehrada Ta-kang-šan s vodní elektrárnou o cílovém výkonu 2600 MW.\n"}
{"id": "1215066", "url": "https://cs.wikipedia.org/wiki?curid=1215066", "title": "Sydney Schanberg", "text": "Sydney Schanberg\n\nSydney Schanberg (17. ledna 1934 Clinton, Massachusetts – 9. července 2016 Poughkeepsie) byl americký novinář, který jako zpravodaj novin New York Times získal Pulitzerovu cenu za popis krvavých událostí v Kambodži v roce 1975, kdy se dostal k moci režim Rudých Khmerů a zahájil genocidu vlastního národa.\n\nPříběh svého kambodžského spolupracovníka Ditha Prana popsal Schanberg v knize \"Smrt a život Ditha Prana\". V roce 1984 vznikl na základě ní film Rolanda Joffého \"Vražedná pole\", který byl oceněn třemi Oscary. \n"}
{"id": "1215067", "url": "https://cs.wikipedia.org/wiki?curid=1215067", "title": "Yate Town FC", "text": "Yate Town FC\n\nYate Town FC (celým názvem: Yate Town Football Club) je anglický fotbalový klub, který sídlí ve městě Yate v nemetropolitním hrabství Gloucestershire. Založen byl v roce 1906 pod názvem Yate Rovers FC. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Lodge Road s kapacitou 2 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1215068", "url": "https://cs.wikipedia.org/wiki?curid=1215068", "title": "Důl Svoboda", "text": "Důl Svoboda\n\nDůl Svoboda (polsky \"Kopalnia Wolność\", německy \"Bergfreiheit\") byl rudným dolem v Kowarech v Polsku.\n\nDůl Svoboda s nacházel na hranici Krkonoš a Janovického rudohoří v údolí řeky Jedlice v horní části Kowar. Nejstarší ložiska se nacházely na svazích vrchu Rudnik. Na levé straně řeky Jedlice se nacházelo ložisko Vulkán, na pravém svahu vrchu Rudnik ložisko Svoboda. Štolou dlouhou asi 700 m byly propojeny obě rudná pole. Na svazích vrchu Krowieniec jižně od ložiska Vulkán bylo ložisko Martha. Dobývací pole zaujímalo plochu 70 hektarů.\n\nZ ústního podání v roce 1148 objevil na svazích hory Rudnik velšský hornický mistr Vavřinec Angelus železnou rudu (magnetit) a následně v roce 1156 zde byla založena osada Kowary piastovským knížetem Boleslavem IV. Kadeřavým. V listině privilegií pro Jelení Horu (z 6. října 1355 od Boleslava II. a jeho ženy Anežky Habsburské) jsou první písemné zmínky o Kowarech ve spojitosti s výrobou a obchodem železa. Dne 4. listopadu 1513 získaly Kowary od českého a uherského krále a slezského knížete Vladislava Jagellonského hornická práva. Nejstarší dolem pro těžbu železných rud byl důl Svoboda (Bergfreiheit). Důl otvíral ložiska těžní jámou Šikmou a Svoboda a štolami Hlavní, Horní a Jedlica, která byla odvodňovací štolou. V roce 1859 byl na dole Svoboda uveden do chodu první parní stroj. V roce 1895 byla Šikmá jáma prohloubena na 276 m, Slepá jáma v roce 1899 na 100 m a v roce 1929 na konečnou hloubku 515 m. V roce 1929 hlavní jáma Svoboda byla hluboká 575 m. Ložisko Vulkán bylo dobýváno jámou Vulkán, jámou č. 4, štolou Vulkán a štolou č. 10. Malé ložisko magnetitové železné rudy Martha bylo dobýváno jámou č. 1 a štolou Marta. Po druhé světové válce ložiska železné rudy se stala součástí dolu Svoboda a důl byl začleněn do \"Sjednoceného podniku železných rud\" v Čenstochové. V souvislosti s těžbou uranové rudy dne 1. ledna 1948 vznikl podnik \"Kowarskie Kopalnie\", jehož ředitelství sídlilo v objektech ředitelství dolu Svoboda. V roce 1951 Kowarskie Kopalnie mění název na \"Průmyslový závod R-1\" (polsky \"Zakłady Przemysłowe R-1\", rusky \"Предприятие Кузнецкие Рудники)\" a důl Svoboda je vrácen \"Sjednocenému podniku železných rud v Čenstochové\". Důl Svoboda byl zrušen v roce 1962. Objekty byly předány Průmyslovému závodu R-1 pro výstavbu \"Závodu na výrobu uranového koncentrátu z chudých rud\".\n\nOdhaduje se, že ložisek železné rudy bylo do konce 17. století vytěženo 850 tisíc tun železné rudy, od konce 18. století do roku 1944 kolem 170 tisíc tun a v období 1945 až 1962 činila produkce 400 tisíc tun.\n\nUranová ruda byla poprvé dobývána v roce 1911. Celkem bylo vytěženo kolem 100 tun čistého uranu. Z toho v letech 1948 až 1962 bylo vytěženo kolem 26,7 tisíc tun uranové rudy se střední koncentrací 0,35 procent uranu, to znamená kolem 93,3 tun čistého uranu. Veškerá produkce byla prodána do Sovětského svazu. \n\nVytěžená hlušina o objemu asi 635 tisíc m byla uložena na několika odvalech, které zaujímaly plochu 10,2 hektarů a po roce 1966 byly částečně zpracovány na silniční drtě. Bylo vyraženo asi 93 km hlavních důlních děl, které zabezpečovaly přístup, dopravu a větrání.\n\nDo začátku 18. století byla železná ruda zpracovávána v primitivních hutnických pecích dýmačkách. Výsledný polotovar byl následně prokován v hamrech (kovárnách). V polovině 16. století zde mělo pracovat 11 kováren. Na začátku 18. století vznikají v Kowarech důlní cechy. Výrobky byly prodávány v místě, to je v Kowarech. Ke konci 16. století byly Kowary hlavním střediskem výroby střelných zbraní. Král Zikmund II. August si objednal u kowarských puškařů 200 hlavní do mušket pro své vojsko.\n\nOd konce 17. století byla železná ruda přepravována koňskými potahy do hornoslezské aglomerace. V květnu 1888 byla do Kowar přivedena železnice z Jelení hory a v roce 1905 z Kamienne Góry a železná ruda byla dopravována po železnici.\n\n"}
{"id": "1215069", "url": "https://cs.wikipedia.org/wiki?curid=1215069", "title": "Kostel svatého Petra a Pavla (Krajková)", "text": "Kostel svatého Petra a Pavla (Krajková)\n\nKostel svatého Petra a Pavla je římskokatolický filiální kostel v Krajkové v okrese Sokolov. Od roku 1963 je jako kulturní památka.\nPřed kostelem stojí sloup se sochou Panny Marie a kašna, chráněné rovněž jako kulturní památka.\n\nPřesná doba vzniku není známa, stál zde již dříve, ale žádné prameny nic bližšího neprozrazují. První písemná zmínka o kostelu je z poloviny 14. století, kdy se roku 1350 o něm hovoří jako o farním. Původně pozdně gotický kostel byl renesančně obnovený. To prozrazuje datace 1583 na portálu v presbytáři. Starší věž z roku 1669 byla v letech 1710-1711 byla nahrazena novou barokní. Další významnější úpravy kostela jsou z roku 1721, následné byly provedeny v letech 1781-1782. Z důvodu havarijního stavu byla věž opětovně snesena roku 1789. Současné věže byly opraveny v letech 1859-1862 při pseudoslohové přestavbě kostela. V literatuře se někdy uvádí, že dokončení věže bylo provedeno až roku 1868. Současná sakristie byla postavena roku 1834. Nad ní se nachází oratoř, která tak nahradila sakristii, jež bývala v místech nejnovější věže. V roce 1977 byla obnovena opěrná zeď kostela se schodištěm ke kostelu. Poslední velká oprava kostela je z roku 1996. Otevření kostela po provedených opravách se zúčastnil i emeritní biskup František Radkovský.\n\nSoučasná stavba je výsledkem propojení několika vývojových etap. Konečným výsledkem stavebních úprav je obdélná, nepříliš dlouhá loď s obdélným presbytářem. K hlavní lodi, kryté plochým stropem na fabionu, jsou na východní straně z jihu a ze severu připojeny boční lodě, jež jsou přibližně ve dvou třetinách délky hlavní lodě ukončeny. Od ní jsou potom v interiéru odděleny arkádami na pilířích a nad nimi se nacházejí klenuté tribuny. Zbývající západní třetinu délky lodě vyplňuje dvoupatrová dřevěná kruchta. Valbovou střechu ukončuje na západě malá barokní lucerna. Zdi nejsou nijak členěny, jsou zdobeny pouze nárožní bosáží. Exteriér stavby v sobě spojuje zejména prvky novorománského slohu, například vstupní portál či velká oblouková okna bočních lodí a novogotiky, například slepá okna s lomeným obloukem na východní straně presbytáře či architektonické řešení druhého patra věže.\n\nNejcennějším a nejimpozantnějším uměleckým dílem interiéru kostela je hlavní oltář s obrazem svatého Petra a Pavla. Tento barokní skvost jako by ani nepatřil do kostela relativně malé krušnohorské obce. Vždyť jen oltářní nástavec měří 13 metrů a vyplňuje téměř celou závěrovou stěnu presbytáře.\nOltářní mensa má tumbový tvar, skříňkový tabernákl má šest sloupků, jejichž hlavice nesou zalamovanou římsu. Na vrcholu baldachýnové stříšky je krucifix. Zadní stěna mezi baldachýnem a tabernáklem je zdobena oválným medailonem, obklopeným paprsky. Oltářní retabulum je monumentální a bohatě vyřezávaná dřevěná deska. Její tvar je blízký siluetě rozložitého stromu s motivem bujně zavíjeného akantu, který je proplétán páskou s drobnými motivy dubového listu a žaludy. Jedná o oltář, jehož tělo není tvořeno sloupovou architekturou, ale dekorem dynamických akantových listů. Řezby mají kromě dekorativní i nosnou a architektonickou funkci. Představa oltáře jako rostoucího stromu případně biblického kmene a stromu milosti hrála v motivaci a koncepci těchto oltářů důležitou roli. Výskyt akantových oltářů je limitován časovým intervalem 1680-1730, a to zejména na území Čech a Německa. Jsou považovány za domácí českou produkci, která se rozšířila do Bavorska, i když některé práce uvádějí, že akantový oltář má svůj původ v jižním Tyrolsku a odtud byl importován do středoevropského prostoru, kde se v baroku stal velmi oblíbeným. Vznik oltáře je nejčastěji kladen do třicátých až čtyřicátých let 18. století. Spolu s umělecky hodnotnými oltářními malbami se jedná o dosud nedoceněný artefakt barokního sakrálního umění. Hlavní oltářní obraz, olejomalba na plátně, zobrazuje apoštoly sv. Petra a sv. Pavla na nebeských mracích. V oválné kompozici jsou obklopeni andílky. Svatý Petr je oděný do tmavě modrého roucha se zlatožlutým pláštěm, jeho ruka vztažená vzhůru, drží klíč od brány nebeské. Svatý Pavel hledí do prostoru mezi divákem a svatým Petrem a pravou rukou ukazuje do otevřené knihy s textem z Písma. Je oděn do tmavomodrého šatu s rudým pláštěm. Barokní plátno působí jako celek vyváženě a meditativně. Jedná se o velice kvalitní práci neznámého autora, jistě dobře poučeného o italské malbě. Tomu odpovídá tvrzení, že plátno přivezl kolem poloviny 18. století Julius Jindřich Písnic jako dar kostelu z Říma. Ve vlastní řezbě akantového oltáře se nacházejí čtyři kruhové medailony s malbami. Na evangelní straně je zobrazen sv. Šimon se svým typickým atributem pilou, na epištolní straně je zachycen svatý sv. Juda Tadeáš s kyjem, ve vrcholu retabula je obraz s Pannou Marií, v nejvyšším a nejmenším kruhovém poli je holubice jakožto symbol Ducha Svatého.\nKromě hlavního oltáře se v interiéru kostela nacházejí další umělecké památky. V severní boční lodi je to oltář Panny Marie, v jižní lodi oltář sv. Antonína Paduánského. Raně barokní portálové oltáře jsou z roku 1650. V oltáři Panny Marie je vlevo socha sv. Jana Křtitele, vpravo sv. Jana Evangelisty. Uprostřed je novodobější dřevěný reliéf Matky Bolestné z 19. století, která nahradila původní obraz sedící Madony s Ježíškem. V nástavci se nachází obraz se sv. Šebestiánem, sv. Rozálií a sv. Rochem, nad nimi se vznáší tzv. chlumská Madona. Tento poškozený obraz pochází z druhé poloviny 17. století. Po stranách nástavce stojí skulptury sv. Šebestiána a sv. Václava. Ve vrcholovém medailonu je zobrazen sv. Florián. V oltáři Antonína Paduánského je ve střední části nyní sousoší sv. Anny a Panny Marie, které nahradilo jak novodobou skulpturu světce, tak původní malbu z roku 1775. V levém křídle stojí socha sv. Josefa, v pravém sv. Vavřince. Obraz v nástavci s výjevem Klanění pastýřů. Po stranách nástavce se nachází vlevo sv. Barbora a vpravo sv. Kateřina.\n\nZbývající umělecké artefakty jsou většinou novodobé, převážně z druhé poloviny 19. století. Zajímavým artefaktem je oltář Čtrnácti svátých pomocníků v severní boční lodi, který pochází z druhé poloviny 19. století. V nikách rozložitého retabula s dvěma hladkými sloupy jsou umístěny sošky všech Pomocníků. Z 19. století pocházejí také kazatelna a křtitelnice.\n\nVýrazně staršího data je 110 cm vysoká socha tzv. Černé Madony, označované jako Madona z Hřeben. Ta byla umístěna v kapli hradu Hartenberg a po velkém požáru hradu v roce 1668 byla zachráněna. Po roce 1946 se dostala na faru v Krajkové a občas byla umístěna v kruchtě kostela. V současnosti se nachází tato vzácná socha Madony s Ježíškem v církevním depozitáři.\n\nV kostele se nachází několik náhrobníků. Do jižní stěny lodi je vsazen renesanční neidentifikovatelný náhrobní figurální kámen, který býval původně v podlaze. Topograf Sommer pouze zmiňuje, že se jedná o ženskou příslušnici rodu Šliků. Další dva náhrobníky se nacházejí v podlaze těsně před vstupem do sakristie, jsou ale výrazně sešlapány. U fragmentu reliéfní výzdoby jednoho z nich se možná jedná o erb rodu Hrzánů. Na kamenné desce krypty je reliéfní znak rodu Písniců. Poslední mužský potomek Písniců, Julius Jindřich (zemřel v roce 1773 v Chebu) prodal panství roku 1761 své neteři Marii Josefe, provdané hraběnce Bredové. Sňatkem její dcery Marie Anny s hrabětem Leopoldem Auerspergem přešlo panství do majetku tohoto šlechtického rodu. V hrobce jsou tak uloženy také ostatky členů rodu Bredů a Auerspergů. Jako poslední byla do hrobky roku 1901 pochována hraběnka Františka Auerspergová. Raně barokní erb je velice dobře zachován.\n\n"}
{"id": "1215071", "url": "https://cs.wikipedia.org/wiki?curid=1215071", "title": "Vysílač Černá hora", "text": "Vysílač Černá hora\n\nVysílač Černá hora se nachází ve výšce 1299 m n. m. na Černé hoře v Krkonoších. Celková výška elegantní věže od země i s anténami činí 78,3 m. Spodní mnohostěnný jehlan je vysoký 35,7 m. Zabezpečuje vysílání televizních a rozhlasových programů v Královéhradeckém kraji a okolí.\n\nPřed vysílačem se nachází realistická socha matky s dítětem, kterou odlil Vladimír Sochor podle návrhu Jana Hány.\n\nStavební práce byly provedeny polskou firmou Budimex v letech 1974 až 1977. Původní elektronické zařízení dodala Unitra Warszawa. Stavba byla dokončena v roce 1978.\n\nTelevizní vysílaní ČST1 a ČST2 začalo z trutnovského vysílače 28. prosince 1977 na kanálech 11 a 23. Později se na kanálu 40 přidalo vysílání Ústředního programu Sovětské televize (ÚPST), po roce 1989 kanál převzala OK3 a poté ČT3.\n\nKe konci osmdesátých let 20. století začala vysílat na kmitočtu 101,9 MHz, tedy již v rozsahu VKV II (CCIR), rozhlasová stanice Interprogram a EM (Elán a Mikrofórum). Později frekvenci převzal Český rozhlas 3 - Vltava a od 2. listopadu 2015 stanice ČRo Plus.\n\nAnalogové vysílání ČT2 na kanále 40 bylo ukončeno 31. srpna 2009, na uvolněném kanálu začalo digitální vysílání veřejnoprávního multiplexu 1.\n\n31. srpna 2010 byl spuštěn zbývající druhý a třetí multiplex. Multiplex 3 vysílá v jednofrekvenční síti (SFN) s vysílačem Ještěd na kanálu 60.\n\nÚplné ukončení analogového vysílání z Černé hory proběhlo 30. června 2011 vypnutím programů ČT1 a TV Nova na kanálech 23 a 11.\n\nDo 24. června 2013 vysílal Multiplex 2 na kanálu 61, poté byl kvůli přerozdělení kmitočtového pásma 790 – 862 MHz pro LTE přeladěn na kanál 38.\n\nOd srpna 2012 do listopadu 2015 vysílala z multiplexu 3 tohoto vysílače východočeská televize V1. Stanice využívala i vysílače Krásné, Ještěd a Kamenná Horka.\n\n17. října 2017 došlo ke spuštění DVB-T2 Přechodové sítě 12.\n\nPřechodová síť 11 započala vysílání z trutnovského vysílače 4. května 2018. Podle původního plánu měla být spuštěna až 10. května 2018.\n\nDne 28. prosince 2018 byl spuštěn vysílač digitálního rozhlasu DAB+ s multiplexem ČRo DAB+, ve kterém vysílají programy Českého rozhlasu.\n\nVysílání prvního multiplexu DVB-T na kanálu 40, ve kterém vysílaly stanice ČT bylo ukončeno 7. ledna 2020. Nahrazuje ho DVB-T2 multiplex 21 vysílající na kanálu 26. \n\nMultiplex 2 DVB-T (K38) ukončil vysílání 12. února 2020, byl nahrazen multiplexem 22 DVB-T2 (K28).\n\nPřehled televizních multiplexů vysílaných z Černé hory:\n\n<nowiki>*</nowiki>Od května 2018 do ledna 2020 multiplex vysílal jako přechodová síť 11, v lednu 2020 přešel formálně na multiplex 21.\n\n<nowiki>*</nowiki>Od října 2017 do února 2020 multiplex vysílal jako přechodová síť 12, v lednu 2020 přešel formálně na multiplex 22.\n\nVypínání původních DVB-T multiplexů začalo v lednu 2020, postupně jej nahrazuje DVB-T2 na kanálech 26, 28 a 31.\n\nDVB-T2 multiplexy vysílají v jednofrekvenčních sítích (SFN) s dalšími vysílači.\n\nPřehled rozhlasových stanic vysílaných z Černé hory:\n\nZ Černé hory se vysílá i digitální rozhlas DAB+:\n\nKromě televizních a rozhlasových vysílačů jsou zde umístěny i základnové stanice (BTS) mobilního operátora Vodafone.\n\n\nDo 7. února 2020 vysílala regionální síť 7 z rozhledny Panorama na kanále 21, poté přešela na kanál 50.\n\n\nProstřednictvím DAB+ multiplexu Teleko vysílá Český rozhlas Hradec Králové.\n\nPřechod z analogového vysílání na digitální probíhal od 31. srpna 2009 do 30. června 2011.\n\n"}
{"id": "1215072", "url": "https://cs.wikipedia.org/wiki?curid=1215072", "title": "Jaklovce", "text": "Jaklovce\n\nJaklovce jsou obec na Slovensku v okrese Gelnica.\n\nV roce 1282 dostal gelnický měšťan kníže Jekul za věrné služby králi Ladislavu IV. do dědičné držby rozsáhlý opuštěný les, nacházející se směrem na východ od Gelnice. O dva roky později dostal Jekul od Ladislava IV. další darovací listinu na les nacházející se pod Kojšovskou hoľou v okolí Kojšovského potoka. Tyto dva majetky tvořily jádro rodového majetku nového šlechtického rodu pánů z Jaklovců, jehož zakladatelem byl jmenován kníže Jekul, syn Mikuláše.\nCentrem této domény se stalo místo na soutoku Hnilce a Kojšovského potoka, kde nechal Jekul ještě v 13. století postavit kostel a později i mlýn na řece Hnilec. Nová vesnice se poprvé v písemných pramenech vzpomíná 31. května 1328 pod názvem \"villa sancti Anthony\" (vesnice sv. Antonína), podle patrona místního kostela. Pod jménem \"villa Jekul\" (Jekulova vesnice) je poprvé uvedena v roce 1336. Jméno vesnice se později ustálilo v podobě \"villa Jekel\" nebo \" Jekelfalva\", případně mírných obměnách. Na rozsáhlé doméně pánů z Jaklovců vznikly v průběhu 14. století další vesnice: Margecany, Folkmar, Kojšov a Žakarovce.\n"}
{"id": "1215073", "url": "https://cs.wikipedia.org/wiki?curid=1215073", "title": "Jack Reacher: Poslední výstřel", "text": "Jack Reacher: Poslední výstřel\n\nJack Reacher: Poslední výstřel (v anglickém originále jen Jack Reacher) je americký akční kriminální film z roku 2012. Natočil ho režisér Christopher McQuarrie podle vlastního scénáře na základě románu Leeho Childa \"Výstřel\". V titulní roli bývalého vojenského vyšetřovatele se objevil Tom Cruise. Společnost Paramount Pictures film uvedla do amerických kin 21. prosince 2012. V českém znění jej uvedla od 27. prosince téhož roku společnost Bontonfilm.\n\nKdyž v centru města zabije sniper najednou pět lidí bez jakékoli zjevné vzájemné vazby, policie se poměrně rychle dostane na stopu bývalému armádnímu ostřelovači Jamesi Barrovi. Když ho policisté zatknou a vyslýchají, svou vinu však popírá a vyžádá si někdejšího vojenského vyšetřovatele Jacka Reachera (Tom Cruise). Není ho jak najít, ale když se informace o případu i domnělém pachateli rozšíří do médií, sám se dostaví. Barr už je však v komatu, když ve vazbě dostal nakládačku od spoluvězňů. Reacher se však dá dohromady s jeho obhájkyní Helen Rodinovou (Rosamund Pikeová) a začne pro ni zkoumat všechny okolnosti případu.\n\nZáhy zjistí, že mu někdo záměrně klade překážky a dokonce se ho snaží odstranit. To když usoudí, že ve zpočátku jasném případu není něco v pořádku a Barr by mohl být i skutečně nevinný. V pozadí všeho stojí vlivný Rus Zec (ztvárnil ho německý režisér Werner Herzog), který chtěl koupit firmu jedné z obětí, její vraždu zamaskoval zabitím dalších náhodných lidí a celé to chtěl hodit právě na Barra. Jenže Reacher postupně rozmotává síť, dospěje k majiteli střelnice, kde Barr trénoval, a odhalí, že spiklenci museli mít komplice i mezi vyšetřovateli.\n\nKdyž selhávají všechny pokusy, jak Reachera svést ze stopy nebo zastavit, policejní vyšetřovatel Emerson (David Oyelowo), který je tím zločineckým „insiderem“, unese obhájkyni Rodinovou a přivede ji k Zecovi. Reacher se však s pomocí majitele střelnice Cache (Robert Duvall) prostřílí přes všechny mafiánovy pomocníky a Rodinovou vysvobodí. Samotného Zeca nakonec sám zabije, když si uvědomí, že všichni svědkové, kteří by mohli případný soud navést k tom, kdo vše zosnoval, jsou už po smrti.\nZajímavostí je, že si ve filmu zahrál i autor knižní předlohy Lee Child, a to policejního seržanta za přepážkou.\n\nFilm s rozpočtem kolem 60 milionů dolarů byl v předvánočním čase uveden celkem do 3 352 amerických kin a během prvního víkendu vydělal 15,2 milionu dolarů. Stal se tak nejúspěšnější premiérou toho týdne, když předstihl komedii \"Čtyřicítka na krku\" s necelými 11,6 milionu dolarů. Oba filmy však vysoce překročila návštěvnost už druhý týden reprízovaného první části trojdílné fantasy \"\" s 36,9 milionu dolarů. Celkově \"Jack Reacher\" na domácím trhu vydělal 80 milionů dolarů a ze zahraničí utržil dalších více než 138 milionů.\n\nNa recenzním agregátoru Rotten Tomatoes obdržel film ze 170 recenzí výsledný rating 6,2 bodů z deseti, přičemž 62 % jej hodnotilo kladně. Z více než 114 tisíc uživatelů jej pozitivně hodnotilo 67 %. Na serveru Metacritic získal o něco slabší hodnocení, 50 % na základě 35 recenzí. \n\nČeská filmová kritička Mirka Spáčilová z \"MF Dnes\" udělila snímku celkově 60% hodnocení, když podle ní „působí zprvu příjemně starosvětsky, postupně už jen unaveně“. Dojem filmu dle Spáčilové kazí „herecky fádní Rosamund Pikeová coby zapálená advokátka, z níž si člověk zapamatuje leda výstřih nepřiměřený soudní síni, a zápletka, ve které už zase hrozí spiknutí“, nad průměr jej vytáhnou „dvě pocty legendám, Robertu Duvallovi a zejména Werneru Herzogovi v roli zlosyna v pozadí“. Radomír D. Kokeš z \"Aktuálně.cz\" spatřuje „úskalí spíš v práci s informacemi - film nám toho totiž sděluje od začátku příliš“ a pak „jen čekáme, až konečně dojde na to, že podle všeho bezpochyby vinný Barr <nowiki>[…]</nowiki> je ve skutečnosti nevinný“. Dle něj však „lze najít klíč, ve kterém bude \"Jack Reacher: Poslední výstřel\" fungovat a není třeba k tomu hledat důmyslné interpretační šifrovací mřížky: americká drsná škola“. Film podle Kokeše „rytmicky šlape <nowiki>[…]</nowiki>, detektivku ozvláštňuje rodinný konflikt a dostane se i na kritiku irácké invaze…“ Po jeho soudu tento typ „starosvětských detektivek v kině chybí <nowiki>[…]</nowiki> a mezi všemi těmi ambiciózními oscarovými dramaty a v pošmourném počasí ony dvě hodinky žánrového dobrodružství v kině prostě zvednou náladu“. František Fuka především kritizoval obsazení Toma Cruise do ústřední postavy: „říká suché hlášky a snaží se být cool motherfucker, přičemž se tváří úplně jako v \"Top Gunu\" (1986). Ano, Cruise hrál kvalitního nemilosrdného zabijáka v \"Collateralu\" (2004), takže je schopen dobrého hereckého zabijáckého výkonu, ale v tomto filmu ho rozhodně nepředvádí.“ A udělil snímku pouhých 30 %.\n\nSkladatel hudby k filmu Joe Kraemer obdržel v roce 2013 jako jeden z 30 oceněných cenu společnosti BMI za filmovou hudbu.\n\nJiž v únoru 2013 se vyskytly první zprávy o možném pokračování filmu, v prosinci téhož roku byla zveřejněna informace, že by mělo jít o adaptaci nové, na podzim 2013 vydané Childovy knihy \"Nevracej se\" (\"Never Go Back\"). 9. prosince 2013 společnosti Paramount Pictures a Skydance Productions potvrdily, že pracují na sequelu filmu. V květnu 2014 bylo oznámeno, že Tom Cruise se vrátí do role Jacka Reachera. V květnu 2015 bylo potvrzeno, že Edward Zwick film zrežíruje a bude spolupracovat na scénáři s Herskovizem a Wenkem. Zwick a Cruise spolu spolupracovali na filmu \"Poslední samuraj.\" V srpnu 2015 se k obsazení připojila Cobie Smulders, poté během září Danika Yarosh, Aldis Hodge, Patrick Heusinger a během října Holt McCallany a v listopadu Robert Catrini. V lednu 2016 byl Robert Knepper obsazen do role ředitele soukromé vojenské firmy. Natáčení bylo zahájeno 20. října 2015 v New Orleans v Louisaně. V lednu 2016 se natáčelo v St. Francisville. Film nese název \"\".\n\n"}
{"id": "1215075", "url": "https://cs.wikipedia.org/wiki?curid=1215075", "title": "Jatka (rozcestník)", "text": "Jatka (rozcestník)\n\nJatka mohou mít více významů:\n\n\n\n"}
{"id": "1215076", "url": "https://cs.wikipedia.org/wiki?curid=1215076", "title": "Jedlice (potok)", "text": "Jedlice (potok)\n\nJedlice (polsky \"Jedlica\", německy \"Iselbach\", \"Eglitz)\" je potok v Polsku o délce 15 km. Je pravým přítokem řeky Łomnice.\n\nPotok pramení v Krkonoších v nadmořské výšce nad 1000 m v blízkosti průsmyku Okraj. Jeho povodí odvádí vody ze severních svahů Střechy (\"Kowarski Grzbiet\") a Pomezního hřebenu (\"Grzbiet Lasocki\") a západního úbočí Janovického rudohoří. Střední a dolní část údolí potoka vytyčuje západní hranici Janovického rudohoří. Potok protéká přes Kowary, Kostrzace, Mysłakowice a Łomnici. V Łomnici se vlévá do stejnojmenné řeky Łomnice.\n\nPřítoky:\nJedlice byla regulována po povodni na konci 19. století a v současné době má protipovodňovou ochranu.\n"}
{"id": "1215077", "url": "https://cs.wikipedia.org/wiki?curid=1215077", "title": "Panna z přísahy", "text": "Panna z přísahy\n\nPanna z přísahy (albánsky \"burnesha / virgjinesha\") je označení pro ženu, která doživotně přijme mužskou roli, přičemž se zároveň zaváže k celibátu. K této transformaci rolí dochází již od středověku na Balkáně, zejména v severní Albánii, v Černé Hoře a Kosovu i na některých ostrovech v Dalmácii.<ref name=\"MF 7/16\"></ref> S rostoucím zrovnoprávněním žen a mužů a s vymizením nucených sňatků počet panen z přísahy výrazně poklesl. Zbývají jich pravděpodobně již jen desítky. \n\nAby byly ženy do budoucna považovány za muže, musejí složit příslušný nevratný slib. Před 12 svědky při něm přísahají, že budou doživotně dodržovat celibát. \n\nPoté se začnou věnovat mužským pracím a povinnostem. Začnou o sobě mluvit v mužském rodě a jako muži musejí také vypadat: ostříhají si vlasy a opustí tradiční ženské oblečení – sukni, zástěru, halenu a šátek, a začnou nosit kalhoty, košili a klobouk. Na ruce mohou mít hodinky. Mohou kouřit a chodit do hospod. Proměna v muže bývá velmi věrná, o ženské minulosti těchto \"mužů\" často nic netuší ani lidé z okolí.\n\nK převzetí mužské role ženy vedly (ve většině případů donutily) dva hlavní motivy:\n\nStát se pannou z přísahy však překvapivě mohlo být v tradiční albánské společnosti i svobodným rozhodnutím ženy. Pak k tomuto rozhodnutí mohla vést:\n\nVe velmi tradiční albánské společnosti, kde měly ženy historicky podstatně horší postavení než muži, tak panny z přísahy získávaly proti jiným ženám řadu výhod, byť za cenu celibátu. Se zvyšující se rovnoprávností žen a mužů, přístupem dívek ke studiu a s vymizením nucených sňatků tato tradice vymírá.\n\n\"„V době mého mládí byly ženy asi ve stejném postavení jako třeba zvířata. Dnes je ale situace jiná, ženy mají větší práva. Narodit se dnes, určitě bych nic takového neudělala,“\" uvedla Pashe Keqi, která mužskou roli přijala počátkem 50. let 20. století, když jí bylo 18 let. Později jí chyběl vztah s mužem. Kdyby si však nějakého našla, byl by jejich vztah nahlížen jako homosexuální, a tedy nepřijatelný. \n\nNěkteré jiné ženy svého rozhodnutí ale nikdy nelitovaly. Nové panny z přísahy však nepřibývají – v Albánii jich zbývají asi dvě desítky, v Černé Hoře jediná.\n\nSrbský režisér Srdjan Karanović natočil v roce 1991 o této tradici hraný film \"Virdžina\". \n\n"}
{"id": "1215078", "url": "https://cs.wikipedia.org/wiki?curid=1215078", "title": "Adam a Eva (Lucas Cranach starší)", "text": "Adam a Eva (Lucas Cranach starší)\n\nObraz Adam a Eva (\"Prvotní hřích\") z dílny Lucase Cranacha staršího je součástí sbírek starého evropského umění Národní galerie v Praze. Pochází z cisterciáckého kláštera v Oseku u Duchcova, odkud byl získán roku 1949.\nMalba olejem na panelu z lipového dřeva, rozměry 50 x 34,5 cm. Signováno vpravo dole na kmeni stromu (okřídlený had se složenými křídly). Pochází z dílny Lucase Cranacha staršího kolem roku 1538. Infračervená reflektografie obrazu detekovala pouze obrysovou kresbu.\n\nPražský obraz ukazuje postavy Adama a Evy vedle Stromu poznání. Eva se přidržuje levou rukou větve a opírá se chodidlem ohnuté pravé nohy o kmen. Kolenem se dotýká Adama a pravou rukou mu podává jablko. Adam stojí poněkud v pozadí před hustým keřem. Levou ruku má položenu na Evině rameni, v pravé ruce drží ratolest, kterou zakrývá intimní partie obou postav. V souladu s reformační teologií je zdůrazněna aktivní role Evy, která svádí Adama ke hříchu (za vše špatné může žena – \"Weibermacht\"). Pozdní verze Adama a Evy, kterou vytvořil následovník Lucase Cranacha staršího Anton Heusler kolem roku 1550 (Národní galerie v Praze), téma kompozičně obměňuje a obě postavy zobrazuje zcela nahé.\n\nTéma Adama a Evy se v tvorbě Lucase Cranacha staršího objevuje opakovaně od roku 1509. Obě postavy znázornil buď samostatně na oltářních křídlech (Adam a Eva, 1528, Galerie Uffizi, Florencie) nebo společně na jednom panelu. \nNa starších Cranachových vyobrazeních biblického příběhu (1508-10, Besançon, 1510, Mnichov, 1512, Coburg) stojí obě postavy pod centrálně umístěným stromem poznání a nedotýkají se. Verze Prvotního hříchu z pozdější doby obvykle znázorňují Adama a Evu v Rajské zahradě obklopené zvěří a přisuzují Evě roli svůdnice. V jedné pozdější kompozici z dílny Lucase Cranacha je aktivní Adam, který Evu objímá a nabízí jí jablko (1537, Kunsthistorisches Museum Vídeň). \n\n\n"}
{"id": "1215079", "url": "https://cs.wikipedia.org/wiki?curid=1215079", "title": "Kotoul", "text": "Kotoul\n\nKotoul (také kotrmelec) je tělovýchovný cvik, který se vyučuje na základní škole. \n\nJe možné provést kotoul vpřed a vzad. Při kotoulu vpřed se cvičenec opře rukama o zem a otočí své tělo ve vzduchu. \n\nPřípravným cvikem před nácvikem samotného kotoulu je tzv. kolébka, kdy si dítě lehne na měkkou podložku, chytne si kolena a spolu s bradou je dá k hrudníku. Poté se pohupuje střídavě dopředu a dozadu. \n"}
{"id": "1215085", "url": "https://cs.wikipedia.org/wiki?curid=1215085", "title": "Kluknava", "text": "Kluknava\n\nKluknava (, ) je obec na Slovensku v okrese Gelnica. Nachází se v centru Spiše. Leží v Kluknavské kotlině, která je součástí Hornádské kotliny.\n\nPrvní písemná zmínka o obci je z roku 1304, kdy se vzpomíná jako \"Clichno\". V roce 1316 se už vzpomíná jako Cluchnow-Clychnow, v roce 1336 jako Kluknow, v roce 1786 jako Kluknawa a v roce 1920 jako Kluknava.\n\nSlovenské jméno má podle záhybu Hornádu, zaviněným Dolinským potokem (přítok Hornádu), který obcí protéká. Kluknava jako samostatná obec vznikla na základech starší Richnavy.\n\nMateriál ze zničeného Richňavské hradu byl použit jako stavební materiál na stavbu zámečku v Kluknavě. Do značné míry zchátralý barokní zámeček z let 1715–1720 renesančního původu patřil mezi majetky kluknavsko-iliašovské větve rodu Csákyovců. Je to jednopodlažní budova čtvercového půdorysu se čtyřmi nárožními věžemi, sedlovou střechou a uzavřeným dvorem. Dříve krásné sídlo šlechty, na jehož vzhledu čas zanechal své stopy.\n\nKaple sv. Jana Nepomuckého je barokní stavba z 2. poloviny 18. století. Je to stavba téměř čtvercového půdorysu s oblou oltářní konchou. Oltář se sochou sv. Jana Nepomuckého já vzácná dřevořezba.\n\nSoučástí obce je osada Štefánska Huta, která je známá tím, že jsou v ní zříceniny první továrny v Evropě na elektrolytickou výrobu mědi. Továrna byla postavena v letech 1845–1848. Dále se v ní vyráběla rtuť, stříbro a antimon. Z objektů hutě zůstaly však už jen jednotlivé fragmenty.\n\nObec Kluknava s osadou Štefánska Huta spojuje dřevěný krytý most přes řeku Hornád, který je technickou památkou. Byl postaven v roce 1832 a v letech 1981–1984 byl zrekonstruován. Je jediný svého druhu, který se zachoval a svědčí o dovednosti někdejších spišských tesařů. Vyniká svým ojedinělým technickým řešením.\n\nV katastru obce v nedalekých lesích stojí kaple sv. Anny. Před rokem 1632 ji dala postavit hraběnka Anna Vesselényová a později ji dal zvětšit hrabě Imrich Csáky. Věřící ze širokého okolí se zde každoročně poslední červencovou neděli přicházejí poklonit sv. Anně. V horkých letních dnech jim přijde vhod občerstvit se u pramene čerstvou vodou, která tam vyvěrá. Okolní lesy nabízejí návštěvníkům možnost odpočinout si v pěkném příjemném prostředí. Z obce je možnost výstupu na Roháčku (1028 m n. m.), kde je postavena myslivecká chata, v níž je možnost ukrytí se před nepřízní počasí.\n\nKaždoročně se pořádá výstup na tento vrch Čierné hory.\n"}
{"id": "1215087", "url": "https://cs.wikipedia.org/wiki?curid=1215087", "title": "Ta-tu", "text": "Ta-tu\n\nTa-tu může být:\n\n\n"}
{"id": "1215090", "url": "https://cs.wikipedia.org/wiki?curid=1215090", "title": "Důl Redensglück", "text": "Důl Redensglück\n\nDůl Redensglück (polsky \"Kopalnia Redensglück\") byl rudným dolem v Kowarech v Polsku, ve kterém byla těžena stříbrná a olověná ruda.\n\nDůl Redensglück se nacházel na hranici Krkonoš a Janovického rudohoří v údolí Kružnického potoka (\"Kuźniczy potok\") v horní části Kowary, pod Kowarským průsmykem.\n\nV roce 1799 byly mezi kopci Sulica a Rudnik nalezena žíla o mocnosti kolem 30 cm, která vykazovala přítomnost olovnatých (galenit) a stříbrných rud. Zásoby byly odhadovány na 1400 až 1600 tun. V roce 1801 byl založen důlní cech Redensglück (\"Redens Glück\") v Kowarech-Podgórze. Rudná žíla byla prozkoumána pomocí dvou štol. Bylo zde vytěženo 400 tun rudy, ze které bylo získáno 13 kg stříbra a přes 3 tuny olova. Ruda byla tavena v huti v Ciechanowicích u obce Miedzianka. Zásoby byly rychle vyčerpány a důlní společnost v roce 1808 zbankrotovala.\n\nPo druhé světové válce v době průzkumných prací, bylo zde vytěženo malé množství uranové rudy. Do roku 1954 byly vyraženy dvě štoly č. 2 a 8, které byly brzy uzavřeny z důvodů nedostatku uranu.\n\n"}
{"id": "1215095", "url": "https://cs.wikipedia.org/wiki?curid=1215095", "title": "Bitva ve Žlutém moři", "text": "Bitva ve Žlutém moři\n\nBitva ve Žlutém moři (japonsky: 黄海海戦 \"Kōkai kaisen\", ), též bitva u Šantungu, byla námořní bitva rusko-japonské války, která se odehrála 10. srpna 1904 (a částečně i po půlnoci na 11. srpna). Střetla se v ní většina ruské Tichooceánské eskadry admirála Vitgefta s částí japonské \"Rengó kantai\" admirála Tógóa. V tomto druhém (a posledním) pokusu Tichooceánské eskadry prorazit z obleženého Port Arturu do Vladivostoku se nejprve Vitgeftovi podařilo rychlé a nečekané vyplutí z Port Arturu, které zaskočilo japonské jednotky nesoustředěné a rozeseté v blízkém i vzdáleném okolí blokované ruské základny. Díky vyšší rychlosti japonských lodí se ale Japoncům podařilo včas soustředit dostatečné síly na zablokování ruského průlomu. Během druhé (odpolední) fáze bitvy byl dvěma 305mm granáty těsně po sobě zasažen můstek na ruské vlajkové bitevní lodi \"Cesarevič\". První granát zabil admirála Vitgefta, zatímco druhý zasáhl velitelskou věž a přerušil spojení se zbytkem lodi v okamžiku, kdy se \"Cesarevič\" začal otáčet doleva, takže neřízená loď poté opsala kruh. Zásah vlajkové lodě a její nečekaný manévr uvedl ve zmatek zbytek ruské eskadry, která se následně otočila zpět k Port Arturu. Během nočních útoků japonských torpédoborců a torpédovek na ustupující ruskou eskadru se některým ruským lodím podařilo odpoutat a doplout do neutrálních přístavů, kde byla následně většina z nich internována.\n\nDo Vladivostoku se pokusil doplout pouze chráněný křižník \"Novik\", který byl ale cestou potopen v bitvě u Korsakova (20. srpna). Pár dní předtím – 14. srpna – ukončila bitva u Ulsanu aktivní činnost vladivostockých křižníků. Tichooceánská eskadra již další pokus o průlom neprovedla a z bitvy poškozené lodě byly postupně potopeny v Port Arturu japonským obléhacím dělostřelectvem. Japonci tak získali čas provést nezbytné opravy na lodích před připlutím 2. Tichooceánské eskadry viceadmirála Rožestvenského.\n\nRusko-japonská válka začala 8. února 1904, kdy japonské námořnictvo zaútočilo bez vyhlášení války na Tichomořskou flotu kotvící u Port Arthuru. Dvoudenní bitva (více: Bitva u Port Arthuru) skončila bez vítěze, ale Japoncům se podařilo získat bojovou iniciativu, zatímco ruské síly pasivně vyčkávaly v přístavu. Vše se změnilo na konci února 1904 po příjezdu viceadmirála Makarova, zkušeného a energického velitele, který rozhýbal práce na obranných pozicích přístavu a pravidelně vyjížděl s ruskou flotou z přístavu. Na neštěstí pro ruské obránce najela vlajková loď Petropavlovsk 13. dubna 1904 na minu a potopila se s 679 námořníky na palubě. Mezi oběťmi byl i viceadmirál Makarov. Velitelem floty se následně stal admirál Vitgeft, který byl na rozdíl od svého předchůdce spíše nerozhodný a pasivní. Při plánování se snažil jakoukoliv větší akci rozmluvit či co nejvíce oddálit. Nakonec vrchnímu velení došla s admirálem trpělivost a Vitgeft dostal přímý rozkaz k opuštění Port Arturu, a to nejpozději do 8. srpna 1904. \nDatum vyplutí muselo být o dva dny pozdrženo, protože se do bitevních lodí musely namontovat děla, která byla předtím nainstalována do pozemního opevnění. O přípravách ruské floty se japonské \"Rengó kantai\" admirála Tóga dozvědělo téměř okamžitě, a Japonci tak měli dostatek času na soustředění svých sil. Carské loďstvo vyplulo v kýlové formaci s vlajkovou lodí \"Cesarevič\" v čele. Celá flotila čítala 6 bitevních lodí, 4 křižníky a 14 torpédoborců. Japonci se na začátku bitvy pokusili o manévr zvaný příčka T, ale Rusové dokázali vymanévrovat. První výstřel vypálila japonská loď v 12:45. Rusové opětovali palbu o půl hodiny později, kdy se více přiblížili. V průběhu prvního střetu byli na ruské straně zasaženi Retvizan, Peresvět, Pallada a Askold. Z japonských lodí nejvíc zásahů napočítali na Mikase, Asahi a Nisšinu. Kolem druhé hodiny odpolední se díky špatnému japonskému manévrování dostala carská flotila mimo dostřel. Na ruských lodích zavládl mírný optimismus, ale japonské loďstvo nehodlalo vzdát a pustilo se do stíhání. \nRuská flota byla dohnána po dvou hodinách a bitva se rozhořela nanovo. Poltava dostala několik velice vážných zásahů a začala zaostávat. Hlavní japonské síly se vrhly za zbytkem flotily a ponechaly poškozenou loď na starost křižníkům. Těm se ale nepodařilo Poltavu zničit. Když boj kulminoval kolem 17:30, tak o jeho výsledku rozhodl jeden přesný japonský výstřel z děla ráže 305 mm, který zasáhl spodní můstek vlajkové lodi. Po explozi byla většina důstojníků na místě mrtvá včetně admirála Vitgefta. Velení se okamžitě chopil velitel lodi Ivanov, ale můstek byl po dalších 8 minutách zasažen znovu a ti co přežili první zásah, našli smrt při tom druhém. Výbuch poškodil i kormidlo a loď se začala neovladatelně točit doleva. Při absenci velících důstojníků se chopil velení kapitán Šumov, který okamžitě nechal signalizovat na loď Peresvět, aby zástupce admirála Uchtomskij převzal velení. Signál ale nepřevzaly zdaleka všechny lodě, a tak část floty začala následovat bezmocně kroužícího \"Cesarevič\"e, čímž se ruská bojová formace prakticky rozpadla. \n\nKapitán Retvizanu Edward Szczęsnowicz nejrychleji pochopil, co se stalo na Cesareviči, a nařídil taranovat japonské lodě. Tímto velice statečným ale riskantním tahem získal zbytku floty čas na obrátku zpátky do Port Arthuru. Japonci vědomi si poškození svých lodí dál ruskou flotilu nepronásledovali. Silně poškozený \"Cesarevič\" nakonec doplul do německé kolonie Tsingtau (dnešní Čching-tao) a po pár dnech byl společně s dalšími třemi torpédoborci (Besstrašnyj, Bespoščadnyj a Besšumnyj) internován. Prorazit do Vladivostoku na vlastní pěst se po rozpadu floty rozhodly tři ruské křižníky (Askold, Diana, Novik) a pět torpédoborců. Únik ale neslavil úspěch a ruské lodě se nakonec nechaly také internovat. Askold s torpédoborcem Grozovoj byli internováni Číňany v Šanghaji a Diana Francouzi v Saigonu. Nejdále se dostal křižník Novik, který doplul do německého Tsingtau, kde doplnil uhlí, a pokračoval na sever k Sachalinu. Při nakládaní uhlí u Korsakova ho ale dostihly japonské křižníky Čitose a Cušima a po prohrané bitvě (více: Bitva u Korsakova) ho samotná posádka silně poškozeného poslala ke dnu. Poslední epizodou bitvy byl osud torpédoborce Burnyj, který unikl japonský pronásledovatelům, ale poblíž Wej-chaj najel na mělčinu. Po neúspěšném vyprošťování ho posádka zničila a následně se sama nechala internovat čínskými úřady.\nRuský plán skončil nezdarem a do Vladivostoku se nedostala ani jedna loď. Zpátky do Port Arthuru se vrátila flotila čítající 5 bitevních lodí, 1 křižník a 9 torpédoborců. Loďstvo ve složení 1 bitevní loď, 2 křižníky a 5 torpédoborců bylo internováno do konce války v neutrálních přístavech. Silně poškozený křižník Novik potopila vlastní posádka a stejný osud potkal torpédoborec Burnyj. 1. tichomořská eskadra již další pokus o průlom neprovedla a kotvící lodě byly postupně potopeny japonským obléhacím dělostřelectvem na začátku prosince 1904. Japonci po bitvě získali čas k nutné opravě svého loďstva, které čekal střet s 2. Tichomořskou eskadrou viceadmirála Rožestvenského, která byla na cestě z Evropy (více Bitva u Cušimy). \n\n"}
{"id": "1215099", "url": "https://cs.wikipedia.org/wiki?curid=1215099", "title": "Salva (rozcestník)", "text": "Salva (rozcestník)\n\nSalva může být:\n\n"}
{"id": "1215100", "url": "https://cs.wikipedia.org/wiki?curid=1215100", "title": "Ubong Moses Ekpai", "text": "Ubong Moses Ekpai\n\nUbong Moses Ekpai (* 17. října 1995, Uyo) je nigerijský fotbalový útočník, často hrající na pozici křídelníka. Od roku 2018 působící v klubu FC Viktoria Plzeň. Jeho vzorem je chilský fotbalista Alexis Sánchez.\n\nV Nigérii hrál za kluby Akwa United FC a Kano Pillars FC. V červnu 2016 přestoupil ve svých 20 letech do izraelského klubu Maccabi Haifa. Šéf nigerijského klubu Paul Bassey k tomu uvedl: \"Potřebujeme Ekpaiovy góly a ne peníze za jeho přestup do Izraele. Přesto mu přejeme hodně štěstí. Je to hráč, který se prosadí v zahraničí, protože je to nesmírně talentovaný útočník.\" \nMaccabi se ho v létě 2016 snažilo poslat na hostování kvůli velkému počtu zahraničních hráčů na soupisce. Objevil se na testech v českém klubu FC Slovan Liberec. V prvním utkání na soustředění v Rakousku vstřelil vítězný gól na konečných 1:0 pro Slovan proti FC Blau-Weiß Linz. \n\n23. 7. 2016 odešel na roční hostování s opcí z Maccabi Haifa do Slovanu Liberec. V Liberci jej začali přezdívat \"Ríša\". V 1. české lize debutoval 21. srpna 2016 proti FC Zbrojovka Brno (remíza 0:0). S libereckým týmem si zahrál i v Evropské lize UEFA 2016/17. Kouč Liberce Jindřich Trpišovský o něm řekl: \"„S každým týdnem jsou na něm vidět obrovské pokroky, je velice učenlivý. Půl roku se trochu hledal, ale teď ukazuje, že je to hráč s velkou budoucností.“\" Za Liberec odehrál celkem 16 ligových utkání, v nichž vstřelil 4 branky.\n\nV červenci 2017 změnil adresu a posílil tým FC Fastav Zlín, který vyztužoval kádr před účinkováním v základní skupině Evropské ligy UEFA 2017/18.\n\nEkpai nastupoval za nigerijskou reprezentaci U23. Do nominace na Letní olympijské hry 2016 v brazilském městě Rio de Janeiro se však nedostal.\n\n"}
{"id": "1215106", "url": "https://cs.wikipedia.org/wiki?curid=1215106", "title": "Branislav Varsik", "text": "Branislav Varsik\n\nBranislav Varsik (5. března 1904 Myjava – 28. května 1994 Bratislava) byl slovenský historik, archivář, vědec a pedagog.\n\nStudoval ve Vídni, Paříži, Praze a Bratislavě. Pracoval v Zemském archivu v Bratislavě. Patřil mezi první slovenské profesory historie na Filozofické fakultě Univerzity Komenského v Bratislavě.\n\nVe své vědecké práci se zaměřil zejména na ohlas husitského hnutí na Slovensku a středověké osídlení Slovenska.\n\n\n\n"}
{"id": "1215113", "url": "https://cs.wikipedia.org/wiki?curid=1215113", "title": "Robert Sobera", "text": "Robert Sobera\n\nRobert Sobera 19. ledna 1991, Vratislav) je polský atlet, mistr Evropy ve skoku o tyči z roku 2016.\n\nPo řadě úspěchů v juniorských soutěžích poprvé startoval v seniorské kategorii na halovém mistrovství Evropy v roce 2013. Zde si vytvořil osobní rekord 571 cm a skončil šestý. Na halovém mistrovství Evropy v Praze v roce 2015 výkonem 580 cm obsadil čtvrté místo. Dosavadním největším úspěchem se pro něj stal titul mistra Evropy v soutěži tyčkařů na evropském šampionátu v Amsterdamu v roce 2016 výkonem 560 cm.\n\n\n"}
{"id": "1215116", "url": "https://cs.wikipedia.org/wiki?curid=1215116", "title": "Douglas Coupland", "text": "Douglas Coupland\n\nDouglas Coupland (* 30. prosince 1961, Baden-Söllingen) je kanadský spisovatel, esejista a vizuální umělec narozený v Německu. Je známý především svými analýzami masové společnosti konce 20. století a začátku 21. století, zavedl mj. široce užívaný pojem Generace X. Jeho knihy byly přeloženy do více než 35 jazyků.\n\nNarodil se na vojenské základně NATO v Německu. Vyrůstal ve Vancouveru. Vystudoval Emily Carr College of Art and Design (nyní Emily Carr University of Art and Design).\n\nRoku 1988 napsal článek pro \"Vancouver Magazine\", který se stal základem prózy, již vydal roku 1991 a kterou nazval \"Generation X: Tales for an Accelerated Culture\". Pojem \"generace X\" existoval již předtím, ale Coupland mu dal nový význam, pojmenoval tak generaci narozenou na konci 50. let a během let šedesátých. Tři hrdinové knihy rezignovali na víru, že je v budoucnu čeká lepší život a větší bohatství než předchozí generace, která byla typická pro moderní éru. Kniha se stala bestsellerem a pojem generace X převzala široce média, byť, poněkud paradoxně, jím většinou označovala jinou skupinu lidí než Coupland ve své knize, nejčastěji ty, kteří dospívali v 90. letech. Na tuto generaci, generaci \"videoklipů a počítačových her\", se Coupland ve skutečnosti zaměřil až ve své druhé knize z roku 1992 nazvané \"Shampoo Planet\". Již první dvě knihy tak daly do popředí dvě témata, která se později v jeho prózách a esejích neustále vracela: konzumní styl života a nové technologie. Například v roce 2009 vydal prózu \"Generation A\", která popisuje generaci vyrůstající v digitálních a komunikačních technologiích, kde míra odcizení narostla.\n\nKromě prozaických textů rád píše i úvahy, například kniha \"Polaroids from the Dead\" (1996) se zamýšlela nad fascinací smrtí celebrit. V knize \"Lara's Book: Lara Croft and the Tomb Raider Phenomenon\" se zamýšlí nad významem populární postavy z počítačových her. Jakousi etnografií Kanady a rodného Vancouveru jsou knihy \"City of Glass\" (2000), \"Souvenir of Canada\" (2002) a \"Souvenir of Canada 2\" (2004). Na základě těchto knih vznikl i filmový dokument. Roku 2010 též vydal životopis filozofa a mediálního teoretika Marshalla McLuhana.\n\nNapsal též scénář k filmu \"Everything’s Gone Green\", který roku 2006 natočil režisér Paul Fox, k třináctidílnému seriálu \"jPod\", který roku 2008 odvysílala kanadská televize CBS, a divadelní hru \"September 10 2001\".\n\nCoupland je i vizuálním umělcem, přičemž jeho vizuální tvorba často souvisí s esejistikou, je jakýmsi jejím pokračováním. Hodně pracuje s kolážemi fotografií, které doprovázejí texty – takto vytvořil například osobitý knižně-výtvarný dokument o běžci Terry Foxovi. Dělá ale i klasické sochy, roku 2011 vytvořil právě Foxův pomník ve Vancouveru.\n\nV říjnu 2012 byl v rámci veřejného uměleckého programu ve Vancouveru postavena 60 metrů vysoká „Nekonečná pneumatika“, která doprovázela otevření kanadského obchodu s pneumatikami. Konstrukce byla spojena s konceptem „Nekonečného sloupce“ rumunského umělce Constantina Brâncușiho.\n\nV roce 2014 Coupland ohlásil plány zlaté repliky dutého stromu ze Stanley Parku, kterou zamýšlel postavit v jižním Vancouveru.\n\nV roce 2015 se Coupland stal umělcem ve společnosti Google v Rezidenci Google Cultural Institute v Paříži.\n\nRoku 2013 mu bylo uděleno vyznamenání Order of Canada.\n\n\n\n\n\n\n\n"}
{"id": "1215119", "url": "https://cs.wikipedia.org/wiki?curid=1215119", "title": "Max Hess", "text": "Max Hess\n\nMax Hess ( ; * 13. července 1996) je německý atlet, který se věnuje trojskoku. Je mistrem Evropy z roku 2016.\n\nV roce 2014 zvítězil v trojskoku na juniorském mistrovství světa v Eugene. Na světovém halovém šampionátu v Portlandu v březnu 2016 vybojoval v soutěži trojskokanů stříbrnou medaili výkonem 17,14 m. Zatím největší úspěch pro něj představuje titul mistra Evropy v trojskoku z Amsterdamu v roce 2016, kde zvítězil v novém osobním rekordu 17,20 m. Medailový trojlístek zkompletoval na evropském halovém šampionátu v roce 2017 v Bělehradě, kde skončil třetí. V kvalifikaci si zlepšil osobní rekord na 17,52 m.\n\n"}
{"id": "1215120", "url": "https://cs.wikipedia.org/wiki?curid=1215120", "title": "Jedna z milionu", "text": "Jedna z milionu\n\nJedna z milionu je česká komedie, natočená v roce 1935 v režii Vladimíra Slavínského na námět Emila Artura Longena. \n\n\nEmilii Nezmarové zemřel manžel. Byl dlouho nemocný a léčba stále plno peněz, takže se manželé zadlužili. Jejich činžovní dům, ke kterému se v životě dopracovali, byl prodán v dražbě. Nájemníci se loučí s paní domácí a ona končí na ulici. \n\nV rodině továrníka Martina Rezedy je vychovávána jeho mladá neteř, Věra Kalinová. Rezeda je jejím poručníkem. Věra je zamilována do Rezedova advokáta JUDr. Miroslava Zemana. Věra spolupracuje s časopisem \"Nová žena\", který otiskl její článek s názvem \"Ubohá, co si teď počne?\" o osudu Emilie Nezmarové, o níž se doslechla od jejích bývalých nájemníků, aniž by ji však osobně znala. Také poslala do literární soutěže v tomto časopise svůj nový román \"Jedna z milionu\", o úspěšné ženě, která se sama vypracovala z chudé prodavačky na majitelku velkého obchodního domu. Pro tento román byl vzorem pro hlavní postavu její strýček, který se stal svou pílí a prací z pekařského dělníka úspěšným továrníkem a majitelem několika domů. Věra nečekaně soutěž v časopise vyhrála a bylo jí nabídnuto místo sociální referentky v časopise.\n\nEmilie Nezmarová se protlouká životem, zabývá se podomním prodejem po restauracích, avšak je udána konkurencí a zatčena. Dostane výstrahu s tím, že povolení k prodeji nemá a nedostane a příště půjde do vězení.\n\nVěra chce svoji budoucí práci v časopise dělat co nejlépe a rozhodne se na vlastní kůži nejdříve nabýt životních zkušeností. Doma řekne, že odjíždí na hory. Oblékne se však za chudou a jde do zprostředkovatelny práce s vypůjčenou legitimací na jméno Anna Emilie Prokopová ze Šlapanic, zkusit najít si nějaké místo. Zde náhodou potká paní (až mnohem později zjistí, že to je Emilie Nezmarová), která zde hledá místo hospodyně nebo kuchařky v nějaké rodině, kde mají hodně dětí, aby nebyla sama. Věra se jí představí a řekne, že nemá rodiče a bydlí po ubytovnách. Nezmarová, která se v životě vždy chtěla o někoho starat, jí řekne, že je její kmotřenkou ze Šlapanic a vezme ji k sobě na byt. Nechá ji starat se o domácnost. Anička-Věra jí musí říkat tetičko. Nezmarová ji jednou ukáže článek v „Nové ženě“, který o ní kdysi Věra napsala, a také jí řekne, že i román „Jedna z milionu“ je o ní. Anička se neprozradí. Nezmarová se o Aničku stará jako by byla její vlastní dcerou, koupí jí kabát a boty. Pomáhá Nezmarové s pouličním prodejem – Nezmarová prodává banány a Anička hlídá, jestli nejdou strážníci. Nezmarová slíbila Aničce, že jí časem zařídí vlastní malý ovocnářský krámek.\n\nKritik Leo „Lev“ Bonásek, bratranec Věry, který byl překvapen vítězstvím Věry v soutěži o nejlepší román, přičemž sám nikdy nic nenapsal, se také rozhodne poznat život a stane se načas pomocným stavebním dělníkem a pouličním zpěvákem. Chce načerpat motivy pro svoji vlastní budoucí literární tvorbu.\nBonáskova sestra Stáňa, přítelkyně Věry, zasílá pravidelně jménem Věry domů pohlednice z hor s \"pozdravy z Adolfovy boudy\".\n\nRezeda s JUDr. Zemanem se rozhodnou vydat do hor navštívit Věru a zjistí od přítomné Bonáskovy sestry Stáni, jak to ve skutečnosti je.\n\nPaní Nezmarová s Aničkou mají smůlu, při nepovoleném prodeji je chytí strážník, odvede je na policejní komisařství a jdou na den do vězení. Když se to Leo dozví, chce se dostat za Věrou. Když ho nechtějí dovnitř pustit, napadne náhodného kolemjdoucího, aby byl zatčen. Kolemjdoucí je boxer Karel Holý, který mu udělá monokl na oku. Leo je pak zatčen a okusí noc ve vězení.\n\nRezeda mezitím vypsal odměnu 5000 Kč za nalezení neteře. Když to zjistí na komisařství, že Věra je u nich zavřená, tak ji pošlou domů.\n\nStrýček má radost, že se vrátila. Ona vysvětlí, že chtěla nabýt nejdříve životních zkušeností a hledala námět pro svůj příští román. Ten se bude jmenovat \"Cesta za maminkou\". \n\nInspektor řekne Nezmarové, že Anička odešla za strýcem. Ta si myslí, že je opět opuštěná, ale Věra pro ní přijde a vezme ji k Rezedovi. Vypráví mu, jak se o ni dobře starala, téměř jako maminka a uprosí strýčka, aby ji ubytoval. Ta však nechce zůstat, protože by se neměla o koho starat. Věra ji požádá, aby se starala o strýčka, který je revmatik a neposlušný pacient. Nezmarová to s radostí přijme. Vaří mu dietu, nutí ho cvičit a chodit na masáže. Pro Rezedu je to však přílišná změna života a chce se jí zbavit. Přítel Jindra mu poradí, aby hrál blázna, že Nezmarová uteče. Továrník se vžije do role blázna, vydává se za Napoleona, rozbíjí nábytek a podobně. Nezmarová však neuteče, protože jak sama říká, nemůže opustit člověka v neštěstí. Polévá jej tedy alespoň ledovou vodou. Když to řekne Rezeda Jindrovi, ten mu odpoví, že takové ženě by měl ruce líbat, když se o něj tak stará.\n\nNezmarová mezitím udobří Věru s JUDr. Zemanem, který se na ni zlobil, když mu zamlčela, že ve skutečnosti nejela na hory, ale hledala inspiraci pro nový román.\n\nLeo napíše na základě načerpaných zkušeností několik povídek a donese je redaktorce Klimešové, do které byl již delší dobu zamilován.\n\nTovárník Rezeda si nakonec přizná, že se paní Nezmarová o něj dobře stará a ona mu odpustí, že hrál blázna. \n\nJUDr.Zeman požádá továrníka o ruku Věry. Ten řekne, že má také promluvit s paní Nezmarovou. JUDr. Zeman ji požádá, aby zůstala věrně po boku Věry a jich všech a s nimi, neboť Věra k ní přilnula jako k vlastní mamince.\n\n\n"}
{"id": "1215126", "url": "https://cs.wikipedia.org/wiki?curid=1215126", "title": "Yli-Liakka", "text": "Yli-Liakka\n\nYli-Liakka je obec, tvořící část města Tornio v severofinské provincii Laponsko (\"Lappi\"). Nachází se přibližně 10 kilometrů severně od centra Tornia. Na konci roku 2006 v obci žilo 303 obyvatel. V obci se nachází dvě školy – \"Yli-Liakan koulu\" a \"Kourilehdon koulu\".\n"}
{"id": "1215132", "url": "https://cs.wikipedia.org/wiki?curid=1215132", "title": "Eva Hahnová", "text": "Eva Hahnová\n\nEva Hahnová (roz. Schmidtová, do roku 1993 jako Schmidt-Hartmann; * 1946, Praha) je historička českého původu, žijící od roku 1968 v Německu. Specializuje se především na česko-německé vztahy, české a německé dějiny, odsun sudetských Němců, či na tematiku Židů v Protektorátu Böhmen und Mähren a posléze v bývalém východním bloku (např. ČSR, Polsko).\n\nEva Hahnová studovala v Praze, Stuttgartu a také na London School of Economics, kde promovala roku 1981. V letech 1981–1999 byla vědeckou pracovnicí Collegium Carolinum.\n\nJejím manželem je německý profesor historie Hans Henning Hahn (* 1947), se kterým na svých knihách spolupracuje.\n\n\n\n"}
{"id": "1215138", "url": "https://cs.wikipedia.org/wiki?curid=1215138", "title": "Marie Kristýna Savojská", "text": "Marie Kristýna Savojská\n\nMarie Kristýna Savojská (Maria Cristina Carlotta Giuseppa Gaetana Efisia; 14. listopadu 1812 – 21. ledna 1836), první manželka Ferdinanda II. Neapolsko-Sicilského. Zemřela v důsledku porodu.\n\nMarie Kristýna byla nejmladší dcerou krále Viktora Emanuela I. a Marie Terezy Rakouské-Este, dcery Ferdinanda Karla Habsbursko-Lotrinského a Marie Beatrice d'Este. Ferdinand byl čtrnáctým potomkem a třetím synem Františka I. Štěpána Lotrinského a Marie Terezie. Marie Beatrice byla nejstarší dcerou Ercola III. d´Este a Marie Terezy Cybo-Malaspina, vévodkyně z Massy a princezny z Carrary.\n\n21. listopadu 1832 se Marie Kristýna provdala za Ferdinanda II. Neapolsko-Sicilského. Nevěstě bylo dvacet let a ženichovi dvaadvacet.\n\nMarie Kristýna byla popisována jako krásná, ale také plachá a stydlivá, skromná a zdrženlivá, u královského dvora jí nikdy nebylo dobře. Její vztah s Ferdinandem nebyl šťastný, měl málo pochopení pro její skromnost.\n\nZemřela ve 23 letech, 5 dní po porodu svého jediného dítěte:\n\n\n10. července 1872 byla prohlášena za Služebnici Boží, 6. května 1937 za Ctihodnou Služebnici Boží a 3. května 2013 papež František schválil dekret o uznání zázraku za její přímluvu, což byla další etapa procesu za její blahořečení. Její blahořečení se konalo 25. ledna 2014 v bazilice Santa Chiara, kde je Blahoslavená Marie Kristýna Savojská pohřbena.\n\n\n\"Posmrtně:\"\n\n"}
{"id": "1215141", "url": "https://cs.wikipedia.org/wiki?curid=1215141", "title": "Ladislav R. Schramm", "text": "Ladislav R. Schramm\n\nMUDr. Ladislav Richard Schramm (21. února 1915 Šahy – 19. prosince 1984 Lučenec) byl slovenský lékař, klavírista a hudební skladatel.\n\nLadislav Richard Schramm studoval na gymnáziu ve svém rodném městě. V Śahách také získal základní hudební vzdělání u paní Júlie Títhové. V roce 1931 začal studovat hudbu u prof. Štefana Németha-Šamorínskeho v Bratislavě a později pokračoval u prof. Alexandra Moyzese na \"Hudební a dramatické akademii\" v Bratislavě. V letech 1932–1941 studoval medicinu na \"Lékařské fakultě Univerzity Pétera Pázmánya\" v Budapešti. Vedle toho účinkoval jako klavírista v bratislavském rozhlase a začal komponovat populární písně. V roce 1934 mu vyšla tiskem jeho první úspěšná píseň „Do tvojich modrých očí“ a v následujících letech složil na 200 písní. Během studia v Budapešti hrál na klavír v různých barech a zkomponoval i svou první operetu \"Zajímavá žena\". \n\nPo promoci působil jako vojenský lékař v různých lazaretech a nemocnicích Bulharska a Rumunska. Oženil se s Agnešou ze Satu Mare z Rumunska, se kterou měl dvě děti. Po skončení války pracoval jako obvodní lékař v Trnavě a v Jelce v okrese Galanta. V Jelce založil orchestr složený převážně s cikánských hudebníků a nastudoval s ním svou operetu \"Néma lány\" (\"Němé děvče\") na motivy románu Móra Jókaiho \"Gróf bláznov alebo Príbehy zo starého kaštieľa\". V roce 1959 odešel do Poltára, kde působil jako okresní posudkový lékař. V Poltáru vznikla většina jeho operet, které uváděl vesměs s amatérským souborem vytvořeným z místních hudebníků.\n\nV roce 1974 se přestěhoval do Lučence, kde vykonával funkci krajského posudkového lékaře až do odchodu do důchodu v roce 1980. V důchodu ještě vyučoval hře na klavír a pracoval jako turistický průvodce. Zemřel na rakovinu v lučenecké nemocnici 19. prosince 1984. Je pochován v rodinné hrobce v Šahách.\n\nSchrammovo dílo je rozsáhlé. Nedosáhlo takové popularity jako skladby jiných autorů slovenské populární hudby, jako byl např. Gejza Dusík nebo Ján Móry, patrně však proto, že žil na venkově mimo velká města.\n\n\n\n\n"}
{"id": "1215142", "url": "https://cs.wikipedia.org/wiki?curid=1215142", "title": "Julian Weigl", "text": "Julian Weigl\n\nJulian Weigl (* 8. září 1995, Bad Aibling, Německo) je německý fotbalový záložník a reprezentant, který v současnosti hraje v portugalském klubu Benfica Lisabon.\n\n\nV A-mužstvu Německa debutoval 29. 5. 2016 v přípravném zápase před EUREM 2016 v Augsburgu proti reprezentaci Slovenska (prohra 1:3).\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2. Weigl byl na turnaji náhradníkem a nezasáhl do žádného zápasu.\n\n"}
{"id": "1215144", "url": "https://cs.wikipedia.org/wiki?curid=1215144", "title": "Žofie Eleonora Saská", "text": "Žofie Eleonora Saská\n\nŽofie Eleonora Saská (23. listopadu 1609 – 2. červen 1671) byla rodem saská vévodkyně a sňatkem s lankrabětem Jiřím II. hesensko-darmstadtskou lankraběnkou v letech 1627 až 1661. Narodila se jako nejstarší přeživší dítě Jana Jiřího I. Saského a Magdaleny Sibylly Pruské. Její dcera Alžběta Amálie Hesensko-Darmstadtská se stala falckou kurfiřtkou.\n\nNarodila se v Drážďanech. Měla dvě sestry - Marii Alžbětu a Magdalenu Sibylu, a čtyři bratry - Jana Jiřího, Augusta, Kristiána a Mořice.\n\n1. dubna 1627 se v Torgau, v sedmnácti letech, provdala za Jiřího II. Hesensko-Darmstadtského. Měli spolu patnáct dětí, vychovávala je jako přísné Luterány. Nicméně, její dcera Alžběta Amálie, pozdější falcká kurfiřtka, v roce 1653 konvertovala ke katolictví.\n\nŽofie Eleonora přežila svého manžela o deset let a zemřela v Darmstadtu.\n\n"}
{"id": "1215146", "url": "https://cs.wikipedia.org/wiki?curid=1215146", "title": "Prinsjesdag", "text": "Prinsjesdag\n\nTřetí úterý v září, které se nazývá Prinsjesdag (česky: Den princů), je důležitým dnem nizozemského politického dění. V tento den pronáší hlava státu královskou řeč během společného zasedání nizozemských Generálních stavů. V projevu je zformulován vládní program pro následující rok. Prinsjesdag probíhá za doprovodu mnoha rituálů.\n\nČlánek 65 nizozemské ústavy stanovuje, že \"třetí úterý v září (...) je králem, nebo jeho jménem, proneseno prohlášení o vládní politice během společného zasedání Generálních stavů\". Ve článku 105 odstavec 2 se píše, že společně s touto událostí probíhá také předkládání rozpočtu.\n\nDále následují všeobecné rozpravy v Dolní komoře, po kterých je projednáváno i rozpočtové memorandum (tzv. \"miliónová nóta\")\n\nKolem roku 1930 se název „Prinsjesdag“ začal používat pro zasedání Nizozemských generálních stavů a v roce 1931 byla tato ceremonie poprvé natočena. Až v roce 1983 stanovila ústava, že se jedná především o den, kdy se pronáší královská řeč.\n\nPřed projevem z trůnu prochází královský průvod Haagem. Král a nejdůležitější členové královské rodiny projíždějí ve Zlatém kočáře mezi královským palácem Noordeinde a Rytířským sálem. Tento zvyk pochází z roku 1912, kdy byl používán Skleněný kočár. Ten je dnes používán pouze při generálce Prinsjesdag. Skleněný kočár bude součástí ceremonie do roku 2019, protože v současnosti probíhají na Zlatém kočáře restaurační práce.\n\nPrůvod začíná ve 12:50 hodin u královského paláce Noordeinde a končí u Rytířského sálu v 13:15 hodin, načež začíná čtení řeči. Kolem 14:00 se průvod odebírá zpět ke královskému paláci. Král při odchodu salutuje před zástavou armádní jednotky, která je seřazena před palácem Binnenhof, zatímco hraje národní hymna Wilhelmus. Poté nastupuje zpět do Zlatého kočáru.\n\nTrasa nevede tou nejkratší cestou od královského paláce do paláce Binnenhof, sídla Generálních stavů fungujícího již po staletí. Obvykle trasa vede od Noordeinde ulicemi Heulstraat, Kneuterdijk, Lange Voorhout, Tournooiveld, Korte Vijverberg a je dlouhá něco málo přes jeden kilometr. Do roku 1925 projížděl kočár hlavní Místodržitelskou bránou. Kvůli zvýšení úrovně ulice již nebylo možné projet Zlatým kočárem touto bránou, a proto nyní k parlamentu kočár přijíždí zadními bránami (Vnitřní a Mořicovou bránou).\n\nKrálovský průvod mimo jiné doprovází veliká vojenská přehlídka. Na trase jsou čestné stráže a orchestry všech složek ozbrojených sil. Před palácem Noordeinde stojí Nizozemské královské letectvo a Nizozemská námořní pěchota se svými orchestry. Tyto skupiny hrají státní hymnu, když král opouští královský palác a přijíždí k Rytířskému sálu. Na trase je rozloženo několik oddílů aktivních záloh, ale i jiné samostatné jednotky, jako jsou výsadkové brigády.\n\nCivilní obyvatelstvo je zastoupeno skupinkami univerzitních studentů, které tvoří součást čestné stráže. Každoročně je zde přítomna také občanská delegace pocházející z jedné z provincií.\n\nPo celou dobu od králova odjezdu z paláce Noordeinde probíhají slavnostní salvy, které jsou odpalovány z prostranství Malieveld.\n\nKrál před Rytířským sálem salutuje před nastoupenou vojenskou složku za doprovodu státní hymny Wilhelmus. Poté je i s doprovodem přijat speciální uvítací komisí, která je zavede na místa. Předseda shromáždění Nizozemských generálních stavů oznámí příchod hlavy státu zvoláním slova „Král!“. Všichni přítomní v tomto momentě povstanou, než král usedne na trůn. Král poté přečte projev z trůnu, který tradičně začíná slovy: „Členové Generálních stavů...“. Po přečtení královské řeči zvolá předseda shromáždění Generálních stavů: „Ať žije král!“, načež všichni přítomní reagují jásotem „Hurá! Hurá! Hurá!“. Poté odchází král s doprovodem do blízkého Královnina pokoje a kolem 13:50 vyráží průvod zpět ke královskému paláci Noordeinde.\n\nPo návratu do paláce Noordeinde následuje ve 14:00 balkónová scéna, při které lidé jásají a mavají na členy královské rodiny. stojící na balkónu paláce. Ta byla z bezpečnostních důvodů zavedena v šedesátých letech – dříve, pokud to počasí dovolilo, si královská rodina po návratu do paláce přesedla ze Zlatého kočáru do otevřeného a jela takto Haagem.\n\nZpočátku přicházela na balkón pouze královna a její manžel. V roce 1985 i princ Vilém-Alexandr a v roce 1988 všichni tři princové. V letech 2013 a 2014 šli na balkón král Vilém-Alexandr, královna Máxima, princ Constantijn a princezna Laurentien.\n\nCelý ceremoniál je tradičně vysílán živě prostřednictvím stanic NOS na NPO 1 a NPO Radio 1, ale i Omroep West.\n\nČtyři dokumenty týkající se rozpočtu zahrnují miliónovou nótu, státní rozpočet, daňový plán a návrh zákona týkající se dalších fiskálních opatření.\n\nMinistr financí nese kufřík s nápisem „Třetí úterý v září“, ve kterém se nachází miliónová nóta. Ve skutečnosti by byl návrh v tištěné podobě příliš objemný, aby se do kufříku vešel. Nyní je rozpočet na CD. Obsah miliónové nóty je držen v tajnosti a je poskytnut pouze médiím. Ve skutečnosti ale části miliónové nóty někdy uniknou a jsou zveřejněny krátce před královskou řečí. V roce 2008 byl státní rozpočet zveřejněn již předchozí sobotu v novinách NRC Handelsblad.\n\nPrinsjesdag vděčí za svou slávu zejména králi a jeho rodině. Jejich role ale bývá někdy zpochybňována. Již v roce 1872 kritizoval Abraham Kuyper královskou řeč v deníku De Standaard. S ohledem na zavedenou ministerskou povinnost z roku 1848 měl mít podle něj tuto řeč na starost jeden ze zodpovědných ministrů. V dobách své vlády nicméně Kuyper nechal tuto tradici nezměnenou.\n\nSto let po Kuyperovi přišel předseda poslanecké sněmovny Anne Vondeling s návrhem na změnu ceremonie: Král by neměl být při čtení své řeči obklopen členy své rodiny, nýbrž členy své vlády.\n\nV roce 2001 se konal Prinsjesdag týden po teroristických útocích z 11. září. Z tohoto důvodu během jízdy nehrála hudba. Zlatý kočár projížděl kolem americké ambasády, kde na chvilku zastavil, aby hlava státu pozdravila americký lid. To je velmi neobvyklé, protože to není v souladu s protokolem, aby hlava státu na cestě zastavila.\n\nKrálovnin průvod byl 21. září 2010 lehce narušen, když 29letý muž hodil z publika více než šestisetgramovou sklenici do okna Zlatého kočáru. Podezřelý muž byl téměř okamžitě zadržen přihlížejícími a předán policii. Při vyšetření na klinice Pietera Baana bylo zjištěno, že muž trpí bludnými poruchami. Na zakladě tohoto zjištění ho soud shledal duševně nemocným a 16. září 2011 ho nechal umístit do psychiatrické léčebny až na jeden rok. Po odvolání byl 1. února 2013 odsouzen k pěti měsícům odnětí svobody. Soud zamítl nesvéprávnost muže, a tak nebyl přijat do psychiatrické léčebny.\n\n"}
{"id": "1215147", "url": "https://cs.wikipedia.org/wiki?curid=1215147", "title": "Důl Liczyrzepa", "text": "Důl Liczyrzepa\n\nDůl Liczyrzepa (\"Rübezahl\") byl rudným dolem v Kowarech v Polsku, ve kterém byl těžen fluorit a uranová ruda.\n\nDůl Liczyrzepa se nacházel v Krkonoších na severovýchodních svazích Kowarského hřebenu (\"Kowarski Grzbiet\"), v údolí Kružnického potoka (\"Kuźniczy potok\") a Jelení strouhy (\"Jelenia Struga\"), na severozápadním svahu vrchu Sulica, v horní části Kowary. Ložisko bylo tvořeno krystalickými břidlicemi různých druhů, krystalickými vápenci a rulami. Ve fluoritové žíle ze nacházely omezená hnízda uranové rudy. \n\nPo objevení křemičito-fluoritového zrudnění na severozápadním svahu vrchu Sulica byl založen důl Rübezahl pro těžbu fluoritu. Fluorit byl důležitým tavidlem v měděných hutích v Ciechanovicích. Fluorit byl těžen asi do roku 1860. K fluoritové žíle vedla štola č. 7 zaražená na jihovýchodní straně svahu kopce Sulica v nadmořské výšce asi 700 m. Délka štoly byla 1600 m (včetně chodníků). Druhá štola č. 8 byla zaražena o 35 m níže v délce 125 m. K ložisku byla vyhloubena jáma č. 2. V dole Rübezahl pracovalo kolem 60 horníků.\n\nUran byl objeven v roce 1911. Po druhé světové válce v letech 1948–1955 probíhala těžba uranové rudy v dole Liczyrzepa. V tomto období byla jámy č. 2 prohloubena do hloubky 240 m a ložisko otevřeno v úrovních - 115, - 155 a - 235 m. Z úrovně štoly č. 7 byla hloubena k povrchu šachtice č. 1 a z jihozápadní strany štola č. 9 v délce 212 m. V nadmořské výšce 649 m z jihozápadní strany byla ražena štola č. 20 v délce 650 m. Celkem do roku 1954 bylo vyraženo na 7581 m hlavních vodorovných dobývek a 456 m svislých. Bylo vytěženo na 47 570 m hlušiny, která byla uložena na odvalech. Odvaly byly částečně využity a srovnány. Po roce 1954 byla ponechána pouze štola č. 9 s objekty na povrchu. Objekty byly využívány jako sklady výbušnin pro uranový důl \"Oblast 1 – Důl Podgórze\". Štola č. 20. byla využívána ke školení důlních záchranářů. \n\nV současné době pod názvem \"Sztolnie Kowary\" jsou využívány v délce 1200 m jako turistická atrakce. Přístupné jsou štoly č 9. 9a, 7 a 8 od 29. dubna 2000. Na pozemní trase se nachází 13 stanovišť s dozimetry.\n\n\n"}
{"id": "1215148", "url": "https://cs.wikipedia.org/wiki?curid=1215148", "title": "Gent Jazz Festival", "text": "Gent Jazz Festival\n\nGent Jazz Festival je hudební festival, který se koná vždy v červenci v belgickém městě Gent. První ročník festivalu se konal v roce 2002. Zaměřuje se na jazzovou hudbu, avšak vystupují zde také hudebníci jiných žánrů. Vystupovali zde například Toots Thielemans, Abdullah Ibrahim (2002), John Zorn, Herbie Hancock (2003), Ahmad Jamal, George Clinton (2004), Dee Dee Bridgewater, Charlie Haden (2005), Wayne Shorter, Dr. John (2006), Chick Corea, Wynton Marsalis (2007), Pat Metheny, Erykah Badu (2008), Brad Mehldau, B. B. King (2009), Norah Jones, Ornette Coleman (2010), Sonny Rollins, Al Di Meola (2011), Paco de Lucía, Melody Gardot (2012), Jamie Cullum, Elvis Costello (2013), Bobby McFerrin, Agnes Obel (2014), Van Morrison, Jack DeJohnette (2015), John Cale a Kamasi Washington (2016).\n\n"}
{"id": "1215150", "url": "https://cs.wikipedia.org/wiki?curid=1215150", "title": "Botanická zahrada v Singapuru", "text": "Botanická zahrada v Singapuru\n\nBotanická zahrada v Singapuru patří k nejvýznamnějším a nejnavštěvovanějším botanickým zahradám na světě - ročně ji navštíví přibližně 4,2 milionu lidí. Rozkádá se na ploše 74 hektarů a od roku 2015 je její část (49 ha) zapsána na seznamu světového kulturního dědictví UNESCO. Je členem sdružení Botanic Gardens Conservation International. Její součástí je i Národní orchidejová zahrada čítající na 3 000 druhů orchidejí.\n\nZaložena byla v roce 1859. Dlouholetým ředitelem byl Henry Nicholas Ridley, neúnavný propagátor kaučukovníku. Zahrada se zasloužila o rozmach produkce kaučuku v Britském Malajsku na počátku 20. století.\n\nZahrada je příkladem evoluce britské koloniální tropické zahrady v moderní vědeckou instituci na světové úrovni zabývající se vzděláváním a ochranou rostlin.\n\n"}
{"id": "1215159", "url": "https://cs.wikipedia.org/wiki?curid=1215159", "title": "Péter Gulácsi", "text": "Péter Gulácsi\n\nPéter Gulácsi (* 6. května 1990, Budapešť, Maďarsko) je maďarský fotbalový brankář a reprezentant, který v současnosti působí v klubu RB Leipzig.\n\n\nPéter Gulácsi nastupoval v maďarských mládežnických reprezentacích U17, U19, U20 a U21.\n\nV A-mužstvu Maďarska debutoval 22. 5. 2014 v přátelském zápase v Debrecínu proti reprezentaci Dánska (remíza 2:2).\n\nNěmecký trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli překvapivě základní skupinu F. V osmifinále proti Belgii se po porážce 0:4 rozloučili s turnajem. Gulácsi byl na šampionátu náhradníkem a nezasáhl do žádného zápasu, brankářskou jedničkou byl Gábor Király.\n\n"}
{"id": "1215161", "url": "https://cs.wikipedia.org/wiki?curid=1215161", "title": "Billericay Town FC", "text": "Billericay Town FC\n\nBillericay Town FC (celým názvem: Billericay Town Football Club) je anglický fotbalový klub, který sídlí ve městě Billericay v nemetropolitním hrabství Essex. Založen byl v roce 1880 pod názvem Billericay FC. Od sezóny 2018/19 hraje v National League South (6. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu New Lodge s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215163", "url": "https://cs.wikipedia.org/wiki?curid=1215163", "title": "Poradce", "text": "Poradce\n\nPoradce může být:\n\n\n\n"}
{"id": "1215164", "url": "https://cs.wikipedia.org/wiki?curid=1215164", "title": "Marie Isabela Španělská", "text": "Marie Isabela Španělská\n\nMarie Isabela Španělská (María Isabel de Borbón y Borbón-Parma; 6. července 1789, Madrid – 13. září 1848, Portici), druhá manželka (ale jediná královna) krále Františka I. Neapolsko-Sicilského.\n\nMarie Isabela byla čtvrtá dcera španělského krále Karla IV. a jeho ženy, Marie Luisy Parmské. Jejími prarodiči byli z otcovy strany Karel III. Španělský a Marie Amálie Saská, a z matčiny strany Filip Parmský a Luisa Alžběta Francouzská. Její dědečkové, Karel III. a Filip Parmský byli bratři, synové Filipa V. Španělského, prvního španělského krále z rodu Bourbonů, a jeho ženy Alžběty Parmské.\n\n6. července 1802 se Marie Isabela v Barceloně \"per procura\" provdala za svého bratrance Františka Neapolsko-Sicilského. František byl vdovec a syn Ferdinanda I., krále obojí Sicílie, a jeho ženy - arcivévodkyně Marie Karoliny Habsbursko-Lotrinské. Ferdinand byl strýcem Marie Isabely, mladším bratrem jejího otce. Marie Isabela odjela do Neapole, poznat svého manžela a 19. srpna 1802 se za něj podruhé provdat. Nevěstě bylo 13 let a ženichovi dvacet pět. Manželství bylo dobré a František se k manželce choval laskavě. Pár měl poté 12 dětí:\n\n"}
{"id": "1215166", "url": "https://cs.wikipedia.org/wiki?curid=1215166", "title": "Wolf's Rain", "text": "Wolf's Rain\n\nWolf's Rain () je japonský animovaný seriál, který v roce 2003 vytvořilo studio Bones podle scénáře Keiko Nobumoto. K seriálu byla později vytvořena dvoudílná manga, která vycházela v letech 2003 až 2004 v časopisu \"Gekkan Magazine Z\" nakladatelství Kódanša, a čtyřdílná OVA, vydávaná postupně v roce 2004.\n\n"}
{"id": "1215167", "url": "https://cs.wikipedia.org/wiki?curid=1215167", "title": "Bognor Regis Town FC", "text": "Bognor Regis Town FC\n\nBognor Regis Town FC (celým názvem: Bognor Regis Town Football Club) je anglický fotbalový klub, který sídlí ve městě Bognor Regis v nemetropolitním hrabství West Sussex. Založen byl v roce 1883 pod názvem Bognor FC. Od sezóny 2018/19 hraje v Isthmian League Premier Division (7. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Nyewood Lane s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215168", "url": "https://cs.wikipedia.org/wiki?curid=1215168", "title": "Thomas Van der Plaetsen", "text": "Thomas Van der Plaetsen\n\nThomas Van der Plaetsen (* 24. prosince 1990) je belgický atlet, mistr Evropy v desetiboji z roku 2016.\n\nPři svém prvním mezinárodním startu v kategorii dospělých skončil šestý v sedmiboji na halovém mistrovství Evropy v roce 2011. Na světovém šampionátu v Moskvě v roce 2013 skončil patnáctý v osobním rekordu 8255 bodů. Na jaře 2014 vybojoval bronzovou medaili v sedmiboji na světovém halovém šampionátu v Sopotech v osobním rekordu 6259 bodů. Na mistrovství světa v roce 2015 obsadil v soutěži desetiboji čtrnácté místo. Největším úspěchem je pro něj zatím titul mistra Evropy v desetiboji z roku 2016. V olympijském desetiboji v Rio de Janeiro v roce 2016 obsadil osmé místo v osobním rekordu 8 332 bodů.\n\n\n"}
{"id": "1215169", "url": "https://cs.wikipedia.org/wiki?curid=1215169", "title": "Burgess Hill Town FC", "text": "Burgess Hill Town FC\n\nBurgess Hill Town FC (celým názvem: Burgess Hill Town Football Club) je anglický fotbalový klub, který sídlí ve městě Burgess Hill v nemetropolitním hrabství West Sussex. Založen byl v roce 1882 pod názvem Burgess Hill FC. Od sezóny 2015/16 hraje v Isthmian League Premier Division (7. nejvyšší soutěž). Klubové barvy jsou zelená, bílá a černá.\n\nSvé domácí zápasy odehrává na stadionu Leylands Park s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215173", "url": "https://cs.wikipedia.org/wiki?curid=1215173", "title": "Jean-Paul Riopelle", "text": "Jean-Paul Riopelle\n\nJean-Paul Riopelle (7. října 1923, Montréal – 12. března 2002, Ile-aux-Grues) byl kanadský malíř a sochař. Bývá řazen k informelu.\n\nNarodil se v rodině stavitele. Malířství ho začal ve třinácti letech učit o víkendech jeho učitel matematiky a francouzštiny Henri Bisson. Nicméně na přání otce začal studovat architekturu na montrealské polytechnice, ale už roku 1941 přešel na \"École des Beaux-Arts\" a nakonec na méně akademickou nábytkářskou školu (\"École du Meuble\") v Montrealu (1943–1944). Velmi ho ovlivnilo setkání s Paulem-Émile Borduasem, členem francouzsko-kanadské umělecké skupiny \"Les Automatistes\", která měla blízko k surrealismu a automatismu. Riopelle přijal základní východiska skupiny.\n\nV roce 1945 měl první samostatnou výstavu, o rok později vystavoval na expozici \"Les Automatistes\". V roce 1947 odjel do Paříže, aby zorganizoval výstavu \"Les Automatistes\" v Galerii du Luxembourg. Paříž ho nadchla, začal tam studovat a zejména se stýkat s místními surrealisty. Od roku 1949 žil v Paříži natrvalo, konkrétně ve čtvrti v Giverny. V Paříži si našel i partnerku, malířku Joan Mitchellovou. Jejich vztah byl velmi dramatický.\n\nV 60. letech se nadchl pro abstraktní malbu. V roce 1969 získal vyznamenání Order of Canada. V závěru života se vrátil do Kanady.\n"}
{"id": "1215174", "url": "https://cs.wikipedia.org/wiki?curid=1215174", "title": "Canvey Island FC", "text": "Canvey Island FC\n\nCanvey Island FC (celým názvem: Canvey Island Football Club) je anglický fotbalový klub, který sídlí ve městě Canvey Island v nemetropolitním hrabství Essex. Založen byl v roce 1926. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou žlutá a modrá.\n\nSvé domácí zápasy odehrává na stadionu Park Lane s kapacitou 4 100 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215176", "url": "https://cs.wikipedia.org/wiki?curid=1215176", "title": "David Fourie", "text": "David Fourie\n\nDavid Fourie (* 31. srpna 1980, Wepener) je jihoafrický zpěvák. V roce 2002 se účastnil talentové soutěže Idols, kde se umístil mezi finalisty. Své první album vydal v roce 2003 pod názvem David Fourie. Od roku 2006 spolupracuje s největším jihoafrickým hudebním vydavatelstvím Select Musiek. V roce 2011 se účastnil soutěže Eurovision, kde získal práva na vítěznou písničku \"Running Scared\", kterou následně přezpíval se zpěvačkou MoniQue do afrikánštiny pod názvem \"My hart het klaar besluit\".\n\n\n"}
{"id": "1215177", "url": "https://cs.wikipedia.org/wiki?curid=1215177", "title": "Wallaceophis", "text": "Wallaceophis\n\nWallaceophis je rod hada z čeledi užovkovitých, který byl popsán v březnu 2016. Reprezentuje jej jediný druh, Wallaceophis gujaratensis. Jméno \"Wallaceophis\" znamená „Wallaceův had“ a je poctou anglickému přírodovědci Alfredu Russeli Wallaceovi. Druhové jméno odkazuje na indickou provincii Gujarat, v níž byl nalezen. Dosud je známo sedm lokalit v Gujaratu, na nichž byl tento had pozorován. Měří až 93 centimetrů na délku. O jeho biologii není známo nic.\n\n"}
{"id": "1215178", "url": "https://cs.wikipedia.org/wiki?curid=1215178", "title": "Dulwich Hamlet FC", "text": "Dulwich Hamlet FC\n\nDulwich Hamlet FC (celým názvem: Dulwich Hamlet Football Club) je anglický fotbalový klub, který sídlí v jižním Londýně – obvod Southwark. Založen byl v roce 1893. Od sezóny 2018/19 hraje v National League South (6. nejvyšší soutěž). Klubové barvy jsou námořnická modř a růžová.\n\nSvé domácí zápasy odehrává na stadionu Champion Hill s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215179", "url": "https://cs.wikipedia.org/wiki?curid=1215179", "title": "Robert Patrick (dramatik)", "text": "Robert Patrick (dramatik)\n\nRobert Patrick (rodným jménem Robert Patrick O' Connor, * 27. září 1937, Kilgore, Texas, Spojené státy americké) je americký dramatik, básník, textař, spisovatel povídek a románů.\n\nRobert Patrick se narodil v rodině kočujících dělníků v Texasu. Protože jeho rodiče cestovali za prací po celém Jihozápadě Spojených států, nikdy nechodil do jedné školy po celý rok až do svého posledního roku na střední škole v Roswellu v Novém Mexiku. Zdroji kultury v jeho životě byly knihy, film a rozhlas. Jeho matka jej naučila číst a zařídila, aby začal chodit do školy o rok dříve. V důsledku neustálého stěhování trpěl nedostatkem sociálních kontaktů a měl špatné studijní výsledky. Jeho studium na vysoké škole skončilo po dvou letech neúspěchem.\n\nKdyž se živil jedno léto mytím nádobí v divadle Kennebunkport Playhouse v Kennebunkportu ve státě Maine, zamiloval si toto prostředí, protože s výjimkou několika školních představení žádné živé divadlo nezažil. Během návštěvy New Yorku na cestě zpět do Roswellu navštívil 14. září 1961 \"Caffe Cino\", první Off-Off Broadway divadlo. Zůstal tam pracovat zdarma jako dobrovolník. Získával divadelní zkušenosti jako pomocník produkce během řady inscenací, včetně hry \"So Long at the Fair\" od Lanforda Wilsona. Sám psal již delší dobu básně. V roce 1964 pak napsal svou první divadelní hru \"The Haunted Host\", která byla brzy v Caffe Cino uvedena. Představení bylo poměrně úspěšné a psaní divadelních her se tak stalo jeho hlavním zaměřením.\n\nPatrick je autorem více než 60 divadelních her.\n\nJeho první hra, \"The Haunted Host\", byla uvedena v roce 1964 v Caffe Cino v Greenwich Village v New York City. Patrick odmítl angažovat Neila Flanagana, hlavní hvězdu divadla Caffe Cino, do titulní role (protože Flanagan krátce předtím hrál roli homosexuála ve Wilsonově hře \"The Madness of Lady Bright\") a ve hře sám hrál spolu s dalším dramatikem Williamem M. Hoffmanem.\n\nBěhem šedesátých let byl Patrick průkopníkem v Off-Off-Broadway divadle a divadle s homosexuální tematikou. V této době proběhlo v New Yorku více než 300 inscenací jeho her. V roce 1972 jej divadelní agentura Samuel French označila jako „nejčastěji uváděného dramatika v New Yorku“.\n\nV roce 1969 obdržel cenu „Show Business“ za hry \"Joyce Dynel\", \"Armáda Spásy\" a \"Mlha\". Ve stejném roce byla uvedena jeho hra \"Camera Obscura\" v PBS (Public Broadcasting Service) s Marge Champion v hlavní roli.\n\nV roce 1973 byla jeho hra \"Kennedyho děti\" poprvé uvedena pokoutně v zadní místnosti londýnské hospody, ale záhy se hrála na scéně \"King's Head Theatre\" ve West Endu a v mnoha divadlech po celém světě.\n\nV inscenaci hry \"The Haunted Host\" z roku 1974 vystoupil poprvé herec Harvey Fierstein v mužské roli (před tím vystupoval pouze v ženských převlecích v rolích typu drag queen). Po letech zahrnul Fierstein záznam monologu ze hry \"Pouf Positive\" na svůj kompaktní disk \"This Is Not Going to Be Pretty\". Hra \"Pouf Pozitivní\" byla zfilmována v roce 1989 Dovem Hechtmanem.\n\nRoku 1974 byla také první sezóna gay divadla ve Spojeném království, pro které Patrick napsal tři hry.\n\nHra \"Kennedyho děti\" byla v roce 1975 uvedena na Broadway. Herečka Shirley Knight získala za toto představení v roce 1976 cenu Tony Award za nejlepší ženský herecký výkon v divadle. Tuto roli hrála i v roce 1979 v televizním uvedení hry v CBS-TV-Kabel.\n\nPatrick díky této hře procestoval celý svět, navštívil představení Kennedyho dětí od Anchorage na Aljašce po Kapské Město. Po deset let také navštěvoval střední školy a středoškolská divadelní shromáždění jménem organizace International Thespian Society.\n\nV roce 1976 napsal na objednávku hereček Marlo Thomas a Lily Tomlin hru \"My Cup Ranneth Over\". Ačkoliv hra v tomto obsazení nebyla nakonec uvedena, stala se Patrickovou nejčastěji uváděnou hrou.\n\nHra \"T-Shirts\" byla poprvé uvedena v roce 1979 s Jackem Wranglerem v hlavní roli. Hra byla později vybrána jako úvodní hra do Hoffmanovy antologie \"Gay Plays: A First Collection\".\n\n\"Blue Is For Boys\" byla Patrickovou první hrou o homosexuálních teenagerech. V letech 1983 a 1986 vedení Manhattanu na počest hry vyhlásilo akci \"Blue is for Boys Weekend\".\n\n\"The Trial of Sokrates\" byla první gay hra uvedená v New York City.\n\nVe hře \"Hello Bob\" Patrick shrnul své zkušenosti s uváděním hry \"Kennedyho děti\". Současně to byla jeho poslední hra, kterou režíroval před odchodem z New Yorku.\n\nDalší Patrickova díla včetně hry \"Untold Decades\" z roku 1988 popisují humorným způsobem život homosexuála ve Spojených státech. \"Temple Slave\" (\"Chrámový otrok\") je \"zcela idealizovaný\" román o počátcích Off-Off Broadway a gay divadla.\n\nRobert Patrick rovněž napsal jako ghostwriter několik scénářů pro film a televizi. Otiskoval básně a recenze v magazínech \"Playbill\", \"FirstHand\" a \"Adult Video News\". Jeho povídky jsou zahrnuty v mnoha antologiích.\n\nDále se objevil v dokumentárních filmech, \"Resident Alien\" (1990) (s Quentinem Crispem) a \"Wrangler: Anatomy of an Icon\" (2008); a na videích: \"O is for Orgy: The Sequel\" a \"O Boys: Parties, Porn, and Politics\", obě v produkci O Boys Network.\n\nNedávno publikoval své paměti \"Film Moi or Narcissus in the Dark\", a hry: \"Hollywood at Sunset\" a \"Michelangelo's Models\".\n\nPsal recenze erotických homosexuálních videí pro několik publikací. Rovněž popsal 70 stran fotografií na Caffe Cino Pictures.\n\nZ divadla odešel v roce 1990 a od roku 1993 žije v Los Angeles.\n\nV roce 2010 vydal DVD se svou přednáškou \"Caffe Cino: Rodiště Gay Divadla\" a dvě knihy básní, \"A Strain of Laughter\" a \"Bitter with the Sweet\". V roce 2013 jej pozvali zpět na pódium mladí lidé z losangeleského undergroundového divadla. Předčítal, zpíval a hrál a nakonec v březnu 2014 vystoupil s celovečerní one-man show o své kariéře s názvem \"What Doesn't Kill Me Makes a Great Story Later\", ve které rovněž zpíval několik svých písní.\n\n\n\nDelusion (film) 2004\nPlus numerous ghost-written works\n\n\n\n\n"}
{"id": "1215185", "url": "https://cs.wikipedia.org/wiki?curid=1215185", "title": "Enfield Town FC", "text": "Enfield Town FC\n\nEnfield Town FC (celým názvem: Enfield Town Football Club) je anglický fotbalový klub, který sídlí v severním Londýně. Od sezóny 2012/13 hraje v Isthmian League Premier Division (7. nejvyšší soutěž).\n\nZaložen byl v roce 2001 členy Enfield Supporters' Trust a zároveň i bývalými příznivci Enfield FC, kteří usoudili že jejich oblíbený klub už dostatečně nebojuje za návrat kdysi slavného celku do Enfieldu. Původní stadion Southbury Road totiž musel pro svůj havarijní stav opustit v roce 1999. V budoucích letech se původní klub pro své finanční problémy nedokázal stabilizovat a tak v roce 2007 zanikl. V témže roce se fanouškovský klub prohlásil za nástupce zaniklého celku. Bývalými funkcionáři Enfieldu FC byl poté založen \"nástupnický\" klub Enfield 1893 FC, který své domácí zápasy hraje ve městě Harlow. Ovšem jako své sídlo na oficiálních dokumentech uvádí Enfield.\n\nSvé domácí zápasy odehrává na Queen Elizabeth II Stadium s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215188", "url": "https://cs.wikipedia.org/wiki?curid=1215188", "title": "Folkestone Invicta FC", "text": "Folkestone Invicta FC\n\nFolkestone Invicta FC (celým názvem: Folkestone Invicta Football Club) je anglický fotbalový klub, který sídlí ve městě Folkestone v nemetropolitním hrabství Kent. Založen byl v roce 1936. Od sezóny 2016/17 hraje v Isthmian League Premier Division (7. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Cheriton Road s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215192", "url": "https://cs.wikipedia.org/wiki?curid=1215192", "title": "Edith Durham", "text": "Edith Durham\n\nMary Edith Durham (8. prosince 1863 Londýn – 15. listopadu 1944 tamtéž) byla britská cestovatelka. Významnou část svého života prožila v Albánii, kde pracovala, psala, věnovala se malbě a fotografování. Je autorkou několika prací, kterými na počátku 20. století spolu se svými fotografiemi zprostředkovala důležité antropologické poznatky z této neprobádané oblasti.\n\nEdith Durham byla nejstarší z devíti dětí, tří chlapců a šesti dívek. Její otec Arthur Edward Durham byl londýnský chirurg. V letech 1878-1882 studovala na Bedford College, později na Royal Academy of Arts.\n\nPo smrti otce se po několik let starala o svou nemocnou matku. Když jí bylo 37 let, lékař jí doporučil, aby se z vyčerpávající péče o matku zotavila tím, že odjede načas do zahraničí. Roku 1900 si tak koupila fotoaparát Kodak Brownie a vydala se do Dalmácie na plavbu podél Jadranu. Rozhodnutí vydat se na cestu na jih Evropy se stalo zlomovým bodem v jejím životě: po Balkáně cestovala s přestávkami dalších 20 let, přičemž nejvíce svého času a energie věnovala Albánii. Během svých cest se stala mezi lidmi oblíbená a začali jí říkat Královna horalů (\"The Queen of the Highland Peoples,\" v albánštině \"Mbretëresha e malësorëve\").\nZ jejích cest se zachovalo asi 450 fotografií, které spravuje Královský antropologický ústav a Britské muzeum v Londýně a dále Pitt Rivers Museum v Oxfordu.\n\n"}
{"id": "1215193", "url": "https://cs.wikipedia.org/wiki?curid=1215193", "title": "Grays Athletic FC", "text": "Grays Athletic FC\n\nGrays Athletic FC (celým názvem: Grays Athletic Football Club) je anglický fotbalový klub, který sídlí ve městě Grays v nemetropolitním hrabství Essex. Založen byl v roce 1890. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Mill Field (patřící Aveley FC) s kapacitou 4 000 diváků. Původní domovský stadion New Recreation Ground byl totiž uzavřen v roce 2010 pro svůj havarijní stav.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215201", "url": "https://cs.wikipedia.org/wiki?curid=1215201", "title": "Lalla Malika", "text": "Lalla Malika\n\nLalla Malika (* 14. března 1933, Rabat) je marocká princezna, dcera krále Muhammada V.\n\nNarodila se 14. března 1933 v Rabatu jako dcera sultána Muhammada V. a jeho manželky Lally Ably bint Tahar.\n\nDne 16. srpna 1961 se ve trojité svatbě (vdávali se i její sestry – Lalla Aicha a Lalla Fatima Zohra) vdala za generálporučíka Šarifa Mulaje Muhammada Cherkaoui (1921–2002), ambasadora ve Francii. Spolu měli čtyři děti:\n\nPůsobila jako ředitelka Marockého Červeného kříže.\n"}
{"id": "1215203", "url": "https://cs.wikipedia.org/wiki?curid=1215203", "title": "Mulaj Abdalláh", "text": "Mulaj Abdalláh\n\nMulaj Abdallah (30. července 1935, Rabat – 20. prosince 1983, Rabat) byl marocký princ, syn krále Muhammada V.\n\nNarodil se 30. července 1935 v Rabatu jako syn sultána Muhammada V. a jeho manželky Lally Ably bint Tahar.\n\nDne 9. listopadu 1961 se oženil s Lamiou Solh, s dcerou Riada Al Solh, prvního premiéra Libanonu. Spolu měli tři děti:\n\nZemřel 20. prosince 1983 v Rabatu na rakovinu.\n"}
{"id": "1215205", "url": "https://cs.wikipedia.org/wiki?curid=1215205", "title": "The Fixx", "text": "The Fixx\n\nThe Fixx je rocková a new wave skupina založená v roce 1979 v Londýně. Největšími hity kapely jsou písně „One Thing Leads to Another“, „Saved by Zero“, „Are We Ourselves?“, „Secret Separation“, „Red Skies“, „Stand Or Fall“, „Driven Out“ a „Deeper and Deeper“.\n\n\n\n"}
{"id": "1215206", "url": "https://cs.wikipedia.org/wiki?curid=1215206", "title": "Cyg OB2-12", "text": "Cyg OB2-12\n\nCyg OB2-12 je extrémně jasná hvězda patřící mezi modré veleobry. Její absolutní hvězdná velikost je mínus 10,9, patří mezi nejzářivější známé hvězdy v Mléčné dráze. Původně se myslelo, že je hvězda ještě jasnější, později byla její svítivost určena jako polovina původního odhadu, přesto je více než dva miliony krát jasnější než Slunce. Bylo zjištěno, že hvězda je binární, druhá slabší hvězda je zhruba desetkrát méně jasná. Celková hmotnost systému je zhruba 120 hmotností Slunce, doba oběhu složek přibližně 30 let.\n\nHvězda je členem hvězdné skupiny Cyg OB2. Jedná se o shluk mladých hmotných hvězd asi 5000 světelných let daleko v Souhvězdí Labutě. Nachází se v oblasti Mléčné dráhy z níž je při pohledu ze Země viditelné světlo silně absorbováno mezihvězdným prachem. Prach způsobuje to, že se nám hvězda jeví jako zarudlá, přestože jde o mladou horkou hvězdu. Dále kvůli prachu vidíme hvězdu jen jako slabou hvězdičku hvězdné velikosti 11,4, k jejímu pozorování je tedy nutný dalekohled. Nebýt prachu, hvězdná velikost u Cyg OB2-12 by byla 1,5, hvězda by tedy byla podobně jasná jako Deneb.\n\nKolem hvězdy se nachází několik slabších hvězd. Jedna z nich je hvězdnou hlavní posloupnosti spektrální třídy B, která je asi o 2,3 magnitudy slabší než primární hvězda a kolem primární hvězdy oběhne zhruba jednou za 100-200 let. Druhá hvězda je slabší přibližně o 4,8 magnitudy.\n"}
{"id": "1215208", "url": "https://cs.wikipedia.org/wiki?curid=1215208", "title": "Šarlota Amálie Hesensko-Wanfriedská", "text": "Šarlota Amálie Hesensko-Wanfriedská\n\nŠarlota Amálie Hesensko-Wanfriedská (8. března 1679, Kassel – 18. února 1722, Paříž) byla hesensko-wanfriedská princezna a sedmihradská kněžna.\n\nNarodila se 8. března 1679 v Kasselu jako dcera Karla, lankraběte z Hesse-Wanfriedu a lankraběnky Juliany Alexandriny roz. hraběnka Leiningen-Dachsburg-Falkenburg-Heidesheim.\n\nDne 26. září 1696 se vdala za Františka Rákócziho. Roku 1704 se její manžel stal sedmihradským knížetem. Spolu měli čtyři děti:\n\nZemřela na následky krvácení ze zubů 18. února 1722 v Paříži, kam odešla se svým manželem do exilu. Pohřbena je v katedrále svaté Alžběty v Košicích.\n\n"}
{"id": "1215210", "url": "https://cs.wikipedia.org/wiki?curid=1215210", "title": "LGBT práva v Zimbabwe", "text": "LGBT práva v Zimbabwe\n\nLGBT práva jsou v Zimbabwe determinovaná faktem, že mužská stejnopohlavní sexuální aktivita je nezákonná. Od r. 1995 vede zimbabwská vláda otevřeně nepřátelskou politiku vůči gayům a lesbám.\n\nAngloamerické právo trestá sodomii, jejíž skutková podstata spočívá v záměrné souloži mezi dvěma muži, dále smilstvu proti přírodě, kterým se myslí jakákoli soulož s jinou osobou odporující zákonům přírody. Sekce 11 Zákona o kontrole a cenzuře veřejné zábavy zakazuje dovoz, provoz, tisk, publikaci, distribuci a držení prodejních materiálů obsahujících \"vadný\" obsah. (Vadný obsah spočívá v prostopášnosti či obscénnosti hrubě odporující veřejné morálce nebo ochraně veřejného zdraví.) Ustanovení tohoto zákona je všeobecně užíváno k perzekuci LGBT aktivistů a minority.\n\nZákony přijaté v r. 2006 kriminalizující jakékoli projevy, které by mohly být chápány jako homosexuální. Zimbabwská vláda činí trestným činem i držení se za ruce, objímání a polibky mezi osobami stejného pohlaví. Zákon o \"sexuálních deviacích\" je jedním z 15 ustanoveních trestního zákona tiše přijatých parlamentem. Gayové a lesby jsou součástí generální úpravy zdejších zákonů proti sodomii. Dříve se za porušení zákonů proti sodomii považovala pouze sexuální aktivita. Nová verze však trestá jakýkoli kontakt mezi muži, který by se dal považovat za projev obscénnosti.\n\nV r. 1998 se Williamu Kimumwe stíhánému ve věci porušení zákonů proti sodomii podařilo utéct do Keni. V r. 2002 se dostal do Spojených států, kde zažádal o azyl, který mu však imigrační soudce zamítnul. V r. 2005 uspěl u odvolacího soudu ve státě Missouri. Dva soudci uvěřili Kimumwyho příběhu a zkušenostem v Zimbabwe a vyhověli jeho žádostí. Důvodem nebyla jeho sexuální orientace, ale pronásledování.\n\nDavid Livingstone, bojovník proti otroctví, misionář a šiřitel evangelia, shledal při cestách po dnešním jihozápadním Zimbabwe, že amorální chování mezi mladými muži je v podstatě následek monopolizace žen stařešinou. Smith a Dale zmínili jednoho muže mluvícího Ilou a oblékajícího se jako žena, avšak nekonajícího ženské práce, žijícího a spícího mezi ostatními muži. V jazyce Ila byl nazýván \"mwaami\", což v překladu znamná \"prorok\". Zjistili také, že ani pederastie nebyla raritou, ale domorodci považovaná za riskatní, neboť věřili, že chlapec může přijít do jiného stavu.\n\nEpprecht při svém přezkumu 250 soudních případů z let 1892-1923 shledal, že se jedná o prvopočátek vedení řádné evidence kauz. Pět případů z r. 1892 se týkalo černošského obyvatelstva. Zločin sodomie byl součástí místní kultury. V jednom případě byl dokonce i sám náčelník předvolán jako svědek porušení zvykových zákonů. Dosvědčil, že trestem byla pokuta jedné krávy, což je méně než pokuta pro dospělého. Epprecht mimo jiné tak zkoumal rovné zacházení mezi bílými a černými obžalovanými. Nicméně zabýval se pouze kauzami, které se dostali do popředí zájmů soudů. Většina konsensuáních sexuálních vztahů v soukromí se zpravidla přecházela. Některé případy vyvolala prohlášení partnerů, kteří od svého chování upustili, anebo neobdrželi slíbenou kompenzaci od bývalého partnera. Navzdory faktu, že se za splnění normy u mladých mužů považovalo ležení na zádech bez známky potěšení, mnozí z nich od sexuální vzájemnosti upoušteli. Jednalo se třeba o případ dvou černých mužů, kteří svůj vzah ukončili z důvodu strachu z otěhotnění, nicméně jeden nahlásil, že prováděli penetraci.\n\nRobert Mugabe, druhý a dosavadní prezident Zimbabwe od r. 1980, vede aktivní anti-LGBT politiku a veřejně vystupuje proti homosexualitě.\n\nMugabe se stal terčem celosvětové kritiky po svých komentářích dne 1. srpna 1995, když přišel ke stánku Asociace zimbabwských gayů a leseb (GALZ) na každoročním Mezinárodním knižním veletrhu v Harare. GALZ je organizace založená v r. 1989. Její hlavní činností je zlepšovat komunikaci v rámci gay komunity. Dříve se jí ze strany vlády dostávalo takřka nulové pozornosti. Mugaba, když její stánek zahlédnul, na knižním veletrhu, řekl:\n\nO dva týdny později na každoročních oslavách nezávislosti Zimbabwe Mugabe prohlásil následující:\n\nPosléze zahájil prezident Mugabe svojí vlastní politiku represe homosexuálů prostřednictvím zákonů proti sodomii.\n\nMugabe věří, že většina problémů současné Zimbabwe spočívá v neafrické a amorální kultuře převzaté od bílých kolonialistů. Při oslavě svých 82. narozenin vyzval své příznice, aby nechali bílé, kteří takto jednají, v pokoji odejít. Dále nařídil místním novinářům, kteří z velké části pracují pro státem vlastněné instituce, aby vedli propagandu proti homosexuálním vztahů. Mnoho odpůrců Mugabeho režimu věří, že používá gaye jako obětní beránky, aby odvrátil pozornost před ekonomickými problémy, jimž země čelí.\n\nGALZ se stala terčem vládních zpravodajských služeb a infiltrací jejích špionů za účelem pokusů o vydírání neznámými i příležitostnými známými. Homosexuálové jsou opakovaně korumpováni, zatýkání, vražděni, mláci a někdy i místními autoritami znásilňováni. Na mlácení a trestání homosexuálů se však měla podle některých zdrojů podílet i CIA.\nV r. 1996 byl obviněn bývalý prezident Canaan Banana z 11 trestných činů sodomie a pokusu o sodmii. Jako důkazní materiál byly použity odposlechy vytvořené v průběhu fingované vraždy jeho bývalého bodyguarda. V r. 1998 se mu přičetl ještě trestný čin nemravného jednání. Odsouzen byl k 10letému vězení, laicizaci ze církve a 6 měsícům nucených prací.\n\nV r. 1999 se pokusila skupina britských gay aktivistů vedená Peterem Tatchellem usvědčit prezidenta Mugabu ze zločinu mučení. V r. 2001 se Tatchell pokusil Mugabeho zadržet v Bruselu. Byl však zbit do bezvědomí prezidentovou ochrankou.\n\nHomosexualita je ve zdejší sociálně konzervativní společnosti velké tabu a díky Mugabeho anti-gay politice zaujímá čím dál více Zimbabwanů otevřeně agresivní postoj k LGBT minoritě. Gayové a lesby čelí v Zimbabwe násilí a často páchají sebevraždu. Několik málo nočních klubů v centrech měst Harare a Bulawayo jsou ke gay návštěvníkům relativně tolerantní. Mužská homosexuální prostituce je v hararských klub zcela běžným fenoménem.\n\nPandemie HIV/AIDS je v Zimbabwe masovým jevem, který zužuje zdejší domorodé obyvatelstvo, z něhož si většina nemůže dovolit anti-retrovirální medikamenty. V současnosti je GALZ jedna z mála lobbujících organizací zabývající se mimo jiné také prevencí HIV/AIDS. Asociace požaduje po všech přistoupivších členech absolvování HIV testu. Rovněž distribuuje informační plakáty a letáky varující místní gaye jakožto rizikovou skupinu před nákazou.\n\n\nhttps://web.archive.org/web/20160815062833/http://www.politicalresearch.org/profiles-on-the-right-american-center-for-law-justice/\n\n\n"}
{"id": "1215211", "url": "https://cs.wikipedia.org/wiki?curid=1215211", "title": "Gama Delphini", "text": "Gama Delphini\n\nGama Delphini je binární hvězdný systém nacházející se asi 101 světelných let od Země v souhvězdí Delfína. Jedná se o jednu z nejznámějších dvojhvězd na obloze. Primární hvězda je hvězdou hlavní posloupnosti spektrální třídy F, sekundární hvězda je oranžový podobr.\n\nPrimární hvězda označovaná jako Gama 1 Delphini je žluto-bílou hvězdou hlavní posloupnosti spektrální třídy F7 s hvězdnou velikostí 5,14. Hvězda má asi sedmkrát větší svítivost než Slunce. Sekundární hvězda označovaná jako Gama 2 Delphini je oranžový podobr spektrální třídy K1, jehož hvězdná velikost je 4,27. Její svítivost je 20,6 krát větší než svítivost Slunce. Přestože je sekundární hvězda hmotnější, svítivější a jasnější, není považovaná za hlavní složku systému.\n\nPrvní náznaky přítomnosti planety kolem sekundární složky systému se objevily již roku 1999. Jednalo by se o planetu o hmotnosti nejméně 0,7 hmotnosti Jupiteru. Její oběžná doba by měla být asi 1,44 roku a vzdálenost od hvězdy 1,5 astronomické jednotky. Existence planety však do roku 2016 nebyla potvrzena, byly stanoveny pouze hmotnostní limity planety.\n"}
{"id": "1215212", "url": "https://cs.wikipedia.org/wiki?curid=1215212", "title": "Projekt 23550", "text": "Projekt 23550\n\nProjekt 23550 (: проект 23550) je třída víceúčelových arktických oceánských hlídkových lodí ruského námořnictva. Některé prameny je vzhledem k plánované silné výzbroji označují jako arktické korvety. Plavidla mají být schopna plnit role hlídkových lodí, ledoborců a remorkérů. Plavidla významně zvýší bojové schopnosti ruského námořnictva v Arktidě, kde země mimo jiné vede spory o podmořská naleziště nerostných surovin.\n\nV dubnu 2016 byla u JSC Admiralitní loděnice v Petrohradu objednána stavba dvou arktických hlídkových lodí, navržených konstrukční kanceláří JSC Almaz. Stavba první jednotky začala v září 20156, přičemž\njejí kýl byl založen 20. dubna 2017. Dodání prototypu je plánováno na rok 2021.\n\nJednotky projektu 23550:\nPlavidla budou schopna operací v oblastech s ledem silným až 1,5 metru. Kromě až 60členné posádky mohou ubytovat dalších až 50 osob. Na palubě bude možné umístit dva rychlé čluny projektu 03160. Výzbroj bude tvořit jeden 76mm kanón AK-176MA a dva výklopné čtyřnásobné kontejnery nesoucí řízené střely Kalibr-NK. Na zádi bude přistávací plocha pro jeden záchranný vrtulník Ka-27PL, nebo protiponorkový vrtulník Ka-27PS. Plavidla mají dieselelektrický pohon. Tvoří jej dva diesely 10D49 a čtyři generátory Kolomna 28-9DG, každý o výknou 3500 kW. Nejvyšší rychlost bude 18 uzlů. Dosah bude 6000 námořních mil.\n"}
{"id": "1215213", "url": "https://cs.wikipedia.org/wiki?curid=1215213", "title": "Luisa Fernanda Španělská", "text": "Luisa Fernanda Španělská\n\nLuisa Fernanda Španělská (30. ledna 1832 – 2. února 1897) byla španělská infantka a vévodkyně z Montpensier. Narodila se jako nejmladší dcera Ferdinanda VII. a jeho čtvrté manželky Marie Kristýny Neapolsko-Sicilské, která byla královnou regentkou a také manželovou neteří.\n\nKdyž její starší sestra Isabela II. Španělská nastoupila na trůn, stala se infantka Luisa Fernanda dědičkou, a to v letech 1833 až 1851, než se Isabele narodila dcera.\n\nIsabela byla zasnoubena s jejich bratrancem Františkem, vévodou z Cádizu, který byl známý svou homosexualitou a proslýchalo se, že je impotentní. Jejich příbuzný, král Francouzů, si vypočítal, že jestliže nebude mít Isabela žádné potomky, mohla by španělská koruna přejít na jeho vlastní vnoučata. Pro tento účel byla Luisa Ferdnanda zasnoubena s Antonínem, vévodou z Montpensier, nejmladším synem krále Ludvíka Filipa. Antonín byl také bratrancem Luisiny matky.\n\n10. října 1846 se konala dvojitá svatba. Čtrnáctiletá Luisa Fernanda se vdávala za Antonína, kterému bylo 22 let, a Isabela za Františka. Mladý Antonín byl povýšen do hodnosti španělského infanta. Luisa Fernanda s manželem se odstěhovala do Paříže a později do Sevilly. Vztahy mezi Luisou a její sestrou byly napjaté, kvůli Antonínově spiknutí proti královně.\n\nAntonínův otec byl v roce 1848 sesazen. Toho roku Luisa porodila své první dítě, dceru Marii Isabelu. Po Isabelině sesazení rodina odešla do exilu. Luisa Fernanda se už jako vdova po letech vrátila do Sevilly, kde zemřela. Pohřbena je v El Escorialu.\n\nLuisa Fernanda měla s Antonínem devět dětí, pouze pět jich však dosáhlo dospělosti.\n\n\n\nVévodkynino celé titulování po sňatku bylo: \"Su Alteza Real la Serenísma y Egregia Señora Infanta Doña Luisa Fernanda de Borbón y Borbón, Duquesa de Montpensier\" (\"Její Královská Výsost Nejjasnější a Vynikající Dáma Infanta Doña Luisa Fernanda de Bourbon, vévodkyně z Montpensier\").\n"}
{"id": "1215214", "url": "https://cs.wikipedia.org/wiki?curid=1215214", "title": "Badischer Pokal", "text": "Badischer Pokal\n\nBadischer Pokal (také BFV-Pokal, oficiálně Krombacher-Pokal, v letech 1996 až 2011 BFV-Hoepfner-Cup) je pohár Bádenského fotbalového svazu.\n\nBádenský fotbalový svaz sdružuje ve svých řadách 203 031 členů a 4752 registrovaných týmů. Již od roku 1949 pořádá Bádenský fotbalový Landespokal. Hraje se vyřazovacím K. O. systémem, soutěž má sedm kol a od úvodního kola ji hrají týmy z Oberligy (5. ligy), 6.ligy, 7.ligy a vítězové \"Kreispokalů\". Od třetího kola se již zúčastňují i celky ze 3.ligy a 4.ligy. \"Badischer Pokal\" nehrají mužstva z nejvyšších dvou německých soutěží. Vítěz postupuje do DFB Pokalu. \n\n"}
{"id": "1215223", "url": "https://cs.wikipedia.org/wiki?curid=1215223", "title": "Filip Orléanský (1336–1376)", "text": "Filip Orléanský (1336–1376)\n\nFilip z Orléans ( \"Philippe d'Orléans\", 1. července 1336, Vincennes – 1. září 1376, Orléans) byl vévoda z Orléans, Touraine a hrabě z Valois.\n\nNarodil se jako pátý syn krále Filipa VI. Francouzského a jeho manželky Jany, dcery burgundského vévody Roberta II. 18. ledna 1345 se oženil se svou příbuznou Blankou, dcerou krále Karla IV. Francouzského a Jany z Évreux.\n\nV bitvě u Poitiers velel druhému voji a díky jeho nezkušenosti ustupující vojáci přední linie s sebou stáhli i jeho muže a bez boje ustoupili. Francouzi se dočkali drtivé porážky, většina byla zabita nebo zajata a to včetně Filipova staršího bratra krále Jana. Na základě smlouvy z Brétigny byl Filip nějaký čas rukojmím v Anglii a za dobré chování byl na přání jeho bratra Jana II. Francouzského roku 1360 propuštěn.\n\nManželství s Blankou zůstalo bezdětné a po Filipově smrti roku 1376 se vévodský titul vrátil zpět královské rodině. Jeho levoboček Ludvík Orleánský byl zasvěcen církvi.\n"}
{"id": "1215229", "url": "https://cs.wikipedia.org/wiki?curid=1215229", "title": "Malíkov (rozcestník)", "text": "Malíkov (rozcestník)\n\nMalíkov může být:\n\n\n\n"}
{"id": "1215231", "url": "https://cs.wikipedia.org/wiki?curid=1215231", "title": "Nico Broekhuysen", "text": "Nico Broekhuysen\n\nNicolaas Broekhuijsen (30. prosince 1876, Dordrecht – 13. května 1958, Hilversum), známější pod jménem Nico Broekhuysen, byl nizozemský učitel a vynálezce korfbalu. \n\nRoku 1902 odjel na kurz do švédské vesnice Nääs, kde se inspiroval ranou verzí basketbalu pro vytvoření nového sportu. Výzvou pro něj bylo zorganizování společné fyzické aktivity pro chlapce i dívky, která by byla založena na spolupráci, a zároveň podporovala soutěživost. Nalezl jednoduchý způsob začlenění chlapců i dívek v rámci pravidel hry. \n\n2. června 1903 byla založena Holandská korfbalová asociace, Broekhuysen se stal jejím prezidentem. Korfbal získával na popularitě také proto, že smíšená hra byla považována za nemorální a kontroverzní. Noviny dokonce napsaly: \"Korfbal je monstrum, které roztahuje drápy na všechny strany.\"\n"}
{"id": "1215238", "url": "https://cs.wikipedia.org/wiki?curid=1215238", "title": "Kostel svatého Jana Křtitele (Olšany u Prostějova)", "text": "Kostel svatého Jana Křtitele (Olšany u Prostějova)\n\nKostel svatého Jana Křtitele je římskokatolický farní chrám v Olšanech u Prostějova.\n\nPrvní zmínka o kostele v Olšanech pochází z roku 1373. Největší ránu obci zasadily události třicetileté války, kdy utrpěl kostel, dvůr i fara. Po válce došlo k provizorní opravě, ale kostel byl přestavěn až počátkem 18. století. Roku 1710 byla kruhová loď přestavěna do kříže, ale celá stavba záhy vyhořela. V letech 1713 - 1735 byl kostel znovu přestavován. Dnes nese barokní prvky. Poslední opravy proběhly v letech 1999 - 2000. Naproti kostela sv. Jana Křtitele, stojí fara z roku 1715 se slunečními hodinami. U kostela se též nacházejí sochy: sv. Jana Nepomuckého, sv. Jana a Pavla, sousoší ukřižování, sousoší Panny Marie, sv. Norberta a sv. Floriána, sochy sv. Cyrila a Metoděje, kříž, smírčí kříž a kamenný mezník.\n\nV rámci Programu záchrany architektonického dědictví bylo v roce 1998 na opravu památky čerpáno 800 000 Kč.\n"}
{"id": "1215243", "url": "https://cs.wikipedia.org/wiki?curid=1215243", "title": "Kostel Nanebevzetí Panny Marie (Mostkovice)", "text": "Kostel Nanebevzetí Panny Marie (Mostkovice)\n\nKostel Nanebevzetí Panny Marie je římskokatolický farní chrám v Mostkovicích.\n\nKostel Nanebevzetí Panny Marie v Mostkovicích patří k nejstarším v regionu. Nad portálem kostela je letopočet 1393. Výstavbu zřejmě financovaly olomoucké augustiniánky, ale mohla ji iniciovat olomoucká kapitula již koncem 12. století. Do roku 1853 stával u kostela hřbitov, jehož pozůstatkem je kříž v blízkosti kostela. V obci se dřív nacházela farní škola, na které působil rektor se třemi pomocníky.\n\nJedná se o dvojlodní stavbu ze 14. století s románským jádrem a apsidou. V letech 1847-48 byl kostel radikálně přestavěn. Při opravě v roce 1894 byly objeveny starobylé gotické fresky z konce 14. století. Na své odkrytí však čekaly přes 110 let.\n\nChrám má tři oltáře. Autorem obrazu na hlavním oltáři je František Bsirský. Boční oltáře sv. Michaela archanděla a sv. Jana Nepomuckého jsou z roku 1720. Stříbrnou monstranci daroval Antonín Zeitler z Čelechovic a stříbrný kalich stichovský mlynář Antonín Ticháček. Z boční lodi byly ukradeny sošky sv. Anny s děvčátkem Marií a Pražského Jezulátka, které koupil František Cinek. Křížová cesta je z roku 1923. V roce 1940 byly v kostele instalovány nové varhany pořízené z pozůstalosti faráře Karla Kuči. Na věži se koncem 19. století nacházely tři zvony. Všechny byly během I. světové války zrekvírovány. Pozdější náhradní zvony z roku 1928 byly odcizeny za II. světové války. Kostel je památkově chráněn.\n\n\n"}
{"id": "1215245", "url": "https://cs.wikipedia.org/wiki?curid=1215245", "title": "Mary Got No Lamb", "text": "Mary Got No Lamb\n\nMary Got No Lamb \"(Mary nemá žádné jehně)\" je skladba německé hudební skupiny Scooter. Jako singl vyšla 6. května 2016 v přepracované verzi (58. singl kapely). Je třetím singlem z alba Ace. Singl byl vydán pouze jako digitální download.\n\nNová verze skladby se příliš neliší od albové. Kompozice je stejná, tón hlasu v refrénu a jednotlivé melodie jsou mírně pozměněny a kompletně přezpívány vokály (text zůstal zachován, přidáno pouze pár hlášek).\n\nNa obálce singlu sedí slečna na pohovce. Na sobě má masku ovečky a kolem ní jsou jehňátka. Obrázek tak tematicky ladí k názvu singlu. Pozadí je černé s bílými fleky značícími opotřebování obalu.\n\nVideoklip je oproti předchozímu Oi opět pro skupinu typický - záběry z koncertu, tančící dívky, žádný děj. Zajímavé je ovšem účinkování karet v klipu, které jsou součástí limitované edice alba Ace.\n\n"}
{"id": "1215246", "url": "https://cs.wikipedia.org/wiki?curid=1215246", "title": "Kostel Nanebevzetí Panny Marie (Keblov)", "text": "Kostel Nanebevzetí Panny Marie (Keblov)\n\nKostel Nanebevzetí Panny Marie v Keblově je původně gotický kostel z konce 13. století. Objekt se nachází na malé návsi ve středu obce. Kostel spravuje Římskokatolická farnost Keblov pražské arcidiecéze.\n\nV letech 1895–1897 prošel objekt rekonstrukcí a přibyl nový oltář a čtyři zvony. Hodiny na kostelní věži jsou z roku 1949. Při kostele býval také hřbitov, který však byl v souladu s novou vyhláškou přenesen na nový hřbitov v severní části obce.\n\n"}
{"id": "1215247", "url": "https://cs.wikipedia.org/wiki?curid=1215247", "title": "Boeing 737 MAX", "text": "Boeing 737 MAX\n\nBoeing 737 MAX je čtvrtá generace dvoumotorového proudového úzkotrupého dopravního letounu Boeingu 737 na krátké a střední tratě vyvinutá Boeingem jako reakce na úspěch Příští generace (Next Generation) Boeingů 737-700, 800 a 900. Hlavní novinkou oproti Příští generaci jsou větší, o 10 až 15 % úspornější, tišší a výkonnější motory CFM International LEAP, které používá i nová generace Airbusu A320, A320neo. Typ má také nový tvar křídel, využívá moderní kompozitní materiály. Prodává se ve čtyřech verzích: od nejkratší; MAX 7, 8, 9 a 10.\n\nPrvní let Boeingu 737 MAX (MAX 8) se konal 29. ledna 2016, což bylo 49 let po prvním letu prototypu Boeingu 737. První leteckou společností provozující tento typ se stala Malindo Air, které byl typ MAX 8 předán 16. května 2017. V březnu 2018 létalo po světě už 110 kusů tohoto letounu.\n\nPo pádu letadla 10. března 2019 (2. pád tohoto stroje za poslední půl rok) v Etiopii, při níž zemřelo všech 157 lidí včetně posádky, bylo v úterý 12. března 2019 odpoledne zakázáno operovat s tímto letadlem ve vzdušném prostoru několika evropských států. S účinností od 19:00 UTC 12. března 2019 pozastavila Evropská agentura pro bezpečnost letectví veškeré komerční lety letadel Boeing 737 MAX nad územím Evropské unie. Ve stejném měsíci nařídily uzemnění tohoto typu do odvolání letecké bezpečnostní agentury po celém světě. K znovu zprovoznění typu dojde, až budou na letadlech opraveny softwarové chyby. Očekává se, že letadla budou uzemněna minimálně do léta 2020.\n\nLetecké společnosti si závazně objednaly k březnu 2018 již celkem 4400 kusů tohoto letadla. Nejvíce objednávek je k březnu 2018 od společnosti Flydubai (251), Southwest Airlines (240) a Lion Air (201). Český dopravce SmartWings má na typ 737 MAX 8 celkem 39 objednávek, přičemž k 31. lednu 2019 převzal celkem 7 kusů, první 31. ledna 2018.\n\nNáhrada za verzi Boeing 737-700. První let se konal 16. března 2018, přičemž první dodávka tohoto typu poputuje k americké společnosti Southwest Airlines v roce 2019. Je na něj minimum objednávek, k roku 2018 necelých 60.\n\nJedná se o verzi nahrazující Boeing 737-800. Mezi zákazníky generace 737 MAX je nejoblíbenější, tvoří 80 % objednávek pro celou generaci 737 MAX (2018). První let se konal 29. ledna 2016. Prvním provozovatelem typu MAX 8 a celé této generace se stala společnost Malindo Air 16. května 2017.\n\nVerze umožňující více pasažérů v letadle – něco kolem 200. Kvůli tomu byly přidány také další únikové východy. Ryanair si těchto letadel objednal 100 kusů, s konfigurací pro 197 pasažérů.\n\nNáhrada typu Boeing 737-900 s podobným doletem jako verze MAX 8. První let se konal 13. dubna 2017. Prvnímu zákazníkovi, společnosti Thai Lion Air, byl tento typ dodán 21. března 2018.\n\nV červnu 2017 představil Boeing na pařížském aerosalonu nejdelší verzi Boeing 737 MAX 10. Ta má o 4,3 metrů delší trup než výchozí verze MAX 8, upravené křídlo pro ekonomičtější let v pomalé rychlosti. V konfiguraci s jednou třídou pojme až 232 cestujících. Dolet této verze je až 6100 km. Konkuruje Airbusu A321neo. Jde o druhou nejoblíbenější verzi generace 737 MAX u zákazníků, tvoří 14 % celkových objednávek (2018). První kus by se měl k zákazníkovi dostat v roce 2019.\n\nBoeing 737 MAX má Boeing Sky Interior, což interiér podobný jako má Boeing 787, vyznačující se barevným LED osvícením. Křídla mají nové winglety, které uspoří 1,5 % paliva oproti předchozímu typu. Boeingy 737 MAX získaly také nové motory CFM International LEAP-1B.\n\n\n\n"}
{"id": "1215248", "url": "https://cs.wikipedia.org/wiki?curid=1215248", "title": "Bruno Alves", "text": "Bruno Alves\n\nBruno Eduardo Regufe Alves [brunu alveš] (* 27. listopadu 1981, Póvoa de Varzim, Portugalsko) je portugalský fotbalový obránce a reprezentant s brazilskými kořeny, v současnosti hráč klubu Cagliari Calcio (k červnu 2016). Hraje na pozici stopera (středního obránce). Mimo Portugalsko působil na klubové úrovni v Řecku, Rusku, Turecku a Itálii, trofeje sbíral v Portugalsku, Rusku a Turecku.\n\nJeho bratři Geraldo a Júlio jsou také fotbalisté.\n\n\nAlves reprezentoval Portugalsko v mládežnických kategoriích U20 a U21.\n\nV A-mužstvu Portugalska debutoval 5. 6. 2007 v přátelském zápase v Kuwait City proti domácí reprezentaci Kuvajtu (remíza 1:1).\n\nZúčastnil se EURA 2008 v Rakousku a Švýcarsku, MS 2010 v Jihoafrické republice, EURA 2012 v Polsku a na Ukrajině a MS 2014 v Brazílii.\nTrenér portugalského národního týmu Fernando Santos jej zařadil i do závěrečné 23členné nominace na EURO 2016 ve Francii.\n\n"}
{"id": "1215249", "url": "https://cs.wikipedia.org/wiki?curid=1215249", "title": "Ian Cole", "text": "Ian Cole\n\nIan Douglas Cole (* 21. února 1989 v Ann Arbor, Michigan) je americký hokejový obránce v současné době působící v zámořské NHL, kde nastupuje za tým Colorado Avalanche.\n\nIan Cole započal svou mládežnickou kariéru jako hokejista v USA Hockey (americký hokejový národní tým v rozvojového programu), ve kterém působil od roku 2005 do roku 2007. V roce 2007 byl vybrán z draftu NHL hned v prvním kole z 18. místa týmem St. Louis Blues. Po draftu se přesunul do univerzity Notre Dame, který působil v soutěži Central Collegiate Hockey Association. S týmem vyhrál v roce 2009 titul CCHA a byl zvolen do prvního All-Star týmu CCHA. Rovněž byl zvolen do prvního All-American týmu západní konference NCAA.\n\nKe konci sezony 2009/10 si poprvé vyzkoušel seniorský hokej, na farmě St. Louis v Peoria Rivermen, odehrál devět zápasů, ve kterých vstřelil jeden gól a na čtyři přihrál. V sezóně 2010/11 debutoval v nejprestižnější hokejové lize za St. Louis Blues, 6. listopadu 2010 odehrál zápas proti Boston Bruins. V prvním ročníku coby nováček soutěže odehrál za Blues 26 zápasů, dočkal se také jeden branky a tři asistence. Současně v sezoně hrával na farmě v Peoria Rivermen. Stále místo v základní sestavě Blues si vybojoval v sezoně 2013/14.\n\nV březnu 2015 byl vyměněn do klubu Pittsburgh Penguins za Roberta Bortuzzoa a výběr sedmého kola draftu v roce 2016. 29. června 2015 prodloužil smlouvu na tři roky v hodnotě 6.300.000 amerických dolarů. Od sezóny 2015/16 je kmenovým hráčem Pens a dopomohl k zisku Stanley Cupu.\n\n\n\n"}
{"id": "1215251", "url": "https://cs.wikipedia.org/wiki?curid=1215251", "title": "Andrea Buršová", "text": "Andrea Buršová\n\nAndrea Buršová (* 17. dubna 1982 Brandýs nad Labem) je česká herečka, zpěvačka a šansoniérka. Její nejznámější rolí je Tereza v seriálu \"Život a doba soudce A. K.\". Byla členkou Divadla Husa na provázku, od roku 2014 je členkou souboru Švandova divadla na Smíchově. Jako zpěvačka vydala v roce 2012 album \"Most\" a v roce 2012 \"Nůž na ticho\".\n\nVystudovala činoherní herectví na Janáčkově akademii múzických umění v Brně. Ihned po absolvování, v roce 2006 vstoupila do angažmá brněnského Divadla Husa na provázku. Působila ve vídeňském divadle Theater Brett, kde účinkovala v šansonových večerech. V roce 2012 vydala šansonové album s názvem \"Nůž na ticho\". Na albu spolupracovala se skladatelem Zdenkem Králem a Indigo Quartetem, se kterými se sešla již v roce 2010 při interpretaci zhudebnění básní od Jana Skácela a posléze vydali album \"Most\".\n\nV roce 2014 vstoupila do angažmá pražského Švandova divadla. V tom samém roce se představila televizním divákům v roli zapisovatelky Terezy v seriálu České televize, \"Život a doba soudce A. K.\".\n\n\n"}
{"id": "1215253", "url": "https://cs.wikipedia.org/wiki?curid=1215253", "title": "Hun Sen", "text": "Hun Sen\n\nHun Sen, khmersky : ហ៊ុន សែន (* 5. srpna 1952; někdy uváděno 4. dubna 1951) v Peam Koh Sna, je kambožský politik, dlouholetý premiér Kambodži od roku 1985.\n\nNarodil se na venkově jako třetí dítě ze šesti. Jeho otec, Hun Neang, byl nejprve buddhistickým mnichem, později se angažoval v boji proti francouzské koloniální nadvládě.\n\nRoku 1958 začal navštěvovat základní školu v rodné vesnici Peam Koh Sna, protože měl dobré studijní výsledky, tak mohl od roku 1964 pokračovat na gymnáziu Indra Dehvi v hlavním městě Phnompenhu. Od roku 1965 se začal politicky angažovat, po vlně násilí v roce 1968 opustil školu i hlavní město a uprchl do obce Memot, kde pracoval na kaučukovníkové plantáži. Zároveň se však angažoval v odborech.\n\nV březnu 1970 vyslyšel výzvu svrženého krále Norodoma Sihanuka a vstoupil do partyzánského boje proti nově vzniklé Kambodžské republice. V roce 1972 se přidal k parašutsitům a o dva roky později už velel východnímu sektoru.\n\nSvým vojákům byl údajně příkladem, vždy v první linii, pětkrát byl zraněn a v dubnu 1975 dokonce přišel v boji o levé oko.\n\nZa vlády Rudých Khmerů velel ve svých necelých 25 letech východnímu pluku, nicméně neexistují svědectví, že by se dopouštěl masakrů.\n\nKdyž v roce 1977 docházelo k mnohým vnitřním čistkám v kambodžské armádě, Hun Sen raději uprchl do Vietnamu. Nejprve se několik měsíců skrýval v džungli, pak byl několik měsíců vězněn Vietnamci a nakonec se přidal k nově se formujícím jednotkám, které měly odstranit genocidní režim Rudých Khmerů.\n\n30. prosince 1978 překročil, spolu se 110 000 vietnamskými vojáky kambodžskou hranici a byl vietnamskou armádou ustanoven jako ministr zahraničních věcí.\n\nRoku 1981 se stal poslancem a vicepremiérem.\n\nRoku 1985 se stal ve svých 33 letech premiérem. Stal se spolupracovníkem komunistických vietnamských okupačních sil a pomohl jim s konečnou likvidací odboje Rudých Khmerů. Po pádu východního bloku se stylizoval do role vlasteneckého bojovníka za kambodžskou nezávislost a kapitalistického reformátora, který vyjednával o odchodu vietnamských okupačních vojsk. Roku 1991 spolu s králem podepsal mírové dohody v Paříži.\n\nRoku 1993 proběhly relativně svobodné volby pod záštitou OSN. Zvítězila strana FUNCINPEC prince Norodoma Ranariddha s 58 mandáty. Hun Senova lidová strana získala 51 křesel. Vzhledem k tomu, že ani jedna strana neměla ve 120 členném parlamentu většinu došlo po vleklých a neúspěšných jednání k ustanovení křehké spoluvlády dvou premiérů. Ta vyústila roku 1997 v autopřevrat, při kterém Hun Senovy jednotky pozabíjely stovky princových stoupenců a donutily Rinariddha uprchnout ze země. Od té doby už v Kambodži žádné svobodné volby neproběhly. V nesvobodných a zfalšovaných volbách opakujících se každých pět let opakovaně zvítězil. Roku 2017 zlikvidoval největší opoziční stranu, když nechal obvinit stovky jejích příslušníků z vlastizrady, desítky pozavíral do vězení a zbytek donutil uprchnout ze země.\n\nJeho vláda je spojována s masivním porušováním lidských práv a korupcí. Hun Senovi se povedlo do země přilákat zahraniční investory v oblasti primárního sektoru hospodářství, kterým jsou zemědělství a těžba, kterým vyhovuje kleptokratický způsob vládnutí. Jejich investice vyvedly zemi z nejhorší chudoby vlády Rudých Khmérů. Země však nadále zůstává nejchudší v regionu a korupce, politicky nestabilní prostředí a zhoršení public relations kvůli spolupráci s Hun Senovým režimem jsou hlavní důvody, proč se zemi vyhýbají investoři v pokročilejších sektorech hospodářství.\n\nPod Hun Senovou vládou dochází k masivnímu porušování bezpečnosti práce, záměrně zastaveným vyšetřováním úmrtí v důsledku špatných pracovních podmínek, státem tolerovanému otroctví, vyvlastňování majetku chudých rolníků a nuceným deportacím celých venkovských komunit ve prospěch nadnárodních společností. Tato rozhodnutí jsou spojena úplatkářskými praktikami a sám Hun Sen v primérské pozici z neznámých zdrojů získal majetek v řádu stovek milionů amerických dolarů. Ozbrojené složky jsou dle neziskových organizací zodpovědné za tisíce mimosoudních vražd opozičních politiků, novinářů, právníků, obhájců lidských práv, náboženských představitelů a dalších vůdců tradičních vesnických komunit. Ve vězení sedí až desítky tisíc politických vězňů.\n\nHun Senova vláda je dále spojována s masivní deforestací. Kambodža je třetí nejrychleji odlesňovaná země světa a jen mezi lety 2000-2005 zmizelo 30 % zdejších lesů.\n\n"}
{"id": "1215259", "url": "https://cs.wikipedia.org/wiki?curid=1215259", "title": "SUCO", "text": "SUCO\n\nCertifikace SUCO je oborová certifikace společností nakládajících s odpady. Poskytovatelem certifikace je \"Spolek pro udělování certifikátu „Odborný podnik pro nakládání s odpady“.\" \n\nSmyslem certifikace je ověření organizačního, technického, technologického a personálního zabezpečení poskytovaných služeb, včetně důrazu na specifickém druhu pojištění případných škod na složkách životního prostředí. Certifikace objednateli služeb v oblasti nakládání s odpady (municipality, specializované firmy i soukromníci) vypovídá o tom, že daná společnost pracuje kvalitně a spolehlivě a navíc je pod dozorem třetí, nezávislé strany, která dozoruje prováděné činnosti a ověřuje jejich kvalitu.\n\nTento garanční systém všestranné kvality v oblasti odpadového hospodářství byl založen v roce 2003 na základě spolupráce oborových sdružení (ČAOH, SVPS, APOREKO) s Ministerstvem životního prostředí.\n\nCertifikace vychází z německého odpadového zákona a v této zemi je nutnou podmínkou pro vykonávání činnosti v oblasti odpadového hospodářství. Specifická certifikace zvaná „Entsorgungsfachbetrieb“, česky „Odborný podnik pro nakládání s odpady“ zde postupně nahrazuje ISO normy a ADR. \nV České republice byly požadavky této certifikace modifikovány podle rakouského modelu, kde tato certifikace není povinná ze zákona, ale tržní prostředí neakceptuje nabídky společností, které tuto certifikaci nemají.\n\nVedení SUCO je členem asociace EVGE (Německo), která dále sdružuje Rakousko, Švýcarsko, Polsko, Slovensko a Holandsko. \nV České republice je aktuálně certifikováno 22 společností nakládajících s odpady, (např. Pražské služby, A.S.A., AVE CZ, RUMPOLD atd.).\n\n"}
{"id": "1215260", "url": "https://cs.wikipedia.org/wiki?curid=1215260", "title": "Lancelot", "text": "Lancelot\n\nLancelot, také Lancelot od jezera (franc. \"Lancelot du Lac\", angl. \"Lancelot of the Lake\") je postava z okruhu rytířských románů o králi Artušovi.\n\nLancelot se poprvé objevuje v díle Chrétiena de Troyes (asi 1130-1185), dvorního básníka francouzského krále, a podle některých badatelů zahrnuje i starší pověsti. Různé verze pověstí o Lancelotovi se od sebe velice liší, teprve od prozaického zpracování dostává příběh pevnou podobu. Jako román si Lancelot získal mimořádnou oblibu, byl přeložen do mnoha jazyků, několikrát znovu literárně zpracován a později i zfilmován.\n\nPodle prozaické verze pocházel Lancelot z královské rodiny, která však musela uprchnout před nepřáteli. Dítě unesla a vychovala jezerní víla, která mu dala také slavný meč. V 15 letech se Lancelot vydal do světa, aby si získal slávu, a stane se jedním z předních rytířů kulatého stolu krále Artuše. Zamiluje se do Artušovy manželky Ginevry a král ho pošle na velmi nebezpečnou výpravu. Lancelot však všechna nebezpečí překoná, vrátí se jako hrdina a s králem se smíří. Podle některých verzí se nakonec vrátí do Francie a dožije jako zbožný poustevník.\n\n"}
{"id": "1215262", "url": "https://cs.wikipedia.org/wiki?curid=1215262", "title": "Důl Podgórze", "text": "Důl Podgórze\n\nDůl Podórze byl rudným dolem v Kowarech v Polsku, ve kterém byla těžena uranová ruda v letech 1950–1958.\n\nDůl Podgórze se nacházel v Krkonoších na severovýchodních svazích Kowarského hřebenu (\"Kowarski Grzbiet\"), vhorní části údolí potoka Jedlice v horní části Kowary. Ložisko Podgórze bylo tvořeno krystalickými břidlicemi a rulami. Mezi další nerosty, které se v ložisku nacházely byl chalkopyrit, pyrit a fluorit. Mocnost uranových rud kolísala od 20 cm do 40 cm a zasahovala do hloubky až 700 m. Obsah uranu v rudě byl v rozmezí 0,1–0,3 procent.\n\nDůl Podgórze byl založen v roce 1950 v horní části údolí potoka Jedlice, kde bylo nově objeveno ložisko uranové rudy. K ložisku byla ražena štola č. 16. Od září byl prováděn průzkum ložiska, jeho dokumentování a probíhala jeho těžba. Ložisko bylo zpřístupněno v následujících letech štolami č. 17, 19 a 19a a šibíky č. 2, 3, 4 a 5. Hloubka dolu do úrovně hlavní těžební štoly 19a byla 535 m. Zmáhání ložiska bylo zahájeno v jeho horní části v nadmořské výšce 800 m (tzv. Korea). Ložisko bylo vytěženo do hloubky 700 m během osmi let. Vytěženo bylo 196,5 tun čistého uranu, na odval bylo dopraveno 518 000 tun hlušiny. V letech 1961–1963 byla hlušina využita pro výstavbu silnic. V dole Podgórze bylo vyraženo 33 až 25 kilometrů hlavních dobývek. Důl byl uzavřen v listopadu 1958.\n\nZnovu byl důl otevřen v červenci 1969 důlním podnikem Kowary-Podgórze. V prostorách dolu bylo budováno Podzemní radonové inhalatorium pro lázně P. P. Uzdrowisko Cieplice. Během přípravných prací v letech 1971–1972 bylo vytěženo posledních několik tun uranové rudy, která byla odeslána ke zpracování do závodu Zakład Produkcji Koncentratu Uranowego. Inhalatorium, jediné v Polsku, bylo otevřeno v roce 1974 a uzavřeno v roce 1989.\n\nV současné době jsou využívány štoly č. 19 a 19a v délce 1600 m jako turistická atrakce. Expozice zahrnuje mimo jiné hornické nářadí, mapy dolu, a také v Polsku největší sbírku uranového skla. Během prohlídky se navštíví podzemní inhalatorium.\n\nV dole Podgórze se nachází zatopený šibík (hloubka 242 m), které je nejhlubším podzemním místem pro potápění v Polsku. Nejhlubší ponor zde byl uskutečněn do hloubky 157 m Michałem Rachwalskim v roce 2015.\n\n"}
{"id": "1215265", "url": "https://cs.wikipedia.org/wiki?curid=1215265", "title": "Korunovace českých panovníků", "text": "Korunovace českých panovníků\n\nKorunovace českých králů byla státně-náboženskou událostí velkého významu, během které byl nový král během korunovační mše pražským arcibiskupem pomazán svatými oleji a korunován korunou svatého Václava. Korunovace představovala symbolické potvrzení a uznání nového krále, jeho spojení se zemí jíž vládl a také zdůrazňovala duchovní přesah jeho úřadu. Společně s králem byla většinou korunována i jeho manželka, pokud byl král již ženatý. Pokud se král oženil až po korunovaci, tak jeho žena většinou podstoupila samostatnou korunovaci.\n\nV českých zemích nebyla korunovace nutná pro výkon královské vlády jako v sousedním Uhersku, ale všichni čeští králové kromě pěti níže uvedených ji podstoupili: Václav III. (vládl 1305–1306), Josef I. (vládl 1705–1711), Josef II. (vládl 1780–1790), František Josef I. (vládl 1848–1916) a Karel III. (vládl 1916–1918). Vzdorokrál Karel Albrecht Bavorský, který se krátce zmocnil země během válek o rakouské dědictví (1740–1744), byl králem pouze provolán za přítomnosti arcibiskupa Jana Mořice Gustava z Manderscheid-Blankenheimu v prosinci 1741, jelikož byly korunovační klenoty v rukou legitimní panovnice Marie Terezie. Naopak nikdy skutečně nevládl Ferdinand IV., který byl korunován ještě za vlády otce a zemřel před nástupem na trůn.\n\nPoprvé získal pro svoji osobu královský titul kníže Vratislav II. v roce 1085 za vojenskou pomoc císaři. Při té příležitosti ho na shromáždění v Mohuči korunoval císař Jindřich IV. propůjčenou korunou. Plnohodnotná a pečlivě připravená korunovace Vratislava II. a jeho manželky Svatavy se uskutečnila 15. června 1085 v bazilice sv. Víta na Pražském hradě, kdy z rukou trevírského arcibiskupa Egilberta přijal královskou korunu. Další korunovace na témže místě se uskutečnila až v roce 1228, kdy nechal Přemysl Otakar I. korunovat svého syna Václava I. „mladším králem“, čímž mu pojistil nástupnictví.\n\nPodruhé královský titul získal Vladislav II. v roce 1158 za příslib vojenské pomoci v Řezně, kde ho korunoval císař Fridrich I. Barbarossa. Podruhé ho císař korunoval téhož roku v dobytém Miláně.\n\nDědičný královský titul získal v roce 1198 jeho syn Přemysl Otakar I. Dědičnost titulu byla definitivně potvrzena roku 1212 Zlatou bulou sicilskou. Právo korunovat českého krále (a královnu) měli mohučští arcibiskupové, pod které spadala pražská diecéze, až do ustanovení pražského arcibiskupství roku 1344, kdy toto právo získal pražský arcibiskup.\n\nKorunovaci českého krále byl ve středověku přikládán velký význam. Korunovace byla připravována dlouho dopředu. Přemysl Otakar II. a Václav II. používali titul král až po své korunovaci. Do té doby se sami titulovali dědic a pán Království českého. Korunovační řád Karla IV. mluví o osobě nového panovníka jako o knížeti, který se až po provedení korunovace stává králem. Také proto byli králové v této době korunováni krátce po nástupu na trůn.\n\nObnovené zřízení zemské (1627) zakotvilo dědičnost královského titulu v rodu habsburském (což zmírnilo nutnost konání brzké korunovace). Od přijetí pragmatické sankce roku 1713, se nový panovník stával králem automaticky dle dědické posloupnosti po úmrtí předchůdce a odpadla tak nutnost korunovaci uskutečnit. I přesto, ale korunovace stále přestavovala důležitý akt představující verifikaci a legitimizaci nového panovníka za souhlasu stavů (a lidu). Symbolický význam aktu korunovace (již „ústavně\" nepotřebného) je vidět na osobě předposledního krále Františka Josefa I. (vládl 1848–1916), který korunovaci českým králem několikrát slíbil, ale za svou dlouhou vládu (byl nejdéle vládnoucím českým králem) se korunovat nedal. Toto bylo a je Františku Josefovi vyčítáno, jelikož čeští vlastenci se k jeho korunovaci upírali jako k aktu potvrzující svrchovaná práva českého království s vedlejšími zeměmi (viz. Kalousek bod 3) a s nadějemi na brzké české vyrovnání.\n\nPodle Kalouskova výkladu českého státního práva spočíval v novověku význam korunovace v těchto bodech:\n\nNutnost dodatečně zajistit korunu pro svého dědice i přes platnost Zlaté buly sicilské řešil již Přemysl Otakar I. Proto nechal roku 1216 svolat velký sněm šlechty, kde za účasti svého bratra Vladislava Jindřicha a biskupů pražského a olomouckého, nechal potvrdit nástupnictví svého syna Václava, který byl společně s manželkou Kunhutou 6. února 1228 v pražské katedrále korunován mohučským arcibiskupem Sigfriedem jako \"mladší král (iunior rex Boemorum)\". Přemysl Otakar I. si i přes tuto korunovaci uchoval veškerou moc, kterou jako panovník disponoval.\n\nZvyk korunovat nástupce již za života aktuálního krále byla ve středověku běžná praxe i v sousedním Uhersku, kapetovské Francii nebo plantagenetské Anglii. Poslední Přemyslovci již své následníky korunovat nenechávali a k této praxi se vrátil až Karel IV. Lucemburský, když roku 1363 nechal korunovat svého teprve dvouletého syna Václava. Další podobná korunovace se konala v roce 1509, kdy král Vladislav II. nechal korunovat svého pětiletého syna Ludvíka. V korunovaci následníka v době baroka pokračovali habsburští králové. Roku 1562 za života Ferdinanda I. tak došlo ke korunovaci jeho syna Maxmiliána a jeho manželky Marie. Král Maxmilián nechal rok před svou smrtí korunovat syna Rudolfa. Rudolfův nástupce a bratr Matyáš byl korunován poté, co byl Rudolf donucen abdikovat. Ještě za Matyášova života v roce 1617 byl korunován jeho nástupce a bratranec Ferdinand II. Po porážce stavovského povstání a přijetí Obnoveného zřízení zemského pokračovali Habsburkové v korunovaci následníků jako pojištění nástupnictví proti nepřijetí následníka po smrti krále. Díky tomu se po roce 1620 korunovace následníka za vlády otce staly běžnou záležitostí, i přes zakotvenou dědičnost trůnu (dle obnoveného zřízení zemského). Takto korunovaný následník ovšem podepsal zřeknutí se nároků na vládu v zemi, dokud bude žít jeho otec. Prvním pobělohorským králem, který takto nechal korunovat svého syna byl Ferdinand II., který roku 1627 nechal korunovat svého syna Ferdinanda III., který stejně tak nechal za svého života korunovat Ferdinanda IV., který ovšem zemřel ještě za života Ferdinanda III. Ten proto nechal korunovat mladšího Leopolda I. Ten se stal posledním králem korunovaným ještě za života předchůdce.\n\n\nOsobou oprávněnou pomazat a korunovat českého krále a jeho manželku (konsekratorem) byl odedávna mohučský arcibiskup a to až do vzniku pražského arcibiskupství roku 1344. Mohučský arcibiskup byl konsekratorem českých králů a královen ustanoven jelikož jako \"říšský kancléř pro německé záležitosti\" byl zástupcem římsko-německého císaře i pro oblast českých zemí, které podléhali mohučské církevní provincii. S povýšením pražského biskupství na arcibiskupství bylo právo korunovat české krále a královny trvale přeneseno na pražského arcibiskupa. Toto privilegium pražskému metropolitovi oficiálně potvrdil 5. května 1344 papež Klement VI.\n\n\n\n\n\nHlavní částí korunovačních klenotů je Svatováclavská koruna. Králům byla pouze zapůjčena pouze v den korunovace a měla být ještě tentýž den večer navrácena. Od roku 1347 byly korunovace prováděny vždy korunou svatého Václava. Do té doby byly králové korunováni různými korunami, které se nezachovaly. Další částí korunovačních klenotů byly královské jablko a královské žezlo, které se jsou uchovány ve vídeňské klenotnici a byly vytvořeny v době renesance, žezlo roku 1533 a jablko roku 1527. Nejmladší částí korunovačních klenotů je hermelínový korunovační plášť, který byl zhotoven pro korunovaci Ferdinanda II. na českého krále roku 1617 a od té doby byl používán pro všechny korunovace.\n\nDalší předměty použité ke korunovačním obřadům českých králů jsou ze Svatovítského pokladu. Mezi tyto předměty patří korunovační prsten, svatováclavský meč, který je nejstarší částí korunovačních klenotů a ostatkový korunovační kříž, který je nejcennější součástí svatovítského pokladu. Jde o schránku na nejvzácnější relikvie českého království.\n\nKorunovační oděv krále byl stejně jako další části korunovace daný korunovačním řádem. Všechna roucha byla vyrobena, tak aby je bylo možné na ramenou a paži rozepnout k provedení pomazání svatými oleji. Spodní vrstvu tvořili dlouhé řízy (sukně). Přes ně náležel korunovační plášť s hermelínovým límcem a dlouhou vlečkou. Přes bedra měl král královskou štólu. Štola i sukně se přepásávala pásem. Obut byl král ve střevících a na nohou měl oblečeny hedvábné punčochy.\n\nKorunovační obřady mají svůj původ ve středověku, přičemž základním prvkem korunovace byla slavnostní bohoslužba, při níž nový král v katedrále svatého Víta (která byla od svého vzniku místem všech korunovací) přijme od pražského arcibiskupa pomazání posvěcenými oleji a je korunován korunou svatého Václava spolu s dalšími atributy královské moci. Průběh královské korunovace předepisuje korunovační řád Karla IV., při jehož zpracování vycházel Karel IV. především z německého korunovačního řádu obohaceného o staročeské prvky z dob přemyslovských králů a dodatečně obsahující prvky z francouzského korunovačního řádu z roku 1328.\n\nKorunovační řád obsahuje jednak předepsané modlitby, tak popis a pořadí úkonů, které byly při korunovaci prováděny. Karlův korunovační řád zůstal v platnosti až do zrušení monarchie v roce 1918. Největší změnou byla po roce 1627 přísaha na Obnovené zřízení zemské. Dále došlo k odbourání některých středověkých obřadů jako návštěva Vyšehradu v předvečer korunovace a holdovací sněm probíhal den před korunovací na rozdíl od dřívějšího holdování až po korunovaci.\n\nPostupem času docházelo také ke změně jazyka korunovace a některých formulací. Namísto staročeštiny postupem převládla němčina, která byla později pomalu nahrazována čím dál delšími českými pasážemi (jednalo se ovšem o překlady z němčiny).\n\nDále popsané královské korunovace jsou uvedeny tak, jak byly provedeny při poslední korunovaci v roce 1836.\n\nV den korunovace zněly Prahou od ranních hodin zvony a dělové salvy. Korunovační procesí vyšlo z královského paláce směrem ke katedrále, do které vstoupilo zlatou branou. Ve vstupu již čekal arcibiskup s dalšími duchovními hodnostáři. Král políbil zlatý korunovační kříž, který držel arcibiskup. Král poté za doprovodu několika nejvyšších hodnostářů vstoupil do kaple sv. Václava, kde se pomodlil a byl ustrojen do korunovačních rouch. Poté se v doprovodu církevních i světských hodnostářů odebral k hlavnímu oltáři k podstoupení korunovačních obřadů. Zastavení ve Svatováclavské kapli není obsaženo v \"korunovačním řádu Karla IV.\" Prvním panovníkem, který zavedl tuto tradici byl až Maxmilián I. v roce 1562.\nKrálovna se usadila v královské oratoři společně s členy královského rodu a nejvýznamnějšími hosty. Král za zpěvu chrámového sboru přistoupil za doprovodu budějovického a brněnského biskupa (kteří byli asistenty arcibiskupa) k hlavnímu oltáři, kde byl instalován korunovační trůn s baldachýnem. U trůnu pak král poklekl na klekátko směrem k hlavnímu oltáři, kde byly vystaveny korunovační klenoty.\n\nObřad začal představením krále arcibiskupovi ústy budějovického biskupa, který zároveň (česky) představil krále a požádal arcibiskupa o provedení korunovace:\n\n\"„Chceš své víry od katolických předkův zděděné se držeti a spravedlivými ji jeviti?\"\" Na kterou král odpověděl \"„Chci\"\". Načež arcibiskup pokračoval: \"„Chceš-li Bohem tobě svěřené království podle spravedlnosti otcův svých spravovati a hájiti? Seč budu s pomocí boží a všech mi poddaných a slibuji věrně toto zachovávati.\"\" Poté přijal arcibiskup od panovníka přísahu:\nPři tomto položil král ruce na otevřené evangelium. Po složení církevní přísahy byla řada na přísahu světskou, skládanou na obnovené zřízení zemské, kterou králi předříkal nejvyšší purkrabí. Korunovační přísaha Ferdinanda V. (v roce 1830) zněla takto:\nPři posledních slovech opět král položil ruce na evangelium a políbil korunovační kříž.\n\nNásledně zemský komoří a nejvyšší hofmistr uvolnili králi korunovační roucho na ramenou a arcibiskup pomazal krále svatými oleji na ramenou a mezi lopatkami a požehnal mu (ve středověku arcibiskup pomazal králi i hlavu a prsa). Následně se král odebral za oltář, kde mu byl osušen olej a upravena korunovační roucha. Poté arcibiskup požehnal svatováclavský meč, přičemž byl král mečem opásán.\n\nMeč poté král odevzdal nejvyššímu zemského maršálkovi a nejvyšší zemský komoří odepnul králi pochvu meče. Následovalo arcibiskupovo požehnání korunovačního prstenu, při kterém ho králi navlékl na prsteníček:\n\nNa řadu poté přišlo požehnání královského žezla a jablka. Arcibiskup dal králi jablko do levé ruky a žezlo do pravé ruky, přičemž promlouval:\nVrcholem obřadu bylo nasazení svatováclavské koruny na hlavu krále. Zástupce nejvyššího purkrabího podal korunu arcibiskupovi, který jí požehnal. Nejvyšší komoří nasadil královi na hlavu atlasovou čapku, kterou se pro korunovační obřad vykládala koruna. Poté arcibiskup za asistence nejvyššího purkrabího a obou asistujících biskupů vložil králi na hlavu korunu, během čehož pronesl:\n\nTímto vlastní korunovace skončila. Král se zvedl z trůnu a poklekl a poté byl uveden na stolec pro tento účel zřízený. Na závěr korunovace pronesl arcibiskup řeč. Po skončení obřadu zazněly dělové salvy, přičemž mše pokračovala slavnostním Te Deum. V dobách před vydáním obnoveného zřízení zemského bylo po Te Deum králi holdováno, což později odpadlo jelikož korunovační hold byl prováděn předešlého dne. Mše následně pokračovala čtením evangelia. Při \"Kredu\" složil král vyznání víry, po němž bylo odstraněno klekátko a král pasoval nové svatováclavské rytíře, nejčastěji z řad zasloužilých vojáků, šlechticů a později i úředníků. Nejstarší známé pasování proběhlo roku 1297 při korunovaci Václava II., který takto pasoval na rytíře dvě stě čtyřicet osob. V pozdějších dobách se tato část obřadu zachovala jen z úcty k hlavnímu zemskému patronovi. Při poslední královské korunovaci v roce 1836 pasoval král Ferdinand V. patnáct rytířů, sedm šlechticů ze stavu panského a osm ze stavu rytířského. Šlo o osoby navržené krajskými úřady. Každý z nich předstoupil před krále a poklekl na jedno koleno a král se obnaženým mečem sv. Václava třikrát dotkl jeho levého ramene.\n\nPo skončení pasování se král (stále s korunou na hlavě) odebral k hlavnímu oltáři, kde poklekl a s pomocí arcibiskupa obětoval připravené obětiny (pozlacený a postříbřený bochánek chleba, dva soudky vína a pro korunovaci vyraženou zlatou minci). Po obětování se král vrátil na trůn a jelikož korunovace končila odložil korunovační klenoty. Za zvuku dělových salv a znění zvonů udělil arcibiskup závěrečné požehnání. Na konci mše vzal král opět do rukou jablko a žezlo, byla mu nasazena atlasová čapka a na ní korunu a poté přijal blahopřání od světských i duchovních hodnostářů.\n\nPo skončení korunovační mše se seřadil královský průvod, který se odebral do královského paláce na formální korunovační hostinu. Cestou z katedrály rozhazovali za novým králem speciálně ražené korunovační mince na znamení jeho velkorysosti.\n\nDle korunovačního řádu byly podobné rituály jako vykonával král, předepsány i pro korunovaci královny, která je měla podstoupit poté co korunovační obřad podstoupil její manžel. Toto se v pobělohorské době nedodržovalo a královna byla většinou korunována s odstupem několika dnů po králi. Naopak byla královna korunována před korunovací samotného krále, pokud šlo o matku nového krále (tedy nekorunovanou manželku krále předchozího). V tomto případě byla tato královna korunována několik dní před jejím synem.\n\nKorunovací českých královen se od středověku pravidelně účastnily kláštera u sv. Jiří na Pražském hradě a jejich povinnou účast předepisoval přímo Karlův korunovační řád. Přinejmenším od 16. století je pak doloženo, že svatojiřské abatyše, mimochodem představené nejstaršího kláštera v zemi, společně s nejvyšším purkrabím pomáhaly arcibiskupovi královnu korunovat. Po zrušení kláštera v roce 1792 přešlo právo svatojiřských abatyší (které v té době užívaly zároveň titul kněžny) korunovat českou královnu na abatyše sousedního tereziánského ústavu šlechtičen, jehož všechny představené byly rakouskými arcivévodkyněmi z rodu habsbursko-lotrinského. České království tak bylo jediným královstvím v Evropě, kde roli (spolu)koronátora tradičně zastávala žena.\n\nV novověku, kdy již nebyla královna korunována v průběhu téže mše jako král, se nejprve musela v doprovodu dam odebrat do králových komnat, kde vyhledala krále, aby se průvod mohl vydat do katedrály. Královna se šla pod baldachýnem na poduškách byly neseny korunovační klenoty. U vchodu do katedrály stejně jako při korunovaci krále čekal arcibiskup, který držel korunovační kříž, který královna políbila.\n\nPo vstupu do katedrály byla stejně jako král uvedena do kaple svatého Václava, zatímco král byl usazen na postranní trůn. V kapli byla královna s pomocí dam ustrojena do korunovačních rouch a arcivévodkyně kněžna-abatyše dostala korunu abatyší jiřského kláštera. Poté byla královna za doprovodu arcibiskupa předvedena před hlavní oltář, kde král požádal arcibiskupa o požehnání a vykonání korunovace.\n\nArcibiskup se pomodlil litanie ke Všem svatým a pomazal královnu svatým olejem mezi lopatkami, na hrudi a na ramenou (v novověku bylo pomazání na hrudi jen naznačeno). Poté se královna za asistence arcivévodkyně-abatyše odebrala za oltář, kde jí arcivévodkyně-abatyše osušila olej a oblékla ji štolu, pás a královský plášť. Takto upravena se královna vrátila před oltář, kde obdržela všechny královské insignie jako král kromě korunovačního meče a arcibiskup ji za asistence arcivévodkyně-abatyše a nejvyššího purkrabího za zvuků zvonů a děl vsadil na hlavu korunou svatého Václava. Následně dal arcibiskup královně jablko a žezlo a uvedl ji na trůn.\n\nPoté královna (stejně jako král při vlastní korunovaci) obětovala zlatý a stříbrný pecen chleba, víno a zlatou minci. Při prefaci sejmula arcivévodkyně-abatyše královně korunu, kterou jí po přijímání opět nasadila.\n\nPo skončení mše poblahopřál král královně k úspěšné korunovaci a průvod se vydal na korunovační hostinu. Po hostině se královský pár ukázal davu na královském balkónu.\n\nPři korunování zimního krále Fridricha Falckého a jeho ženy královny a anglické princezny Alžběty Stuartovny byla katolická korunovační mše nahrazena četbou z Písma svatého a dlouhým kázáním proloženým modlitbami. Poté následovalo královo složení přísahy (předříkané nejvyšším purkrabím). Po složení přísahy byl král (královna) pomazán na hlavě svatým olejem a byly mu nejvyššími zemskými hodnostáři předány královské insignie (podobně jako u katolických korunovací). Vložení koruny na královskou hlavu provedli společnými silami Jiří Dikast Mirkovský (administrátor dolní konzistoře) a Jan Cyril Třebíčský (senior Jednoty bratrské), kteří reprezentovali duchovní stav a Vilém starší z Lobkovic (nejvyšší hofmistr) s Bohuchvaldem Berkou z Dubé (nejvyšší purkrabí), kteří reprezentovali světský stav. Na konci ceremonie bylo pasováno pět svatováclavských rytířů a zaznělo slavnostní \"Te Deum\".\n\nPo skončení královské korunovace (jak korunovace krále, tak královny pokud neprobíhaly ve stejný den) se příslušníci královského rodu, nejvyšší úředníci a slavnostní hosté odebrali na korunovační hostinu. Místem konání korunovační hostiny byl přirozeně starý královský palác, ale konkrétní prostor měnil v průběhu doby. Zpočátku se hostina konala ve Staré sněmovně, v pozdějších dobách se hostiny konaly ve vladislavském sále, který byl při těchto příležitostech nazýván přímo jako \"sál korunovační\". Korunovační hostiny se ve vedlejších místnostech účastnili další stolovníci, přičemž v samotném sálu jich stolovalo přibližně 150.\n\nV čele stál velký královský stůl s baldachýnem a poblíž byl stolek na korunovační klenoty. U královského stolu seděl na nejčestnějším místě císař (pokud byl přítomen), dále král, královna, arcibiskup, papežský nuncius, významní velvyslanci a další významní hosté. Každý se stolovníků u královského stolu měl šenka, příbor a nádobí (osazenstvo vedlejších stolů si tyto muselo zajistit samo). Vedlejších stolů bylo dvanáct, tj. jeden pro každého zemského úředníka, který seděl v čele každého stolů. Tyto stoly byly uspořádány dle posloupnosti daného úředníka. U těchto stolů byla posloupnost stolovníků víceméně nedůležitá, ovšem každý seděl tak aby nebyl otočen ke králi zády, takže jedna z kratších stran vždy zůstala prázdná.\n\nPoté co korunovační průvod dorazil z katedrály do sálu se hosté usadili, zatímco král s doprovodem se odebral do místnosti zemských desek, kde mu sejmuty klenoty a odneseny do sálu na stolek k tomu určený. Korunovační hostina začínala a končila slavnostní modlitbou a obřadným mytím králových rukou. Poté se král odebral opět do zemských desek, kde si svlékl korunovační roucha. Korunovační klenoty byly zemskými úředníky pod vedením nejvyššího komořího odneseny za doprovodu ozbrojenců zpět do svatováclavské kaple. Po odchodu krále byla hostina ukončena a hosté se museli rozejít (nedojedené jídlo dostali služebníci). Tím definitivně skončila oficiální část korunovačních ceremoniálů.\n\n\n\n"}
{"id": "1215266", "url": "https://cs.wikipedia.org/wiki?curid=1215266", "title": "Éder", "text": "Éder\n\nÉder je křestní jméno, které nosí více lidí:\n\n\n"}
{"id": "1215267", "url": "https://cs.wikipedia.org/wiki?curid=1215267", "title": "Éderzito António Macedo Lopes", "text": "Éderzito António Macedo Lopes\n\nÉderzito António Macedo Lopes známý i jako Éder (* 22. prosince 1987, Bissau, Guinea-Bissau) je portugalský fotbalový útočník a reprezentant původem z Guiney-Bissau, od roku 2016 hráč klubu Lille OSC, od léta 2017 na hostování v týmu FK Lokomotiv Moskva.\nMistr Evropy z roku 2016.\n\nS mužstvem Académica de Coimbra vyhrál v sezóně 2011/12 portugalský fotbalový pohár.\n\n\nV A-mužstvu Portugalska debutoval 11. 9. 2012 v kvalifikačním zápase v Braze proti reprezentaci Ázerbájdžánu (výhra 3:0).\n\nZúčastnil se MS 2014 v Brazílii.\nTrenér portugalského národního týmu Fernando Santos jej zařadil do závěrečné 23členné nominace na EURO 2016 ve Francii. Ve finále šampionátu proti domácí Francii vstřelil v prodloužení vítězný gól na konečných 1:0 a Portugalci získali svůj premiérový titul na Mistrovství Evropy.\n\n"}
{"id": "1215268", "url": "https://cs.wikipedia.org/wiki?curid=1215268", "title": "Zákon a milost (Lucas Cranach starší)", "text": "Zákon a milost (Lucas Cranach starší)\n\nZákon a milost (též První hřích a vykoupení lidstva, anglicky: \"Law and Grace\", \"Law and Gospel / Damnation and Salvation\" nebo \"The Fall and Redemption of the Mankind\", \"The Old Testament as Lex and the New Testament as Gratia\", německy: \"Sündenfall und Erlösung\", nebo \"Gesetz und Gnade\", \"Gesetz und Evangelium\") je považován za jeden z nejvýznamnějších obrazů Lucase Cranacha staršího. Dílo ze sbírky Národní galerie v Praze patří ke dvěma nejstarším známým verzím téhož námětu. Je označováno jako tzv. \"pražský typ\" a je od něj odvozena řada dalších obrazů, mimo jiné raná kopie ze 16. století, rovněž uložená ve sbírce starého evropského umění Národní galerie v Praze. Jde o nejznámější a nejvlivnější alegorii, zobrazující základní teze Lutherovy reformace církve.\n\nPůvod obrazu není znám, ale pravděpodobně byl objednán pro některý kostel v severních Čechách. Koncem 18. století byl obraz ve vlastnictví pánů z Vrbna, odkud se dostal do sbírky hraběte Johanna Nostitz-Rienecka. Ten obraz v letech 1814-1922 zapůjčil do Obrazárny Společnosti vlasteneckých přátel umění. Roku 1922 byl obraz vrácen majitelům a roku 1950 získán do sbírky Národní galerie v Praze.\n\nKopie obrazu zřejmě pochází rovněž z majetku pánů z Vrbna. Roku 1800 ji Národní galerii v Praze zapůjčila Marie Anna Thun, rozená Kolowrat-Liebsteinský.\n\nOlej na desce z lipového dřeva. Rozměry 72 x 88,5 cm jsou výsledkem seříznutí původního obrazu po stranách a dole před rokem 1815. Chybějící dolní část obsahovala texty a je zachována na kopii obrazu, která je rovněž ve sbírce Národní galerie v Praze. Infračervená reflektografie odhalila podkresbu volnou rukou s množstvím drobných detailů určujících fyziognomii postav. Malba se drží podkresby a pouze místy upřesňuje formu.\n\nZkoumání kopie originálního obrazu (87 x 88,5 cm), která je s originálem v obrazové části zcela identická, ale jsou na ní zachovány texty, odhalilo pomocí infračervené reflektografie čtvercovou síť, která sloužila při jejím zhotovení. Použité pigmenty i styl malby odpovídají době vzniku kolem poloviny 16. století. Texty v němčině přesně identifikují jednotlivé postavy a scény a vysvětlují jejich smysl. Obraz je tak významným prostředkem výkladu Lutherova učení o \"Ospravedlnění vírou\".\n\nObraz je symetricky rozdělen na dvě poloviny Stromem života, jehož větve jsou vlevo suché, vpravo zelené. Levá polovina (sub lege) zobrazuje příběhy Starého zákona: klečícího Mojžíše, který na hoře Sinaj přijímá desky s desaterem, Evu a Adama pod Stromem poznání, tábor Izraelitů s lidmi, kteří se vzepřeli Bohu a umírají uštknutím hady, kůl s povýšením hada na poušti - bronzovým hadem, který chrání ty co k němu vzhlížejí, otevřený hrob s mrtvým jako symbolem smrti.\n\nK nahému člověku, sedícímu uprostřed pod stromem, s tělem na straně hříchu (Zákona) a hlavou na straně Milosti, mluví z levé strany starozákonní prorok Izaiáš a ukazuje na Ukřižovaného Vykupitele ve druhé polovině scény, zobrazující symboly Božího milosrdenství. Jan Křtitel, který s k člověku obrací z pravé poloviny obrazu, ukazuje beránka Božího s korouhví - symbol spasení.\n\nNa pravé straně (sub gratis) jsou vyobrazeny scény z Nového zákona: Ukřižovaný a beránek Boží, Marie na hoře Sion, symbolizující věřící, kteří se pokorně a pasivně podvolují Boží vůli, vtělený Kristus s křížem, přilétající z chóru andělů k Marii, v pozadí Zvěstování pastýřům. Zmrtvýchvstalý Ježíš Kristus stojí v popředí a pod nohama drtí draka a lidský skelet jako symboly ďábla a smrti.\n\nMartin Luther vychází z listů apoštola Pavla Římanům a blíže vysvětluje své pojetí v díle \"De servo arbitrio\" (1525). Cranachova vizuální interpretace Lutherova učení, ovlivněná i Philippem Melanchtonem, pochází z doby po roce 1528. Vysvětluje rozdíl mezi katolicismem (založeným na Starém zákonu) a protestanstvím (opírajícím se o víru v Boží milost). Po vydání Melanchtonovy Augsburské konfese (1530) tak obraz symbolizoval velmi aktuální obraz církve na rozcestí.\n\nCranach vytvořil na téma \"Zákon a milost\" několik kompozic, které dodržují rozvržení na dvě poloviny zobrazující Starý a Nový zákon, ale dosti významně se liší v detailech. Vůbec prvním podobným vyobrazením je Cranachova ilustrace titulního listu Lutherova spisu \"Auslegung der Evangelien vom Advent bis cum Ostern\" (1528, Wittenberg), která se shoduje s pražským obrazem. Ten je jedním ze dvou dochovaných raných typů..\n\nDruhou z raných verzí (\"typ Gotha\", 1529) vlastní Nadace zámku Friedenstein v Gotha (\"Stiftung Schloss Friedenstein, Gotha\") Od pražské se liší zejména oddělením obou scén a podobá se tak dvěma stranám v rozevřené knize. Levá část zobrazuje Krista jako vládce sféry a soudce posledního soudu s řadami prosebníků po stranách. Dole na zemi nahý a bezbranný člověk (Adam) utíká do hořícího pekla s hlavami hříšníků, pronásledován smrtkou a ďáblem. Mojžíš, obklopený proroky, přísně ukazuje prstem na stránky Desatera a potvrzuje nevyhnutelnost jeho osudu. V pravé části ukazuje Jan Křtitel nahému člověku Krista na kříži jako Spasitele (podle slov Janova evangelia (1, 29): „Hle beránek Boží, který snímá hříchy světa“). Krev z Kristova boku, přinášející spasení a prolnutá s holubicí Ducha svatého (koncept smývání hříchů člověka prostřednictvím Ducha svatého, podobně jako při svátostech eucharistie a křtu), tryská na hlavu člověka. Nad ďáblem a smrtí stojí beránek Boží. Zmrtvýchvstalý Kristus se vznáší nad jeskyní s prázdným hrobem. V jiné verzi (Norimberk, 1529) stojí beránek uprostřed a nad smrtí vítězí Zmrvýchvstalý Kristus.\n\nPodobnou kompozici mají i čtyři scény na deskách křídlového oltáře v kostele sv. Wolfganga ve Schneebergu (1532-1539). Ten je doplněn predelou s Poslední večeří Páně, kde apoštolové přijímají krev Krista v podobě vína. Aktualizace původní kompozice, na které se podílel Lucas Cranach mladší, zahrnula mezi hříšníky v pekelných plamenech také papeže. Podle kroniky města Jáchymova byl na dnes ztraceném oltáři z Cranachovy dílny mezi apoštoly kromě Cranacha staršího zobrazen také portrét jeho syna Cranacha mladšího, Martina Luthera nebo kurfiřta Bedřicha Moudrého Saského. Podobně jsou jako apoštolové zobrazeni Luther a Melanchton na retáblu ze zámeckého kostela v Dessau (1565) a Cranach mladší jim roznáší víno.\n\n\n\n\n"}
{"id": "1215271", "url": "https://cs.wikipedia.org/wiki?curid=1215271", "title": "LGBT práva v Lesothu", "text": "LGBT práva v Lesothu\n\nLesby, gayové, bisexuálové a translidé (LGBT) se v Lesothu setkávají s právními komplikacemi neznámými pro většinu obyvatelstva.\n\nV r. 2012 Lestoho dekriminalizovalo mužský stejnopohlavní sexuální styk.\n\nSoulož mezi muži byla předtím nezákonná podle anglosaských zákonů, které však nebyly prosazovány. Soulož mezi ženami nebyla nikdy trestná.\n\nPodle zákona o manželství a zvykového práva Království Lesotho je manželství výhradní zvazek dvou jedinců různého pohlaví.\n\nNeexistuje žádná konkrétní legislativa zabývající se diskriminací jiných sexuálních orientací nebo genderových identit.\n\nUstanovení o osvojování dětí řeší zákon o sociálně-právní ochraně dětí z r. 2011. Společně osvojit smějí pouze manželské páry, tedy muž a žena. Svobodní jednotlivci a homosexuální páry osvojit nemůžou.\n\nZpráva Ministerstva zahraničí Spojených států amerických o lidských právech z r. 2011 shledává následující:\n\n18. května 2013 se v Lestohu konal první gay pride.\n\n"}
{"id": "1215272", "url": "https://cs.wikipedia.org/wiki?curid=1215272", "title": "Argonne", "text": "Argonne\n\nArgonne neboli \"Argonský les\" je přírodní oblast (\"région naturelle\") na severu Francie. Nachází se v jižním podhůří Arden v regionu Grand Est, je zhruba 65 km dlouhá a 15 km široká, její hranice tvoří řeky Aisne a Aire. Střediskem je městečko Sainte-Menehould.\n\nKrajina je zvlněná, s nadmořskou výškou mezi 200 a 300 m a četnými kuestami. Podloží je tvořeno opukou z období křídy. Kraj je řídce osídlený, převládají smíšené lesy (dub, borovice) s hustým cesmínovým podrostem. Podnebí je oproti sousední nížině relativně chladné a vlhké.\n\nVzhledem ke strategickému významu území, střežícího přístup do Pařížské pánve od severovýchodu, se zde sváděly prudké boje za revolučních válek (bitva u Valmy) i za první světové války (meusko-argonská ofenzíva). Památkou na tyto doby je německá vlastenecká píseň Argonnerwaldlied, množství vojenských hřbitovů i pomníky padlých vojáků v Montfaucon-d'Argonne a na kopci u Vauqois.\n\nRegion je proslulý pěstováním jablek a hrušek, stejně jako výrobou fajánse. Místními kulinářskými specialitami jsou smažené vepřové nožičky, bábovka \"gâteau mollet\" a čokoládový moučník \"Gaize d'Argonne\". Památkami středověké architektury jsou opatství v Lachalade a Moiremontu, moderní turistickou atrakcí je zábavní park Parc Argonne Découverte u Olizy-Primat a Arboretum du Petit-Bois v Montfauconu. Každoročně v květnu se koná hudební festival Notes d'Argonne.\n\n"}
{"id": "1215273", "url": "https://cs.wikipedia.org/wiki?curid=1215273", "title": "Polskie Radio Szczecin", "text": "Polskie Radio Szczecin\n\nPolskie Radio Szczecin (česky Polský rozhlas Štětín) je jedna ze 17 nezávislých rozhlasových stanic Polského rozhlasu, která realizuje regionální pořady vysílané v jednotlivých vojvodstvích, sdružených do obchodní společnost Audytorium 17. Je jednou z rozhlasových stanic, které tvoří od dubna 2008 evropskou rozhlasovou síť Euranet.\n\nVysílá svůj program po celý den na téměř celém území Západopomořanského vojvodství a přesahuje na teritorium sousedních vojvodství a příhraničních oblastí Německa. Má místní pobočky ve městech Stargard a Świnoujście. Rádio je veřejná obchodní společnost, kterou plně vlastní státní pokladna. Předsedou představenstva je Adam Rudawski.\n"}
{"id": "1215274", "url": "https://cs.wikipedia.org/wiki?curid=1215274", "title": "LGBT práva v Guineji-Bissau", "text": "LGBT práva v Guineji-Bissau\n\nLesby, gayové, bisexuálové a translidé (LGBT) se v Guineji-Bissau setkávají s právními komplikacemi neznámými pro většinové obyvatelstvo. Stejnopohlavní sexuální aktivita je zde sice legální, ale párům stejného pohlaví a domácnostem jim tvořených se nedostává stejné právní ochrany jako párům různého pohlaví\n\nMužská i ženská stejnopohlavní sexuální aktivita je v Guineji-Bissau legální od r. 1993.\n\nV prosinci 2008 se Guinea-Bissau stala jednou z 66 zemí, které podepsaly deklaraci OSN o lidských právech jiných sexuálních orientací a genderových identit, která se snaží o celosvětovou dekriminalizaci homosexuality a transgender.\n\nPodle zprávy Ministerstva zahraničí Spojených států amerických z r. 2011 o lidských právech zdejší zákony uznávají pouze heterosexuální manželské páry coby nositele zvláštní ochrany ze strany státu.\n\nPodle údajů zjištěných na webových stránkách francouzské vlády smějí adoptovat děti manželské páry a jednotlivci. Neexistuje žádná zmínka o tom, že by příslušnost k LGBT minoritě byla důvodem k diskvalifikaci z řízení o osvojení.\n\nZ 19 zkoumaných afrických zemí byla Guinea-Bissau shledána jako jedna z nejvíc tolerantních k homosexualitě. 9 % domorodců řeklo, že je homosexuální chování morálně akceptovatelné, a 15 % jí nepovažuje za problém.\n\nZpráva Ministerstva zahraničí Spojených států amerických o lidských právech z r. 2012 shledává, že:\n\n"}
{"id": "1215275", "url": "https://cs.wikipedia.org/wiki?curid=1215275", "title": "Becrux", "text": "Becrux\n\nBeta Crucis, rovněž známa jako Becrux nebo Mimosa, je druhá nejjasnější hvězda v Souhvězdí Jižního kříže a 19. nejjasnější hvězda noční oblohy. Jako součást Jižního kříže se nachází na pěti státních vlajkách, konkrétně Austrálie, Nového Zélandu, Samoy a Papuy-Nové Guineje. V současné době je souhvězdí viditelné až jižně od 30 stupně severní šířky, v době antiky však bylo vlivem precese viditelné o 10 stupňů severněji. Staří Řekové tedy souhvězdí znali a považovali ho za součást Souhvězdí Kentaura. Moderní jméno hvězdy Mimosa je odvozeno z latinského slova pro herce.\n\nBeta Crucis má hvězdnou velikost 1,25 a jedná se o nejteplejší hvězdu první velikosti. Nachází se ve vzdálenosti 280 světelných let. V roce 1957 bylo spektroskopicky zjištěno, že se jedná o dvojhvězdu, jejíž složky jsou příliš blízko k sobě na rozlišení dalekohledem. Hvězdy jsou od sebe vzdáleny 5,4 až 12 astronomických jednotek, oběhnou se každých 5 let. Systém je starý pouze asi 8 až 11 milionů let.\n\nPrimární hvězda Beta Crucis A je masivní hvězda o hmotnosti asi 16 hmotností Slunce, její poloměr je asi 8,4 násobek poloměru Slunce. Rychlost rotace hvězdy je 3,6 dní, azimutální rotační rychlost je 120 kilometrů za sekundu. Jedná se o proměnnou hvězdu typu Beta Cephei o povrchové teplotě 27000 K. Hvězda má 3 periody pulsace v v rozmezí 4 až 4,6 hodiny. Jde o modrou bílou obří hvězdu spektrální třídy B0,5, která již vyčerpala zásoby vodíku v jádře. U hvězdy je přítomen velmi intenzivní hvězdný vítr, hvězda ztrácí ze své hmotnosti zhruba 10 hmotností Slunce každý rok, rychlost hvězdného větru je až 2000 kilometrů za sekundu.\n\nSekundární hvězda Beta Crucis B je hvězdou hlavní posloupnosti spektrální třídy B2. V roce 2007 byla oznámena detekce třetí hvězdy v systému. Třetí hvězda má nízkou hmotnost, jedná se pravděpodobně o hvězdu která ještě nedoáhla hlavní posloupnosti. U této hvězdy byly Rentgenovou observatoří Chandra detekovány emise rentgenového záření. Další dvě hvězdy zjištěné v blízkosti systému jsou pravděpodobně optičtí společníci, kteří nejsou se systémem Beta Crucis fyzicky vázáni. Systém může být členem hvězdné asociace Scorpius-Centaurus, tedy hvězd sdílejících společný původ.\n"}
{"id": "1215277", "url": "https://cs.wikipedia.org/wiki?curid=1215277", "title": "Kaus Australis", "text": "Kaus Australis\n\nEpsilon Sagittarii známá také pod tradičním názvem Kaus Australis je binární hvězdný systém na jižní hvězdné obloze naházející se v Souhvězdí Střelce. S hvězdnou velikostí 1,85 jde o nejjasnější hvězdu souhvězdí, od Země je vzdálená asi 143 světelných let.\n\nPrimární složka systému je modro bílá hvězda spektrální třídy B9,5, jde o hvězdného obra, který již vyčerpal vodík ve svém jádře. Její průměr je asi 6,8 násobek průměru Slunce, hvězda je 3,5 krát těžší než Slunce a asi 363 krát zářivější. Její teplota je asi 9950 Kelvinů. Rychlost rotace hvězdy je 236 kilometrů za sekundu, má magnetické pole o síle 10,5 až 130,5 Gaussů, hvězda je rovněž zdroje rentgenového záření. Z nadměrných emisí infračerveného záření bylo zjištěno, že hvězda má kolem sebe prstenec prachu.\n\nSekundární složka systému obíhá hlavní hvězdu ve vzdálenosti asi 106 astronomických jednotek. Jedná se o hvězdu hlavní posloupnosti o hmotnosti asi 95% hmotnosti Slunce. Systém má vyšší lineární polarizaci než bylo očekáváno pro její vzdálenost od Slunce, což se nyní přisuzuje rozptylu světla ze sekundární složky. Sekundární složka by měla být zodpovědná za spektrální anomálii dříve přisuzovanou hlavní hvězdě.\n\nTradiční název hvězdy Kaus Australis vychází z arabského výrazu kaus pro luk a latinského australis pro jižní. Kaus Australis je rovněž jednou z hvězd tvořící asterismus konvice.\n"}
{"id": "1215278", "url": "https://cs.wikipedia.org/wiki?curid=1215278", "title": "Sigurður Ingi Jóhannsson", "text": "Sigurður Ingi Jóhannsson\n\nSigurður Ingi Jóhannsson (* 20. dubna 1962, Selfoss) je islandský politik, podpředseda Strany pokroku, poslanec islandského parlamentu a od 7. dubna 2016 do 17. ledna 2017 islandský premiér.\n\nVystudoval veterinární lékařství na vysoké škole \"Kongelige Veterinær- og Landbohøjskole\" v dánské Kodani, pak získal licenci k provozování lékařské praxe v Dánsku (1989) a později na Islandu (1990).\n\nNa konci 80. let a v 90. letech se věnoval zemědělství, později vykonával samostatnou veterinární praxi na Islandu. Po roce 2000 byl členem různých komisí a výborů, v letech 2002–2009 působil v místní komunální politice jako starosta města Hrunamannahreppur.\n\nV roce 2009 byl ve volebním obvodě jižního Islandu zvolen za Stranu pokroku do islandského parlamentu, a ukončil svou lékařskou prax. V květnu 2013 se stal ministrem rybolovu a zemědělství v islandské vládě a tuto funkci vykonával až do svého nástupu do funkce premiéra; v témže roce se stal podpředsedou své politické strany. V období od května 2013 do konce roku 2014 souběžně vykonával funkci ministra životního prostředí.\n\nV dubnu 2016 nahradil ve funkci tehdejšího předsedu islandské vlády Sigmundura Davíða Gunnlaugssona, který rezignoval krátce po vypuknutí kauzy Panamských dokumentů.\n\nS první manželkou (Anna Kr. Ásmundsdóttir) se rozešel, měli spolu tři děti: Nanna Rún (* 1983), Jóhann Halldór (* 1990) a Bergþór Ingi (* 1992). Se svou současnou chotí (Ingibjörg Elsa Ingjaldsdóttir) vychovává dvě nevlastní děti: Sölvi Már Benediktsson (* 1990) a Hildur Guðbjörg Benediktsdóttir (* 1996).\n\n"}
{"id": "1215280", "url": "https://cs.wikipedia.org/wiki?curid=1215280", "title": "Belokuricha", "text": "Belokuricha\n\nBelokuricha () je město v Altajském kraji v Ruské federaci. Při sčítání lidu v roce 2010 měla bezmála patnáct tisíc obyvatel.\n\nBelokuricha leží na jihozápadě Západosibiřské roviny severně od severozápadních výběžků Altaje v údolí stejnojmenného potoka. Od Barnaulu, správního střediska kraje, leží přibližně 240 kilometrů jižně.\n\nBelokuricha byla založena v druhé polovině 19. století na místě termálních pramenů.\n\nV období druhé světové války sem byl z Krymu v roce 1942 evakuován slavný pionýrský tábor Artěk.\n\nSídlem městského typu se Belokuricha stala v roce 1958, městem v roce 1982.\n"}
{"id": "1215287", "url": "https://cs.wikipedia.org/wiki?curid=1215287", "title": "Římskokatolická farnost Těmice", "text": "Římskokatolická farnost Těmice\n\nŘímskokatolická farnost Těmice je územním společenstvím římských katolíků v rámci pelhřimovského vikariátu českobudějovické diecéze.\n\nRoku 1359 se v Těmicích připomíná plebánie. Ta později zanikla. V roce 1785 byla v místě založena lokálie a z té byla v roce 1858 zřízena samostatná farnost.\n\nFarnost Těmice je administrována ex currendo z Kamenice nad Lipou.\n\n"}
{"id": "1215288", "url": "https://cs.wikipedia.org/wiki?curid=1215288", "title": "Jiří Fallada", "text": "Jiří Fallada\n\nJiří Fallada (1. srpna 1933 Praha – 21. prosince 2002 Toronto Kanada) byl český hudebník a textař, jeden ze zakladatelů české country. \n\nV roce 1949 založil s Josef Dobešem (později steelkytarista u Greenhorns) a Wiktorem Wagnerem trampskou skupinu Soubor Americké Lidové Písně, který jako první začal hrát americkou country music, později se skupina přejmenovala na LUKA podle obce Luka pod Medníkem. V roce 1955 dokončil studium FAMU v oboru řízení a organizace. Pracoval jako producent a dramaturg v Československé televizi. Věnoval se také psaní textů (známé texty „Vlak půlnoční“, „Ponny Expres“, „Na sever, na Aljašku!“, „Jaro na Aljašce“), jeho nejznámější text „Buráky“ zazněl poprvé v roce 1960 na potlachu na parníku Vyšehrad, z roku 1964 pochází text protestní písně „Neberte nám naší víru“. V roce 1965 se stal jedním ze zakládajících členů skupiny Greenhorns, ve které hrál na kontrabas, v roce 1967 odešel do skupiny Mustangové. Byl zakladatelem Jamboree clubu s Petrem Třebickým a Františkem Hackerem. Na přelomu let 1965/66 až do své emigrace v roce 1968 hrál také jako host se skupinou Kamarádi táborových ohňů (texty pro KTO „River Boat“ a „Nelly Bly“). Od roku 1964 do roku 1968 psal články do rubriky Táborový oheň v časopise Mladý svět. V roce 1968 emigroval do Kanady a usadil se v Torontu, kde působil jako profesor na Humber Institute of Technology and Advanced Learning v oboru osvětlovací technika. V Kanadě se věnoval nadále trampingu a byl spoluzakladatelem S. T. O. Ontrario. V roce 1982 vydal v Torontu Zpěvník trampských písní s ilustracemi Jarmily Knopové. Od roku 1994 spolupracoval jako textař se skupinou Taxmeni na album \"Calamity Jane 2\" napsal text k písni „Poslední večerka“, poté následovala spolupráce na albech \"Calamity Jane 3\" (např. texty „Hrát hrát hrát“, „Třicet vteřin nad Tokiem“ a „Most U Remagenu“) (1997) a \"Desperádos\" (např. texty „Tulák po hvězdách“, „Hobo song“, „Vzpomínky na staré časy“, „Jezdec dálky“ a „Desperádos co vlak čekají“) (1999). Pro připravované album \"Calamity Jane 4\" napsal ještě 8 textů, jedním z nich byla pocta věnovaná generálu Františku Fajtlovi „Sestřelen“ (album vyšlo až v roce 2004). Zemřel 21. prosince 2002 v Torontu na selhání srdce. \n\n\n\n"}
{"id": "1215292", "url": "https://cs.wikipedia.org/wiki?curid=1215292", "title": "František Schramm", "text": "František Schramm\n\nFrantišek Schramm (2. dubna 1910 Hrušov nad Odrou – ?) byl slovenský dirigent a hudební skladatel českého původu.\n\nPo maturitě na reálce v Moravské Ostravě studoval na konzervatoři v Brně a na \"Hudební a dramatické akademii\" v Bratislavě. Byl sborovým zpěvákem v bratislavské katedrály svatého Martina a později správcem Hudební školy v Novém Mestě nad Váhom.\n\nOd roku 1939 byl šéfem orchestru \"Slovenského ľudového divadla\" v Nitře a založil a řídil orchestr v Trenčianských Teplicích.\n\nKomponoval chrámové skladby (např. \"Panus Angelicus\" pro soprán, varhany a violoncello), ale i populární písně a operety:\n\n"}
{"id": "1215293", "url": "https://cs.wikipedia.org/wiki?curid=1215293", "title": "Divize A 1994/95", "text": "Divize A 1994/95\n\nV soubojích 30. ročníku České divize A 1994/95 se utkalo 16 týmů dvoukolovým systémem podzim - jaro. Tento ročník začal v srpnu 1995 a skončil v červnu 1996.\n\n\nPoznámky:\n\n"}
{"id": "1215294", "url": "https://cs.wikipedia.org/wiki?curid=1215294", "title": "Del Newman", "text": "Del Newman\n\nDel Newman, rodným jménem Derrick Martin Morrow, je anglický hudební aranžér a producent.\n\nNarodil se v Londýně jako syn původem afrického lékaře a irské matky, která pracovala jako zdravotní sestra. V dětství byl dán k adopci. Hudbě se věnoval již od dětství – ve věku sedmi let začal hrát na klavír a violoncello. Později nastoupil do Královského námořnictva. Po návratu studoval hudbu například na londýnské Trinity College of Music. Během své kariéry spolupracoval s mnoha hudebníky, mezi něž patří například Art Garfunkel, Neil Sedaka, Dana Gillespie a Cat Stevens, ale také skupina Squeeze. Roku 2010 publikoval autobiografickou knihu s názvem \"\", k níž napsal předmluvu hudebník Gordon Giltrap. V roce 2015 mu bylo za přínos britské hudbě uděleno ocenění Gold Badge.\n\n"}
{"id": "1215297", "url": "https://cs.wikipedia.org/wiki?curid=1215297", "title": "Manhattan Design", "text": "Manhattan Design\n\nManhattan Design byl kolektiv zabývající se grafickým designem. Působil v New Yorku v letech 1979 až 1991 a založili jej Pat Gorman, Frank Olinsky a Patti Rogoff. V roce 1981 kolektiv navrhl logo televizního kanálu MTV. Kromě toho se zabýval navrhováním bookletů hudebních nosičů, plakátů, knih a časopisů. Studio navrhovalo obaly nosičů pro hudebníky, jako byli například Was (Not Was), Junie Morrison, The Reddings, Billy Idol či John Cale.\n\n"}
{"id": "1215302", "url": "https://cs.wikipedia.org/wiki?curid=1215302", "title": "Horné Naštice", "text": "Horné Naštice\n\nHorné Naštice jsou obec na Slovensku v okrese Bánovce nad Bebravou.\nLeží v nadmořské výšce 237 metrů. Žije zde  obyvatel.\n\nPrvní písemná zmínka o obci je z roku 1295.\n\n"}
{"id": "1215303", "url": "https://cs.wikipedia.org/wiki?curid=1215303", "title": "Hynek Adámek", "text": "Hynek Adámek\n\nHynek Adámek (* 13. února 1962, Frýdek-Místek) je český geograf, novinář, fotograf a publicista.\n\nHynek Adámek studoval na Přírodovědecké fakultě Masarykovy univerzity obor fyzická geografie a kartografie. V letech 1987 až 1990 pracoval v Geografickém ústavu ČSAV. Od roku 1991 začal pracovat jako průvodce pro CK S.E.N. V roce 1993 se stal jedním z členů týmu, který připravoval expedici do centrální Afriky pod názvem Expedice Živá Afrika. Trvala od 14. dubna do 5. prosince 1994. Na základě této expedice vznikla i stejnojmenná kniha. V období 2000-2002 pracoval jako stálý redaktor v geografickém magazínu Koktejl. Od roku 2003 začal pracovat jako externí redaktor časopisu National Geographic Česko. Účastnil se i budování české polární stanice (Mendelova polární stanice) v Antarktidě na ostrově Jamese Rosse.\n\n\nKurátor a spoluautor výstavy. Autoři fotografií byli: Enrique StankoVráz - cestovatel, fotograf, který působil v Koreji v roce 1901; Jan Šibík - fotograf magazínu Reflex, držitel ceny WORLD PRESS PHOTO ; Líba Taylor - fotografka, která se zaměřuje na projekty pro světové humanitární organizace; Ljuba Krbová - herečka a fotografka; Björn Steinz - německý fotograf působící řadu let v Česku.\n\n\n"}
{"id": "1215304", "url": "https://cs.wikipedia.org/wiki?curid=1215304", "title": "Místodržitelský palác", "text": "Místodržitelský palác\n\nMístodržitelský palác je či býval sídlem místodržitele. Konkrétně může jít o:\n\n"}
{"id": "1215306", "url": "https://cs.wikipedia.org/wiki?curid=1215306", "title": "Chudá Lehota", "text": "Chudá Lehota\n\nChudá Lehota je obec na Slovensku v okrese Bánovce nad Bebravou.\nLeží v nadmořské výšce 223 metrů. Žije zde  obyvatel.\n\nPrvní písemná zmínka o obci je z roku 1400. V obci je římskokatolický kostel Sedmibolestné Panny Marie.\n"}
{"id": "1215307", "url": "https://cs.wikipedia.org/wiki?curid=1215307", "title": "Lynn Goldsmith", "text": "Lynn Goldsmith\n\nLynn Goldsmith (* 11. února 1948 Detroit) je americká fotografka. V roce 1971 začala pracovat pro společnost \"Joshua TV\" a následně režírovala televizní pořad \"In Concert\" pro ABC. V roce 1973 natočila krátkometrážní dokumentární film o skupině Grand Funk Railroad. V roce 1983 natočila pod pseudonymem hudební album \"Dancing for Mental Health\", jež vydala společnost Island Records. Je rovněž autorkou fotografií na obalech alb mnoha hudebníků, mezi něž patří například Frank Zappa, Larry Coryell, Patti Smith a Tom Petty. Rovněž je autorkou několika publikací.\n\n"}
{"id": "1215313", "url": "https://cs.wikipedia.org/wiki?curid=1215313", "title": "Edgar Lee Masters", "text": "Edgar Lee Masters\n\nEdgar Lee Masters (23. srpna 1868, Garnett, Kansas – 5. března 1950, Filadelfie) byl americký právník, básník, prozaik a životopisec.\n\nNarodil se v rodině Hardina Wallace Masterse, právníka a syna farmářů v Illinois a Emmy Dexter jako jejich prvorozený syn. V roce 1872 se rodina přestěhovala do města Petersburg v Illinois. Manželství rodičů nebylo šťastné a Edgar Lee strávil většinu dětství na farmě prarodičů. Idylické dětství bylo ukončeno dvěma tragédiemi: jeho mladší bratr Alex zemřel na záškrt a jeho přítel Mitch Miller tragicky zahynul při naskakování do vlaku. V roce 1882 rodina přesídlila do nedalekého Lewinstownu. Atmosféra v tomto městě byla ale zcela jiná. Namísto dobrosrdečného venkovského Petersburgu žil v neupřímném městě bankéřů a továrníků. Na druhou stranu se zde setkal s učitelkou Marií Fisher, která jej seznámila s klasiky anglické literatury, jako byli: Lord Byron, Emily Dickinson či William Makepeace Thackeray. Stal se i nejmladším členem Fultonské vědecké společnosti, kde proslovil úvodní přednášku o Waltu Whitmanovi.\n\nV roce 1885 náhodou objevil v knihkupectví v Mason City knížku veršů Percy Bysshe Shelleyho, kterými byl velmi zasažen a ovlivněn. V roce 1889 zahájil studia práv na Knox College v Galesburg (Illinois). Složil advokátskou zkoušku a začal pracovat v Lewinstownu v kanceláři svého otce.\n\nV roce 1892 odešel po hádce s matkou do Chicaga. Chtěl se věnovat žurnalistice, ale to se mu nepovedlo a pracoval jako právník. Jeho přítel a rovněž veršující právník Ernest McGalley mu našel vydavatele pro jeho první básnickou sbírku \"A Book of Verses\" (\"Kniha veršů\"). V roce 1893 zahájil svou vlastní právnickou praxi. Věnoval se rovněž politice, jeho politické eseje z let 1892 – 1902 vyšly pod názvem \"The New Star Chamber and Other Essays\" (\"Sněmovna Nová hvězda a jiné eseje\"). Angažoval se v prezidentské kampani demokratického kandidáta Williama Jenningse Bryana.\n\nV roce 1898 se oženil s Helenou Jenkins. Manželům se narodily tři děti, vztah ale nebyl šťastný a básník přiznal mnoho mimomanželských vztahů. Manželství bylo v roce 1923 rozvedeno.\n\nV roce 1912 začíná jeho korespondence s Theodore Dreiserem. Začíná přispívat do chicagského časopisu \"Poesie\", který v roce 1911 založila Harriet Monroe a do kterého přispívali např. Ezra Pound nebo T. S. Eliot.\n\nV roce 1914 začal psát fiktivní epitafy, které vycházely nejprve časopisecky pod pseudonymem Webster Ford a v roce 1915 vyšly knižně pod názvem Spoonriverská anthologie (\"Spoon River Anthology\"). Autor se po dokončení práce zhroutil. Kniha mu ale přinesla úspěch, který se mu již nikdy nepodařilo zopakovat.\n\nV roce 1917 opustil rodinu a v roce 1920 přesídlil do New Yorku. Znovu se oženil s o mnoho let mladší studentkou literatury Ellen Coyne, v roce 1928 se jim narodil syn. Ve čtyřicátých letech vážně onemocněl a zemřel v roce 1950. Je pohřben v místě své největší inspirace: na hřbitově Návrší (The Hill) v Petersburgu.\n\n\nNapsal dalších více než dvacet básnických sbírek, které ale nedosáhly významu Spoonriverské anthologie.\n\n\n\n\n\n\n\n"}
{"id": "1215314", "url": "https://cs.wikipedia.org/wiki?curid=1215314", "title": "Varunastra", "text": "Varunastra\n\nVarunastra je indické těžké protiponorkové torpédo ráže 533 mm odpalované z hladinových válečných lodí. Je první zbraní svého druhu vyvinutou v Indii. Má být schopno boje proti tichým stealth ponorkám jak na otevřeném moři, tak v pobřežních oblastech. Do služby bylo přijato roku 2016. V indickém námořnictvu torpéda tohoto typu ponesou torpédoborce tříd \"Rajput\", \"Delhi\" a \"Kolkata\", fregaty třídy \"Talwar\" a korvety třídy \"Kamorta\".\n\nIndie rovněž chce torpédo exportovat. Mimo jiné jej (společně s protilodními střelami BrahMos) nabídla Vietnamu, se kterým ji pojí strategické partnerství.\n\nTorpédo vyvinula Naval Science and Technological Laboratory (NSTL), která je pobočkou indické Výzkumné a vývojové organizace obranných systémů (DRDO – Defence Research and Development Organisation). Do služby v indickém námořnictvu bylo torpédo přijato 29. června 2016. Všech 73 objednaných torpéd vyrobí společnost Bharat Dynamics Limited (BDL) v Hyderabadu.\n\nTorpédo má modulární konstrukci a obsahuje více než 95 % indických komponentů. Má hmotnost 1500 kg, z čehož 250 kg připadá na bojovou nálož. Elektrický pohon mu dává rychlost 38 uzlů a dosah 20 km.\n"}
{"id": "1215315", "url": "https://cs.wikipedia.org/wiki?curid=1215315", "title": "Cienfuegos (provincie)", "text": "Cienfuegos (provincie)\n\nCienfuegos je jedna z provincií Kuby. Její hlavním městem je Cienfuegos. Provincie má plochu 4 188,61 km² a přibližně 405 000 obyvatel. Nachází se na jižním pobřeží ostrova okolo zátoky Bahía de Cienfuegos. Sousedí s provinciemi Villa Clara, Matanzas a Sancti Spíritus.\n\nProvincie se skládá z 8 municipalit:\n"}
{"id": "1215317", "url": "https://cs.wikipedia.org/wiki?curid=1215317", "title": "And death shall have no dominion", "text": "And death shall have no dominion\n\n„And death shall have no dominion“ je báseň velšského básníka Dylana Thomase. Název básně pochází z Listu Římanům, což je součást Nového zákona. Poprvé vyšla v roce 1933 v květnovém čísle magazínu \"The New English Weekly\". V září roku 1936 vyšla báseň ve sbírce \"Twenty-Five Poems\". Herec George Clooney recituje část básně ve filmu \"Solaris\" z roku 2002. Velšský hudebník a skladatel John Cale tuto báseň zhudebnil v roce 2016 při svém koncertu v Cardiffu – recitoval ji Michael Sheen.\n"}
{"id": "1215320", "url": "https://cs.wikipedia.org/wiki?curid=1215320", "title": "You Know More Than I Know", "text": "You Know More Than I Know\n\n„You Know More Than I Know“ je píseň (balada) velšského hudebníka a skladatele Johna Calea. Poprvé vyšla na jeho čtvrtém sólovém albu \"Fear\" v roce 1974. V roce 1994 byla použita ve filmu \"Zamilovaní\" režisérky Catherine Corsini. Koncertní verze písně vyšla v roce 2007 na albu \"Circus Live\". Coververze písně nahrála například dvojice Iron & Wine a Ben Bridwell (album \"Sing into My Mouth\", 2015) nebo zpěvačka Adrien Reju (album \"Strange Love and the Secret Language\", 2015).\n"}
{"id": "1215323", "url": "https://cs.wikipedia.org/wiki?curid=1215323", "title": "Billy Name: The Silver Age", "text": "Billy Name: The Silver Age\n\nBilly Name: The Silver Age je fotografická kniha amerického umělce Billyho Namea. Publikovalo jí v roce 2014 nakladatelství Reel Art Press. Dokumentuje období, kdy Name spolupracoval s výtvarníkem a režisérem Andyhom Warholem a působil v jeho uměleckém ateliéru The Factory. Na černobílých fotografiích jsou kromě Warhola lidé, se kterými se zde setkával, například Susan Bottomly, Nico, členové skupiny The Velvet Underground. Kniha obsahuje více než čtyři sta fotografií. Autorem předmluvy ke knize je velšský hudebník a skladatel John Cale. Ten byl v době vzniku fotografií členem skupiny The Velvet Underground a je tak naněkterých zachycen. Další text ke knize napsal Glenn O'Brien.\n"}
{"id": "1215327", "url": "https://cs.wikipedia.org/wiki?curid=1215327", "title": "Azorín", "text": "Azorín\n\nAzorín (vl. jménem José Augusto Trinidad Martínez Ruiz; 8. června 1873, Monóvar (Provincie Alicante) – 2. března 1967, Madrid) byl španělský spisovatel uskupení zvaného Generace 1898, literární kritik a také politik.\n\nAzorín se narodil jako nejstarší syn z devíti dětí konzervativnímu advokátu a statkáři v Monóvaru. Po studiu na gymnáziu studoval v letech 1888–1896 práva ve Valencii. V mládí se zajímal o filozofii. Překládal díla anarchistických autorů, kterými byli např. Maurice Maeterlinck, nebo Petr Kropotkin. Roku 1895 uveřejnil také sám dvě eseje (\"Anarquistas literarios\", \"Notas sociales\"). Závěrečné zkoušky složil v Granadě a Salamance, avšak více než studium ho zajímalo divadlo.\n\nV roce 1896 odešel kvůli studiu do Madridu. Pracoval zde jako novinář, překladatel a literární kritik. Podepisoval se pod pseudonymy \"Cándido\", \"Ahrimán\", \"Charivari\", nebo \"Este\". Ve své autobiograficky laděné románové trilogii \"La voluntad, Antonio Azorín\" a \"Las confesiones de un pequeño filósofo\", která byla uveřejněna v letech 1902–1904, pojmenoval hlavní postavu jménem, jejíž jméno později sám užíval jako pseudonym „Azorín“. Roku 1908 se oženil s Julií Guindou Urzanquiou, s níž neměl děti.\n\nPodnikl několik cest po Španělsku, zabýval se španělským literárním obdobím zvaným Siglo de Oro. V roce 1924 byl zvolen členem Španělské královské akademie (RAE), o 70 let později o něm hovořil při svém inauguračním projevu právě do RAE peruánský prozaik Mario Vargas Llosa.\n\nKdyž ve Španělsku roku 1936 vypukla občanská válka, utekl se svojí ženou z Madridu a usadil se ve Francii. Po skončení občanské války se navrátil zpět do Španělska. Zemřel ve věku 93 let jako jeden z posledních představitelů 'Generace 98'.\n\n\n\n"}
{"id": "1215328", "url": "https://cs.wikipedia.org/wiki?curid=1215328", "title": "Pavel Bouška", "text": "Pavel Bouška\n\nPavel Bouška (* 3. září 1972) je bývalý český fotbalista.\n\nV české lize hrál za Bohemians Praha. Nastoupil ve 2 ligových utkáních.\n\n\n"}
{"id": "1215332", "url": "https://cs.wikipedia.org/wiki?curid=1215332", "title": "Krásna Ves", "text": "Krásna Ves\n\nKrásna Ves je obec na Slovensku v okrese Bánovce nad Bebravou.\nLeží v nadmořské výšce 260 metrů. Žije zde  obyvatel.\n\nPrvní písemná zmínka o obci je z roku 1208. V obci se nachází římskokatolický kaple Božského srdce Ježíšova. V katastrálním území obce se nachází přírodní rezervace Žrebíky.\n"}
{"id": "1215334", "url": "https://cs.wikipedia.org/wiki?curid=1215334", "title": "Silver Age", "text": "Silver Age\n\nSilver Age může být:\n\n"}
{"id": "1215337", "url": "https://cs.wikipedia.org/wiki?curid=1215337", "title": "St. Ann &amp; the Holy Trinity Church", "text": "St. Ann &amp; the Holy Trinity Church\n\n"}
{"id": "1215338", "url": "https://cs.wikipedia.org/wiki?curid=1215338", "title": "Soudní rada Slovenské republiky", "text": "Soudní rada Slovenské republiky\n\nSoudní rada Slovenské republiky je ústřední soudcovská rada na Slovensku, ústavou definovaný orgán slovenského soudnictví. Pravomoci Soudní rady spočívají hlavně ve správě a jisté regulaci soudnictví. Sídlí v Místodržitelském paláci v Bratislavě.\n\nČást pravomocí Soudní radě dává Ústava Slovenské republiky, část zákon o Soudní radě (č. 185/2002 Z. z., ve znění pozdějších předpisů).\n\nSoudní rada předkládá prezidentovi návrhy na jmenování a odvolání soudců a sama rozhoduje o přidělení, dočasném přidělení nebo přeložení soudců na jednotlivé soudy. Také předkládá prezidentovi návrhy na jmenování nebo odvolání předsedy a místopředsedy Nejvyššího soudu, vládě kandidáty na soudce, kteří by měli působit u mezinárodních soudů, sama volí a odvolává členy disciplinárních senátů (které posuzují kárná provinění soudců) a vyjadřuje se k návrhu rozpočtu soudů při projednávání návrhu státního rozpočtu.\n\nSoudní rada volí svého předsedu a místopředsedu, schvaluje svůj statut, jednací řád a organizační řád Kanceláře Soudní rady. Probírá zprávy o čerpání rozpočtových prostředků soudy, koordinuje činnost soudcovských rad u obecných soudů a volí určitý počet členů Justiční akademie SR. Také zaujímá stanoviska k návrhům zákonů a dalších právních předpisů či koncepčních dokumentů, pokud se týkají soudců a soudnictví.\n\nPo dohodě s ministrem spravedlnosti schvaluje zásady výběrového řízení na obsazení míst soudců, kariérního postupu soudců, zásady hodnocení soudců, schvaluje zásady soudcovské etiky a určuje obsahovou náplň vzdělávání soudců.\n\nSoudní rada má 18 členů, jejich funkční období trvá pět let. Devět z nich nemusí být soudci, vždy je ale pro výkon funkce požadavkem právnické vzdělání a alespoň 15letá odborná praxe. O členství rozhoduje více institucí, devět soudců volí soudci obecných soudů a po třech členech volí a odvolává parlament (tj. Národní rada Slovenské republiky), prezident a vláda.\n\n\n"}
{"id": "1215339", "url": "https://cs.wikipedia.org/wiki?curid=1215339", "title": "Silver Age (album)", "text": "Silver Age (album)\n\nSilver Age je desáté sólové studiové album amerického hudebníka Boba Moulda. Vydáno bylo v září roku 2012 společností Merge Records a jeho producentem byl Mould. Vedle něj se na nahrávce podíleli dva další hudebníci: baskytarista Jason Narducy a bubeník Jon Wurster. Album se umístilo v několika hitparádách časopis \"Billboard\". V hlavní hitparádě Billboard 200 na 52. příčce, v žebříčku nezávislých alb na třinácté, v žebříčku moderních rockových/alternativních alb na dvanácté a v žebříčku nejlepších rockových alb na devatenácté.\n\nAutorem všech skladeb je Bob Mould.\n\n"}
{"id": "1215342", "url": "https://cs.wikipedia.org/wiki?curid=1215342", "title": "The Old Grey Whistle Test", "text": "The Old Grey Whistle Test\n\nThe Old Grey Whistle Test (nebo též zkráceně \"Whistle Test\") je britský hudební televizní pořad. Byl vysílán stanicí BBC Two v letech 1971 až 1988. Jeho prvním moderátorem byl novinář Richard Williams, mezi pozdější moderátory patřili například Annie Nightingale, David Hepworth a Andy Kershaw. Během existence pořadu v něm vystupovala řada hudebníků, mezi něž patří například Billy Joel, John Cale či skupiny Talking Heads a Lynyrd Skynyrd.\n"}
{"id": "1215346", "url": "https://cs.wikipedia.org/wiki?curid=1215346", "title": "Paul Pilgrim", "text": "Paul Pilgrim\n\nPaul Henry Pilgrim (26. října 1883 New York — 7. ledna 1958 White Plains, New York) byl americký atlet, běžec na středních tratích. Závodil za New York Athletic Club.\n\nNa Letních olympijských hrách 1904 v St. Louis byl členem družstva, které získalo zlatou medaili v běhu na čtyři míle. Na start nastoupilo deset závodníků, rozdělených do dvou pětičlenných týmů: amerického (New York AC) a smíšeného (Chicago AA a Francouz Albert Corey), zvítězil tým, jehož závodníci měli nižší součet umístění (Pilgrim byl v cíli šestý).\n\nNa olympijské mezihry 1906 odcestoval Pilgrim jako náhradník a do týmu se dostal až poté, co olympijský vítěz ze St. Louis Harry Hillman utrpěl zranění při ztroskotání lodi. Pilgrim šanci využil a vyhrál běh na 400 m i běh na 800 m.\n\nPaul Pilgrim startoval také na olympiádě 1908 v Londýně, kde však v běhu na 400 m nepostoupil z rozběhu.\n\nJeho osobní rekordy byly 53,0 s na 400 m a 2:01,5 s na 800 m.\n\n\n \n"}
{"id": "1215348", "url": "https://cs.wikipedia.org/wiki?curid=1215348", "title": "Yamaha SRX 600", "text": "Yamaha SRX 600\n\nYamaha SRX 600 je motocykl kategorie naked bike, vyvinutý firmou Yamaha, vyráběný v letech 1985-1997. Celkem bylo vyrobeno cca 19 000 kusů. Předchůdcem byl model SR 500.\n\nMotor je původem z XT 600, vzduchem chlazený jednoválec, startování nožní pákou.\n\n\n"}
{"id": "1215350", "url": "https://cs.wikipedia.org/wiki?curid=1215350", "title": "Libichava", "text": "Libichava\n\nLibichava je obec na Slovensku v okrese Bánovce nad Bebravou.\nLeží v nadmořské výšce 223 metrů. Žije zde  obyvatel.\n\nPrvní písemná zmínka o obci je z roku 1329. V obci se nachází římskokatolický kostel Nejsvětějšího Srdce Ježíšova.\n"}
{"id": "1215354", "url": "https://cs.wikipedia.org/wiki?curid=1215354", "title": "Kaple svaté Anny (Čechovice)", "text": "Kaple svaté Anny (Čechovice)\n\nKaple svaté Anny je katolická sakrální stavba v Čechovicích, části města Prostějova.\n\nKaple zasvěcená sv. Anně se nachází na bývalé prostranné návsi pod letitými stromy. Jedná se o běžný typ venkovské kaple z druhé poloviny 19. století. Má obdélníkový půdorys se zaobleným zaoltářím, v bočních stěnách jsou dvě úzká okna. Předsazená hranatá věž s okýnkem pod vchodovou římsou je zakončena jehlancovou střechou s jednoduchým křížem. Před kaplí je kříž, barokní socha sv. Jana Nepomuckého a památník obětem 1. světové války.\n\nKaple je chráněna jako kulturní památka České republiky.\n"}
{"id": "1215355", "url": "https://cs.wikipedia.org/wiki?curid=1215355", "title": "Malá Hradná", "text": "Malá Hradná\n\nMalá Hradná je obec na Slovensku v okrese Bánovce nad Bebravou.\nLeží v nadmořské výšce 290 metrů. Žije zde  obyvatel.\n\nPrvní písemná zmínka o obci je z roku 1092. V obci je římskokatolický kostel svatého Vavřince z 11. století.\n\n"}
{"id": "1215356", "url": "https://cs.wikipedia.org/wiki?curid=1215356", "title": "Český lev – Union Beroun", "text": "Český lev – Union Beroun\n\nČeský lev – Union Beroun je fotbalový klub z Berouna, účastník 4. české fotbalové ligy. Vznikl sloučením dvou původních berounských klubů v roce 2007.\n\nKlub vznikl v 2007 vznikl sloučením klubů FK Český lev Beroun a TJ Králodvorská cementárna Beroun s cílem zlepšení finanční i sportovní činnosti fotbalu ve městě.\n\nKlub byl založen roku 1924 jako SK Union Beroun. V průběhu let několikrát změnil své jméno: TJ Tatran Beroun, TJ Cementárny Beroun a TJ Králodvorská cementárna Beroun. Jeho největším úspěchem bylo působení v divizi v sedmdesátých letech. Zajímavostí je působení slavného Františka Pláničky na pozici trenéra.\n\nKlub vznikl v roce 1910 jako SK Závodí. V roce 1914 klub přijal jméno Sportovní kroužek Český lev v Berouně. Klub působil pod několika různými jmény: Český lev Beroun, Sokol ČSD Beroun, Lokomotiva Beroun a FK Český lev Beroun. Nejvýraznějšími úspěchy klubu je titulu mistra Podbrdské župy v letech 1929 a 1930 a postup do divize v roce 1937 a od roku 1958, kde poté působil dalších deset let. Klub třikrát zůstal jen krůček od postupu do druhé ligy.\n\n"}
{"id": "1215360", "url": "https://cs.wikipedia.org/wiki?curid=1215360", "title": "Astra 3A", "text": "Astra 3A\n\nAstra 3A je jedním z komunikačních satelitů Astra vlastněných a provozovaných společností SES. Byl vypuštěn v roce 2002 na orbitální slot Astra 23.5°E a poskytoval digitální televizní a rozhlasové DTH (\"direct-to-home\") a obousměrné satelitní širokopásmové služby v celé Evropě a na Středním východě. >Družice poskytovala dva vysílací svazky s horizontální a vertikální polarizací, které pokrývaly v podstatě stejné oblasti Evropy - především země střední Evropy.\n\nAstra 3A byla připravena nahradit družici DFS-Kopernikus 3, poskytovat dodatečnou kapacitu pro země Beneluxu a střední Evropy a k vytvoření SES Astra třetí hlavní evropské družicové hotspot po Astra 19,2 ° E a Astra 28,2 ° E s přístupem ke kanálům v obou polohách pomocí jediné paraboly vybavené nízkošumovým monoblokem Duo LNB.\n\nV této roli by se televizní signály daly přijímat parabolou s průměrem 50 cm v Německu, Rakousku, Švýcarsku, Belgii, Nizozemsku, Lucembursku, České republice, nejvíce v Dánsku a v některých částech Francie, Itálie, Polska, Slovinska a na Slovensku. Příjem byl dokonce možný ve vzdálených zemích jako ve Skotsku, Švédsku a Srbsku, kdy byly použity větší paraboly (asi 110 cm v průměru).\n\nKromě jednotlivých televizních kanálů mohla Astra 3A poskytovat placené televizní sítě včetně Kabel Deutschland (Německo), CanalDigitaal (Nizozemsko), TV Vlaanderen (Belgie), CS Link (Slovensko a Česká republika) a Skylink (Slovensko a Česká republika). Od 1. února 2012 byly v průběhu roku některé služby přenášeny mimo satelit a v říjnu 2012 byla Astra 3A přesunuta na oběžnou dráhu na 23,7° východně se všemi službami nesenými na přilehlé družici Astra 3B.\n\nV listopadu 2013, byla Astra 3A přesunuta na pozici 176,9° západně, kde zůstává v nakloněné oběžné dráze jako záloha satelitu SES NSS-9.\n\nV červnu 2015 se pohybovala Astra 3A na východ rychlostí přibližně 1,5° / den.\n"}
{"id": "1215361", "url": "https://cs.wikipedia.org/wiki?curid=1215361", "title": "Harlow Town FC", "text": "Harlow Town FC\n\nHarlow Town FC (celým názvem: Harlow Town Football Club) je anglický fotbalový klub, který sídlí ve městě Harlow v nemetropolitním hrabství Essex. Založen byl v roce 1879. Od sezóny 2016/17 hraje v Isthmian League Premier Division (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu The Harlow Arena s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215365", "url": "https://cs.wikipedia.org/wiki?curid=1215365", "title": "Harrow Borough FC", "text": "Harrow Borough FC\n\nHarrow Borough FC (celým názvem: Harrow Borough Football Club) je anglický fotbalový klub, který sídlí v severozápadním Londýně. Založen byl v roce 1933 pod názvem Roxonian FC. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na Earlsmead Stadium s kapacitou 3 070 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215366", "url": "https://cs.wikipedia.org/wiki?curid=1215366", "title": "Pokémon Go", "text": "Pokémon Go\n\nPokémon Go (stylizováno jako Pokémon GO) je mobilní aplikace a videohra založená na principu rozšířené reality, spuštěna byla v červenci 2016. Prostřednictvím aplikace propojuje herní prostředí s reálným světem, k čemuž se využívá GPS a kamera telefonu. Hru vyvinuli vývojáři společnosti Niantic a na produkci se podílela také firma Pokémon Company, kterou spoluvlastní Nintendo.\n\nKromě chytání Pokémonů nabízí hra další aktivity, jako jsou následné souboje mezi hráči (PvP prvky) anebo společné bitvy proti nestandardně silnějším Pokémonům - bossům (PvE prvek hry)\n\nHra začíná zvolením postavy (pohlaví a vizuálního outfitu- které je posléze možno ve hře dále upravovat) a jednoho z týmů (Valor, Mystic, Instinct).\n\nPosléze se hráči začnou objevovat pokémoni- ty je možné chytat, k tomu je potřeba pokéball (různé typy pokémonů mají různou obtížnost na chycení).\n\nPokéballů není neomezené množství a další je možné získat navštěvováním pokéstopů na historických místech, sochách a zajímavostech. Z pokéstopů hráč může dostat prakticky jakýkoliv herní předmět- kromě pokémona - například ale vajíčka, které lze posléze dát do herního inkubátoru a za pomocí nachozených kilometrů se dříve, či později vylíhnou nové pokemoni.\n\nSoučástí hry, i když ne tím hlavním, jsou souboje, které na takzvaných gymech (když člověk bitvu vyhraje- v případě obsazení nepřátelským týmem - a umístí na gym svého pokémona, pak v případě, že tam vydrží déle než 24 hodin, hráč dostává odměnu v podobě herních peněz- pokékoin)\n\nRelativní novinkou jsou tzv. raidy, které se rozlišují dle ruzných úrovní obtížnosti (1-5)\nNa gymu se napřed objeví vajíčko, které má hodinový odpočet, který jakmile uběhne, vylíhne se pokémon. Buď to jsou pokémoni, které lze ve hře získat klasicky, nebo to jsou speciální pokémoni, které ve volné hře nenajdete. Jakmile se vylíhne pokémon, začíná mu 45 minutový odpočet - po tuto dobu je s ním možné bojovat. Raidy o lvl 1-3 zvládne dobře připravený hráč sám. Na pokémona, který je ve vajíčku o levlu 4 nebo 5, už musí být více hráčů.\nRaid level 5 - zde jsou pouze legendární pokémoni z různých generací, které se pravidelně obměňují. Čím lepší pokémony hráč má, tím snazší je pro něj v raidech bojovat. Na legendární pokémony je třeba cca 5-8 lidí - záleží na úrovních hráčů (lze však i ve dvou-třech, pokud jsou silní hráči).\nJakmile je boj ukončen, hráč získá pokébally a snaží se pokémona chytit. Chycení není podmíněné.\nZa to vše se samozřejmě hráči střádají body a zkušenosti, které hráče posunují na další úrovně.\n\nDohromady je ve hře 7 generací pokémonů, z nichž jsou ve hře aktuálně čtyři. V první generaci (Kanto) je 151 pokémonů a ve druhé generaci (Johto) přes 90. V říjnu roku 2017 (na Halloween) vyšla menší část generace (5 pokémonů) číslo 3. Doplněna byla postupně a stále někteří pokémoni chybí. Celkem se ve třetí generaci nachází 134 pokémonů. V říjnu roku 2018 vyšla 4. generace (Sinnoh) a ta se postupně rozšiřuje.\n\nNa začátku spuštění bylo stažení této videohry omezené a v Česku nebylo možné oficiálně hru stahovat, byla přístupná jen v USA, na Novém Zélandu a v Austrálii. Později se objevily způsoby, jak tyto problémy obejít, a Androidí verze se objevila k dispozici na Google Play. Při instalaci balíčků je potřeba být opatrný při povolování instalací z neznámých zdrojů, ale lze si již ověřeným způsobem hru do telefonu nainstalovat jak v případě systému Android, tak i systému iOS.\n\nHra bude možná znamenat přelom ve vývoji herních zařízení a budou překonány herní konzole. Nintendu se díky tomuto hernímu experimentu vzápětí po uvedení trojnásobně zvedla hodnota akcií.\n\nNikdo navíc nečekal tak obrovský úspěch a po spuštění hry se objevily zásadní pády aplikace, protože servery na takové přetížení nebyly připraveny.\n\nHra týden po svém spuštění předběhla v počtu aktivních uživatelů například sociální síť Twitter nebo Tinder.\n\nVe hře samotné se vyskytují tzv. Itemy- tedy různé hermí předměty.\n\n\n\n\nV 2. generaci byli přidány nové Itemy:\n\n\nRozdělení itemů+na jakého pokémona je ten item:\n\n\nJiná zařízení než mobil na kterých se dá Pokémon GO také hrát.\n\nPokémon Go Plus je zařízení vyvinuté speciálně pro hru Pokémon Go. Je kompatibilní s iPhone od verze 5 a se zařízením Android 4.4–6.0. S Pokémon Go Plus se dají vybírat pokéstopy a dají se chytat pokémoni. Ale nemůžete s ním bojovat proti ostatním hráčům (na to musíte mít mobil).\n\n23. 12. 2016 vývojáři Pokémon Go vydali aplikaci na Apple Watch která se dá stáhnout zdarma. Dají se v ní vybírat pokémoni taky se vám v ní otevírají vajíčka a informuje vás o nejbližším pokémonovi ale samotné chytání nebo souboje se již musejí provádět na mobilu.\n\nNa udílení videoherních cen \"The Game Awards\" za rok 2016 získal Pokémon Go první místo v kategoriích Nejlepší hra na mobil/handheld a Nejlepší rodinná hra.\n\nRuský blogger zaměřující se na hru Pokémon Go Ruslan Sokolovskij se natočil na video při hraní této hry v ruském pravoslavném chrámu, čímž si vysloužil trestní stíhání za extremismus a urážení citů věřících. Sokolovskij to komentoval takto: „Chtěl jsem popřít myšlenku, že lze trestat za lov Pokémonů v kostelech. Zdálo se mi to jako naprostý nesmysl, nějaké tmářství, protože na to, aby tě mohli zavřít, musíš opravdu něco spáchat, a ne se projít s telefonem v kostele, kde jsem nijak nerušil.“ Soud v Jekatěrinburgu Sokolovského odsoudil k podmíněnému trestu odnětí svobody na tři a půl roku.\n\n\n"}
{"id": "1215368", "url": "https://cs.wikipedia.org/wiki?curid=1215368", "title": "Trinity Blood", "text": "Trinity Blood\n\nTrinity Blood () je série japonských light novel napsaná Sunaem Jošidou a ilustrovaná Thoresem Šibamotem. Děj se odehrává 900 let po apokalyptické válce mezi lidmi a upíry, popisuje probíhající studenou válku mezi Vatikánem, který je pod lidskou nadvládou a upířím Impériem. Romány jsou směsicí sci-fi, fantasy a popisu politických intrik, při kterých někteří jedinci z Vatikánu a Impéria usilují o vzájemný mír, ale jejich snahy jsou podkopávány rosenkruciánským řádem.\n\n\"Trinity Blood\" je manga i anime seriál, jednotlivé díly na sebe navazují. Seriál z roku 2005 obsahuje 24 dílů a v češtině jej vysílala společnost Animax.\n"}
{"id": "1215369", "url": "https://cs.wikipedia.org/wiki?curid=1215369", "title": "Hendon FC", "text": "Hendon FC\n\nHendon FC (celým názvem: Hendon Football Club) je anglický fotbalový klub, který sídlí v severozápadním Londýně. Založen byl v roce 1908 pod názvem Christchurch Hampstead FC. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Silver Jubilee Park s kapacitou 1 990 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215373", "url": "https://cs.wikipedia.org/wiki?curid=1215373", "title": "Nejvyšší soud Slovenské republiky", "text": "Nejvyšší soud Slovenské republiky\n\nNejvyšší soud Slovenské republiky ( \"Najvyšší súd Slovenskej republiky\") je vrcholný orgán všeobecného soudnictví na Slovensku, svou judikaturou zabezpečuje jednotu ve výkladu práva u soudů nižších stupňů. Byl zřízen v rámci federalizace Československa a nejvyšším soudem samostatného slovenského státu se stal na základě Ústavy Slovenské republiky. Sídlí v Bratislavě.\n\nNejvyšší soud rozhoduje o opravných prostředcích proti rozhodnutím okresních, krajských i Specializovaného trestního soudu. Rozhoduje prostřednictvím trojčlenných nebo pětičlenných senátů, v jejichž čele stojí předseda senátu a které se podle své specializace vytváří v rámci čtyř kolegií: občanskoprávního, obchodněprávního, trestněprávního nebo správního. Jednotliví soudci Nejvyššího soudu jsou do senátů rozdělováni každoročním rozvrhem práce. Důležitá rozhodnutí jsou publikována ve \"Zbierce stanovísk a rozhodnutí\".\n\nTrojčlenné senáty rozhodují o řádných opravných prostředcích (odvoláních a v trestním soudnictví i o stížnostech) směřujících zejména proti rozhodnutím krajských soudů ve správním soudnictví nebo Specializovaného trestního soudu, jinak především o mimořádných opravných prostředcích (dovoláních a mimořádných dovoláních) směřujících proti rozhodnutím odvolacích soudů. Dále rozhodují v případech výkonu pravomoci nadřízeného soudu vůči nižším soudům i vůči sobě samému, např. o námitkách podjatosti, o přikázání věci či ve sporech o příslušnost soudu. Ve správním soudnictví navíc sám Nejvyšší soud rozhoduje v jediném stupni v některých volebních věcech, ve věcech politických stran a hnutí, ve spolkových věcech a o některých žalobách směřujících proti ústředním orgánům státní správy či jiným orgánům s celostátní působností.\nPětičlenné senáty rozhodují o mimořádných opravných prostředcích (dovoláních a mimořádných dovoláních) směřujících proti rozhodnutím Nejvyššího soudu, jestliže již sám Nejvyšší soud v čase podání takového opravného prostředku rozhodoval ve druhém stupni (především ve věcech vedených v prvním stupni u Specializovaného trestního soudu).\n\nU Nejvyššího soudu působí také disciplinární senáty a odvolací disciplinární senáty, které vykonávají pravomoc v oblasti kárného stíhání soudců (včetně rozhodování o uložení disciplinárního opatření, pokud došlo k uznání viny ze spáchání kárného provinění soudcem). Osobami oprávněnými podat návrh na zahájení kárného řízení jsou ministr spravedlnosti, ombudsman, předsedové soudů a soudcovské rady.\n\nPředseda Nejvyššího soudu vykonává státní správu soudu po stránce personální, organizační, hospodářské a finanční. Působí zároveň jako soudce, resp. předseda soudního senátu. Dříve byla funkce předsedy Nejvyššího soudu spojena s funkcí předsedy Soudní rady.\n\n"}
{"id": "1215376", "url": "https://cs.wikipedia.org/wiki?curid=1215376", "title": "Krásné nové stroje", "text": "Krásné nové stroje\n\nKrásné nové stroje (také vystupující pod zkratkou KNS) je hudební skupina, která patřila k průkopníkům české nové vlny. Založili ji roku 1982 v Kutné Hoře společně Stanislav Diviš, Robert Nebřenský a Martin Choura. Inspirovali se art rockem a jazz rockem, v aranžmá využívali violoncello i početnou dechovou sekci s bigbandovým zvukem. Postupem času převládla funková stylizace, doplněná při koncertech o excentrický kabaret s bizarními kostýmy a divokými pohybovými kreacemi. Texty jsou minimalistické a absurdní, často redukované na komické nebo zvukomalebné slogany. Kapelník Stanislav Diviš vysvětluje filozofii kapely: „Kontinuálně budujeme prezentaci tvorby, která reflektuje maximální přirozenost projevu, a to i těch projevů, které normálně na veřejnost nepronikají. Tím mám na mysli různé vokální neartikulované projevy od vyjádření vzteku až po euforickou radost.“\n\nV roce 1986 skupina pořídila studiové nahrávky, které později vyšly na kazetě \"Four Tops\" (kromě KNS na ní byli zachyceni Laura a její tygři, Garáž a Dybbuk) a na EP desce, vydané roku 1988 v rámci edice Rock Debut, která obsahovala skladby „Palmovka“, „Markéta“, „Studna“, „Rufíno“ a „Znělka“. V té době ale skupina koncertovala stále méně, příčinou byly časté změny sestavy: Robert Nebřenský založil vlastní skupinu Vltava, Martin Choura odešel do experimentálního hudebně-divadelního projektu Ženy a Stanislav Diviš se věnoval převážně výtvarné tvorbě (byl členem sdružení Tvrdohlaví). K obnovení činnosti došlo v roce 1991, skupina začala také zhudebňovat poezii Jiřího Oliče. V roce 2002 se dala dohromady část bývalých členů a založila soubor \"Bálek Band\", který vydal album \"Uzenkárna\". Obě formace občas vystupují společně.\n\n\n\n"}
{"id": "1215381", "url": "https://cs.wikipedia.org/wiki?curid=1215381", "title": "Questenberkové", "text": "Questenberkové\n\nQuestenberkové nebo Questenbergové ( /\"von\"/ \"Questenberg\") je starý ministeriální rod původem z Durynska. Své jméno odvozuje od stejnojmenného hradu Questenbergu, nazvaného podle obce Questenbergu.\n\nJedna z prvních písemných zmínek pochází z 24. února 1275, kdy je zmiňován jistý „\"Fredericus de Questenberg, servus\"“, panoš hraběte Fridricha z Beichlingenu, jako svědek. Poté se tento Fridericus objevuje ještě několikrát do roku 1303. Jiný člen rodu, „\"Heinricus de Questenberg\"“, je zmiňován v letech 1367 až 1369. Nejstarší zmínka o opevněném hradu Questenburg pochází z roku 1349. Tento hrad a panství Questenberkové opustili pravděpodobně po roce 1369 a usadili se mimo jiné jako měšťané v lübecké Hanze. Heřman z Questenberka (1294–1323, † 1348–1408), jeho syn: Tielmann z Questenberka (1345-1491, ženatý s Sybellou ze Zuchtejna, 1376–1408).\n\nRod se později rozšířil také v Rakousku a Čechách a dosáhl zde významných úřadů a poct. Císař Ferdinand III. 17. března 1627 udělil bratrům Gerhardovi a Heřmanovi z Questenberka diplom svobodných pánů. Linii z Questenburka byl roku 1661 v Čechách a na Moravě potvrzen rytířský stav. Císař Leopold I. povýšil diplomem z 25. ledna 1696 Gerharda svobodného pána z Questenberka do hraběcího stavu.\n\nPoslední osobou hraběcí linie v Čechách byl Jan Adam hrabě z Questenberka, jímž roku 1752 vymřela. Jan Adam byl velikým podporovatelem hudby, na jeho zámku v Jaroměřicích se provozovala představení barokní opery v italštině, ale také v němčině a češtině. Na představení měli přístup také poddaní, což v té době nebylo obvyklé. Působili zde významní hudební skladatelé (Antonio Caldara, Johann Adolf Hasse, František Antonín Míča ad.)\n\nV letech 1623 až 1752 drželi svobodní páni z Questenberka moravské panství Jaroměřice nad Rokytnou, v letech 1624 až 1752 Bečov.\n\nRodový erb je zlatě a modře čtvrcený, nad ním je korunovaný lev. Na korunované přilbě s modro-zlatým krytím je šest pštrosích per, rovněž modře a zlatě čtvrcené.\n\n\n"}
{"id": "1215383", "url": "https://cs.wikipedia.org/wiki?curid=1215383", "title": "Kingstonian FC", "text": "Kingstonian FC\n\nKingstonian FC (celým názvem: Kingstonian Football Club) je anglický fotbalový klub, který sídlí v jihozápadním Londýně. Založen byl v roce 1885 pod názvem Kingston & Surbiton YMCA FC. Od sezóny 2009/10 hraje v Isthmian League Premier Division (7. nejvyšší soutěž). Klubové barvy jsou červená, bílá a černá.\n\nV letech 1989–2017 hráli \"The K's\" své domácí zápasy na londýnském Kingsmeadow. Ten byl od roku 2003 ve vlastnictví AFC Wimbledonu, který jej tehdy od Kingstonianu odkoupil. Nový vlastník pak stadion klubu pouze pronajímal. V roce 2015 proběhl další prodej stadionu, tentokráte ligové Chelsea a to pro své ženské a mládežnické družstva. To vše se ovšem dotklo původního vlastníka, Kingstonianu, který si tak musel po téměř třech desetiletích hledat nový domov. V roce 2017 tak proběhlo stěhování do nedalekého Leatherheadu. V sezóně 2018/19 se klub navrátil zpátky do Kingstonu, a to díky pronájmu stadionu King George's Field patřící Corinthian-Casuals.\n\nSvé domácí zápasy odehrává na stadionu King George's Field (patřící Corinthian-Casuals) s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215388", "url": "https://cs.wikipedia.org/wiki?curid=1215388", "title": "Eva Brunneová", "text": "Eva Brunneová\n\nEva Brunne (* 7. března 1954, Malmö), celým jménem Gerd Eva Cecilia Brunne je duchovní švédské církve. V roce 2009 se stala stockholmskou biskupkou. \n\nBruenneová se narodila a vyrůstala v Malmö. Studovala teologii na univerzitě v Lundu a vysvěcena byla roku 1978. Svou kněžskou službu započala v lundské diecézi (zahrnující švédské nejjižnější provincie - Blekinge a Scania). První rok strávila v Karlskrona, Blekinge. Roku 1980 se stala generální tajemnicí Švédského křesťanského studentského hnutí a přestěhovala se do Stokholmu. Před přijetím funkce farářky v sundbyberské farnosti působila jako univerzitní kaplanka a biskupská poradkyně. Po osmi letech farářské služby v Sundbybergu strávila dalších osm let ve Flemingsbergu. V roce 2000 se stala hlavou huddinského a botkyrkaského děkanství, tuto funkci zastávala do roku 2006. \n26. května 2009 byla zvolena stockholmskou biskupkou. Je první otevřeně lesbická biskupka na světě a první biskupka švédské církve žijící v homosexuálním registrovaném partnerství. Brunneová vyhrála volbu 413 hlasy ku 365 hlasům.\n\nVysvěcena na biskupku byla 8. listopadu v uppsalské katedrále arcibiskupem uppsalským Andersem Wejrydem za přítomnosti krále Karla XVI. Gustava a královny Silvie. Pět anglikánských biskupů, včetně arcibiskupa z Canterbury Rowana Williamse odmítlo pozvání na ceremoniál. \n\nBiskupským heslem Evy Brunneové je: „Nedělat rozdíly mezi lidmi\" (Jakub 2,1) \n\nBrunneová žije od roku 2001 v registrovaném partnerství s Gunillou Lindénovou, která je také duchovní švédské církve. Mají syna. Jejich partnerství obdrželo církevní požehnání.\n"}
{"id": "1215389", "url": "https://cs.wikipedia.org/wiki?curid=1215389", "title": "The Tonight Show with Jay Leno", "text": "The Tonight Show with Jay Leno\n\nThe Tonight Show with Jay Leno byl televizní pořad ze série \"The Tonight Show\", který uváděl komik Jay Leno. Navázal na pořad \"The Tonight Show Starring Johnny Carson\" a vysílán byl od 25. května 1992 do 29. května 2009. Následně Leno z pořadu odešel a byl nahrazen Conanem O'Brienem (\"The Tonight Show with Conan O'Brien\"). Leno následně působil v pořadu \"The Jay Leno Show\" a od 1. března 2010 byl opět aktivní v \"The Tonight Show with Jay Leno\". Pořad skončil 6. února 2014 a následně byl nahrazen pořadem \"The Tonight Show Starring Jimmy Fallon\". Ve dvaadvaceti sériích vzniklo celkem 4610 epizod. Pořad byl vysílán z Burbanku v Kalifornii.\n\n"}
{"id": "1215391", "url": "https://cs.wikipedia.org/wiki?curid=1215391", "title": "Codex Chigi", "text": "Codex Chigi\n\nKodex Chigi [\"kídži\"] ( \"Codice Chigi\") je rukopisný hudební kodex původem z Flander. Podle muzikologa Herberta Kellmana byl redigován v letech 1498 až 1503, pravděpodobně na pokyn Filipa I. Kastilského. Je uchován ve Vatikánské apoštolské knihovně pod katalogovým číslem \"Chigiana, C. VIII. 234\".\n\nKodex Chigi je pozoruhodný nejen iluminovanými stránkami v pestrých barvách, vytvořenými pravděpodobně v dílně mistra rukopisu \"Hortulus Animae\" v Gentu, ale také pro velmi dobrou zřetelnost a čitelnost hudební notace. Obsahuje téměř kompletní seznam polyfonních mší Johannese Ockeghema a sbírku dalších pěti poměrně raných mší, založených na melodii středověké písně \"L'homme armé\" („ozbrojený muž“). Několik listů bylo do původního kodexu doplněno až dodatečně, v době vazby rukopisu. Ty jsou označeny v seznamu níže.\n\nRukopis obsahuje následující skladby (jak jsou uvedeny v Kellmanově článku):\n\n\n\n\n\n\n\n\n\n\n\n\n\n\n\n"}
{"id": "1215392", "url": "https://cs.wikipedia.org/wiki?curid=1215392", "title": "Field Music Play…", "text": "Field Music Play…\n\nField Music Play… je kompilační album anglické skupiny Field Music. Vydáno bylo dne 1. října 2012 společností Memphis Industries. Obsahuje celkem osm coververzí písní různých autorů, včetně Leonarda Cohena, Johna Calea či kapely Pet Shop Boys (jako jediná je zde zastoupena dvěma písněmi). Písně byly nahrány v období let 2008 až 2012.\n"}
{"id": "1215397", "url": "https://cs.wikipedia.org/wiki?curid=1215397", "title": "Ján Siváček", "text": "Ján Siváček\n\nJán Siváček (27. května 1928 Myjava – 16. prosince 1987 Bratislava) byl slovenský jazzový hudebník, dirigent a hudební skladatel.\n\nPocházel z rodiny ředitele jedné z prvních slovenských bank a sokolského náčelníka Štefana Siváčka. Vystudoval sice práva na na Univerzitě Komenského v Bratislavě, ale více ho přitahovala hudba. Stal se vedoucím oddělení zábavné hudby na \"Hudobnej artistickej ústredni\" v Bratislavě, začal komponovat písně a dirigovat taneční orchestr. Postupně si i doplnil hudební vzdělání studiem kompozice na Vysoké škole múzických umění v Bratislavě u Alexandra Moyzese. Absolvoval v roce 1964.\n\nV roce 1951 se stal členom souboru Kolektív 51 (jeho vedoucím byl tehdy Siloš Pohanka). O rok později převzal jeho vedení, rozšířil jej na big band a přejmenoval na \"Orchester J. Siváčka\". V tomto složení účinkovali pravidelně v pondělí v bratislavské kavárně Reduta.\n\nV letech 1964–1969 působil jako tajemník \"Komise pro malé hudební formy Svazu slovenských skladatelů\". V roce 1966 byl u zrodu bratislavského festivalu populání hudby Bratislavská lyra a v letech 1966-1970 i jeho ředitelem. Do jeho programu také přispíval svými skladbami. \n\nJán Siváček byl oceněn in memoriam v roce 2011 zápisem do Zlaté knihy SOZA. \n\nOrchestr Jána Siváčka měl v 50. letech průkopnický význam při popularizaci swingu na Slovensku. Komunistická ideologie však swingu nepřála a Siváček se proto orientoval i na jiné žánry zábavné a taneční hudby. Jeho písně zpívali přední slovenští zpěváci jako Karol Duchoň, Dušan Grúň, Jana Kocianová, Zuzka Lonská, Eva Kostolányiová, Melánia Olláryová, Marcela Laiferová, Eva Máziková, ale i čeští interpreti Karel Hála, Eva Pilarová, Helena Vondráčková a Jiřina Salačová.\n\n\n"}
{"id": "1215398", "url": "https://cs.wikipedia.org/wiki?curid=1215398", "title": "Matanzas (provincie)", "text": "Matanzas (provincie)\n\nMatanzas je jedna z provincií Kuby. Její správním střediskem je stejnojmenné město Matanzas. Provincie má plochu 11 791,82 km² a přibližně 700 000 obyvatel. Sousedí s provinciemi Villa Clara, Mayabeque a Cienfuegos. Na jihu regionu se rozkládá rozlehlá bažina Ciénaga de Zapata (vyhlášena národním parkem, biosférickou rerezervací a Ramsarským mokřadem) a zátoka Sviní. Na severním pobřeží se nachází turistický rezort Varadero.\n"}
{"id": "1215399", "url": "https://cs.wikipedia.org/wiki?curid=1215399", "title": "Konference evropských církví", "text": "Konference evropských církví\n\nKonference evropských církví (zkráceně CEC, z angličtiny: \"Conference of European Churches\") vznikla v lednu 1959 v Dánsku. Hlavní snahou organizace bylo budovat ekumenický dialog mezi křesťany na Východě a na Západě, a tím ukázat, že železná opona mezi církvemi neexistuje. Např. 4. valné shromáždění CEC se konalo v mezinárodních vodách na palubě lodi, aby se zajistila účast východoevropských církevních zástupců. V preambuli Ústavy CEC se píše: „CEC je evropským ekumenickým společenstvím církví, které vyznávají Ježíše Krista jako Boha a Spasitele podle Písem a usilují uskutečňovat své poslání společně ke slávě jednoho Boha, Otce i Syna i Ducha svatého.“\n\n"}
{"id": "1215417", "url": "https://cs.wikipedia.org/wiki?curid=1215417", "title": "Táborové hnutí", "text": "Táborové hnutí\n\nTáborové hnutí je označení série protestních akcí, které probíhaly v českých zemích v letech 1868-1871, a na nichž čeští politici a občané protestovali proti výsledkům státoprávního vyrovnání, jež vedlo k rakousko-uherskému dualismu, a bylo stvrzeno prosincovou ústavou z prosince 1867. Češi na shromážděních manifestovali české státoprávní požadavky a žádali pro český národ v Rakousko-uherské monarchii stejné postavení, jaké si vydobyli Maďaři. Shromáždění, kterým se tehdy, z iniciativy historika Jaroslava Golla, říkalo „tábory lidu“ (odtud název táborové hnutí), se často konala na kopcích a hradech. Hnutí začalo 10. května 1868 mohutným, dvacetitisícovým táborem lidu na hoře Říp. Následovaly tábory na Střeleckém ostrově v Praze, Bezdězu, Blaníku, Košumberku, Kaňku, Potštejně, na Lipské hoře u Lipan, na Karlštejně, Orebu ad. V roce 1868 se na těchto akcích sešlo 338 000 osob. V roce 1869 hnutí vrcholilo a účast byla odhadnuta na 600 000 osob. V roce 1870 to bylo 225 000 osob, o rok později 287 000. Větší ohlas byl zaznamenán v Čechách než na Moravě, celkem bylo v letech 1868-1871 uspořádáno 143 táborů, z toho 102 v Čechách, 37 na Moravě a 4 ve Slezsku.\n\nHnutí souviselo rovněž s dalšími akcemi, kdy Češi manifestovali odpor k dualismu již od doby, kdy byl dojednáván (Riegerova pouť na Rus v květnu 1867, převoz korunovačních klenotů z Vídně do Prahy 28. srpna 1867, položení základního kamene Národního divadla v květnu 1868, oslava narozenin Františka Palackého v červnu 1868, manifestační ignorování císaře v Praze téhož měsíce, pouť do Kostnice v červenci apod.)\n\nHnutí však úspěšné nebylo, jediným dočasným úspěchem byly fundamentální články (nepočítající sice s trialismem, ale zlepšující postavení českých zemí), které byly dojednány roku 1871 a jimž byl císař František Josef I. zprvu příznivě nakloněn. Nakonec ale články císař odmítl, pod tlakem německých a maďarských politiků. České politické elity tedy po roce 1871 zvolily novou strategii, politiku pasivní rezistence.\n\n"}
{"id": "1215428", "url": "https://cs.wikipedia.org/wiki?curid=1215428", "title": "Gravitační astronomie", "text": "Gravitační astronomie\n\nGravitační astronomie je nově vznikající obor astronomie, který má za cíl využití gravitačních vln k shromažďování pozorovacích dat o objektech jako černé díry a neutronové hvězdy, o událostech jako výbuchy supernov a o procesech probíhajících ve vesmíru krátce po jeho vzniku.\n\nGravitační vlny byly poprvé postulovány Albertem Einsteinem v roce 1916 jako jedna z předpovědí jeho obecné teorie relativity. Nicméně gravitační vlny nejsou specifické pro obecnou relativitu, ale obsahuje je v jisté podobě jakákoli relativistická teorie gravitace.\n\nPrvní nepřímé pozorování gravitačních vln proběhlo v roce 1974, kdy Joseph Hooton Taylor a Russell Alan Hulse měřili vlastnosti binárního pulsaru PSR B1913+16. Oběžná dráha tohoto systému se mění velice přesně v souladu s předpovědí obecné relativity. Hulse a Taylor za tento objev získali Nobelovu cenu za fyziku pro rok 1993. Následně bylo pozorováno několik dalších binárních systémů pulsarů, opět ve shodě s předpověďmi obecné teorie relativity.\n\nNová éra gravitační astronomie nastala po přímém objevu gravitačních vln na detektorech LIGO v USA. První pozorování pochází ze září 2015 a zveřejněno bylo v únoru 2016. Druhé pozorování z prosince 2015 bylo zveřejněno v červnu 2016.\n\nBěžné gravitační vlny mají nízké frekvence a je proto velmi těžké je pozorovat. Proto se bylo třeba zaměřit na gravitační vlny s vysokými frekvencemi pocházející z dramatických událostí.\n\nV roce 2015 se detektory LIGO staly prvním pracovištěm, kde se podařilo přímo detekovat gravitační vlny pomocí laserové interferometrie. Obě prokázaná pozorování pocházejí se sloučení dvou černých děr s hvězdnými hmotnostmi. Tato pozorování prokázala existenci binárních systémů černých děr, dále existenci gravitačních vln a šlo také o první pozorování sloučení dvou černých děr. Tato pozorování jsou revoluční, protože umožní další pokrok ve zkoumání temné hmoty nebo raného vesmíru.\n\nV současnosti (rok 2016) existuje několik vědeckých pracovišť pro pozorování gravitačních vln. Existuje celosvětová síť pozemních detektorů pracujících na bázi laserové interferometrie s délkou ramen v řádu kilometrů, která zahrnuje následující detektory:\n\nDetektory LIGO byly po rekonstrukci znovu spuštěny v roce 2015. VIRGO má být po obdobné rekonstrukci spuštěno ve druhé polovině roku 2016. Nejpokročilejší z uvedených detektorů KAGRA se v současné době buduje, do provozu by měl být uveden roku 2018. GEO600 je sice funkční, avšak jeho citlivost je nedostatečná na zachycení většiny běžně očekávatelných signálů, primárním cílem přístroje je tedy zkouška nové techniky.\n\nK laserové interferometrii existuje alternativní způsob pozorování přes takzvané „pulsar timing array“. Existují tři konsorcia specializující se na tento způsob detekce, evropské European Pulsar Timing Array, severoamerické NANOGrav a Parkes Pulsar Timing Array, které spolupracují jako International Pulsar Timing Array. Tyto projekty využívají současné radioteleskopy, ale pracující na frekvencích v řádu nanohertz, proto je k detekci signálů potřeba mnoho let pozorování. Citlivost detektorů se ale postupně zvyšuje.\n\nV budoucnu existuje i možnost detekce zdrojů středních frekvencí za pomoci vesmírných detektorů. Evropská kosmická agentura vybrala misi Evolved Laser Interferometer Space Antenna jako svou třetí velkou misi (L3) s očekávaným startem v roce 2034. Ve fázi studií je také japonský vesmírný detektor Deci-Hertz Interferometer Gravitational wave Observatory (DECIGO).\n\nAstronomie se tradičně spoléhá na pozorování v elektromagnetickém záření. Nejprve se pozorovalo ve viditelném světle, později se přidaly další části elektromagnetického spektra od radiového záření až po gama záření. Každé nové frekvenční pásmo nám dalo nové okno do vesmíru a přineslo nové objevy. Gravitační astronomie nám tedy poskytuje další možnosti nových pozorování.\n\nPozorování gravitačních vln může doplnit informace získané jinými zdroji. Pokud budeme pozorování gravitačních vln kombinovat s použitím dalších typů astronomie, elektromagnetické nebo neutrinové, umožní nám to získat kompletnější pochopení vlastností zdroje. Gravitační vlny také můžeme použít k pozorování zdrojů v elektromagnetickém spektru neviditelných nebo obtížně detekovatelných nebo k měření jiným způsobem. Poskytují například jedinečnou metodu měření vlastností černých děr.\n\nGravitační vlny mohou být emitovány v mnoha typech systémů, ale k tomu, abychom je mohli zaznamenat musí být zdroj tvořen velmi hmotnými objekty s rychlostmi blížícími se rychlosti světla. Hlavním zdrojem jsou binární systémy hmotných objektů. Například:\n\nKromě binárních systémů existují i další možné zdroje gravitačních vln:\n\nGravitační vlny interagují s hmotou jen velmi slabě, což je jeden z důvodů proč je obtížné je odhalit. Mohou tedy volně cestovat po vesmíru a nejsou absorbovány nebo rozptýleny jako elektromagnetické záření. Díky gravitačním vlnám je tedy možné vidět do centra hustých systémů jako jsou jádra supernov nebo centra galaxií. Je s nimi také možné dívat se do historie vesmíru dále než vniklo reliktní záření, do doby kdy byl vesmír pro elektromagnetické záření neprůhledný, avšak gravitační vlny jím mohly volně procházet.\n\nSchopnost gravitačních vln volně se pohybovat a prostupovat objekty také znamená, že detektory gravitačních vln pozorují celou oblohu na rozdíl od dalekohledů a elektromagnetických teleskopů, které mají jen určité zorné pole. Detektory jsou však citlivější v některých směrech, proto je výhodné mít síť detektorů.\n\nObdobí kosmické inflace, předpokládané období exponenciálního rozpínání vesmíru by vyvolalo gravitační vlny, které by měly zanechat otisk v polarizaci reliktního záření. Z měření vzorků v reliktním záření je možné vypočítat vlastnosti gravitačních vln z raného vesmíru, o němž se můžeme takto dozvědět více informací. V tomto případě nejde o přímé pozorování, přítomnost gravitačních vln je třeba odvodit z pozorování jiných jevů.\n\nGravitační astronomie je mladou oblastí výzkumu, stále se tedy vyvíjí. Nicméně se očekává, že v 21. století se tento typ astronomie stane běžnou součástí astronomie.\n\nGravitační vlny mohou vhodně doplňovat informace získané v elektromagnetickém spektru. Na rozdíl od elektromagnetických vln nejsou ty gravitační rozptylovány a absorbovány, můžeme jimi proto vidět středy supernov, galaktická jádra a další objekty novým způsobem. Pozemní detekce gravitačních vln by nám mohla přinést nové informace o binárních systémech hmotných objektů (kandidáti na gama záblesky). Mohly by též být detekovány signály z jader supernov nebo z pravidelných signálů z neutronových hvězd. Dále by mohly být zjistitelné informace o fázových přechodech a dalších událostech v raném vesmíru. Vesmírné detektory by mohly přinést informace o binárních systémech bílých trpaslíků a slučování supermasivních černých děr a pádu objektů o velikosti jednotek až stovek hmotností Slunce do těchto obřích černých děr.\n"}
{"id": "1215440", "url": "https://cs.wikipedia.org/wiki?curid=1215440", "title": "Malé Hoste", "text": "Malé Hoste\n\nMalé Hoste jsou obec na Slovensku v okrese Bánovce nad Bebravou.\nLeží v nadmořské výšce 276 metrů. Žije zde  obyvatel.\n\nPrvní písemná zmínka o obci je z roku 1329. V obci je římskokatolický kostel svatého Martina z roku 1783. Na kopci Brište se nachází památník na románský kostelík z 9. nebo 10. století.\n"}
{"id": "1215442", "url": "https://cs.wikipedia.org/wiki?curid=1215442", "title": "Tour de France 2016", "text": "Tour de France 2016\n\nTour de France 2016 byl 103. ročníkem nejslavnějšího cyklistického závodu světa – Tour de France. Takzvaný Grand Départ začal etapou 2. července v Mont-Saint-Michel a skončil 24. července 2016 na Champs-Élysées v Paříži.\n\nPotřetí v kariéře se vítězem Tour stal Brit Chris Froome.\n\nZávodu se účastnilo 22 týmů, z toho 18 týmů UCI World Tour a 4 kontinentální týmy pozvané dne 4. března 2016 od pořadatele Tour společnosti Amaury Sport Organization na divokou kartu.\n\nNa start se postavilo 9 závodníků z každého týmu, startovní pole mělo tedy maximálně 198 jezdců. 33 cyklistů startovalo na Tour de France vůbec poprvé. Jezdi pocházeli z celkově 35 zemí; Francie, Španělsko, Nizozemsko, Belgie, Itálie a Německo měly na startu závodu 10 nebo více jezdců. Nejmladším cyklistou na Tour byl ve věku 22 let Nor Sondre Holst Enger z týmu IAM Cycling, nejstarším pak Matteo Tosatto z týmu Tinkoff–Saxo, které mu bylo v době Tour 42 let. Nejmladší tým má pak tým Lampre–Merida a naopak nejstarší Lotto–Soudal.\n\nTýmy, které nastoupily na start závodu:\nHlavními favority na vítězství před zahájením Tour byli pasováni Chris Froome, Nairo Quintana a Alberto Contador. Dalšími možnými uchazeči o celkové vítězství byli často řazeni Richie Porte, Thibaut Pinot, Fabio Aru, Geraint Thomas, Vincenzo Nibali, Romain Bardet a Tejay van Garderen.\n\nCelkem bylo naplánováno 21 etap dlouhých celkem 3 535 kilometrů. Na závodníky čekalo 7 rovinatých etap, 1 kopcovitá, 11 horských etap, a rovněž 2 individuální časovky.\n\nPořadatel Tour společnost Amaury Sport Organization oznámila dne 24. listopadu 2014, že v roce 2016 začne Tour de France v departmentu Manche. Bylo to vůbec poprvé, kdy Tour začala v tomto francouzském departmentu. V prosinci téhož roku byl oznámen profil trati a její bližší informace. První etapa začala na úpatí ostrova Mont-Saint-Michel, odkud peloton zamířil na sever po celkem rovinatých úsecích vozovky k pláži Utah v Sainte-Marie-du-Mont, kde závod končil na památku vylodění spojeneckých sil v Normandii za 2. světové války. Druhá etapa začínala v Saint-Lô a po řadě malých stoupáních vrcholila v Cherbourg-Octeville. Zde jezdci čelili Côte de La Glacerie, což je 1,9 km dlouhé stoupání s převýšením až 14%. A konečně bylo oznámeno, že 3. etapa začne v Granville. V lednu 2015 potvrdili pořadatelé, že Tour navštíví popáté v historii Andorru (předchozími lety byly 1964, 1993, 1997 a 2009). Knížectví hostilo finiš 9. etapy, odpočinkový den v 10 etapě a začátek 11. etapy.\n\nTrasu pro ročník 2016 odhalil v Kongresovém paláci v Paříži dne 20. října 2015 ředitel závodu Christian Prudhomme. Po startu v Manche zamířil peloton přes Angers a Limoges na jih, kde etapy končily hromadným spurtem. Pátá etapa byla považována jako první příležitost pro uchazeče v celkovém pořadí závodu; to představovalo dvě stoupání druhé kategorie ve Francouzském středohoří, jenž mělo kopcovitý závěr. 6. etapa zamířila před přesunutím do Pyrenejí v sedmé etapě do města Montauban. Toto pohoří také hostilo dvě další etapy: horskou 8. etapu a finiš v Andoře v deváté etapě.\n\nObhájce titulu Chris Froome z Velké Británie řekl po oznámení profilu Tour pro ročník 2016, že očekává, že by mu ten profil závodu měl vyhovovat lépe než v předchozím roce: „\"Krásná věc na Tour de France je, že není jenom o jedné etapě - Myslím, že to cyklistu celkově pohltí - ale etapa, která pro mě určitě vyčnívá je na Mont Ventoux\".“\n\n"}
{"id": "1215445", "url": "https://cs.wikipedia.org/wiki?curid=1215445", "title": "Masters", "text": "Masters\n\nMasters (angl. mistři) může znamenat: \n\n\n\n"}
{"id": "1215446", "url": "https://cs.wikipedia.org/wiki?curid=1215446", "title": "Sia (příjmení)", "text": "Sia (příjmení)\n\nSia () je čínské příjmení, k roku 2007 64. nejčastější příjmení v ČLR.\n\nZnámí nositelé příjmení Sia:\n\n"}
{"id": "1215447", "url": "https://cs.wikipedia.org/wiki?curid=1215447", "title": "Sia Jen", "text": "Sia Jen\n\nSia Jen (, 1482–1548) byl čínský politik v říši Ming. Za vlády císaře Ťia-ťinga v druhé třetině 16. století zaujímal vysoké postavení v těsné blízkosti císaře, v letech 1531–1536 vykonával funkci ministra obřadů, poté velkého sekretáře, přičemž v letech 1538–1548 stál s přestávkami v čele velkého sekretariátu.\n\nSia Jen používal zdvořilostní jméno Kung-ťin () a pseudonym Kuej-čou (). Za zásluhy o stát obdržel posmrtné jméno Wen-min ().\n\nSia Jen pocházel z Kuej-si (v 21. století městský okres v městské prefektuře Jing-tchan) v provincii Ťiang-si. Studoval konfucianismus, přihlásil se k úřednickým zkouškám, úspěšně prošel jejich nižšími stupni a roku 1517 složil i nejvyšší z nich – palácové zkoušky a získal titul \"ťin-š’\". Poté zahájil úřední kariéru.\n\nZprvu nijak nevynikl. Až v únoru 1530 upoutal pozornost císaře Ťia-ťinga návrhem na zdokonalení a reformy obřadů, císařem přivítaným. Zanedlouho, roku 1531, ho Ťia-ťing jmenoval ministrem obřadů.\n\nRoku 1535 se zúžil velký sekretariát, odvolán byl Čang Fu-ťing, stojící v jeho čele a Fej Chung později téhož roku zemřel, takže zůstal jen nevýrazný Li Š’. K doplnění sekretariátu 23. ledna 1536 jmenoval císař Ťia-ťing velkým sekretářem Sia Jena.\n\nSia Jen byl energický a kompetentní, také talentovaný a nebojácný. Před polovinou 30. let byl jedním z mála úředníků, kteří se odvážili oponovat vlivnému velkému sekretáři Čang Fu-ťingovi. Nescházela mu ale i tvrdohlavost a svárlivost. V zahraniční politice zaujal bojovné postoje, ve druhé polovině 30. let podpořil zásah ve Vietnamu, koncem 40. let podpořil tažení v Ordosu.\n\nVzestup a přízeň císaře Ťia-ťinga si získal zejména svou aktivitou při reformách obřadů. Ťia-ťing ho považoval za nezapojeného do stranických půtek a povýšil. Časem vztah s císařem poškodilo Sia Jenovo požitkářství a rezervovaný postoj k taoistickým ritálům a modlitbám. Také nedokázal reagovat na změny císařových postojů a v politických diskuzích trval na svém, proto postupně ztratil panovníkovu důvěru.\n\nRoku 1539 nakrátko přišel o úřad kvůli nedostatku úcty k panovníkovi a nepřesnostem v práci. Ani poté neustupoval ze svých zásad, ve 40. letech si například odmítal na schůzky s císařem brát taoistickou čapku s odůvodněním, že není součástí úředního oděvu. Císař to hodnotil jako útok na svou autoritu. V září 1541 byl Sia Jen opět odvolán. Tehdy byli nejbližšími rádci císaře, kteří mu byli k dispozici v jeho paláci v Západním parku, markýz Kuo Sün, vévoda Ču Si-čung, markýz Cchuej Jüan, velitel Wu Ťing-che, velcí sekretáři Sia Jen a Čchaj Luan a ministr obřadů Jen Sung, přičemž Sia Jen a Kuo Sün se nenáviděli. Po Sia Jenově odvolání cenzoři obvinili Kuo Süna ze zneužití moci a korupce, dosáhli jeho zatčení (v říjnu 1541), ale císař pamatoval na jeho zásluhy ve sporu o obřady a proto zakázal jeho mučení, po čase (v listopadu 1542) však ve vězení zemřel. Mezitím císař Sia Jena 2. listopadu 1541 vrátil na místo velkého sekretáře. Za necelý rok, 11. srpna 1542, však přijal jeho rezignaci, formálním důvodem bylo špatné znamení (zatmění Slunce), fakticky ho panovník podezříval, že stál za útoky na Kuo Süna.\n\nSia Jen zůstal bez úřadu do října 1545, místo něho vedoucí roli v sekretariátu zaujal Jen Sung (jmenovaný velkým sekretářem v září 1542). K roku 1545 zůstal Jen Sung v sekretariátu sám, k vyvážení jeho vlivu císař 22. října 1545 Sia Jenovi přikázal vrátit se do úřadu. Ačkoliv Jen Sung vděčil za svůj vzestup Sia Jenovi, na jehož návrh byl jmenován ministrem obřadů, oba státníci se nesnášeli, Sia Jen Jen Sunga ignoroval, odmítal s ním konzultovat a rušil jeho jmenování. Jen Sung se tím cítil ohrožený a spojil se s Sia Jenovými oponenty, ale císařovými oblíbenci - markýzem Cchuej Jüanem, generálem Lu Pingem a markýzem Čchiou Luanem. Když pod jejich vlivem klesla panovníkova důvěra v Sia Jena, využili k prosazení odvolání Sia Jena záležitost obrany severozápadní hranice. Totiž v únoru 1548 Sia Jen podpořil tažení do Ordosu bez uvědomění Jen Sunga, měl tak za něj odpovědnost, a když císař – pod dojmem zpráv o nespokojenosti v Šen-si a nepříznivých věšteb – stáhl svou podporu tažení, nepřátelé Sia Jena se proti němu spojili a obvinili ho z řady chyb a úplatkařství. Císař ho odvolal z úřadů a 31. října 1548 nechal popravit, hlavním důvodem panovníkovy reakce byla ovšem Sia Jenova arogance. Poté se prvním velkým sekretářem stal Jen Sung.\n\nRoku 1567 v rámci rehabilitace hodnostářů postižených za vlády Ťia-ťinga obdržel posmrtné jméno Wen-min ().\n"}
{"id": "1215448", "url": "https://cs.wikipedia.org/wiki?curid=1215448", "title": "Vojtěch Čížek", "text": "Vojtěch Čížek\n\nVojtěch Čížek (27. srpna 1884 Kolín – 26. června 1942 Mnichov) byl pedagogický pracovník. Během druhé světové války se zapojil do protiněmeckého odboje, kde se stal jedním ze zakladatelů ilegální organizace Petiční výbor Věrni zůstaneme.\n\nVystudoval gymnázium v Kolíně. Později studoval na univerzitě francouzštinu a němčinu. Po studiích pracoval jako středoškolský profesor historie nejprve na reálce v Pardubicích, později pak v Praze na Malé Straně (tradiční název školy byl Malostranské gymnasium, dnes Gymnázium Jana Nerudy).\n\nZa předmnichovské republiky byl členem národně socialistické strany. Byl čelným funkcionářem \"Ústředního spolku československých profesorů\" a funkcionářem dalších zájmových organizací českých středoškolských profesorů (byl jejich mluvčím). Organizoval jejich každoroční sjezdy; zpracovával anketu o jejich přípravě a vzdělávání; prosazoval průběžné zvyšování úrovně jejich vzdělání; růst autority povolání středoškolských profesorů v tehdejší společnosti a v obecné rovině zdůrazňoval pedagogické ideály středních škol.\n\nJeho politické a ideové postoje lze charakterizovat tím, že vycházel z Realistické strany a bezvýhradně se přikláněl k ideálům T. G. Masaryka. Profesor Dr. Vojtěch Čížek udržoval rozsáhlé společenské styky. Jeho vila v Praze na Ořechovce byla společenským salonem. Zde se scházeli představitelé bývalého buržoazního režimu. \n\nVojtěch Čížek publikoval rovněž množství článků. Udržoval i dlouholeté styky s Francií, kde měl řadu přátel. Byl jednatelem Ústavu skandinávského a nizozemského.\n\nByl též nositelem válečného kříže. V jeho rozsáhlé pozůstalosti byly např. nalezeny doklady vztahující se k soudnímu sporu, který vedl s akademickým malířem a profesorem kreslení Ludvíkem Vacátkem.\n\nKrátce po 15. březnu 1939 navštívil MUDr. Viktor Kaufmann Dr. Vojtěcha Čížka v jeho domku na Ořechovce, kde tehdy bydlel (Klidná 284/5, Praha 6 – Střešovice). Jejich debata byla popudem k tomu, aby prof. Vojtěch Čížek začal organizovat ilegální zpravodajskou skupinu. Mělo se jednat o podzemní hnutí, \"\"které musí být nekompromisně protiněmecké, musí přispět soustavnou, dobře organisovanou podkopnou a odbojovou prací k tomu, aby byl svržen okupantský režim, obnovena státní samostatnost a vybudována republika skutečně demokratická a socialistická\"\". A tak se MUDr. Viktor Kaufmann krátce po 15. březnu 1939 zapojil do odboje a záhy se stal jednou z vůdčích osobností v ilegální skupině Petiční výbor Věrni zůstaneme (PVVZ). Do odboje Viktor Kaufmann zapojil záhy i svoji sestru - spisovatelku a překladatelku Hedu Kaufmannovou.\n\nIlegální hnutí organizované Vojtěchem Čížkem bylo označované později v soudních spisech jako „Cizek und andere“ (v překladu z němčiny \"Čížek a ostatní\") nebo jej komisaři gestapa rovněž nazývali slovem „odborari“. (ve vzpomínkách Josefa Grni neslo název PRV — Přípravný revoluční výbor). Označení odboráři bylo přiléhavé, protože odráželo záměr jeho zakladatelů, kteří se rozhodli, „\"že své podzemní hnutí budeme opírati o odborově organisovaně, socialisticky zaměřené dělnictvo a levicově orientovanou inteligenci\"“. Vytvoření takové odbojové organizace (později označované jako PVVZ (Petiční výbor „Věrni zůstaneme“)) bylo v jistém smyslu (za první republiky) novátorské. Zahrnovalo v sobě spojení dělnictva prostřednictvím odborů s levicově orientovanou inteligencí. A nejen to. Slovy jeho zakladatelů: „\"Naše hnutí musí pro své účely využít vydatně též církevních kruhů a pracovati úzce s ilegálním hnutím komunistickým. Snaha naší skupiny musí být vytvořit i podzemní hnutí lidové, celostátní, zahrnující i pohraničí a Slovensko...\"“. (Ideový program tohoto hnutí zněl: „Republiku skutečně demokratickou a socialistickou.“) .\n\nČížek již na počátku dubna 1939 nalezl možnosti, jak dopravovat zpravodajské informace za hranice protektorátu do západních zemí. Jako první mu přislíbila vyvážet zprávy manželka konzula v Holandsku - paní Erbanová. O něco později mu zprostředkovala spojení do Bělehradu manželka profesora Bandury, který působil na bělehradské konzervatoři. Tímto spojením získával dopisy a vzkazy od centra PVVZ odbojář Václav Žižka, který se do Bělehradu uchýlil po svém útěku z protektorátu. Čížek měl spojení i s Francií, kam posílal zprávy na adresy různých francouzských pedagogů. S nimi se přátelil ještě v době, kdy jezdil jako delegát na mezinárodní pedagogické konference. \n\nPři hledání pomoci a součinnosti pro ilegální aktivity se Čížek nejprve obracel na své známé z řad profesorů. Také do organizační činnosti zapojil aparát stavovské profesorské organizace, kde mu nejvíce pomáhal její pokladník Hörner. \"Ústřední spolek československých profesorů\" používal místnosti v Praze v Jungmannově ulici. Ty využíval Čížek jako odbojovou organizační centrálu. Ještě na konci března 1939 požádal Čížek o spolupráci spisovatele Karla Josefa Beneše a jeho manželku - houslistku Ervínu Brokešovou. Do Čížkovy vily v Praze na Ořechovce docházeli pravidelně i vojáci: organizačně schopný štábní kapitán Václav Velínský (někdy uváděn jako Václav Velinský) (krycí jméno \"Ofner\"), který zastával funkci jakéhosi Čížkova pobočníka; kapitán Jan Slavík a plukovník Jan Satorie. Čížek měl kontakty i na mladoboleslavského odbojáře majora Josefa Frymla (s ním přišel do styku prostřednictvím manželů Hanušových). Jistý přelom nastal, když se Čížek setkal s generálem Jaroslavem Čihákem (krycí jméno \"Znamenáček\") a vyzval jej, aby zorganizoval vojenskou složku budované ilegální organizace. K tomu ovšem nedošlo, neboť generál Jaroslav Čihák údajně \"narazil na Obranu národa a loajálně se s ní sloučil\".\n\nKrátce po 15. březnu 1939 začal docent Josef Fischer intenzivně spolupracovat s rodinou MUDr. Viktora Kaufmanna a navázal spojení s Annou Pollertovou a okruhem lidí kolem ní. Zároveň navázal spojení s profesorem Dr. Vojtěchem Čížkem, který sám organizoval vlastní zpravodajskou skupinu.\n\nA tak se krátce po 15. březnu 1939 v domě Vojtěcha Čížka (Klidná 284/5, Praha 6 - Střešovice) začali scházet odbojáři, aby navázali spolupráci s Čižkovo ilegální skupinou. Tak zde byly položeny základy první garnitury PVVZ. .\n\nJednalo se např. o tyto osobnosti:\n\nV poválečných vzpomínkách označili odbojáři Václav Žižka spolu s profesorem Dr. Josefem Grňou (alias \"Vlkem\") jednoznačně profesora Dr. Vojtěcha Čížka (alias \"Tichého\") za \"hlavu a dynamo\" odbojové skupiny PVVZ v první fázi její činnosti. Pramenné materiály nacistického původu označovaly za \"centrální\" osobnost PVVZ v první fázi buď generála Jaroslava Čiháka nebo profesora Vojtěcha Čížka, případně uváděly, že \"organizaci Národní revoluční výbor\" založili v létě roku 1939 a vedli společně profesor Vojtěch Čížek a docent Dr. Josef Fišer.\n\nDůležité místo ve vztazích mezi Vojtěchem Čížkem a výše uvedenými odbojáři zaujímá osobnost Anny Pollertové. Anna Pollertová se díky Dr. Miladě Horákové dostala do kontaktu s odbojovou skupinou RU-DA již v únoru roku 1939. Některých odbojových schůzek skupiny RU-DA se zúčastňoval i Vojtěch Čížek..\n\nSkupina RU-DA (ještě před navázáním spolupráce s Annou Pollertovou) zprostředkovávala odesílání zpráv do zahraničí především přes francouzské vyslanectví, které je posílalo dál, zejména do Francie. Kontakt s francouzskou zaměstnankyní vyslanectví udržovala členka skupiny RU-DA „Božička“ Hovorková. Ta na velvyslanectví předávala zprávy, určené k transportu do zahraničí. Božička odmítla další spolupráci v létě 1939. V této době prof. Čížek následkem duševního přepracování a vyčerpání začal budit známky „ustrašenosti“. Ukončením spolupráce s Božičkou tak skupina prof. Čížka přišla o spojení se zahraničím. Organizace RU-DA byla o přerušení spojení informována. \"Nasměrovala\" proto prof. Čížka do bytu Anny Pollertové v domnění, že by ho „spolupráce na jiném odbojovém úseku“ mohla dostat „z částečné depresivní krize“.\n\nV bytě Anny Pollertové (Ve Pštrosce 7 - nyní (2016) Anny Letenské 34/7, Praha - Vinohrady) se konaly schůzky představitelů odbojových skupin. V létě 1939 byl do tohoto bytu přiveden prof. Vojtěch Čížek a o několik týdnů později docent dr. Josef Fischer. Tady se prof. Čížek seznámil s manželi Baumovými (RNDr. Jiří Baum a Růžena Baumová) i doc. dr. Josefem Fischerem. Většina schůzek v bytě A. Pollertové měla informativní ráz, protože zvláštní úkoly byly projednávány s jednotlivými účastníky zvlášť (z důvodů konspirace a vyšší bezpečnosti).\n\nAnna Pollertová opatřovala ilegální ubytování pro členy organizace PVVZ. Jménem Zdeny Pátkové najímala mnoho bytů v různých částech města, kde pod smyšlenými jmény JUDr. Karel Bondy, prof. dr. Vojtěch Čížek, doc. dr. Josef Fischer, generál Jaroslav Čihák a ostatní trávili příležitostně jednotlivé noci. Další přístřeší používané pro tyto účely příležitostně poskytoval i byt manželů Baumových. Prostřednictvím profesora Dr. Vojtěcha Čížka v domě Anny Pollertové získala mansardový byt i profesorka Jiřina Picková.\n\nAnna Pollertová opatřila také sto tisíc korun, které profesor Dr. Vojtěch Čížek uložil v profesorské záložně. Tyto peníze byly vybírány podle potřeb odboje, podobně jako peníze, které dostal do úschovy JUDr. Vladimír Klouda. Z těchto peněz byly placeny součástky k vysílačkám; z nich žili lidé pracující v ilegalitě; z těchto peněz byly podporovány i rodiny zatčených odbojářů.\n\nPoté, co se první garnituře PVVZ na sklonku roku 1939 podařilo vybudovat základy ilegální sítě, vyvstal před ní problém konspirace. Na konci října 1939 a počátkem listopadu 1939 provedlo totiž gestapo průlom do ilegálních sítí organizací nekomunistického buržoazně demokratického odboje. Zákrok byl odstartován proti vydavatelům a distributorům ilegálního časopisu V boj. Na začátku prosince 1939 proniklo gestapo do sítí Obrany národa (ON) a druhá vlna zatýkání v řadách ON přišla v únoru 1940. Zatýkání v sítích ON pokračovalo až do poloviny roku 1940, kdy byla tato garnitura \"armády v podzemí\" prakticky zlikvidována.\n\nVedení PVVZ bylo spjato řadou vazeb jak s ilegálním časopisem V boj, tak i s vojáky z řad Obrany národa. PVVZ již během prosince 1939 hledalo možnosti odchodu svých ohrožených exponentů do zahraniční. To se podařilo jen moravskému důvěrníkovi štábnímu kapitánu Václavu Velinskému (krycí jméno \"Ofner\") a generálu Jaroslavu Čihákovi (krycí jméno \"Znamenáček\"). Generál Jaroslav Čihák se na přelomu let 1939 a 1940 ukrýval v Praze Modřanech u rodiny Fousových a odtud pak odešel do emigrace. A právě v době jeho odchodu byl zatčen (v roce 1940) i profesor dr. Vojtěch Čížek. Byl vězněn v malé pevnosti v Terezíně a v Mnichově. Zemřel 26. června roku 1942 ve vězení v Mnichově.\n\nDnes se jméno Vojtěcha Čížka nalézá například na pamětní desce obětem 2. světové války umístěné na domě číslo 34/7 v ulici Anny Letenské na Praze 2, (dříve ulice „Ve Pštrosce“). To bylo jedno z hlavních center, v jehož prostorách se tajně scházeli členové organizace PVVZ. V tomto domě se nacházely jednak byty Anny Pollertové, ale také zde měl ordinaci MUDr. Viktor Kaufmann. V této ordinaci proběhly na začátku okupace schůzky první garnitury vedení odbojové organizace PVVZ. Pamětní deska obsahuje jména těch, kteří se konce války nedočkali.\n\n\n"}
{"id": "1215451", "url": "https://cs.wikipedia.org/wiki?curid=1215451", "title": "Svatý Lukáš Evangelista (Mistr Theodorik)", "text": "Svatý Lukáš Evangelista (Mistr Theodorik)\n\nSvatý Lukáš Evangelista je jedním z nejpůsobivějších deskových obrazů Mistra Theodorika, určených k výzdobě karlštejnské Kaple sv. Kříže. Může být autoportrétem samotného Theodorika. Je vystaven ve sbírce středověkého umění Národní galerie v Praze.\n\nOlejová tempera na bukové desce o rozměru 115 x 94 cm. Rám s tlačeným ornamentem obsahuje v dolní části elipsovitý relikviářový otvor. Obraz se dochoval v původní podobě z doby kolem roku 1360 a byl restaurován roku 1991 (H. Kohlová).\n\nTheodorikův obraz se vyznačuje mimořádnou kultivovaností malířského projevu a barevnou vyvážeností. Drapérie je modelována plasticky a využívá dopadající světlo, které prosvětluje vrchní vrstvu, zatímco hluboké části jsou zvýrazněny temnou modří. Samotné roucho tvoří motiv dlouhých svislých řas na pravém předloktí, krátké příčné linie kolem pozdvižené levé ruky s knihou a hluboké mísovité záhyby uprostřed. Malíř použil jako podklad azurit a olovnatou bělobu a jako vrchní vrstvu nejvzácnější pigment - ultramarínovou modř. Modrou vyvažují bílá, okrová a červená. Hlava sv. Lukáše je modelována se znalostí reálné fyziognomie a její výraz oživuje i přímý pohled očí, upřený na diváka. Vyznačuje se typickými znaky Theodorikova stylu - mírně nadživotní velikostí široké tváře, sivým inkarnátem a bohatým plnovousem. Na rukou jsou realisticky znázorněny žíly a levá ruka držící knihu je podána v perspektivní zkratce. Malba, podobně jako u jiných Theodorikových obrazů, přesahuje částečně na rám. Malíř tak narušuje pravidelný geometrický řád rámů obrazů na stěně kaple sv. Kříže, který omezoval jeho tvůrčí svobodu. Je to patrné i z velkorysého pojetí zkušebních skic, které se zachovaly na stěně kaple a jimiž si malíř ověřoval formát a proporční vztahy se zřetelem k rozměrům stěny.\n\nV levém horním rohu obrazu je s velkou mírou realismu namalován Lukášův atribut - okřídlený býk. Pozadí obrazu tvoří plastický dekorativní ornament označovaný jako pastiglia, který pochází z Itálie a v Čechách ho téměř výhradně používal právě Theodorik. Pozadí bylo původně zlacené, neboť na některých Theodorikových obrazech se zachovaly stopy zlata nebo jsou na nich patrná poškození, způsobená stržením zlacených ozdob. K tomu došlo již na počátku 15. století při obléhání Karlštejna husity, kdy bylo nutné vyplácet žold obráncům.. Světec držel v pravé ruce křížek, jehož obrys i stopy po připevnění se zachovaly.\n\nTheodorikovy zavalité a krátké postavy, hmotné hlavy s masitými tvářemi a vyčnělými nosy a široce rozevřené oči s velkými zornicemi prozrazují znalost lidské anatomie. Dojem hmotné tělesnosti zesilují také mělce modelované a málo členité drapérie, jejichž reliéf malíř vytváří spíše tlumením místních barevných tónů než prohloubením intenzity barev. Ostrost kontur nahrazuje šerosvitnými přechody. Monumentální výstavba obrazu, velkorysý a uvolněný malířský přednes a zacházení s tlumenými barvami nemají v evropském gotickém umění žádné předchůdce a řadí Theodorika mezi nejvýznamnější gotické malíře v Evropě.\n\nKonstrukce tenké podkladové desky z bukového dřeva, která je ve spojích potažena plátnem, je původem z Nizozemí. Technika provedení prozrazuje obeznámenost s francouzskou malbou en grissaille, oblíbenou v Paříži v polovině 14. století. Malba sleduje velmi detailní a suverénně provedenou podkresbu provedenou jemnými tahy. Drobné změny se týkají pouze modelace obličeje. Podkladovou vrstvu tvoří olovnatá běloba na křídovém podkladě. Barevnou vrstvu tvoří vaječná tempera prokládaná mezivrstvami ořechového oleje. Ty zabraňovaly rychlému vysychání a umožňovaly dokonalou modelaci objemů pomocí tenkých lazurních vrstev. Pro Theodorika je charakteristická složitá konstrukce podkladových a krycích barevných vrstev, jichž bývá v drapériích až šest. Malíř věnoval péči výběru velikosti zrna pigmentu a dosahoval tak s pomocí olejového pojidla vysoké transparence vrstev. Inkarnáty jsou malovány obvykle v jediné vrstvě a barevné valéry jsou výsledkem míchání pigmentů na paletě. \n\nČeská pošta vydala dne 15.11.2000 příležitostnou poštovní známku s reprodukcí obrazu sv. Lukáše. Známka v hodnotě 13 Kč o velikosti 40x50 mm je pětibarevný ocelotisk z plochých desek v barvě černé, červené, modré, světle modré a okrové. Autorem rytiny je Miloš Ondráček.\n\nSv. Lukáš je patronem cechu malířů a bývá zobrazován jako malíř obrazu Panny Marie. Mezi jeho atributy patří okřídlený býk, pero a kniha nebo svitek. Theodorik byl přibližně od poloviny 60. let 14. století hlavou malířského cechu v Praze a jeho obraz sv. Lukáše patří k jeho nejlepším dílům. Pro Karla IV. měl tento obraz zvláštní význam, protože roku 1354 získal jako relikvii celou lebku světce. Ta je nyní součástí Svatovítského pokladu.\n\nPrvní vyobrazení sv. Lukáše pocházejí již z 8. století (Codex aureus). Ve 13. století namaloval fresku se sv. Lukášem Cimabue v horním kostele v Assisi. Později byl námětem pro řadu slavných malířů (Correggio, Frans Hals, El Greco, Tizian, Guercino, Luca Giordano). V českých zemích je zobrazen sv. Lukáš (malující Krucifix) např. v Evangeliáři Jana z Opavy (1368) nebo na obraze Jana Gossaerta z roku 1520 (Národní galerie v Praze).\n\n\n"}
{"id": "1215452", "url": "https://cs.wikipedia.org/wiki?curid=1215452", "title": "Paul Kornfeld", "text": "Paul Kornfeld\n\nPaul Kornfeld (11. prosince 1889, Praha – 25. dubna 1942, Lodžské ghetto) byl německý spisovatel a dramaturg původem z Prahy. Svou tvorbou je tak často řazen k širšímu okruhu autorů tzv. pražské německé literatury. Byl významným představitelem tzv. expresionistického divadla.\n\nPaul Kornfeld se narodil na Novém Městě Pražském v domě V Jámě, čp. 1671, poblíž Václavského náměstí. Pocházel z židovské rodiny. Mezi jeho předky figuruje i několik rabínů a židovských učenců, např. jeho praděd Aron Kornfeld (1795–1881) vedl poslední ješivu v Čechách, a to až do jejího zavření. Kornfeldův otec Moriz Kornfeld (1852–1934) vlastnil v Praze přádelnu a barvírnu, platil však též za znalce filozofických a náboženských textů.\n\nNa podzim 1941 byl Kornfeld deportován do Terezína a odtamtud dále do lodžského ghetta, kde na jaře následujícího roku zemřel na tyfus.\n\nV Pinkasově synagoze nese jedna z pamětních tabulí jeho jméno.\n\n\n\n"}
{"id": "1215456", "url": "https://cs.wikipedia.org/wiki?curid=1215456", "title": "Ciénaga de Zapata", "text": "Ciénaga de Zapata\n\nCiénaga de Zapata je název rozlehlého bažinatého území na Kubě. Rozkládá se na stejnojmenném poloostrově Zapata a je největším mokřadem v karibském regionu. Území je biosférickou rezervací a ramsarským mokřadem.\n\nPodstatná část mokřadu byla v roce 1936 vyhlášena národním parkem. Ten zaujímá rozlohu 4189,2 km² (z toho 2818,6 km² pevniny a 1370,6 km² vodní plochy). Vyskytuje se zde více jak 200 ptačích druhů, z toho několik endemických žijících pouze ve zdejším regionu (např. střízlík kubánský, chřástal kubánský a strnádka kubánská). Žije zde i populace kubánského krokodýla. Okolní moře disponuje zachovalým korálovým útesem. \n"}
{"id": "1215457", "url": "https://cs.wikipedia.org/wiki?curid=1215457", "title": "Květa Manoušková", "text": "Květa Manoušková\n\nKvěta Manoušková, \"někdy též\" Květoslava, \"dívčím příjmením\" Mašková, (15. června 1927 Kladno – 25. srpna 2002) byla česká sochařka. \n\nVe své tvorbě spolupracovala se svým manželem Rudolfem Manouškem, českým zvonařem. Následně i s jejich synem Petrem Rudolfem. Výtvarně zpracovala například zvony pro pražský evangelický kostel U Jákobova žebříku, pro kapli Třebihošti nebo pro kostel svaté Anny v Pocinovicích.\n\nSvé výrobky označovala malým reliéfem květiny, který odkazoval k jejímu křestnímu jménu.\n\n"}
{"id": "1215458", "url": "https://cs.wikipedia.org/wiki?curid=1215458", "title": "Luisa Orleánská", "text": "Luisa Orleánská\n\nLuisa Orléanská (24. února 1882 - 18. dubna 1958) byla princeznou obojí Sicílie a babičkou španělského krále Juana Carlose I.\n\nLuisa se narodila jako nejmladší dcera pařížského hraběte Filipa Orléanského a Marie Isabely Orléanské, dcery Antonína z Montpensier a Luisy Fernandy Španělské.\n\n16. listopadu 1907 se Luisa ve městě Wood Norton, Worcestershire, provdala za Carlose Bourbonsko-Sicilského, vdovce po španělské infantce Mercedes. Pár žil v Madridu a měl spolu čtyři děti:\n\n\nV roce 1931, když byla vyhlášena Španělská republika, rodina odešla do Itálie a poté do Švýcarska. V roce 1939, po vítězství Franca v občanské válce, se vrátila do Španělska a usadila se v Seville.\n\n"}
{"id": "1215460", "url": "https://cs.wikipedia.org/wiki?curid=1215460", "title": "Greg Burke", "text": "Greg Burke\n\nGregory Joseph \"Greg\" Burke (* 8. listopadu 1959, St. Louis, Missouri) je americký novinář, numerář Opus Dei, komunikační poradce Státního sekretariátu Vatikánu a papeže Františka a zástupce ředitele Tiskového střediska Svatého stolce.\n\nOd 1. srpna 2016 má nahradit Federica Lombardiho ve funkci ředitele Tiskového střediska. Dříve působil jako korespondent pro Fox News a časopis Time.\n"}
{"id": "1215461", "url": "https://cs.wikipedia.org/wiki?curid=1215461", "title": "Katarské námořnictvo", "text": "Katarské námořnictvo\n\nKatarské námořnictvo je součástí ozbrojených sil Kataru. Patří mezi malá námořnictva, přičemž jeho jádro tvoří raketové a hlídkové čluny. V posledních letech však byla objednána řada nových plavidel, včetně raketových korvet a vrtulníkové výsadkové lodě, což přinese razantní posílení celého námořnictva.\n\nKatarské námořnictvo vzniklo roku 1971. V prvních letech disponovalo pouze menšími hlídkovými plavidly. V letech 1982–1983 námořnictvo získalo tři raketové čluny třídy \"Damsah\" francouzského typu La Combattante III. Ty představovaly, spolu s šesti hlídkovými čluny Vosper Thornycroft katarské floty 80.–90. let. V letech 1996–1998 katarské námořnictvo výrazně posílily čtyři raketové čluny třídy \"Barzan\", patřící do typové rodiny Vita britské loděnice Vosper Thornycroft.\n\nV posledních letech Katar usiluje o výrazné posílení svého námořnictva. Roku 2012 bylo objednáno šest nových hlídkových lodí odvozených od turecké třídy \"Tuzla\". Země však měla zájem o pořízení daleko silnějších raketových korvet, např. nizozemského typu Sigma. Nakonec v červnu 2016 u italské loděnice Fincantieri objednalo stavbu celkem sedmi nových válečných lodí – jedné vrtulníkové výsadkové lodě (podobné alžírské \"Kalaat Béni Abbès\"), čtyř korvet třídy Doha a dvou oceánských hlídkových lodí. Hodnota kontraktu je 4 miliardy Euro. Stavba má proběhnout v letech 2018–2023.\n\nV březnu 2016 navíc země objednala pozemní pobřažní obranný systém využívající protilodních střel MM.40 Exocet Block III a Marte ER.\n\n\n\n\n"}
{"id": "1215462", "url": "https://cs.wikipedia.org/wiki?curid=1215462", "title": "Ladislav Martan", "text": "Ladislav Martan\n\nLadislav Martan (* 2. října 1989, Varnsdorf) je český fotbalový útočník či záložník, od července 2016 působící v týmu FC Hradec Králové.\n\nJe odchovancem Slovanu Liberec, kam přišel v průběhu mládeže z klubu FK Rumburk.\n\nPřed sezonou 2009/10 se propracoval do prvního mužstva. V dresu Liberce debutoval v 1. české lize v 5. kole hraném 23. srpna 2009 proti SK Dynamo České Budějovice (výhra 3:0), když v 82. minutě nahradil na hrací ploše Bořka Dočkala. Celkem za A-tým Slovanu odehrál osm ligových střetnutí.\n\nV říjnu 2009 zamířil na hostování do druholigové Viktorie Žižkov, kde působil do léta 2010. Dohromady během angažmá v pražském klubu odehrál 21 zápasů v lize, ve kterých dal pět branek.\n\nPřed ročníkem 2011/12 Liberec definitivně opustil a odešel do druhé ligy, konkrétně do mužstva FK Varnsdorf. Podzimní část sezony 2013/14 strávil na hostování ve Slovácku. Na jaře 2015 skončil s Varnsdorfem v tabulce na druhém místě, ale do 1. ligy místo něj kvůli nesplnění licenčních podmínek postoupil třetí FC Fastav Zlín. V červenci 2015 podepsal s Varnsdorfem nový kontrakt do léta 2017. V ročníku 2015/16 se stal společně s Lukášem Budínským (MFK Karviná) s 11 brankami druhým nejlepším střelcem 2. ligy. Během 4,5 let v týmu nastoupil ke 112 ligovým utkáním, vstřelil 28 branek.\n\nV červenci 2013 odešel na svou druhou prvoligovou. Zamířil hostovat z Varnsdorfu do mužstva 1. FC Slovácko, které o něj stálo již v minulosti. V moravském celku se neprosadil a přesto, že hostování mělo platnost do léta 2014, již v zimě 2013/14 se Martan vrátil do svého kmenového klubu. V dresu Slovácko nastoupil k osmi střetnutím v lize, gól nedal.\n\nV létě 2016 odmítl nabídku Baníku Ostrava, protože preferoval angažmá v nejvyšší soutěži. V červenci 2016 o něj projevil zájem tehdejším nováček 1. ligy FC Hradec Králové, kam přestoupil a s vedením se domluvil na dvouletém kontraktu s opcí.\n\nV dresu Hradce Králové debutoval 31. 7. 2016 v ligovém utkání prvního kola na stadionu v Ďolíčku proti tamním Bohemians Praha 1905 (výhra 3:0), na hřišti pobyl do 90+1. minuty.\n\nAktuální k 11. červenci 2016\n\n"}
{"id": "1215466", "url": "https://cs.wikipedia.org/wiki?curid=1215466", "title": "Marie Isabela Orleánská", "text": "Marie Isabela Orleánská\n\nMarie Isabela Orleánská (María Isabel Francisca de Asís Antonia Luisa Fernanda Cristina Amelia Felipa Adelaida Josefa Elena Enriqueta Carolina Justina Rufina Gasparina Melchora Baltasara Matea; 21. září 1848 – 23. duben 1919) se narodila jako španělská infantka a orleánská princezna a sňatkem se stal pařížskou hraběnkou.\n\nNarodila se v Seville Luise Fernandě Španělské a Antonínovi Francouzskému. Antonín byl nejmladším synem Ludvíka Filipa, posledního francouzského krále, a Maroe Amálie Neapolsko-Sicilské. Infantka Luisa byla dcerou Ferdinanda VII. a Marie Kristýny Neapolsko-Sicilské. Všichni čtyři prarodiče Marie Isabely a sedm z jejích osmi praprarodičů byli členy francouzského královského rodu Bourbonů.\n\n30. května 1864 se Marie Isabela provdala za svého bratrance Filipa Orlénského. Měli spolu osm dětí:\n\n\nNuceni opustit Francii, Marie Isabela se svým manželem odešli do Anglie, kde žil po své abdikaci v roce 1848 Ludvík Filip. V roce 1871 se směli vrátit do Francie, kde žili v Hôtelu Matignon v Paříži a v château d'Eu v Normandii.\n\nV roce 1886 byli podruhé nuceni opustit Francii. V roce 1894 v exilu v Stowe House v Buckinghamshire zemřel její manžel. Marie Isabela žila v Randan château ve Francii a v roce 1919 v paláci Villamanrique de la Condesa, blízko Sevilly, zemřela.\n\n"}
{"id": "1215467", "url": "https://cs.wikipedia.org/wiki?curid=1215467", "title": "Anke Behmerová", "text": "Anke Behmerová\n\nAnke Behmerová (* 5. června 1961, Stavenhagen) je bývalá německá atletka, mistryně Evropy v sedmiboji u roku 1986.\n\nV roce 1988 na olympiádě v Soulu vybojovala bronzovou medaili v soutěži sedmibojařek výkonem 6858 bodů, což byl také její osobní rekord. Třetí místo obsadila rovněž při premiéře mistrovství světa v Helsinkách v roce 1983. Největším úspěchem se pro ni stal titul mistryně Evropy v sedmiboji v roce 1986.\n\n"}
{"id": "1215468", "url": "https://cs.wikipedia.org/wiki?curid=1215468", "title": "Horní Líštná (Polsko)", "text": "Horní Líštná (Polsko)\n\nHorní Líštná (, ) je obec v jižním Polsku ve Slezském vojvodství v okrese Těšín v gmině Holešov. Leží na území Těšínského Slezska v údolí říčky Líštnice mezi svahy Vružné a Ostrého vrchu na západě a Tulu na východě.\n\nObec se nachází přímo u polsko-českých hranic a zaujímá zhruba 5/6 původní vesnice Horní Líštná, jejíž západní část byla po rozdělení Těšínska v roce 1920 připojena k Československu a dnes tvoří stejnojmennou městskou část Třince.\n\nDějiny vesnice sahají do dob německé kolonizace na konci 13. století, první zmínka o ní pochází z listiny vratislavského biskupa Jindřicha z Vrbna vydané kolem roku 1305. K místním památkám patří pozdněbarokní katolický kostel sv. Martina postavený mezi lety 1719 až 1731.\n\nV severní části obce se od roku 1950 nachází lom (nyní provozovaný podnikem Kosbud), ve kterém se těží těšínský vápenec. V 18. a 19. století se zde těžila i železná ruda pro potřeby ustroňské huti.\n\nV Horní Lištné se v roce 1873 narodil Josef Koždoň, zakladatel Slezské lidové strany a vůdce slezského národního hnutí. Dalším místním rodákem byl evangelický pastor a spisovatel Jan Pindór (1852–1924).\n\n"}
{"id": "1215471", "url": "https://cs.wikipedia.org/wiki?curid=1215471", "title": "Horní Líštná", "text": "Horní Líštná\n\nHorní Líštná (polsky \"Leszna Górna\") je vesnice na Těšínsku, která byla v roce 1920 rozdělena mezi Polsko a Československo: \n\n"}
{"id": "1215473", "url": "https://cs.wikipedia.org/wiki?curid=1215473", "title": "Rentgenový pulsar", "text": "Rentgenový pulsar\n\nRentgenové pulsary jsou třída astronomických objektů, které jsou zdroji rentgenového záření s přesnými periodickými změnami v intenzitě záření. Rentgenové období se pohybuje od zlomků sekundy až po několik minut.\n\nRentgenový pulsar je tvořen neutronovou hvězdou se silným magnetickým polem a společníkem, což je běžná hvězda. Jde tedy o typ binární hvězdné soustavy. Intenzita magnetického pole na povrchu neutronové hvězdy je obvykle asi 100 milionů tesel, což je více než bilionkrát více než je intenzita magnetického pole na povrchu Země.\n\nPlyn je vytrháván z hvězdného společníka a následně padá na neutronovou hvězdu, konkrétně je magnetickým polem směřován na magnetické póly neutronové hvězdy, kde tvoří dvě někdy i více lokalizovaných rentgenových horkých skvrn, podobně jako jsou na Zemi dvě hlavní oblasti výskytu polárních září. Těsně před dopadem do těchto oblastí neutronové hvězdy může padající plyn dosáhnout poloviny rychlosti světla. Při tomto procesu se uvolní tolik gravitační potenciální energie, že tyto horké skvrny, jejichž velikost se odhaduje asi na jeden čtvereční kilometr, mohou být zhruba deset tisíckrát zářivější než Slunce.\n\nNa těchto horkých skvrnách je dosahována teplota až v řádu milionů Kelvinů, horké skvrny tedy obvykle září v rentgenové části spektra. Vzhledem k rotaci neutronové hvězdy dochází k tomu, že pozorujeme pulsy rentgenového záření jako aktivní body pohybující se směrem k nám a od nás, pokud je osa magnetického pole natočená vzhledem k ose otáčení.\n\nPlyn, který napájí rentgenový pulsar se může na neutronovou hvězdu dostat různými způsoby v závislosti na parametrech binárního systému jako jsou oběžná dráha a vlastnosti doprovodné hvězdy.\n\nNěkteré doprovodné hvězdy rentgenových pulsarů jsou velmi hmotné mladé hvězdy, obvykle veleobři spektrální třídy OB, které emitují záření z povrchu poháněné hvězdným větrem. Neutronová hvězda ponořená do tohoto hvězdného větru potom zachycuje plyn vyvrhovaný z primární hvězdy. Typickým příkladem takového systému je Vela X-1.\n\nV jiných systémech obíhá neutronová hvězda tak blízko svému společníkovi, že její enormně velká gravitační síla může vytrhnout materiál z atmosféry společníka na svou oběžnou dráhu. Zachycený materiál tvoří plynný akreční disk, který pomalu po spirále padá na neutronovou hvězdu. Příkladem takového systému je Centraurus X-3.\n\nDalší možností je, že doprovodná hvězda pulsaru je hvězda typu Be, které se velmi rychle otáčí a vyvrhuje plyn v oblasti kolem svého rovníku. V těchto systémech obvykle nacházíme velmi eliptické a velké oběžné dráhy. Když neutronová hvězda projde v těsné blízkosti nebo dokonce skrz disk vyvrženého materiálu z hvězdy Be typu, zachytí tento materiál a dočasně se stane rentgenovým pulsarem. Disky materiálu kolem hvězd typu Be se z neznámých důvodů roztahují a stlačují, takže v tomto případě pozorujeme pouze přechodné rentgenové pulsary, často u nich vidíme měsíce až roky mezi jednotlivými obdobími rentgenové aktivity.\n\nRentgenové pulsary a radiové pulsary vykazují velmi odlišné chování co se týče rotace a také jejich charakteristické pulsy jsou produkovány různými mechanismy, ačkoli jde v obou případech a rotující neutronové hvězdy se silným magnetickým polem. Rychlost rotace v obou případech souvisí i s periodou pulsů.\n\nRadiové pulsary mají periody v řádu milisekund až sekund a průběžně ztrácejí moment hybnosti a zpomalují. Naproti tomu rentgenové pulsary vykazují jiné rotační chování. Některé rentgenové pulsary se točí stále rychleji a rychleji, jiné naopak pomaleji a pomaleji, v obou případech nastává občasný zvrat těchto trendů. Jiné vykazují malou změnu v periodě pulsů.\n\nVysvětlení lze nalézt ve fyzikálním rozdílu povahy obou systémů. Více než 99% radiových pulsarů jsou jednotlivé objekty, které vyzařují svou rotační energii ve formě relativistických částic a magnetického dipólového záření, což rozsvítí přilehlé mlhoviny. Zatímco rentgenové pulsary jsou členy binárních systému a je jim dodávána nová hmota ať už ve formě hvězdného větru nebo akrečních disků. Hmota padající na neutronovou hvězdu je transferována na točivý moment, který zvyšuje či snižuje rychlost rotace pulsaru.\n\nRentgenové pulsary jsou sledovány rentgenovými teleskopy, které jsou umístěny na nízké oběžné dráze, přestože v prvních letech rozvoje rentgenové astronomie byly podniknuty i pokusy o detektory nesené na balónech nebo sondážních raketách. První rentgenový pulsar Centaurus X-3 byl objeven roku 1971 sondou Uhuru (satelit).\n"}
{"id": "1215476", "url": "https://cs.wikipedia.org/wiki?curid=1215476", "title": "Albrechtická vrchovina", "text": "Albrechtická vrchovina\n\nAlbrechtická vrchovina je geomorfologický okrsek Jizerské hornatiny nacházející se v její západní části. Vrchovina má podobu široké rozvodní hrásťového hřbetu, jenž se směrem k západu snižuje. Celý okrsek zabírá plochu o výměře 33,38 km².\n\nVrchovina je tvořena spodnopaleozoickými či proterozoickými ortorulami, dále granity a rulami. Občas lze nalézt též metadroby, popřípadě sericistické fylity, výjimečně pak miocenní vulkanity. Na širokých plochách ve vrcholových partiích hřbetu v oblasti vymezené Hrádeckou pánví a Frýdlantskou pahorkatinou lze nalézt pozůstatky po snížené holorovině spolu s plochou elevací a suky.\n\nNejvyšším bodem je Kančí vrch, dosahující nadmořské výšky 679,9 metru. K dalším významným je možné přiřadit Pšeničkův kopec (463 m n. m.), Kameniště (608 m n. m.), Lysý vrch (642,8 m n. m.) nebo Výhledy (569,1 m n. m.).\n\nZápadní část je zalesněna pouze mírně. Východní partie naopak zalesněné jsou. Převládají zde smrčiny s příměsí buku, dubu či modřínu. Zbylá místa vyplňují pole nebo travnaté louky. Za zvěře se zde vyskytují jeleni.\n\nVýchodní část Albrechtické vrchoviny je součástí Chráněné krajinné oblasti (CHKO) Jizerské hory.\n"}
{"id": "1215477", "url": "https://cs.wikipedia.org/wiki?curid=1215477", "title": "Zlatá medaile Svenska Dagbladet", "text": "Zlatá medaile Svenska Dagbladet\n\nZlatá medaile Svenska Dagbladet ( \"Svenska Dagbladets guldmedalj\") je švédské sportovní ocenění, které od roku 1925 každoročně uděluje stockholmský deník \"Svenska Dagbladet\". Používá se pro ně také neoficiální označení Bragdguldet (zlatý výkon). Výsledky jsou vyhlašovány na konci kalendářního roku a medaili obdrží švédský sportovec, který dosáhl v uplynulém roce mimořádného úspěchu. Původně rozhodovalo o vítězi čtenářské hlasování, později byla vytvořena čtrnáctičlenná porota \"Svenska Dagbladets guldmedaljnämnd\", kterou jmenuje šéfredaktor listu. \n\nOceněn může být jedinec i kolektiv (v tomto případě dostane zlatou medaili příslušná sportovní asociace a jednotliví členové týmu obdrží stříbrné repliky), v některých letech byla cena rozdělena mezi dva sportovce. Jedna osoba může obdržet cenu nanejvýš dvakrát, ale i to je výjimka, které v minulosti dosáhli pouze Björn Borg, Ingemar Stenmark a Anja Pärsonová, kromě toho Jan-Ove Waldner a Johan Olsson získali medaili jednou za individuální úspěch a jednou jako členové týmu. Dalším pravidlem je, že cenu nesmí získat sportovec usvědčený z užívání dopingu.\n\nNejčastěji zastoupenými sporty jsou lehká atletika a běh na lyžích.\n\n\n"}
{"id": "1215479", "url": "https://cs.wikipedia.org/wiki?curid=1215479", "title": "Dušan Hlavenka", "text": "Dušan Hlavenka\n\nDušan Hlavenka (6. dubna 1949 Bratislava – 13. dubna 1994 tamtéž), často chybně uváděný jako Ján Hlavenka, byl slovenský fotbalový útočník.\n\nV československé nejvyšší soutěži nastupoval v dresu Slovanu Bratislava, s nímž v sezoně 1969/70 dobyl mistrovský titul.\n\nPodílel se na slavném vítězství Slovanu v Poháru vítězů pohárů v sezoně 1968/69. Zasáhl do obou čtvrtfinálových utkání proti AC Turín, v odvetném bratislavském zápase vstřelil druhou branku domácích (výhra 2:1).\n\n"}
{"id": "1215482", "url": "https://cs.wikipedia.org/wiki?curid=1215482", "title": "Dolský potok (přítok Teplé)", "text": "Dolský potok (přítok Teplé)\n\nDolský potok (uváděn i jako potok \"Sádek\" či \"Sádka\") je levostranným přítokem Teplé v okrese Sokolov a okrese Karlovy Vary v Karlovarském kraji. Délka toku měří 8,05 km. \n\nPlocha povodí činí 16,4 km².\n\nDolský potok pramení ve Slavkovském lese přibližně 2 km západně od Nové Vsi v nadmořské výšce okolo 770 metrů. Je to vlastně odbočení (přepad) z Dlouhé stoky. Obtéká severně obec Novou Ves, protéká neosídleným zalesněným údolím směrem k východu. Na jeho toku kdysi bývala malá osada \"Horní Hluboká\". Ta se vylidnila po odsunu původního německého obyvatelstva po druhé světové válce, po roce 1950 byla demolována a zanikla. Jediným osídleným místem na toku potoka je malá vesnice Dolní Hluboká. Potok od svého pramene až do Dolní Hluboké překonává značný výškový rozdíl, asi 230 metrů, což odpovídá sklonu více než 3,5 %. Od Dolní Hluboké teče potok podél silnice až do místa, kde se asi 1 km severně od Bečova na Teplou vlévá do Teplé, v jejím říčním kilometru 24,9.\n\nPotok nemá větší přítoky. Nad Horní Hlubokou je potok zleva napájen vodou z přepadu Dlouhé stoky a v Dolní Hluboké drobnými potůčky z okolních strání a úvozů. Prameniště na úbočí Dolského potoka severně od Dolní Hluboké jsou zdrojem vody pro vesnici. Voda je pak akumulována ve vodojemu o objemu 20 m, který je v blízkosti prameniště v nadmořské výšce přibližně 600 metrů.\n\n"}
{"id": "1215483", "url": "https://cs.wikipedia.org/wiki?curid=1215483", "title": "Leonardo da Silva Souza", "text": "Leonardo da Silva Souza\n\nLeonardo da Silva Souza (* 18. březen 1992) je brazilský fotbalový záložník, který od roku 2016 obléká dres srbského klubu Partizan Bělehrad.\n\nSvou kariéru začal v kyperském klubu Enosis Neon Paralimni, v roce 2013 přestoupil do FK Metalurhu Doněck a odtud v tom samém roce do Qəbələ FK. V letech 2014–2016 působil v FK Anži Machačkala.\n"}
{"id": "1215484", "url": "https://cs.wikipedia.org/wiki?curid=1215484", "title": "Kondjor", "text": "Kondjor\n\nKondjor (v originále Кондёр) je horský masiv na východní Sibiři, v Ajano-Majském okrese Chabarovského kraje, součást Východosibiřské vysočiny. Dosahuje nadmořské výšky 1387 metrů a je složen z ultramafických magmatických hornin. Hřeben je známý předevčím díky svému téměř dokonale vytvarovanému tvaru prstence s průměrem přibližně 8 km. Masiv byl místními Jakuty a Evenky znám pod názvem Uorgula nebo Urgula a považován za posvátný. \nPohoří vzniklo jako intruze magmatických hornin, která prorazila okolní sedimentární horniny a utuhla pod povrchem. Sloupec intruzivních hornin tvořil původně vyklenutý dóm, který byl později erodován rozdílnou rychlostí v závislosti na odolnosti hornin. Jádro tvořené měkčími a méně odolnými ultramafickými horninami, jako je dunit, bylo erodováno rychleji a vytvořilo prohlubeň. Plášť intruze tvořený odolnějšími horninami jako je gabro a také různé kontaktní metamorfity se oproti tomu snižoval pomalým tempem, a vytvořil proto vyvýšeninu podobnou prstenci. Tato vyvýšenina byla v severním směru proražena říčkou Kondjor, která eroduje a odnáší materiál z jádra intruze. \nHorninový sloupec intruze sahá do hloubky nejméně 10 kilometrů do zemské kůry. Stáří intruze bylo datováno pomocí kalium-argonového radiometrického datování do období pozdní jury a spodní křídy. \n\nJedná se o jedno z nejvýznamnějších světových nalezišť platiny, která je zde od roku 1984 těžena. Kromě platiny jsou zde nalézány také další kovy platinové skupiny a dále minerály jako nefelín, černý granát, kalcit, popsán a pojmenován zde byl také unikátní minerál konderit. Těžbu zde provádí společnost Artěl Amur. Bylo zde vytěženo více jak 100 tun drahých kovů a lokalita je na druhém místě z hlediska produkce platiny v Rusku. \n\n"}
{"id": "1215488", "url": "https://cs.wikipedia.org/wiki?curid=1215488", "title": "Pastiglia", "text": "Pastiglia\n\nPastiglia (reliéfní dekor, pastiglia, pastillaje, yesería, relieve en stucco, appliqué relief, Piasterrelief) je termín pocházející z italštiny a označuje nízký tlačený reliéf užívaný k dekoraci užitkových předmětů, soch nebo obrazů. Rozšířila se z východního Středomoří během křižáckých výprav podél tras, jimiž se vojska vracela. Technika byla obzvláště oblíbená v renesanci jako levná náhrada řezby.\n\nMateriálem pro tlačený reliéf, vytvořený přímo na podkladové vrstvě obrazu, je křída pojená klihem z králičích kůží. Při restaurování se doplňky lepí směsí minia s olejem.\n\nK reliéfnímu zdobení se pastiglia užívala jako podklad malovaného nebo zlaceného pozadí deskových obrazů a rámů od období rané gotiky. Technika byla ve 13. století rozšířena v Katalánsku a známa v Neapoli, Pise, Florencii a Sieně na počátku 14. století. Z Itálie byla patrně přenesena i do Čech.\n\nHojně ji využíval ke zdobení pozadí i rámů svých deskových obrazů Mistr Theodorik. Běžně se jako základ používala směs tzv. šedé křídy (Bergkreide) připravené z dolomitu a pojená kožním klihem. Pastiglia použitá na ozdobu brokátů, lemu šatů, miter a atributů, byla z masy bílé, obsahující boloňskou křídu a kožní klih. Křemičitá hmota výplně je ve svém detailním složení, tj. v příměsi žlutých a červených okrů, černých částic a kalcitu, i v druzích pojidla, kterým je škrob, bílkoviny a olej, zcela totožná se spodní vrstvou podkladu malby, bez ohledu na to, zda spočívala na křídovém podkladu, na křemičité vrstvě nebo přímo na dřevě. Stejné složení mají i pastiglia užitá v nástěnných malbách na hradu Karlštejn a v katedrále sv. Víta.\nV odborné literatuře se užívá termín \"bílá olovnatá pastiglia\", který označuje směs olovnaté běloby (zásaditý uhličitan olovnatý) s vaječným žloutkem nebo i bílkem. Ke zhotovení reliéfů, které zachovávají velmi jemné detaily, se užívá kovových matric. Po vytvrdnutí se reliéfy lepily na nejrůznější užitné předměty a napodobovaly drahé slonovinové řezby. V malbě byla olovnatá běloba jako bílý pigment užívána už ve starověkém Egyptě a ve středověké malbě.\n\nŘídký nátěr křídy či sádrovce s pojidlem a olovnatou či zinkovou bělobou se užívá k vytvoření podkladové vrstvy obrazů (šepsování). Měkký křídový podklad slouží k vyrovnání nerovností při malbě na dřevě. Používá se buď plavená křída (severní oblasti Evropy) nebo mletý sádrovec (jižní Evropa). Jako benátská křída je označován mletý mastek.\n"}
{"id": "1215489", "url": "https://cs.wikipedia.org/wiki?curid=1215489", "title": "Wimbledon 2016 – dvouhra juniorek", "text": "Wimbledon 2016 – dvouhra juniorek\n\nDvouhra juniorek ve Wimbledonu 2016 probíhala na přelomu června a července 2016. Do londýnského grandslamu nastoupilo šedesát čtyři hráček. Obhájkyní titulu byla Ruska Sofia Žuková, která do soutěže nezasáhla.\n\nPremiérový grandslamový titul vybojovala čtvrtá nasazená 15letá Ruska Anastasija Potapovová, když ve finále zdolala krajanku ukrajinskou turnajovou sedmičku Dajanu Jastremskou po dvousetovém průběhu 6–4 a 6–3. Do juniorského žebříčku ITF si připsala 375 bodů, finalistka pak získala 270 bodů. Bodový zisk ji po grandslamu zajistil posun na 1. místo juniorského kombinovaného žebříčku ITF.\n\nPotapovová se stala třetí ruskou vítězkou wimbledonské juniorky. Navázala tak na trofej Věry Duševinové z roku 2002 a Sofié Žukové z ročníku 2015.\n"}
{"id": "1215491", "url": "https://cs.wikipedia.org/wiki?curid=1215491", "title": "Osiris (kráter)", "text": "Osiris (kráter)\n\nOsiris je malý kráter na Měsíci v jihovýchodní části Mare Serenitatis. Je lokalizován severovýchodně od malého kráteru Dawes (kráter na Měsíci) a na západ od pohoří Montes Taurus. Na východ-severovýchod od kráteru je místo přistání americké mise Apollo 17 v údolí Taurus Littrow. \n"}
{"id": "1215492", "url": "https://cs.wikipedia.org/wiki?curid=1215492", "title": "Beta Regio", "text": "Beta Regio\n\nBeta Regio je oblast na Venuši známá jako sopečná vyvýšenina. Měří asi 3000 km a je to prominentní náhorní oblast Venuše.\n\nPrvní oblasti, které byly objeveny při raných radiových průzkumech povrchu Venuše dostaly jména podle písmen řecké abecedy. Beta Regio byla objevena a pojmenována v roce 1964 Dickem Goldsteinem. Jméno bylo schváleno v letech 1976 a 1979 pracovní skupinou Mezinárodní astronomické unie pro jména planetárního systému. Maxwell Montes, Alpha Regio a Beta Regio jsou výjimky z pravidla, že povrchové oblasti a útvary na Venuši jsou pojmenovány podle významných žen nebo bohyň. \n\nSopečná vyvýšenina Beta Regio je široká, šikmá vrchovina, která má přes 1000 km v průměru. V oblasti se nachází hluboká koryta o průměru 100-200 km. Jde o příklad a důkaz existence povrchového tektonismu. Region je přerušen severo jižním žlabem s názvem Devana Chasma. Na severním konci obalsti se nachází sopka Rhea Mons, na jižním potom vulkán Theia Mons. \n"}
{"id": "1215493", "url": "https://cs.wikipedia.org/wiki?curid=1215493", "title": "Uruk Sulcus", "text": "Uruk Sulcus\n\nUruk Sulcus je světlá oblast velmi nepravidelného terénu na Jupiterově měsíci Ganymed. Sousedí s oblastmi Galileo Regio a Marius Regio. Předpokládá se, že oblast je mladší než okolní tmavší části povrchu. Jedná se o 500-700 km široký a 2000 km dlouhý systém souběžných mělkých příkopů vzniklých tektonicky. \n"}
{"id": "1215494", "url": "https://cs.wikipedia.org/wiki?curid=1215494", "title": "Wimbledon 2016 – čtyřhra juniorek", "text": "Wimbledon 2016 – čtyřhra juniorek\n\nČtyřhra juniorek ve Wimbledonu 2016 probíhala na přelomu června a července 2016. Do londýnského grandslamu nastoupilo třicet dva párů. Obhájcem titulu byla maďarská dvojice Dalma Gálfiová a Fanny Stollárová, jejíž členky do soutěže nezasáhly.\n\nVítězem se stal čtvrtý nasazený americký pár složený ze 17leté Usue Maitane Arconadové a 16leté Claire Liuové, jenž ve finále zdolal gruzínsko-americkou dvojici Mariam Bolkvadzeová a Caty McNallyová po dvousetovém průběhu 6–2 a 6–3. Obě Američanky tak získaly premiérový grandslamvý titul.\n\n"}
{"id": "1215495", "url": "https://cs.wikipedia.org/wiki?curid=1215495", "title": "Marius Regio", "text": "Marius Regio\n\nMarius Regio je tmavá oblast na povrchu Jupiterova měsíce Ganymedu. Průměr regionu je asi 4000 km. Oblast byla pojmenována Mezinárodní stronomickou unií po slavném německém astronomovi Simonu Mariusovi. \n\nJedná se o starou zónu, která byla vytvořena a fragmentována tektonickými pohyby a nyní je obklopena mladším a jasnějším materiálem, který se na povrch dostal zevnitř satelitu. Povrch regionu je silně poset krátery. Na severu je region ohraničen žlabem Uruk Sulcus, který jej odděluje od Galileo Regio. \n"}
{"id": "1215496", "url": "https://cs.wikipedia.org/wiki?curid=1215496", "title": "Galileo Regio", "text": "Galileo Regio\n\nGalileo Regio je velký tmavý povrchový útvar na Jupiterově měsíci Ganymedu.\n\nJedná se o region starého tmavého materiálu, který byl rozbit tektonickými pohyby a nyní je obklopen mladším světlejším materiálem, který se na povrch dostal z nitra měsíce. Materiál regionu je starý asi 4 miliardy let a je silně pokryt krátery, má také neobvyklou distribuci brázd a hladkého povrchu, což zavdalo spekulacím o jeho původu. Podle všeho měl Ganymed dříve na rovníku poměrně tenkou kůru. \n\nRegion je na jihozápadě ohraničen žlabem Uruk Sulcus, který jej odděluje od Marius Regio.\n"}
{"id": "1215497", "url": "https://cs.wikipedia.org/wiki?curid=1215497", "title": "Conamara Chaos", "text": "Conamara Chaos\n\nConamara Chaos je oblast chaotického terénu na Jupiterově měsíci Europa. Oblast je pojmenovaná podle Connemary v Irsku kvůli podobné členité krajině. \n\nConamara Chaos je region vzniklý narušením ledové kůry měsíce. Skládá se z ledových ker, které se pohybovaly a otáčely. V okolí těchto desek jsou další neuspořádané ledové bloky, které mohou být tvořeny vodou, sněhem nebo ledem. Region je uváděn jako důkaz pro kapalný oceán pod povrchem měsíce. \n"}
{"id": "1215498", "url": "https://cs.wikipedia.org/wiki?curid=1215498", "title": "Pwyll (kráter)", "text": "Pwyll (kráter)\n\nPwyll je kráter na povrchu Jupiterova měsíce Europa. Je pojmenován podle Pwyll z velšské mytologie a jde o jeden z nejmladších útvarů na povrchu měsíce. \n\nCentrální část kráteru má v průměru 26 km, centrální vrchol je vysoký 600 metrů. Paprsky trosek sahají stovky kilometrů daleko. Bílé úlomky jasně překrývají vše ostatní na povrchu, což ukazuje, že impaktní kráter je mladší než ostatní okolní útvary. Jasně bílá barva také naznačuje, že materiál v okolí kráteru je tvořen vodními ledovými částicemi. \n"}
{"id": "1215499", "url": "https://cs.wikipedia.org/wiki?curid=1215499", "title": "Wimbledon 2016 – čtyřhra juniorů", "text": "Wimbledon 2016 – čtyřhra juniorů\n\nČtyřhra juniorů ve Wimbledonu 2016 probíhala na přelomu června a července 2016. Do londýnského grandslamu nastoupilo třicet dva párů. Obhájcem titulu byla vietnamsko-indická dvojice Lý Hoàng Nam a Sumit Nagal, jejíž členové do soutěže nezasáhli pro věkové omezení.\n\nVítězem se stal druhý nasazený pár složený z 18letého Estonce Kennetha Raismy a 17letého Řeka Stefanose Tsitsipase, kteří ve finále zdolali kanadské turnajové jedničky Félixe Augera-Aliassimeho a Denise Shapovalova ve třech setech 4–6, 6–4 a 6–2. Oba tak vybojovali premiérový grandslamový titul.\n\nČtyři nejvýše nasazené dvojice splnily žebříčkové předpoklady, když všechny postoupily do semifinále.\n\n"}
{"id": "1215500", "url": "https://cs.wikipedia.org/wiki?curid=1215500", "title": "Wimbledon 2016 – dvouhra juniorů", "text": "Wimbledon 2016 – dvouhra juniorů\n\nDvouhra juniorů ve Wimbledonu 2016 probíhala na přelomu června a července 2016. Do londýnského grandslamu nastoupilo šedesát čtyři hráčů. Obhájcem titulu byl americký tenista Reilly Opelka, jenž do soutěže nezasáhl pro věkové omezení.\n\nJuniorskou soutěž vyhrál 17letý pátý nasazený Denis Shapovalov z Kanady, který ve finále porazil australskou turnajovou sedmičku Alexe De Minaura po třísetovém průběhu 4–6, 6–1 a 6–3. Do kombinovaného juniorského žebříčku si připsal 375 bodů a získal premiérovou singlovou grandslamovou trofej a po výhře v juniorské čtyřhře US Open 2015 celkově druhou.\n\nDenis Shapovalov si zahrál také finále deblové soutěže, z níž odešel poražen.\n"}
{"id": "1215501", "url": "https://cs.wikipedia.org/wiki?curid=1215501", "title": "Jaroslav Tesař (1969)", "text": "Jaroslav Tesař (1969)\n\nJaroslav Tesař (* 17. července 1969) je bývalý český fotbalista.\n\nV české lize hrál za FC Viktoria Plzeň. Nastoupil ve 3 ligových utkáních. Ve druhé lize hrál i za SK Alfa Brandýs nad Labem.\n\n\n"}
{"id": "1215503", "url": "https://cs.wikipedia.org/wiki?curid=1215503", "title": "Něrechta (město)", "text": "Něrechta (město)\n\nNěrechta () je město v Kostromské oblasti v Ruské federaci. Při sčítání lidu v roce 2010 měla bezmála třiadvacet tisíc obyvatel.\n\nNěrechta leží na stejnojmenné říčce, přítoku Solonici v povodí Volhy. Od Kostromy, správního střediska oblasti, je vzdálena 46 kilometrů severovýchodně, bližší město je Volgorečensk 34 kilometrů východně od Něrechty.\n\nJe zde železniční stanice na trati z Jaroslavle do Kostromy.\n\nPrvní písemná zmínka je z roku 1214. Městem je Něrechta od roku 1778.\n"}
{"id": "1215504", "url": "https://cs.wikipedia.org/wiki?curid=1215504", "title": "Kalichovky", "text": "Kalichovky\n\nKalichovky (třída Staurozoa, řád Stauromedusae) jsou bentičtí mořští žahavci žijící v relativně chladných, zpravidla mělkých vodách.\n\nŘadí se do podkmene Medusozoa. V dospělosti jsou podobné medúzovcům (mezi které byly ještě na počátku 21. století řazeny), pouze převráceným vzhůru nohama a přisedlým středem disku protaženým ve stopku k podkladu, zpravidla k mořským rostlinám. Jejich životní cyklus se také liší tím, že v něm nedochází ke střídání fází polypa a medúzy.\n\nJe známo cca 50 druhů.\n\nHlavní částí těla, podle které jsou kalichovky pojmenovány, má tvar kalicha, ve kterém je umístěna trávicí dutina (láčka) rozčleněná na 4 trávicí kapsy, a rozmnožovací orgány. Na jedné straně, uprostřed níž jsou ústa spojená jícnem s láčkou, se kalich rozbíhá do osmi cípů zakončených svazky 20 až 100 chapadélek s přísavkami. Na druhé straně přechází kalich ve stopku zakončenou přísavným terčem. Pomocí něho se kalichovky přichytávají k rostlinnému podkladu. Kromě toho se při přesunech mohou přidržovat okolních předmětů i řadami přísavek na chapadélkách.\n\nKalichovky jsou pouze několik centimetrů velké; u největších druhů dosahuje průměr kalicha až 8,5 cm a celková délka se stopkou až 24 cm.\n\nNěkteré kalichovky, např. kalichovka ušatá (\"Haliclystus auricula\") či \"Stylocoronella riedli\" dokážou měnit barvu těla podle podkladu pomocí pigmentových ok.\n\nKalichovky jsou gonochoristé. Pohlavní buňky (vajíčka resp. sperma) jsou po prasknutí gonád uvolněny do trávicí dutiny a odtud se ústy dostávají do okolní vody, kde dochází k oplození.\n\nLarva příliš nepřipomíná typickou planulu – je červovitého tvaru, neobrvená, bez gastrální dutiny. Je schopná plazivého pohybu či plave těsně nad povrchem dna. Může se nepohlavně množit pučením. Po přisednutí se postupně přemění přes tvar připomínající polypa do výsledné kalichovité podoby. U dospělců nebylo pozorováno nepohlavní rozmnožování (pučení ani strobilace).\n\nKalichovky se tradičně řadí do řádu Stauromedusae. Po vyčlenění z třídy medúzovci (\"Scyphozoa\"), dnes považované za nepřirozenou, je pro tento jediný řád vytvořena samostatná třída Staurozoa (pro oba taxony se užívá české jméno kalichovky, kterým je česky pojmenováno i několik rodů). Molekulární fylogenetické analýzy zatím neposkytují spolehlivou podporu pro jednoznačnou topologii fylogenetického stromu žahavců; recentní sesterskou skupinou kalichovek mohou být čtyřhranky (Cubozoa), polypovci (Hydrozoa), případně mohou být kalichovky jednou z bazálních větví Medusozoa. Podle morfologických analýz by kalichovkám měla být blízká fosilní skupina Conulatae (řazená do Staurozoa ale v r. 2006 vyřazená).\n\nTradiční podřády Cleistocarpida a Eleutherocarpida (navržené Clarkem již v r. 1863 a respektované ještě v komplexní klasifikaci žahavců od Dalyho a kol. z r. 2007) se však v nových fylogenetických analýzách ukázaly jako nepřirozené. V r. 2016 byla navržena nová fylogenetická klasifikace sdružující známé rody do šesti již dříve popsaných čeledí, které rozděluje do dvou nových podřádů Amyostaurida a Myostaurida podle absence či prezence souběžných radiálně symetricky rozmístěných svalů ve stopce, která nese vlastní kalich (české názvy dle BioLib):\n\nTřída: Staurozoa \n\nPoznámka: Podčeleď Tesseranthidae s doposud jediným rodem \"Tesserantha\" , dříve řazená s podčeledí Depastridae (dnes součástí Haliclystidae) do čeledi Tesseridae a tedy do kalichovek, je dnes řazená do (nepřirozené) třídy Scyphozoa nebo považovaná za \"incertae sedis\" žahavců a proto není uváděna v moderních systémech kalichovek.\n\n"}
{"id": "1215507", "url": "https://cs.wikipedia.org/wiki?curid=1215507", "title": "AIDA (mise)", "text": "AIDA (mise)\n\nAIDA (Asteroid Impact & Deflection Assessment) byla plánovaná vesmírná mise ESA a NASA, jejímž hlavním cílem mělo být sledování změny dráhy asteroidu po dopadu vesmírné sondy na jeho povrch. Mise měla prozkoumat možnost odklonění asteroidu na kolizním kurzu se Zemí. V rámci mise měly být vypuštěny dvě vesmírné sondy. Sonda Evropské kosmické agentury AIM (Asteroid Impact Mission) měla asteroid zkoumat a později i sledovat změnu jeho dráhy. Její mise však byla na podzim 2016 kvůli nedostatku financování zrušena. Vypuštěna tak bude pouze americká sonda DART (Double Asteroid Redirection Test), která má být navedena na kolizní kurz s měsícem asteroidu Didymos známým pod jménem Didymoon. \n\nSonda AIM měla za účelem snížení nákladů využít co nejvíce technologií použitých v předchozích misích Evropské vesmírné agentury. Maximální hmotnost sondy při startu byla stanovena na 800 kg.\n\nSonda měla nést následující vědecké přístroje:\n\nPřistávací modul MASCOT-2 (Mobile Asteroid Surface Scout 2) byl vyvíjen Německým střediskem pro letectví a kosmonautiku. Jeho konstrukce měla být založena na modulu MASCOT využitém při japonské misi Hajabusa 2. Měl být použit k průzkumu povrchu asteroidu a k mapování jeho vnitřní struktury s pomocí radaru LFR.\n\nCubeSaty vypuštěné sondou AIM měly být použity k dalšímu výzkumu asteroidu a k vytvoření experimentální komunikační sítě.\n\nSonda DART bude poháněna iontovým motorem NEXT-C a naváděna s pomocí palubní kamery a autonomního navigačního softwaru. Bude navedena tak, aby 6. října 2022 narazila do asteroidu rychlostí asi 6 km/s, což by mělo způsobit změnu jeho dráhy pozorovatelnou teleskopy na Zemi.\n\n\n"}
{"id": "1215508", "url": "https://cs.wikipedia.org/wiki?curid=1215508", "title": "Generace 27", "text": "Generace 27\n\nGenerace 27 (španělsky \"La\" \"Generación del 27\") je literární pojem, vztahující se na skupinu španělských básníků, literátů, kteří vstoupili na literární scénu na počátku 20. let 20. století a která panovala do vypuknutí Španělské občanské války roku 1936.\n\nSpolečný obdiv, uznání španělského barokního básníka Luise de Góngory y Argota, jenž oslavil 300. výročí úmrtí roku 1927, byl hlavním důvodem pro pojmenování tohoto literárního uskupení. \n\nAutoři, kterými byli např. básník Federico García Lorca, Jorge Guillén, Rafael Alberti, Pedro Salinas, Dámaso Alonso, Gerardo Diego, Vicente Aleixandre, či Luis Cernuda, tvořili jádro této skupiny. Nebyli jimi avšak jenom a pouze muži, k hlavním představitelkám se také řadí např. Margarita Manso, María Zambranová, Concha Méndez, María Teresa León, Rosa Chacel, Ernestina de Champourcin, Josefina de la Torre etc.\n\n\n"}
{"id": "1215511", "url": "https://cs.wikipedia.org/wiki?curid=1215511", "title": "A-10 Tank Killer", "text": "A-10 Tank Killer\n\nA-10 Tank Killer je počítačový simulátor letu vydaný firmou Dynamix. Hra vyšla na platformě MS-DOS v roce 1989, o rok později vyšla na platformě Amiga. Hra byla špatně hodnocená v počítačových časopisech, zejména kvůli grafickému enginu, avšak přispěla k nové verzi Amiga 1.5.\n\nVe hře hráč sedí u řízení letounu A-10 Thunderbolt II, také známý jako \"Warthog\" (prase bradavičnaté). Hráč má na výběr mise a kampaně, ve kterých je za cíl zničit tanky, konvoje, mosty nebo silnice.\n\nV roce 1996, Sierra připravila pokračování s názvem .\n\nVzhledem k úrovni násilí vyskytující se ve hře, byl tento název umístěn do indexu hraní zakazující její prodej v Německu . Důvodem pro rozhodnutí bylo, že hra může bombardovat budovy, které jsou většinou obývané lidmi, kteří v důsledku zničení zemřou.\n\n"}
{"id": "1215514", "url": "https://cs.wikipedia.org/wiki?curid=1215514", "title": "WFV-Pokal", "text": "WFV-Pokal\n\nWFV-Pokal je Verbandspokal Württemberského fotbalového svazu.\n\nWürttemberský fotbalový svaz sdružuje ve svých řadách 533 044 členů a 13 788 registrovaných týmů. Již od roku 1951 pořádá WFV-Pokal (Württemberský fotbalový Landespokal). Hraje se vyřazovacím K. O. systémem, soutěž má sedm kol a od úvodního kola ji hrají týmy z Oberligy (5. ligy), 6. ligy, 7. ligy a vítězové \"Kreispokalů\". Od třetího kola se již zúčastňují i celky ze 3.ligy a 4.ligy. \"Württembergischer Pokal\" nehrají mužstva z nejvyšších dvou německých soutěží. Vítěz postupuje do DFB Pokalu.\n"}
{"id": "1215515", "url": "https://cs.wikipedia.org/wiki?curid=1215515", "title": "Jozef Sixta", "text": "Jozef Sixta\n\nJozef Sixta (12. května 1940 Jičín – 20. února 2007 Bratislava) byl slovenský hudební skladatel a pedagog.\n\nStudoval hru na klavír a skladbu na bratislavské konzervatoři u Andreje Očenáše a Miloslava Kořínka. Pokračoval studiem skladby u Alexandra Moyzese na Vysoké škole múzických umění v Bratislavě. Absolvoval v roce 1964 a stal se pedagogem teoretických předmetů a skladby na konzervatoři. V roce 1971 absolvoval studijní pobyt v Paříži u Oliviera Messiaena a Andrého Joliveta. Od roku 1976 až do své smrti v roce 2007 vyučoval skladbu na Vysoké škole múzických umění v Bratislavě.\n\n\n\n\n\n"}
{"id": "1215516", "url": "https://cs.wikipedia.org/wiki?curid=1215516", "title": "Užovka sedmipruhá", "text": "Užovka sedmipruhá\n\nUžovka sedmipruhá (\"Regina septemvittata\") je druh hada z čeledi užovkovití (Colubridae) a rodu užovka (\"Natrix\"). Druh popsal Say v roce 1825. Je to zvíře nearktické oblasti, vyskytuje se ve Spojených státech amerických a Kanadě. Měří 34 až 92,2 cm, samice jsou větší než samci. Dle Mezinárodního svazu ochrany přírody jde o málo dotčený druh se stabilní populací.\nUžovka sedmipruhá je zvířetem nearktické oblasti. Vyskytuje se v Kanadě a Spojených státech amerických od Velkých kanadských jezer až po oblast Mexického zálivu, západně až po Missouri a Arkansas. Obývají především oblasti obydlené raky.\n\nK životu dává přednost čistým (znečištěným oblastem se vyhýbá, patrně také proto, že se ve znečištěné vodě nevyskytují raci) sladkým tekoucím vodám, žije však rovněž u stojatých vod, jako jsou jezera, někdy se pohybuje i dále u vody. Obývá zalesněné i otevřené oblasti. Jako doupě může sloužit například opuštěná nora nebo skalní rozsedliny. S oblibou se vyhřívá na větvích visících nad vodou.\n\nUžovka sedmipruhá měří 34 až 92,2 cm, samice bývají větší než samci, avšak obě pohlaví jsou si podobná. Tělo je štíhlé. Zbarvení se může pohybovat od šedé, přes nahnědlou až po olivovou barvu. Přes hřbet se táhnou tři nevýrazné hnědé pruhy, břicho je nažloutlé se čtyřmi hnědými pruhy. Pruhy na spodní části těla se spojují u ocasu. Na rozdíl od užovek rodu \"Thamnophis\" má tento druh rozdělený kloakální štítek.\n\nUžovka sedmipruhá se orientuje především pomocí čichu a dovede vnímat také vibrace.\n\nUžovka sedmipruhá je samotářsky žijící had vyhledávající společnost pouze v období rozmnožování. Páření probíhá jednou ročně, obvykle na jaře. Samice jsou vejcoživorodé a v srpnu až září rodí nejčastěji 10 až 12 mláďat, o která se po narození dále nestará. Mladé užovky dosáhnou pohlavní dospělosti po 2 letech, délka života ve volné přírodě není známa. Druh je denní, někdy též soumračný, den tráví z velké části sluněním na kamenech. Velikost teritoria není známa, sdílí jej ale například s užovkou mokasínovou (\"Nerodia sipedon\").\n\nPotravu tvoří převážně raci, přičemž užovky preferují ty čerstvě svléklé z krunýřů, užovky však pojídají také ryby a pulce.\nNebezpečí tomuto druhu hrozí převážně v severních a okrajových částech jeho areálu výskytu. Mezi největší hrozby lze přičítat úbytek raků kvůli značištěnému prostředí a vysoušení mokřadů. Vzhledem k rozsáhlému areálu výskytu a velké populaci je však řazen jako málo dotčený druh. V jeho areálu výskytu není chráněn, ochrana probíhá pouze v Georgii, ale obývá řadu chráněných území.\n\nMezi přirozené nepřátele patří dravé ryby, velcí skokani, hadi, volavkovití (\"Ardeidae\"), jestřábovití (\"Accipitridae\"), norek americký (\"Neovison vison\"), mýval severní (\"Procyon lotor\") a vydra severoamerická (\"Lontra canadensis\").\n\n"}
{"id": "1215518", "url": "https://cs.wikipedia.org/wiki?curid=1215518", "title": "Diakonie Písek", "text": "Diakonie Písek\n\nDiakonie ČCE – středisko Blanka (Diakonie Písek) je jedním ze středisek Diakonie Českobratrské církve evangelické. Funguje od roku 1992 a poskytuje služby především pro seniory.\n\nSamostatné středisko bylo založeno v roce 1992, kdy pracovníci Diakonie a Charity začali v kostelnickém domku sboru ČCE společně provozovat Dům charitativní služby, kde poskytovali pečovatelskou a ošetřovatelskou službu. Od roku 1994 přibyla další služba - Městský stacionář, denní odlehčovací služba pro seniory a pro zdravotně postižené, která byla jako první v republice provozována nepřetržitě. V roce 1998 byla kapacita střediska navýšena díky půdní vestavbě nad stacionářem. Později byl rozšířen i rozsah poskytovaných služby, a to pro cílovou skupinu osoby s demencí a Alzheimerovou chorobou. V roce 2002 zahájil provoz domov se zvláštním režimem Vážka. Aktivity se rozšířily rovněž na poskytování péče s hospicovými prvky, což bylo podpořeno i vybudováním rodinného pokoje pro doprovázení příbuzných (2014). V roce 2009 bylo vybudováno i ergoterapeutické a volnočasové centrum, pro pracovníky vznikla místnost pro školení. V roce 2013 se středisko zapojilo do celostátního projektu Pomáháme pečovat, který podporuje laické pečující.\n\nV roce 2016 poskytovalo středisko 4 sociální a zdravotní služby, a to především pro seniory a lidi s demencí:\n"}
{"id": "1215519", "url": "https://cs.wikipedia.org/wiki?curid=1215519", "title": "Lokality japonské průmyslové revoluce Meidži", "text": "Lokality japonské průmyslové revoluce Meidži\n\nLokality japonské průmyslové revoluce Meidži je skupina 23 lokalit převážně v jihozápadním Japonsku, které hrály významnou roli v procesu industrializace Japonska na konci období Bakumatsu a během reforem Meidži (od poloviny 19. stoetí do počátku 20. století). Od roku 2015 jsou tyto kulturní památky zapsané na Seznamu světového dědictví UNESCO. Jedná se o komplexy oceláren, doků, uhelných dolů, ale i o obytné budovy a budovy vojenského charakteru apod., které jsou památkami na období, kdy byly v Japonsku implementovány technolické postupy pocházející z Evropy a Ameriky a tato technologie byla přizpůsobena japonským potřebám a tradicím.\n"}
{"id": "1215521", "url": "https://cs.wikipedia.org/wiki?curid=1215521", "title": "Technologická nezaměstnanost", "text": "Technologická nezaměstnanost\n\nTechnologická nezaměstnanost či nezaměstnanost způsobená technologickou změnou \"(anglicky: Technological unemployment\"\")\" je označení pro situaci na trhu práce, v níž nové technologie nahradí pracovní pozice, které dříve vykonávali lidé, přičemž pro ně nevytvoří nové. Opatření reagující na technologickou nezaměstnanost jsou zásadním tématem udržitelného rozvoje.\n\nObavy, že stroje vezmou práci lidem, se vyskytují již ve starověku. Aristoteles ve své Politice upozorňuje na možnost, že pokud stroje budou dostatečně pokročilé, mohou v práci nahradit lidi. V antickém Řecku a Římě byli nezaměstnaní podporováni prostřednictvím veřejných prací a almužen. Z obav před rostoucí nezaměstnaností někteří římští císaři odmítali přijetí inovací, které by ušetřily lidskou práci. Problémy s nezaměstnaností, jež byly částečně způsobené novými technologiemi, byly zaznamenány také ve středověku. Z tohoto důvodu někteří panovníci nové technologie zakazovali. Nedůvěra k novým technologiím a obavy z nezaměstnatelnosti širokých vrstev obyvatelstva přetrvávaly po celé Evropě i v novověku. Ve Velké Británii byly ale tyto obavy slabší a prostředí otevřenější (díky značné míře demokracie), z tohoto důvodu zde také vznikla průmyslová revoluce, jež se posléze rozšířila do kontinentální Evropy a celého světa.\n\nV debatě o technologické nezaměstnanosti je možné rozlišit skupiny pesimistů a optimistů. Optimisté zastávají názor, že nezaměstnanost, kterou způsobuje nástup nových technologií, je pouze dočasná a v dlouhodobém intervalu mají technologie pozitivní dopad na zaměstnance i společnost jako celek. Pesimisté zastávají názor, že technologie způsobují (či časem způsobit mohou) dlouhodobou nezaměstnanost a často také nezaměstnatelnost určitých skupin. Téma technologické nezaměstnanosti je aktuální vždy s příchodem nových technologií a disruptivních inovací. Vyvstává proto i na začátku 21. století s prohlubující se automatizací, robotizací a digitalizací. Objevují se úvahy o tom, že v současné době nejsou ohrožena pouze manuální povolání, jako tomu bývalo v minulosti (tzv. modré límečky), ale i pracovníci ve službách, úřadech a korporacích (tzv. bílé límečky). Podle některých odhadů mohou teoreticky v budoucnosti, díky nástupu umělé inteligence a superinteligence, zaniknout prakticky všechna povolání.\n\nMezi nejčastěji navrhovaná opatření patří:\n\n\n\n\"V tomto článku je použit text článku Technologická nezaměstnanost v Enviwiki \"\n\nPři studiu tématu a tvorbě článku autor vycházel mj. z hesla \"Technological unemployment\" na anglické Wikipedii.\n"}
{"id": "1215525", "url": "https://cs.wikipedia.org/wiki?curid=1215525", "title": "Číslo procesu", "text": "Číslo procesu\n\nČíslo procesu (PID, ) je v informatice číslo, pod kterým je v jádře operačního systému jednoznačně evidován proces. Čísla procesů používají jádra unixových systémů, Microsoft Windows, OS X i dalších. Číslo procesu je používáno v různých funkcích, které umožňují manipulovat s procesy (například měnit jejich prioritu nebo je ukončovat).\n\nV operačních systémech na bázi Unixu jsou nové procesy vytvářeny systémovým voláním codice_1. Číslo PID je vráceno rodičovskému procesu za účelem umožnění odkázání se na tento proces v dalších voláních. Rodičovský proces například může na dětský proces vyčkat pomocí systémového volání codice_2 anebo tento proces pomocí volání codice_3 ukončit. \n\nV Unixových systémech existuje několik speciálních PID čísel. \"Swapper\" neboli \"sched\" má procesové číslo 0 a je zodpovědný za stránkování, ve skutečnosti se jedná o část jádra a ne o klasický uživatelský proces. Procesem číslo 1 je obvykle init proces, který se stará o nastartování a vypnutí systému. Původně nebylo pro tento proces číslo 1 nijak vyhrazeno žádnými technickými opatřeními, měl číslo jedna pouze kvůli tomu, že se jednalo o první proces, který byl jádrem spuštěn. V nejnovějších Unixových systémech mají jádra typicky další komponenty viditelné jako procesy, což způsobilo nutnost aktivního vyhrazení čísla 1 pro init proces, aby byla dodržena konzistence se staršími systémy. \n\nČísla PID jsou procesům přidělována sekvenčně. Začínají od nuly a vzrůstají až do maximální systémem stanovené hodnoty (její konkrétní velikost se liší systém od systému). Jakmile je této hodnoty dosaženo, přiřazování čísel novým procesům začíná znovu od čísla 300 a proces se opakuje. V systémech macOS a HP-UX přiřazování začíná znovu od čísla 100. Čísla již přiřazená existujícím procesům se přeskakují. Některé systémy, mezi které patří například MPE/iX, používají nejnižší dostupné číslo PID ve snaze minimalizovat paměť zabranou informacemi o procesech. \n\nČíslo současného procesu může být získáno pomocí volání codice_4 anebo pomocí proměnné codice_5 ve shellu. Číslo rodičovského procesu je dostupné pomocí systémového volní codice_6. \n\nV operačním systému Linux lze získat maximální přidělené PID pomocí pseudosouboru codice_7. \n\nNa systémech typu Microsoft Windows může být získáno číslo současného procesu pomocí API funkce codice_8 a čísla ostatních procesů pomocí API funkce codice_9. \n\nInterně jsou čísla procesů nazývána jako \"ID klienta\" (angl. \"client ID\") a jsou přidělována ze stejného prostoru, jako čísla vláken, což znamená, že tyto čísla se nepřekrývají. Procesu nazývanému System Idle Process je rezervováno PID 0 a procesu nazývanému System Process je rezervováno číslo 4. V Některých verzích systému Windows jsou identifikátory procesu a vláken násobky 4, ale není to specifikováno ve specifikaci. \n\nNěkteré procesy, například MySQL deamon, zapisují jejich číslo PID do PID souboru se známou lokací, aby umožnily dalším procesům je vyhledat.\n\n"}
{"id": "1215526", "url": "https://cs.wikipedia.org/wiki?curid=1215526", "title": "Cécile de France", "text": "Cécile de France\n\nCécile de France (* 17. července 1975 Namur, Belgie) je belgická herečka.\n\nVyrostla v Namuru. V roce 1990, když jí bylo patnáct let, začala chodit na hodiny komediálního herectví, které vedl Jean-Michel Frère a později s ním spolupracovala na divadelní hře \"SC35C\". V roce 1992 navštěvovala kurzy dramatického umění pod vedením herce Jeana-Paula Denizona, který byl též asistentem britského režiséra Petera Brooka. Po úspěšném konkurzu na Divadelní a uměleckou konzervatoř v Lyonu, v letech 1995 až 1998 studovala komediální herectví. Po ukončení studia si jí všimla manažerka Dominique Besnehard z agentury Artmedia.\n\nRichard Berry jí nabídl hlavní ženskou roli Laury v komedii \"L'Art (délicat) de la séduction\". V roce 2000 se objevila jako pokladní v McDonaldu v klipu „J'pète les plombs“ od Disiz. Na to úspěšně navázala titulní rolí ve filmu \"Irene\" a snímkem Cedrica Klapische \"Erasmus a spol.\", kde se objevila s Romainem Durisem, Judith Godrèche, Audrey Tautou a Kelly Reilly. V tomto období též aktivně hrála v divadle, v krátkometrážních filmech a v televizi.\nMezinárodní úspěch jí přinesl horor \"Noc s nabroušenou břitvou\". V roce 2004 byla vybrána do hlavní ženské role Monique La Roche. která se účastní cesty kolem světa společně s Phileasem Foggem (Steve Coogan) a Passepartoutem (Jackie Chan) v hollywoodské produkci filmu \"Cesta kolem světa za 80 dní\". O rok později opět účinkovala v Klapischově snímku, a to v pokračování \"Erasmus 2\". Též získala jednu z hlavních rolí ve francouzském muzikálu Alaina Berlinera, \"J'aurais voulu être un danseur\".\n\nRok 2006 pro ní znamenal tři velké filmy, a to hudební \"Sedadla v parteru\", poté role po boku Gérarda Depardieu v oceňovaném dramatu \"Píseň pro tebe\" a dále historické melodrama \"Tajemství\", kde se objevila s Patrickem Bruelem. Taktéž byla tváří finančně riskantnějších projektů, romantické komedie \"Nesprávná víra\" a kriminálního filmu \"Mon colonel\", který vznikl v koprodukci Francie a Belgie.\n\nV roce 2008 se znovu shledává s Gérardem Depardieu v kriminálním filmu \"Veřejný nepřítel č.1\", kde titulní roli ztvárnil Vincent Cassel.\n\nV roce 2009 ztvárnila Jeanine Deckers v dramatu Stijna Coninxe, \"Sœur Sourire\" a také se objevila v hlavní roli v thrilleru \"Gardiens de l'ordre\" režiséra Nicolase Boukhriefa. Ale nezanevřela ani na belgický film. Přijala nabídku bratří Malandrinů, aby si zahrála roli sportovní šampionky v psychologickém thrilleru \"Ruka bezhlavého\". Film se natočil v roce 2006, ovšem do kin přišel až o čtyři roky později.\n\nV roce 2011 se opět objevila v hollywoodském filmu, a to v thrilleru Clinta Eastwooda, \"Život po životě\", kde se setkala s Mattem Damonem, Bryce Dallas Howard a Thierrym Neuvicem. V tom samém roce hrála ve filmu bratří Dardennů, \"Kluk na kole\". O rok později představuje Alici v dramatické komedii \"Un baiser papillon\" a také se znovu setkává s Xavierem Giannolim v satirickém filmu \"Superstar\".\n\nV roce 2013 se vrací ve dvou nákladných projektech, nejdříve v dramatu \"Möbius\" režiséra Érica Rochanta, kde hraje s Jeanem Dujardinem a Timem Rothem a poté v komedii Cedrica Klapische\", Casse-tête chinois\", kde hraje Isabelle. Ve stejném roce se objevuje v muzikálu založeném na písních Serge Gainsbourga, \"Anna\".\n\nV následujících letech hrála po boku Alberta Dupontela v dramatu \"En équilibre\" či v romantickém filmu \"Léto\", kde se objevila s Izïou Higelin a Noémie Lvovsky.\n\n"}
{"id": "1215528", "url": "https://cs.wikipedia.org/wiki?curid=1215528", "title": "Poděbradka", "text": "Poděbradka\n\nPoděbradka je minerální voda, jejíž pramen byl objeven roku 1905 v Poděbradech. Jedná se o alkalicko-zemitou kyselku, v níž se nachází velké množství kysličníku uhličitého a patří do skupiny hydrouhličitanovo-chloridových sodno-vápenatých vod, které obsahují větší množství alkalií. Po prokázání léčebných účinků Poděbradky lékařem Bohumilem Boučkem byly založeny poděbradské lázně. Nepřerušený provoz trvá od roku 1908. Používá se především k léčbě kardiovaskulárních chorob a to ve formě koupelí. Chutná minerálka byla také od počátku stáčena do lahví. Od privatizace v roce 1993 je Poděbradka, a. s. samostatnou firmou.\n\nPoděbradku je kvůli geologickým podmínkám nutné čerpat z hloubky přibližně 100 metrů. V letech 1905–2013 bylo navrtáno celkem 27 jímacích vrtů. Většina z nich byla později utěsněna. Do části poděbradských pítek je Poděbradka rozváděna minerálkovodem.\n\nPoděbrady na přelomu 19. a 20. století trápil nedostatek vody. Majitel poděbradského panství Arnošt Filip Hohenlohe z Schillingfürstu proto požádal pruského šlechtice Karla von Bülowa, aby se pokusil najít zdroj vody pomocí proutku. Vrtání začalo na druhém nádvoří zámku, ale ani ve třicetimetrové hloubce se pramen neobjevil. Bohumil Bouček a Jan Hellich knížete přesvědčili, aby vrtání pokračovalo pro získání geologických poznatků, načež byl 31. července 1905 v hloubce 96 metrů objeven pramen minerální vody (pramen Bülow).\n\nKníže umožnil využívání pramene obyvateli města. Aby nebyl rušen hlukem, nechal v zámeckém příkopu navrtat druhý pramen Chariclea, který byl zároveň prvním zdrojem pro stáčínu minerálky. Její většinu tehdy odebírala německá paroplavební společnost pro své pasažérské lodě. V blízkosti třetího pramene Chariclea, který byl von Bülowem lokalizován v panské dřevnici, byly roku 1908 otevřeny první tzv. knížecí lázně. Rostoucí lázeňský provoz si vynutil vrtání dalších pramenů. Roku 1910 byla postavena nová budova zimních lázní, pro které byly navrtány prameny Milada, Eliška a Libuše. Následoval pramen Rieger na Riegrově náměstí, pramen Božena, pramen Boček u železniční stanice, pramen Trnka na Žižkově, pramen Vrchlický u skláren, nebo pramen Jiří u Labe poblíž kostela Povýšení svatého Kříže.\n\nCelková mineralizace: 2052\n\nPoděbradka se od počátku používá pro léčení kardiovaskulárních onemocnění (ischemická choroba srdeční, angina pectoris). Užívána je k léčbě hypertenze a jejích komplikací, při onemocnění žil, tepen dolních končetin nebo při poškození způsobených cukrovkou (diabetická noha). Hlavní léčebný efekt je způsoben oxidem uhličitým. Léčebné koupele jsou kombinovány s dalšími formami terapie.\n\nSeznam veřejných pítek Poděbradky:\nMinerálkovodem jsou zásobována neveřejná pítka v Hotelu Bellevue Tlapák, v Zimních lázních a v Hotelu Zámeček. Sondou BJ22 dále pítka v Hotelu Felicitas a Hotelu Park****.\n\nSeznam vrtů Poděbradky:\n"}
{"id": "1215532", "url": "https://cs.wikipedia.org/wiki?curid=1215532", "title": "Leatherhead FC", "text": "Leatherhead FC\n\nLeatherhead FC (celým názvem: Leatherhead Football Club) je anglický fotbalový klub, který sídlí ve městě Leatherhead v nemetropolitním hrabství Surrey. Založen byl v roce 1907. Od sezóny 2014/15 hraje v Isthmian League Premier Division (7. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Fetcham Grove s kapacitou 3 400 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1215533", "url": "https://cs.wikipedia.org/wiki?curid=1215533", "title": "Jean-Baptiste Dutrou-Bornier", "text": "Jean-Baptiste Dutrou-Bornier\n\nJean-Baptiste Onésime Dutrou-Bornier (19. listopadu 1834 Montmorillon — 6. srpna 1876 Velikonoční ostrov) byl francouzský námořník a dobrodruh, který se roku 1869 prohlásil vládcem Velikonočního ostrova.\n\nVe čtrnácti letech utekl z domova a dal se k námořnictvu, zúčastnil se krymské války. Poté odcestoval do Peru, kde se stal majitelem škuneru \"Tampico\". Peruánské úřady ho obvinily z pašování zbraní a odsoudily k smrti, po intervenci francouzského konzula byl propuštěn a uchýlil se na Tahiti. Se svojí lodí provozoval kurýrní službu, podílel se na najímání domorodců pro práci na plantážích. Poté, co přepravil na Velikonoční ostrov katolické misionáře, rozhodl se zde usadit ve vesnici Mataveri.\n\nObyvatelstvo Velikonočního ostrova bylo v té době zdecimováno nájezdy otrokářů a zavlečenými epidemiemi. Zbylé obyvatele obrátil misionář Eugène Eyraud na křesťanství, což vedlo k rozvratu tradiční společenské struktury. Dutrou-Bornier se rozhodl využít mocenského vakua, oženil se s domorodou princeznou Koreto a začal vystupovat jako král \"Iona I.\", vztyčil také svoji vlajku, oranžovou s černou siluetou ptačího muže. Většinu území ostrova proměnil ve svou soukromou ovčí farmu a obklopil se skupinou ozbrojených domorodců, kteří potlačovali všechny protesty. Svým příznivcům Dutrou-Bornier dovolil vrátit se od křesťanství k původní víře, to vyvolalo konflikt s misionáři, kteří v roce 1871 uprchli na Gambierovy ostrovy a vzali s sebou většinu ostrovanů.\n\nDutrou-Bornier se pokoušel z ostrova učinit francouzskou kolonii, ale francouzská vláda neměla zájem. Jeho vláda skončila v roce 1876, kdy zemřel za nejasných okolností, zřejmě zabit některým ze zbylých domorodců, kterým bezohledně zabíral jejich majetek i nezletilé dcery. V době Ionovy smrti zůstalo na ostrově naživu pouze 111 obyvatel, méně než desetina stavu populace před příchodem Evropanů. Nakonec v roce 1888 prohlásilo Chile Velikonoční ostrov za své území.\n\n\n"}
{"id": "1215534", "url": "https://cs.wikipedia.org/wiki?curid=1215534", "title": "Kaple svaté Anny (Dědov)", "text": "Kaple svaté Anny (Dědov)\n\nKaple svaté Anny je římskokatolická kaple v Dědově, části obce Teplice nad Metují. Patří do farnosti Teplice nad Metují.\n\nKapli nechal postavit roku 1775 Herr von Zwida, majitel první zdejší manufaktury. Lípy vedle kaple byly vysazeny ve stejném roce.\n\nJednoduchá, pozdně barokní stavba.\n\nPravidelné bohoslužby se v kapli nekonají.\n\n"}
{"id": "1215535", "url": "https://cs.wikipedia.org/wiki?curid=1215535", "title": "Kor (rozcestník)", "text": "Kor (rozcestník)\n\nKor nebo KOR může znamenat:\n\n\n"}
{"id": "1215537", "url": "https://cs.wikipedia.org/wiki?curid=1215537", "title": "Leiston FC", "text": "Leiston FC\n\nLeiston FC (celým názvem: Leiston Football Club) je anglický fotbalový klub, který sídlí ve městě Leiston v nemetropolitním hrabství Suffolk. Založen byl v roce 1880. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Victory Road s kapacitou 2 250 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215538", "url": "https://cs.wikipedia.org/wiki?curid=1215538", "title": "Thonis", "text": "Thonis\n\nHerakleion (Řecky: Ἡράκλειον), také známý jako Thonis (), bylo starověké egyptské město poblíž Alexandrie, jehož ruiny se nachází v Abu Kir Bay, v současné době 2.5 km od pobřeží, 10 metrů pod hladinou. Jeho legendární počátky sahají až do počátku 12. století PNL, a zmiňují se o něm i starověcí historikové. Jeho význam vzrostl zejména v období úpadku faraonů—v pozdním období, kdy bylo město egyptským hlavním přístavem pro mezinárodní obchod a vybírání daní.\n\nHeracleion byl původně postaven na některých přilehlých ostrovech v Nilské Deltě a byl protkán kanály. Městu připadalo i řada přístavů a kotvišť, bylo to \"sesterské město\" s městem Naucratis a později bylo nahrazeno městem Alexandrie.\n\nPředpokládá se, že Paris a Helena z Tróje tady uvízli při jejich úprku od žárlivého Menelaa, předtím než vypukla Trojská válka, a nebo, že Menelaos a Helena v tomto městě nějakou dobu pobývali a byli ubytovaní u vznešeného egyptského Thona a jeho ženy Polydamny. \n\nTaké se předpokládá, že sám Héraklés navštívil toto město a svůj název má město tedy po něm.\n\nMěsto bylo zmíněno starověkými historiky Diodórem  a Strabónem. Hérodotem bylo řečeno, že Thonis je správcem nálevkového ústí Nilu: Thonis zatkl Parise, syna Priama, protože unesl Helenu z Tróje a ukradl velké bohatství.\n\nMěsto Heracleion je také zmíněno v dvojitých stélách ve Vyhláškách Nectaneba I. (první z nich se nazývá \"Stéla Naukratis\"), které uvádí, že desetina z daní za dovoz, který prochází městem Herakleion, musí být odevzdána do svatyně Neith v městu Sais. Město je také zmíněno ve Vyhlášce Canopus , kde uctívá faraóna Ptolemaia III.\n\nMěsto Heracleion bylo také místem oslav tajemství Usira, což probíhalo každý rok v průběhu měsíce Khoiak. Bůh v jeho obřadní lodi byl přinesen v průvodu z chrámu Amona do jeho svatyně ve městě Canopus.\n\nVe městě se nacházel velký chrám boha Chonsu, syna Amona, který byl také znám Řekům jako Héraklés. Později se uctívání boha Amona začalo více upřednostňovat. \n\nHeracleion měl dobu svého největšího rozkvětu zejména v 6. - 4. století PNL, což bylo odhaleno četnými archeologickými nálezy. Faraon Nachtnebef I. nechal chrám vylepšit ve 4. století PNL.\n\nMěsto bylo zaplaveno ve 3. nebo 2. století NL, pravděpodobně z důvodu zaplavení nánosů, na nichž bylo město postaveno po zemětřesení. Ruiny ponořené v moři byly nalezeny francouzským podvodním archeologem Franckem Goddio v roce 2000. Do té doby si vědci nebyli úplně jisti, zda Heracleion a Thonis, jsou ve skutečnosti jedno a totéž město.\n"}
{"id": "1215542", "url": "https://cs.wikipedia.org/wiki?curid=1215542", "title": "Metropolitan Police FC", "text": "Metropolitan Police FC\n\nMetropolitan Police FC (celým názvem: Metropolitan Police Football Club) je anglický fotbalový klub, který sídlí ve vesnici Molesey v nemetropolitním hrabství Surrey, nedaleko jihozápadního Londýna. Založen byl v roce 1919. V počátcích existence hráli za klub pouze členové londýnského policejního sboru, odtud je také původ názvu. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou modrá a černá.\n\nSvé domácí zápasy odehrává na stadionu Imber Court s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1215543", "url": "https://cs.wikipedia.org/wiki?curid=1215543", "title": "Mary Ainsworthová", "text": "Mary Ainsworthová\n\nMary D. Salterová Ainsworthová (1. prosince 1913, Glendale, Ohio, USA – 21. března 1999, Charlottesville, Virginie) byla americká psycholožka.\n\nStudovala na Torontské univerzitě, kde v roce 1939 získala titul Ph.D. v oboru vývojové psychologie. Zabývala se dopady separace od matky na osobnostní vývoj dítěte a interakcí mezi matkou a dítětem. Vyvinula metodu „zvláštní situace“ (\"strange situation\"), která sloužila pro hodnocení rozdílů mezi reakcemi dětí na separaci a opětovné setkání s matkou. Spolu s Johnem Bowblym pracovala na teorii citové vazby (\"attachment theory\").\n\n"}
{"id": "1215544", "url": "https://cs.wikipedia.org/wiki?curid=1215544", "title": "Loreena McKennittová", "text": "Loreena McKennittová\n\nLoreena McKennittová (17. února 1957, Morden) je kanadská hudebnice a skladatelka. Proslula svými variacemi na tradiční keltskou hudbu. Je řazena k žánru world music. Hraje na keltskou harfu, klavír a harmoniku. Od roku 1981 žije v Ontariu.\n\nRoku 1985 vydala první album nazvané \"Elemental\". Nejúspěšnější bylo album \"The Book of Secrets\" z roku 1997.\n\nV roce 1998 se Loreenin snoubenec Roland Rees utopil při nehodě na lodi. V roce 2005 vedla soudní spor s kamarádem, který zveřejnil intimní detaily o jejich přátelství. Nakonec soud vyhrála.\n\nJejí hudba se objevila ve filmech \"Santa Claus\", \"Soldier\", \"Jade\", \"Holy Man\", \"The Mists of Avolan\" či \"Tinkerbell\" a televizních seriálech \"Roar\" a \"Full Circle\".\n\n"}
{"id": "1215546", "url": "https://cs.wikipedia.org/wiki?curid=1215546", "title": "Needham Market FC", "text": "Needham Market FC\n\nNeedham Market FC (celým názvem: Needham Market Football Club) je anglický fotbalový klub, který sídlí ve městě Needham Market v nemetropolitním hrabství Suffolk. Založen byl v roce 1919. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou červená, bílá a žlutá.\n\nSvé domácí zápasy odehrává na stadionu Bloomfields s kapacitou 4 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215549", "url": "https://cs.wikipedia.org/wiki?curid=1215549", "title": "Kleinaitingen", "text": "Kleinaitingen\n\nKleinaitingen je obec v německé spolkové zemi Bavorsko, v zemském okrese Augsburg ve vládním obvodu Švábsko.\n\nV roce 2014 zde žilo 1 179 obyvatel.\n\nSousední obce jsou: Graben, Großaitingen, Oberottmarshausen, Prittriching, Scheuring, Untermeitingen a Wehringen.\n\n"}
{"id": "1215553", "url": "https://cs.wikipedia.org/wiki?curid=1215553", "title": "Kamevéda", "text": "Kamevéda\n\nKamevéda je filozofie a metodika výchovy dítěte v rodině. Název je odvozen od původního obecného označení – Komplexní Multirozvojová Výchova Dětí. \n\nZakladatelem Kamevédy je JUDr. Pavel Zacha, který v roce 1996 sestavil základní prvky této výchovy do kompletního systému.\n\nDosud vyšly o Kamevédě tři knihy:\nV roce 2016 byl také založen spolek Kamevéda, s jehož pomocí dochází k akceleraci rozvoje tohoto nového výchovného směru.\n\nKamevéda je filozofie výchovy, která se soustřeďuje na komplexní rozvoj dítěte hned po jeho narození. Je založena na vyváženém poměru intelektuální a pohybové výchovy a na výchovném působení jeden na jednoho (rodič – dítě) především v období předškolního věku. Prioritou je časné založení silné imunity, zastavení degenerativních procesů současné populace, vybudování silné odolnosti a otužilosti díky provozování širokého spektra sportů a celoročnímu aktivnímu pobytu v přírodě.\n\nPro Kamevédu je typické plynulé přecházení z pohybové činnosti do oblasti intelektuální a zpět s tím, že dítě si hraje, spontánně se zábavnou formou učí a je neustále aktivní s využitím promyšlené režie rodičů prakticky po celý den. Otec či matka předestírají podněty, ale nechají dítě spontánně tvořit a rozvíjet se. \n\nPopsaný proces vyžaduje částečnou redukci pobytu takto vedených dětí v předškolních a školních zařízeních. Rodiče sledují pozorně preference a silné stránky, aby nakonec v nejvhodnější moment společně vybrali směr, který bude z hlediska individuální specifikace dítěte a jeho osobnosti tím ideálním pro další úspěšnou kariéru. Jedním ze základním nosných prvků bez ohledu na zvolený obor je také časná výuka cizích jazyků.\n\nKe svému naplnění Kamevéda vyžaduje jakousi vrcholovou formu profesionálního rodičovství, kdy dítě je v hierarchii rodiny posunuto v žebříčku hodnot a pozornosti na absolutně první místo. Rodiče se mu zvlášť ve věku do šesti let věnují mnoho hodin denně na plný úvazek.\n\nSmyslem této výchovy je prožití šťastného dětství a spolu s ním i akcelerované komplexní učení. Cílem je vybudování mohutného všestranného základu, z něhož by mělo dítě později vycházet. Ideálním výsledkem Kamevédy je potom úspěšná kariéra ve vybrané oblasti sportovních odvětví, uměleckých oborů, vědy či jiných sfér.\n\nAčkoli je Kamevéda některými lidmi považována za kontroverzní výchovu, která spočívá v obětování se rodičů ve prospěch dítěte a jeho (nejistou) kariéru, má už své první výsledky: její zakladatel JUDr. Pavel Zacha pomocí ní vychoval (společně s manželkou Ilonou) úspěšného hokejistu Pavla Zachu, 6. hráče draftu NHL 2015.\n\nSociolog Vojtěch Ondráček systém kamevédy kritizoval pro jeho jednostrannost: \"„Podstatou je zaměření se na individuální úspěch bez veřejných institucí a konkurenční boj na úkor ostatních. Sport zde slouží jako výtah do nejvyšších pater společnosti. Zachovo zaměření pouze na sport odráží široce sdílenou představu o sportu jako místu závratného bohatství a populárního spektáklu, v němž se ti nejúspěšnější stávají uctívanými bohy. Idea sportu jako volnočasové činnosti, která nabízí utužování kolektivního ducha a drží se zásady o nedůležitosti vítězství, bere v současné komerční podobě za své.“\"\n\n\n"}
{"id": "1215560", "url": "https://cs.wikipedia.org/wiki?curid=1215560", "title": "Asociace inovativního farmaceutického průmyslu", "text": "Asociace inovativního farmaceutického průmyslu\n\nAsociace inovativního farmaceutického průmyslu (AIFP) sdružuje 34 inovativních farmaceutických společností, které dokáží vyvinout a uvést na trh nové, účinnější a bezpečnější léky. Byla založena v roce 1993 a sídlí v České republice. \n\nJe členem Evropské federace farmaceutických společností a asociací (EFPIA). Spolupracuje také s Americkou asociací inovativních farmaceutických firem (PhRMA). Asociace inovativního farmaceutického průmyslu je neziskovou organizací, jejíž financování je plně hrazeno z příspěvků členských společností.\n\nČinnost AIFP je postavena na třech základních pilířích.\n\nNejvyšším řídícím orgánem asociace je valná hromada, která společně rozhoduje o strategickém směřování asociace. Sedmičlenné představenstvo asociace je jejím výkonným orgánem. Předsedou představenstva je MUDr. Martin Minarovič (Janssen). Dalšími orgány organizace kromě představenstva jsou například etická komise, výkonný tým a kontrolní komise.\n\nPro odbornou i laickou veřejnost připravuje Asociace inovativního farmaceutického průmyslu řadu projektů. Tyto projekty jsou zaměřeny především na upozorňování aktuálních problémů v oblasti zdravotnictví, podílení se na návrzích možných řešení, vzdělávání pacientů a podpoře inovací.\n\nMezi hlavní projekty asociace patří:\n\n\n"}
