{"id": "1204345", "url": "https://cs.wikipedia.org/wiki?curid=1204345", "title": "Dominik Greif", "text": "Dominik Greif\n\nDominik Greif [dominik grajf] (* 6. dubna 1997, Bratislava) je slovenský fotbalový brankář a reprezentant, od roku 2015 působící v seniorské kategorii slovenského mužstva ŠK Slovan Bratislava.\n\nSvoji fotbalovou kariéru začal v klubu ŠK Vrakuňa Bratislava, odkud v mládeži zamířil do Slovanu Bratislava. V roce 2015 se propracoval do seniorské kategorie, kde zpočátku nastupoval za rezervu.\n\nSvůj debut v A-mužstvu Slovanu si odbyl ve 32. ligovém kole hraném 13. května 2016 proti Zemplínu Michalovce (remíza 1:1). Celkem v sezoně odchytal dva ligové zápasy. V ročníku 2015/16 Fortuna ligy obsadil se Slovanem konečné druhé místo v domácí lize i poháru.\n\nV červnu 2016 uzavřel s klubem stejně jako Adam Laczkó, Juraj Kotula, Samuel Šefčík, Patrik Pinte, Denis Potoma a Frederik Valach profesionální kontrakt. Své první čisté konto v mužské kategorii vychytal 16. 10. 2016 proti týmu FK Senica, \"belasý\" i díky němu vyhrály 2:0. V sezoně 2016/17 získal se Slovanem domácí pohár, když společně se svými spoluhráči porazil ve finále hraném 1. května 2017 na stadionu NTC Poprad tehdy druholigový tým MFK Skalica v poměru 3:0. Během roku nastupoval převážně za rezervu nebo plnil funkci druhého respektive třetího brankáře u \"áčka\", větší šance v prvním mužstvu dostal až v posledních šesti ligových kolech namísto zraněné tehdejší jedničky Jána Muchy.\n\n23. června 2017 odchytal za klub celých devadesát minut v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. Se Slovanem postoupil přes arménský tým FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18, kde bratislavské mužstvo vypadlo po prohrách 0:1 a 1:2 s klubem Lyngby BK z Dánska. V listopadu 2017 podepsal s vedením stejně jako další brankář Tomáš Rybár novou pětiletou smlouvu. Na jaře 2018 se podílel s \"belasími\" na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti celku MFK Ružomberok (výhra 3:1) nenastoupil. Během roku odchytal 19 ligových střetnutí. \n\nV prvních dvou předkolech Evropské ligy UEFA 2018/19 v soubojích s moldavským týmem FC Milsami Orhei (výhry 4:2 a 5:0) a mužstvem Balzan FC z Malty (prohra 1:2 a výhra 3:1) nechytal a kryl záda Michalu Šullovi. Za Slovan nastoupil ve třetím předkole proti rakouskému celku Rapid Vídeň, se kterým \"belasí\" po výhře 2:1 a prohře 0:4 vypadli. Se Slovanem získal 14. 4. 2019 po výhře 3:0 nad klubem MŠK Žilina šest kol před koncem sezony mistrovský titul. 25. května 2019 byl stejně jako jeho spoluhráči Vasil Božikov, Aleksandar Čavrić, Marin Ljubičić, Moha a Andraž Šporar zvolen do nejlepší jedenáctky ročníku 2018/19 Fortuna ligy. V sezoně odehrál v lize k 28 zápasů.\n\nV létě 2019 byl o něj velký zájem z Belgie, Španělska a Portugalska, odkud jej chtěl získat slavný tým FC Porto. Greif nakonec zůstal ve Slovanu Bratislava, se kterým prodloužil smlouvu do roku 2023.\n\nS \"belasími\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem bylo jeho mužstvo přesunuto do předkol Evropské ligy UEFA, kde se Slovanem postoupil přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) do skupinové fáze. Se Slovanem Bratislava byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil.\n\nAktuální k 3. červenci 2019\n\nDominik Greif je mládežnický reprezentant, nastupoval za slovenské výběry do 17, 18 a 19 let. 12. listopadu 2015 vstřelil v dresu U19 v kvalifikačním utkání proti Rusku U19 patičkou vyrovnávací branku v nastaveném čase na konečných 1:1. V letech 2017-2018 hrál za Slovensko U21.\n\nV A-týmu Slovenska debutoval pod českým trenérem Pavlem Hapalem v přípravném zápase hraném v Trnavě 7. červen 2019 proti reprezentaci Jordánska (výhra 5:1), na hrací plochu přišel ve 46. minutě místo Matúše Kozáčika.\n\n"}
{"id": "1204354", "url": "https://cs.wikipedia.org/wiki?curid=1204354", "title": "Isopentylalkohol", "text": "Isopentylalkohol\n\nIsopentylalkohol, též isoamylalkohol, systematický název 3-methyl-butan-1-ol je bezbarvá kapalina, primární alkohol, jeden z izomerů pentanolu. Je to hlavní surovina při výrobě isoamylacetátu, esteru vyskytujícího se v přírodě a také vyráběného jako aroma.\n"}
{"id": "1204356", "url": "https://cs.wikipedia.org/wiki?curid=1204356", "title": "Radvanovská lípa", "text": "Radvanovská lípa\n\nRadvanovská lípa je památný strom lípa velkolistá (\"Tilia platyphyllos\") v Radvanově, místní části obce Josefov v okrese Sokolov. Solitérní strom roste na svažujícím se hřbetu u okraje pole v západní části Radvanova.\n\nObvod kmene s několika podélnými rýhami a silnými kořenovými náběhy měří 341 cm, hustá a bohatě větvená koruna srdcovitého tvaru dosahuje do výšky 19 m (měření 2013). Vrchol stromu byl kdysi pravděpodobně zasažen bleskem. V důsledku toho je vykrojený a na kmeni zůstala zacelená jizva.\n\nLípa je chráněna od roku 2015 jako krajinná dominanta, strom významný habitem a vzrůstem.\n\n\n"}
{"id": "1204357", "url": "https://cs.wikipedia.org/wiki?curid=1204357", "title": "Joseph Murray", "text": "Joseph Murray\n\nJoseph Edward Murray (1. dubna 1919 – 26. listopadu 2012) byl americký lékař a plastický chirurg, nositel Nobelovy ceny za fyziologii a lékařství za rok 1990. Cenu získal za to, že v roce 1954 provedl první úspěšnou transplantaci ledvin. Spolu s ním byl za pokrok v oblasti transplantací oceněn E. Donnall Thomas. Murray působil rovněž jako profesor na Harvardu.\n"}
{"id": "1204369", "url": "https://cs.wikipedia.org/wiki?curid=1204369", "title": "E. Donnall Thomas", "text": "E. Donnall Thomas\n\nEdward Donnall Thomas (15. března 1920 – 20. října 2012) byl americký lékař a profesor na Washingtonské univerzitě, nositel Nobelovy ceny za fyziologii a lékařství za rok 1990. Spolu s ním byl za pokrok v oblasti transplantací oceněn Joseph Murray. Thomas ji dostal za to, že spolu se svou ženou a spolupracovnicí Dottie Thomasovou vyvinuli metodu transplantace kostní dřeně, jíž lze léčit leukémii. \n"}
{"id": "1204372", "url": "https://cs.wikipedia.org/wiki?curid=1204372", "title": "HMS P311", "text": "HMS P311\n\nHMS P311 byla oceánská diesel-elektrická ponorka britského královského námořnictva z období druhé světové války. Byla to jediná ponorka třídy \"T\", která neměla jméno. Původně zamýšlené jméno \"Tutenkhamen\" jí nebylo uděleno.\n\nPonorku postavila v letech 1941–1942 britská loděnice Vickers Armstrong v Barrow-in-Furness.\n\nVýzbroj tvořil jeden 102mm kanón a deset 533mm torpédometů. Ponorka byla po dokončení vybavena kontejnerem pro nesení dvou dvoumístných miniponorek Chariot.\n\nZa druhé světové války byla ponorka P311 nasazena ve Středomoří. Na přelomu let 1942 a 1943 byla ponorka vyslána do operace Principle – útoku na italské křižníky \"Trieste\" a \"Gorizia\" kotvící v přístavu La Maddalena na Sardinii. P311 v listopadu 1942 vyplula ze Skotska směrem na Maltu. Na palubě nesla miniponorky Chariot. Z Malty vyplula na bojovou plavbu 28. prosince 1942, přičemž o dva dny později vyslala poslední signál. Od té doby ponorka zůstala nezvěstná a předpokládalo se, že byla zničena minou. Zemřelo 71 členů posádky.\n\nV květnu 2016 byl vrak ponorky P311 nalezen poblíž ostrova Tavolara v hloubce 80 metrů. Ponorku nalezl „lovec vraků“ Massimo Domenico Bordone.\n\n"}
{"id": "1204374", "url": "https://cs.wikipedia.org/wiki?curid=1204374", "title": "Václav Palivec", "text": "Václav Palivec\n\nVáclav Palivec (11. srpna 1882 ve Zbirohu – 14. prosince 1964 v Praze) byl český mecenáš, přítel Karla Čapka a švagr Heleny Čapkové.\n\nVáclav Palivec se narodil vrchnímu kočímu u Colloredo-Mansfeldů Josefu Palivcovi a manželce Marii, rozené Muchové (vzdálené příbuzné Alfonse Muchy). Podle matričního záznamu žila rodina \"v konírnách pod zámkem\". Václav byl nejstarší z devíti sourozenců (dvě sestry mu zemřely na spálu v roce 1885). Nejznámější ze sourozenců Palivcových byl básník Josef Palivec.\n\nVáclav Palivec vystudoval obchodní školu v Praze. Zaměstnání získal u Colloredo-Mansfelda na Dobříši, který mu svěřil správu pily v Kařízku. Během následujících let řídil většinu knížecích pil, rybníků a pivovarů. Za I. světové války byl vrchní správce průmyslových závodů knížete Colloredo-Mansfelda v Dobříši, které přivedl k velkému rozkvětu, a byl označován za vynikajícího znalce pivovarnictví a dřevařského oboru. Ještě mu nebylo celých třicet let a stal se generálním ředitelem Středočeské dřevařské společnosti v Praze.\n\nPo první světové válce se stal generálním ředitelem Dobříšských železáren se sídlem ve Staré Huti. V roce 1920 se stal členem správní rady Středočeské banky v Příbrami. Za velké kalamity ve 20. letech, kdy lesy byly napadeny mniškou, podařilo se mu výhodně prodat dřevo do Francie a získat tím značné finanční prostředky. Jeho majetek rychle rostl - např. v roce 1924 zakoupil dům v Praze III. za 500 000 Kč a v roce 1931 prodal tentýž dům a 1 080 000 Kč.\n\nV roce 1930 koupil od Schwarzenbergů osovské panství. Jednalo se o zámek Osov, cukrovar, lesní revíry a řadu dalších nemovitostí. Jak dokládají dobové fotografie, navštěvovali zámek ve třicátých letech významní intelektuálové a přední herci, jako Karel Čapek, Olga Scheinpflugová, Ferdinand Peroutka, Eduard Bass, sochař Karel Dvořák s chotí Leopoldou Dostálovou, Hugo Haas či Adina Mandlová nebo Jiřina Štěpničková.\n\nNa osovském zámku a v parku vznikly některé scény filmu Uličnice (1936, režisér Vladimír Slavínský, hlavní role Věra Ferbasová)\n\nVáclav Palivec nebyl pouze mecenáš oblíbených intelektuálů, ale část svého bohatství věnoval i na charitu. V osovské kronice se uvádí, že v roce věnoval na chudé obci Osovu 6.000 K. Financoval též opravy místního kostela.\n\nVáclav Palivec se neoženil a byl bezdětný. V Osově s ním žily dvě neteře, dcery sestry Emy.\n\nPři příležitosti sňatku Karla Čapka a Olgy Scheinpflugové (26.8.1935) jim Václav Palivec věnoval k doživotnímu užívání dům ve Staré Huti u Dobříše - Strž (dnešní Památník Karla Čapka). Přátelství s rodinami Čapků a Scheinpflugů dokazuje to, že vedl Olgu Scheinpflugovou, spolu s jejím bratrem JUDr. Karlem Scheinpflugem, při pohřbu Karla Čapka.\nZa Protektorátu byl Václav Palivec zbaven zámku i velkostatku v Osově. V zámku mu byl přidělen byt, ve kterém mohl i nadále bydlet. V roce 1941 se stal čestným občanem Zbiroha, v roce 1942 mu tentýž titul udělila obec Osov.\n\nPo roce 1948 neemigroval, i když k tomu měl možnost; byl přestěhován do budovy bez elektřiny. Dojížděla k němu a s domácností mu pomáhala sestra Ema Valentová. V roce 1964 odjel do Prahy ke své neteři, dceři sestry Emy, u které krátce na to zemřel.\n\nRudé právo představilo v roce 1953 Václava Palivce jako zlého kapitalistu, který v roce 1926, po půl roce stávky musel ustoupit dělníkům ze Staré Huti; po dalším půlroce ale dal železárny zavřít.\n\nŽelezárny ve Staré Huti byly skutečně ze dne na den 26.8.1926 uzavřeny. Rudé právo již nezmínilo, že v roce 1930 Václav Palivec zahájil ve Staré Huti výrobu cihel z odpadků hutní strusky a že v té době v obci též zahájila výrobu slévárna barevných kovů firmy Svojtka.\n"}
{"id": "1204375", "url": "https://cs.wikipedia.org/wiki?curid=1204375", "title": "Galan-Čož (jezero)", "text": "Galan-Čož (jezero)\n\nJezero Galan-Čož (čečensky \"Галайн-Iам\" , rusky \"Галанчеж\", \"Галанчожское озеро\") se nachází zhruba 2 km jižně od Galan-Čože, správního střediska stejnojmenného okresu v jihozápadní horské oblasti Čečenské autonomní republiky Ruské federace.\n\nPojmenování \"Галайн-Ам\" znamená v překladu z čečenského jazyka \"Jezero Galajců.\"\n\nJezero Galan-Čož leží ve vysokohorské části Čečenska, severně od hlavního hřebene Velkého Kavkazu, v oblasti povodí řeky Gechi. Jezero se nachází v nadmořské výšce 1533 m napravo nad dolinou místní říčky Osu-chi, přičemž výškový rozdíl mezi polohou jezera a korytem řeky činí asi 100 metrů. Jezero má tvar oválu s osami o délce 380 a 450 metrů. Průměrná hloubka jezera je 31 metrů, největší naměřená hloubka 35 metrů.\n\nZdrojem vody v jezeře jsou okolní prameny. Tři z nich jsou na východním svahu nad jezerem, další vyvěrají přímo ze dna. Jezero má podzemní odtok v místě tektonické poruchy na severním svahu.\n\nVoda v jezeře je průzračná, ve svitu slunce má jasně modrou barvu s jemně nazelenalým odstínem. V létě teplota vody u hladiny může dosáhnout až 20 °C, v hloubce teplota klesá až k 5 °C. V zimním období jezero zamrzá. Vodní plochu obklopují smaragdově zelené subalpinské louky. V okolí jsou četná historická sídla se starobylými věžemi a dalšími památkami.\n\nZ dřevin na břehu jezera převažují mohutné topoly a břízy. Na území, obklopujícím vodní plochu, se mezi rostlinami vyskytují na dvě desítky endemických vzácných druhů, kterým hrozí vyhynutí. V jezeře žije početná populace pstruha potočního. Mezi vzácné druhy ptáků, které se zde vyskytují, patří sokol stěhovavý, tetřev kavkazský a orel skalní.\n\nJedna z pověstí, které se tradovaly mezi příslušníky rodu Galajců, vypráví o tom, že kdysi bylo poblíž aulu Jalchoroj u osady Amka jezero, které bylo místními obyvateli uctíváno jako posvátné. Jednou se ale k jezeru vypravila jakási místní žena i se svou malou dcerkou a začala v křišťálově čisté vodě máchat špinavé pleny svého dítěte. Duch jezera se velice rozhněval a proměnil matku i dceru v kameny, které dodnes stojí u někdejší osady Amka.\n\nJezero však nechtělo dále zůstat na zašpiněném místě. Proměnilo se v nádherného býka, který přešel přes skalnatý hřeben hor a pokračoval dále, až došel na místo, kde je jezero dnes. Tehdy tam ale žili lidé a obdělávali svá pole. Když uviděli silného býka, chytili jej, zapřáhli do pluhu a začali orat. Z první vyorané brázdy se vyvalilo bláto, z druhé už prosakovala voda a když vyorali třetí, zasáhl je mohutný vodní příval a zatopil pole, lidi i jejich domy. Pověrčivý strach z jezera, které se tu tak náhle objevilo, přetrval u místních lidí po staletí. Domnívali se, že je jezero bezedné a měli před ním takový respekt, že ani nepili jeho vodu.\n\n"}
{"id": "1204377", "url": "https://cs.wikipedia.org/wiki?curid=1204377", "title": "Kanton L'Aigle", "text": "Kanton L'Aigle\n\nKanton L'Aigle ( ) je francouzský kanton v departementu Orne v regionu Normandie. Byl vytvořen při reorganizaci správního členění reformě kantonů v roce 2014. Sestává ze 7 obcí.\n\n"}
{"id": "1204378", "url": "https://cs.wikipedia.org/wiki?curid=1204378", "title": "Dvojdům pro Emila Fillu a Františka Krejčího", "text": "Dvojdům pro Emila Fillu a Františka Krejčího\n\nDvojdům pro Emila Fillu a Františka Krejčího je dům čp. 493, 494, Lomená 10, 12, Praha 6 – Střešovice, který navrhl v letech 1922–1924 architekt Pavel Janák za spolupráce Jaroslava Vondráka a Emila Filly.\n\nDvojdům byl navržen pro profesora Františka Krejčího (čp. 493), který přednášel na Karlově univerzitě ﬁlosoﬁi, logiku a psychologii, a jeho zetĕ, malíře Emila Fillu (čp. 494). Jako autor projektu je v literatuře a dle svědectví potomků původních vlastníků uváděn architekt Pavel Janák, který navrhoval také sousední vily, signatura na plánech však chybí. Ty jsou ve většině případů podepsány architektem Jaroslavem Vondrákem.\nTřípodlažní dvojvila je postavena ve svažitém terénu. Dispozice obou částí je osově symetrická, s drobnými rozdíly v suterénu a podkroví. U spodního čp. 494 je suterén polozapuštěný a kromě sklepů má navíc prádelnu, v podkroví je pak umístěn malířův ateliér s velkým prosklením na severní stranu. V přízemí je přes malé zádveří vstup do schodišťové haly a dále do pokojů a kuchyně s pokojíkem pro služku (s dodatečně navrženým samostatným vstupem ze zahrady). V patře jsou vždy dvě ložnice, z nichž menší má lodžii, dnes uzavřenou prosklenou stěnou, dále jsou tam šatna a veliká koupelna.\n\nFasády jsou z režného zdiva s nadpražím, zvýrazněným svisle kladenými cihlami. Ve štítové, severní fasádě je umístěno velké ateliérové okno, akcentované po obou stranách nad střechu vybíhajícími rizality „falešných“ komínů. Do zahrady je fasáda prolomena dvěma velkými lodžiemi s lehkým kovovým zábradlím. Střeše dominují tři komíny z režného zdiva. Společný komín uprostřed domu je řešen jako mohutný válec, posazený na menší čtvercový hranol. Každá část dvojdomu má ještě další vlastní komín, obdélný hranol dole opět menší, posazený kolmo na hřeben střechy.\n\nNa známého umělce od roku 1965 upomíná na západní fasádě čp. 494 nápis „Zde žil a tvořil Emil Filla“ a malířova busta z roku 1929, kterou vytvořil sochař Otto Gutfreund. Pojetí fasád je, v porovnání s některými realizacemi ze stejné doby na pražské Ořechovce, progresivně modernistické.\n"}
{"id": "1204380", "url": "https://cs.wikipedia.org/wiki?curid=1204380", "title": "Kanton Argentan-1", "text": "Kanton Argentan-1\n\nKanton Argentan-1 ( ) je francouzský kanton v departementu Orne v regionu Normandie. Byl vytvořen při reformě kantonů v roce 2014. Sestává ze 15 obcí a části města Argentan.\n\n"}
{"id": "1204381", "url": "https://cs.wikipedia.org/wiki?curid=1204381", "title": "Kanton Argentan-2", "text": "Kanton Argentan-2\n\nKanton Argentan-2 ( ) je francouzský kanton v departementu Orne v regionu Normandie. Byl vytvořen při reformě kantonů v roce 2014. Sestává ze 33 obcí a části města Argentan.\n"}
{"id": "1204382", "url": "https://cs.wikipedia.org/wiki?curid=1204382", "title": "Mikuláš Mercoeurský", "text": "Mikuláš Mercoeurský\n\nMikuláš Mercoeurský (16. října 1524 – 23. ledna 1577) byl druhým synem Antonína Lotrinského a Renaty Bourbonské.\n\nMikuláš byl původně předurčen k církevní kariéře, v roce 1543 se stal métským biskupem a roku 1544 biskupem verdunským. V roce 1545 se stal \"vychovatelem a správcem\" svého synovce, Karla III. Lotrinského, společně se svou švagrovou Kristinou Dánskou. Nicméně, lotrinské stavy ho v listopadu 1545 zbavily funkce ve prospěch Kristiny jako jediné regentky. Vzdoroval její procísařské politice. Mikuláš roku 1548 rezignoval na své diecéze ve prospěch vlastního strýce Jana, lotrinského kardinála, a převzal titul hraběte z Vaudémont.\n\nPo zabavení tří biskupství Jindřichem II. Francouzským v roce 1552, byl znovu jmenován jediným regentem za svého synovce, a tuto funkci si udržel až do roku 1559.\n\nV roce 1551 bylo Nomeny odděleno od métského biskupství a v roce 1567 ho Maxmilián II. Habsburský přidělil Mikulášovi jako markrabství. Mikuláš byl uznán za nezávislého, dědičného Říšského knížete.\n\nVe Francii bylo baronství Mercœur v roce 1563 povýšeno na knížectví a roku 1569 na vévodství. Mikuláš se také stal rytířem Řádu sv. Ducha.\n\nOženil se třikrát. Poprvé se oženil v Bruselu 1. května 1549 s Markétou z Egmontu (1517– 1554), dcerou hraběte Jana IV. z Egmontu. Měli spolu syna a tři dcery:\n\n\nPodruhé se oženil 24. února 1555 ve Fontainebleau s Johanou Savojskou, dcerou vévody Filipa z Nemours. Měli spolu čtyři syny a dvě dcery:\n\n\nPotřetí se oženil 11. května 1569 v Remeši s Kateřinou Lotrinskou, dcerou vévody Klauda z Aumale. Měli spolu tři syny a dvě dcery:\n\n"}
{"id": "1204383", "url": "https://cs.wikipedia.org/wiki?curid=1204383", "title": "Kanton Damigny", "text": "Kanton Damigny\n\nKanton Damigny ( ) je francouzský kanton v departementu Orne v regionu Normandie. Byl vytvořen při reformě kantonů v roce 2014. Sestává ze 16 obcí.\n"}
{"id": "1204386", "url": "https://cs.wikipedia.org/wiki?curid=1204386", "title": "Beleg Cúthalion", "text": "Beleg Cúthalion\n\nBeleg Cúthalion, též Beleg Lučišník, je fiktivní postava elfa z knih J. R. R. Tolkiena. Vystupuje v románech \"Silmarillion\", \"Húrinovy děti\" a \"Nedokončené příběhy\". Byl kapitánem strážců hranic říše Doriath a věrným služebníkem krále Thingola. Přátelil se s Túrinem Turambarem a právě jím byl nešťastnou náhodou zabit.\n\nBeleg byl považován za jednoho z nejlepších lučištníků své doby a vlastnil velký tisový luk Belthronding. Jeho jméno znamená „mohutný“ nebo „mocný“. Jako jeho přízvisko se používá Lučištník nebo Cúthalion, což znamená „silný luk“.\nPrvní zmínka o Belegovi se v Tolkienových románech vyskytuje během líčení Bitvy náhlého plamene, kde je vůdcem oddílu, který poslal Thingol lidem z Brethilu na pomoc v boji se skřety.\n\nFiguruje také také v příběhu o Berenovi a Lúthien. Zde se spolu s Berenem, Thingolem, psem Huanem a svým přítelem a dalším královým služebníkem Mablungem účastní lovu na vlka Carcharotha.\n\nBeleg a Mablung byli také jediní elfové z Doriathu, kteří se zúčastnili Bitvy nespočetných slz.\nPo Bitvě nespočetných slz byl do Doriathu poslán chlapec Túrin, syn válečníka Húrina, a Thingol jej přijal za syna. Túrin a Beleg se spřátelili a když Túrin dospěl, bojoval po elfově boku se skřety na hranicích Doriathu.\n\nDošlo ale k tomu, že se Túrin dostal do sporu s Thingolovým rádcem Saerosem, v souboji ho zabil a kvůli strachu z trestu utekl z Doriathu. Belelgovi se před královým soudem povedlo dokázat, že byl Túrin Saerosem napaden a získal tak pro něj odpuštění. Poté se nabídl, že Túrina přivede zpět do Doriathu. Král Thingol mu tehdy dal odměnou za věrné služby meč Anglachel, vyrobený kovářem Eölem.\n\nTúrin se stal nedlouho po svém útěku vůdcem tlupy psanců. Belegovi se povedlo je vystopovat, ale dorazil do tábora, když byl Túrin nepřítomen a byl zajat jako nepřítel. Nebýt toho, že se Túrin včas vrátil, nechal by Belega Túrinův pobočník Andróg zabít. Přestože Túrin elfa osvobodil, odmítl se s ním vrátit do Doriathu a tak s ním Beleg zůstal.\n\nO něco později zajali Túrinovi muži Drobného trpaslíka jménem Mîm a donutili ho, aby jim poskytl svůj dům jako útočiště. I když Túrina Mîm považoval za přítele, ostatní, zvlášť Belega, nenáviděl.\n\nV Tolkienových knihách existují dvě odlišné verze následujících událostí. Podle verze obsažené v \"Silmarillionu\" byl Mîm zajat skřety a ti ho donutili zradit Túrina. V následující bitvě byl Túrin zajat a z ostatních nepřežil nikdo kromě Belega.\n\nPodle textu \"Húrinových dětí\" zradil Mîm Túrina skřetům z vlastního rozhodnutí a dal si několik podmínek, mezi které patřilo, že mu skřeti předají svázaného Belega. Túrin a Beleg byli v bitvě zajati a skřeti opravdu nechali Belega Mîmovi, který ho chtěl zabít. Elf byl ale zachráněn umírajícím Andrógem.\nPoté Beleg skřety pronásledoval, aby zachránil Túrina. Setkal se s elfem Gwindorem, který pocházel z města Nargothrond a který sám uprchl ze zajetí skřetů, a přesvědčil ho, aby mu pomohl. Když Beleg a Gwindor skřety dostihli, v noci se vplížili do jejich tábora a odnesli odtamtud Túrina, který byl v bezvědomí. Poté chtěl Beleg přesekat mečem Anglachelem Túrinovi pouta, čepel ale sklouzla a Túrina lehce poranila. Túrin se probral, vytrhl Belegovi meč a zabil ho v domnění, že je to nepřítel.\n\nAnglachel zčernal a ztupil se poté, co jím byl zabit jeho pán; Túrin si meč ponechal. Belegovo tělo pohřbili Túrin a Gwindor do mělkého hrobu spolu s jeho lukem.\n"}
{"id": "1204388", "url": "https://cs.wikipedia.org/wiki?curid=1204388", "title": "Vondrákova vila", "text": "Vondrákova vila\n\nVondrákova vila čili vlastní vila architekta Jaroslava Vondráka čp. 488, Západní 21, Praha 6 – Střešovice.\n\nVlastní třípodlažní vila architekta Jaroslava Vondráka je dominantou západní strany Macharova náměstí. Byla navržena ve speciﬁckém expresivním výrazu, který v sobě kombinuje prvky moderny i rondokubismu. Architekt Vondrák byl jeden z vítězů veřejné urbanistické soutěže na „kolonii rodinných domků na Vořechovce“ a je autorem mnoha dalších staveb v okolí, včetně Ústřední budovy s kinem Ořechovka.\n\nPůdorys je obdélný, s protilehlými půlválcovými rizality, severním a jižním. V suterénu bylo technické zázemí. V přízemí byla samostatným vstupem, navazujícím na branku oplocení, přístupná přijímací kancelář architekta a ateliér osvětlený z ulice dvěma velkými dvoukřídlými okny. Dalším vstupem ze zahrady byl přes předsíň a schodišťovou halu přístupný obývací pokoj s kuchyní a služebním zázemím. V patře jsou ložnice s koupelnou a velká terasa nad ateliérem, která byla podle návrhu autora v roce 1930 zasklena a dodnes funguje jako zimní zahrada.\n\nVýrazným prvkem členícím fasádu jsou mohutné vykonzolované patrové římsy, jež jsou hladce omítány. Štít uliční fasády je po stranách zubovitě ukončen a doplněn hluboce vykonzolovanými nadokenními římsami. Kompozičním doplňkem štítu jsou dále „protichůdné“ šikmé pásy ozdobných prvků z režného zdiva. Shodné členění a zdobné prvky (režné zdivo, omítané římsy) se uplatňují i na mohutném dekorativním centrálním komínovém tělese, které je samostatným výtvarným dílem.\n\nZahrada je uspořádaná do dvou výškových úrovní. V horní úrovni je terasa obehnaná ze tří stran konstrukcí nezastřešené pergoly s režnými sloupky a obdélnými poli s dřevěnou konstrukcí s art- decovými motivy. Sloužila k letnímu posezení s přáteli či úředním jednáním. Oplocení pozemku koresponduje s fasádou domu.\n\nV roce 2010 byl objekt navržen za kulturní památku.\n\n"}
{"id": "1204389", "url": "https://cs.wikipedia.org/wiki?curid=1204389", "title": "Cardmaking", "text": "Cardmaking\n\nCardmaking (card = pohlednice, making = tvorba) je soubor různých technik, kterými se ručně vytvářejí originální papírová přání, knižní záložky, darovací obálky, pozvánky, jmenovky na svatební stoly, ozdobné visačky k dárkům, obaly a krabičky, adventní kalendáře, sběratelské kartičky ATC apod. Zároveň se tak nazývá zájmová dekorativní činnost, při níž papírové výrobky vznikají. Cardmaking vzešel ze scrapbookingu (tvorba fotoalb a deníků). \n\nHlavním produktem cardmakingu jsou papírová blahopřání. Kromě klasických tvarů (obdélník, čtverec) existuje řada dalších typů, které vznikají skládáním (fold card) např. do tvaru hvězdy, stupňů, kaskády. Mimoto se vytvářejí také přání s vyklápěcí částí (swing card) a se stojánkem (easel card). \n\nZáklad výrobku tvoří papír, který se často doplňuje výseky, samolepkami a páskami z papíru anebo ozdobami z dalších materiálů (knoflíky a korálky, stuhy a krajky, flitry, umělé kamínky a perličky, peříčka, výřezy z překližky aj.). \nMezi nejpoužívanější techniky patří razítkování, horký a suchý embossing, dekorování inkousty, vybarvování. Mnohé projekty jsou dekorovány kombinací několika technik (mixed media).\n\nV cardmakingu je v současnosti zaznamenatelných asi 20 nadnárodních stylů. Mezi tradičně oblíbené patří classic, whimsy, vintage nebo shabby chic. Nové styly stále přibývají - zejména vlivem nabídky scrapbookového průmyslu a přesahů z příbuzných výtvarných oborů (mixed media art, art journal).\n\n\n"}
{"id": "1204393", "url": "https://cs.wikipedia.org/wiki?curid=1204393", "title": "Špálova vila", "text": "Špálova vila\n\nŠpálova vila je stavba čp. 755, Na Dračkách 5, Praha 6 - Střešovice, kterou pro malíře Václava Špálu navrhl architekt Otakar Novotný. Vilu postavila firma stavitele Vladimíra Ždímala v roce 1932.\n\nProjekt vily objednal malíř a graﬁk Václav Špála u svého kolegy ze Spolku výtvarných umělců Mánes, architekta Otakara Novotného. Ten pojal stavbu jako jasně formovanou sestavu kubických jednotek, s režnými stěnami, rytmizovanými okenními otvory osazenými téměř v líci zdiva a nadpražími ze svisle kladených cihel.\n\nVila je třípodlažní s plochou střechou, i když původní návrh měl ještě střechu sedlovou. Polozapuštěný suterén je ze dvou třetin technický, na západní straně je malý byt s vlastním vstupem. Ve zvýšeném přízemí se dispozice soustředila okolo vstupní schodišťové haly, zabírající třetinu půdorysu, odkud je přístup do stejně prostorného ateliéru při východní fasádě, lodžie na jihu a obývacího pokoje s kuchyní a příslušenstvím při západní fasádě. V patře na schodišťovou halu navazuje menší předsíň se vstupem do jednotlivých ložnic při jižní a západní fasádě a do koupelny na severu. Původně byla na střeše ateliéru v patře prostorná terasa. Na jejím místě byla v roce 1947 realizována přístavba v původním duchu, takže v současné době není prakticky poznatelná.\n\nStejný architekt navrhl také řešení okrasné zahrady a oplocení z režných cihelných sloupků a podezdívky s výplní z pletiva v ocelovém rámu.\n\nV roce 1965 byla na severní uliční fasádu vedle vstupu umístěna pískovcová pamětní deska s nápisem „Zde žil a tvořil český malíř, národní umělec Václav Špála“ a bronzová hlava umělce od sochaře Karla Dvořáka z roku 1926.\n\nInteriér domu, navržený pro jednu rodinu, byl v poválečných letech rozdělen na dva byty. Původní koncept, kdy dům byl transparentní z ulice až do zahrady tak, že byl vytvořen průhled od uličních vstupních prosklených dveří přes prostor hlavního dvouramenného schodiště, obývací místnost a francouzskými dveřmi do zahrady, byl z ekonomických důvodů upraven (vestavba příčky ve schodišťovém prostoru). Dochován je ale původní Špálův ateliér, dvouúrovňový prostor velkoryse prosvětlený velkoplošným oknem.\n"}
{"id": "1204397", "url": "https://cs.wikipedia.org/wiki?curid=1204397", "title": "Libellus De Arte Coquinaria", "text": "Libellus De Arte Coquinaria\n\nLibellus de arte coquinaria, \"Knížka o umění kuchařském\", je rukopis od neznámého autora ze 13. století sepsaný v dánštině (ovšem s latinským titulem). \n\nRukopis obsahuje 25 kuchařských receptů, z nichž první je \"Quomodo fiet oleum de nucibus\" (\"Jak připravit olej z ořechů\").\n\nTato knížečka byla vytvořena jako součást manuskriptu, sepsaného kolem roku 1300. Ten obsahuje také knihu o bylinách a pojednání o epigrafice.\n\n\n\n"}
{"id": "1204398", "url": "https://cs.wikipedia.org/wiki?curid=1204398", "title": "Kodlova vila", "text": "Kodlova vila\n\nKodlova vila čili vila Jiřího Kodla je vila čp. 711, Patočkova 5, Praha 6 - Střešovice.\nVilu pro svou rodinu navrhl, s neobyčejnou pečlivostí do posledního detailu, akademický malíř a architekt Jiří Kodl, původně asistent profesora Kouly na ČVUT a člen spolku Mánes.\n\nObjekt z režného zdiva zaujme jednoduchým hmotovým řešením s vysokými štíty. Rovněž dispoziční řešení je velmi moderní. V suterénu, jehož plán se nezachoval, byly umístěny sklepy, komora a žehlírna. V přízemí je přes malou předsíň přístupná galerie, probíhající po celé délce hlavního křídla a umožňující samostatný vstup do pracovny. Při jihozápadním průčelí je situováno neobyčejně elegantní dvouramenné schodiště, řešné jako samonosná konstrukce s mramorovými stupni a funkcionalistickým zábradlím z nerezu. Na něj navazuje obytný prostor s jídelnou a ateliérem, který lze roztažením posuvných stěn spojit v jeden velký prostor. Ten upoutá dodnes zachovanou originální barevností i pečlivým řešením i těch nejmenších detailů (osvětlovací tělesa, kliky dveří, oken i jejich speciﬁcké otevírání). Kuchyně se spíží mají ještě původní, částečně vestavené funkční zařízení ve žluté barvě. Mimořádně kvalitní interiér se v přízemí zachoval prakticky beze změn, s původní výraznou barevností a dalším dobovým vybavením (vestavěný nábytek, posuvné dělící stěny, nerezové radiátory, svítidla). V patře byly situovány ložnice a koupelna. Obě krajní ložnice mají vlastní terasu, všechny tři pokoje jsou přístupné jak z galerie, tak jsou průchozí navzájem. V podkroví domu byl původně umístěn pouze sklad obrazů.\n\nV 90. letech byla zrealizována nástavba štítu příčného křídla a vestavba obytného podkroví s novodobými střešními okny, která se sice prakticky nedotkla původních dispozic, bohužel ale byla důvodem, pro který nebyl objekt prohlášen kulturní památkou.\n\nPůvodní podobu si zachovala také zahrada, s řadou vzrostlých stromů a pozůstatky původního řešení (cestičky, zídky, kompozice dřevin) i oplocení.\n"}
{"id": "1204403", "url": "https://cs.wikipedia.org/wiki?curid=1204403", "title": "Ferdinand Budicki", "text": "Ferdinand Budicki\n\nFerdinand Budicki (11. dubna 1871 Záhřeb – 25. června 1951 Záhřeb) byl chorvatský průkopník cyklistiky, automobilového, motocyklového sportu a létání. \n\nBudicki byl údajně prvním člověkem, který v rodném městě Záhřebu řídil automobil, prvním prodejcem automobilů a majitelem první autoopravny v Chorvatsku. V dubnu 1901 přijel s vozem Opel z roku 1899 z Vídně do Záhřebu. \n\nFerdinand Budicki se narodil 11. dubna 1871 v Záhřebu. Jeho rodiče Marija (rozená Panian) a Ferdinand Budicki, byli uznávaní řemeslníci. Budicki dokončil dva ročníky reálky, pak se ale vyučil zámečníkem a odešel studovat mechaniku do zahraničí. Žil ve Vídni, kde sestavil vlastní bicykl, s nímž do roku 1897 cestoval po Evropě a severní Africe. Během cest ujel údajně 17 323 kilometrů. V roce 1901 zakoupil za 4000 rakousko-uherských korun ojetý automobil značky Opel u prodejce Opel & Beyschlag ve Vídni. Řídit jej učil Otto Beyschlag a Budicki se také připravoval pozorováním práce řidičů elektrických tramvají při práci. Poté teprve odjel z Vídně do Záhřeb a v následujícím roce projel stejnou trasu na motocyklu. Jeho první jízda vyvolala na trase velký rozruch, zejména proto, že lidé ani koně užívaní k převážení nákladů, nikdy předtím motorové vozidlo neviděli. Budicki přitom uváděl, že maximální rychlost jízdy jeho vozu na trase byla pouze 30 kilometrů za hodinu. V roce 1905 uskutečnil let horkovzdušným balonem a přistál poblíž dnešního předměstí Záhřebu Velika Gorica. Zda byl Budicki prvním řidičem v Záhřebu je ale sporné, článek v časopise \"Obzor\" uvádí, že mladý hrabě Marko Bombelles z Varaždína přijel do města ve voze firmy Benz & Cie. už 17. srpna 1899.\n\nBudicki získal řidičský průkaz 28. srpna 1901 ve Vídni. Poté, co město Záhřeb v roce 1910 začalo vydávat vlastní řidičská oprávnění, nebyl průkaz z Vídně Budickému uznán a on tak musel 27. července 1910 podstoupit řidičskou zkoušku a až poté získal řidičský průkaz s pořadovým číslem 1. Ironií je, že nikdo ze zkušební komise řídit neuměl, a tak to Budicki před zkouškou musel komisaře naučit. Budicki také dostal první pokutu za rychlou jízdu 6. června 1901 na ulici Mavrova (dnes ulice T. G. Masaryka).\n\nUž v roce 1899 otevřel Budicki prodejnu s jízdními koly a šicími stroji s názvem \"K touristu\" („Pro turisty“) na ulici Mavrova č. 24. Počátkem 20. století začal prodávat také automobily a motocykly. 1. června 1906 založil Budicki první Chorvatský autoklub, který měl 14 členů. Od roku 1910 do roku 1928 byl generálním distributorem automobilů Ford v Království chorvatsko-slavonském. V roce 1929 začal provozovat taxislužbu a také autobusovou linku ze Záhřebu do města Sv. Ivan Zelina. Koncem roku ale prodej automobilů jako důsledek krachu na newyorské burze ukončil a pokračoval pouze v provozování autodílny.\n\nFerdinand Budicki zemřel 25. června 1951 ve svém rodném městě ve věku 80 let. Pohřben je na záhřebském hřbitově Mirogoj.\n\nV Záhřebu bylo 4. července 2013 otevřeno muzeum automobilů nesoucí jeho jméno. V záhřebské části Jarun byla jménem Ferdinanda Budickiho pojmenována ulice. Budicki, společně s dalšími obchodníky, byl zakladatelem Záhřebského veletrhu i spoluzakladatelem Chorvatského sportovního svazu ().\n"}
{"id": "1204404", "url": "https://cs.wikipedia.org/wiki?curid=1204404", "title": "Kostel svatého Petra a Pavla (Varnsdorf)", "text": "Kostel svatého Petra a Pavla (Varnsdorf)\n\nŘímskokatolický děkanský kostel svatého Petra a Pavla ve Varnsdorfu je barokní sakrální stavba. Od roku 1966 je kostel chráněn jako kulturní památka.\n\nPrvní písemná zmínka o kostele je z roku 1352. Existuje legenda o kameni s letopočtem 1233. Kostel byl postaven na místě původního, snad dřevěného kostelíka ze 2. poloviny 13. století, který byl založen za vrcholné středověké kolonizace.Varnsdorf byl v době vzniku lesní lánovou vsí a ke kostelu patřil kostelní lán. v roce 1428 si tehdejší farář Jan stěžovsal, že dosavadní farní pozemky jsou velice chudé a nedovolují mu držet čeleď. proto musel koupit pro faru a kostel čtyři a půl prutu polí, tedy asi třetinu lánu i s domkem od varnsdorfkého usedlíka Petra Waynthera za 121 hřiven žitavských grošů. Původní kostel byl v roce 1766 zbořen a základní kámen nového kostela byl položen v témže roce. Stavbu vedl rumburský stavitel J. Eiselt. Stavba byla přerušena v roce 1768. Dokončen byl po přerušení stavby v letech 1774–1776 děčínským stavitelem J. V. Koschem. Věž byla dokončena roku 1777. Barokní výzdoba je ještě o rok mladší. V roce 1829 byl kostel poškozen požárem, při němž se zřítila věž, která byla do roku 1832 opravena podle návrhu inž. Stibitze za vedení stavitele J. Höhla.\n\nKostel je jednolodní s bočními průchodními kaplemi, které mají tribuny v patře. Má obdélný, polokruhově ukončený presbytář s obdélnou kaplí Panny Marie a sakristií, která má v patře oratoř. Kaple i sakristie se nacházejí po stranách presbytáře. Západní průčelí je se středním rizalitem, který je ukončený trojúhelným štítem. Průčelí je vyvrcholeno hranolovou věží s bání a prolomeno okny s odsazeným záklenkem a má supraportu se zvlněnou římsou.\n\nPresbytář je sklenut polem placky a konchou s lunetami. Loď je sklenuta třemi poli placky, které jsou odděleny valeným pásy. Boční kaple je sklenuta valenou klenbou s lunetami. Tribuny mají valenou klenbu. Kaple a sakristie s oratoří jsou sklenuty plackami. Stěny jsou členěny v presbytáři shluky pilastrů a v lodi dvojicemi pilastrů. Poprsně oratoře, tribun a kruchty jsou zvlněné.\n\nInteriér má jednotnou malovanou ornamentální a architektonickou výzdobu. Na klenbě v presbytáři je freska \"Nejsvětější Trojice\", v lodi jsou výjevy ze života sv. Petra a sv. Pavla. V boční lodi je vyobrazení Panny Marie mezi anděly od J. Menchela a A. Donatha.\n\nZařízení pochází převážně z poslední třetiny 18. století. Hlavní oltář je klasicistní z 19. století. Je na něm tabernákl a obraz sv. Petra a sv. Pavla od vídeňského malíře Johanna Nepomuka Steinera v luisézním rámu. Dva boční protějškové oltáře sv. Anny a sv. Jana Nepomuckého pocházejí z roku 1780. Jedná se o rokokové, panelové oltáře s novějšími obrazy a s původními sochami světců po stranách. V presbytáři je oltář sv. Josefa z roku 1777. Je rokokový, avšak s novodobým obrazem. Má bohatou sochařskou výzdobu. Rokoková kazatelna z roku 1778 je bohatě řezaná. Jsou na ní postavy andělů se symboly \"Božských ctností\" – \"Víry, Naděje a Lásky\". Rokoková zpovědnice pochází z roku 1780 a některé prvky z konce 18. století. Původní varhany byly rokokové z roku 1782. Byly upraveny v roce 1829. V roce 1904 získal kostel nové varhany, dílo varhanáře Hermanna Euleho z Budyšína. V presbytáři se nachází oválná, mramorová křtitelnice z roku 1782. Má dřevěné řezané víko se soškou \"Boha Otce\". Křtitelnice je ohražená klasicistní mříží s růžičkami a je komponována jako protějšek k oltáři sv. Josefa. Její architektonicky řešená zadní stěna s baldachýnem a s bohatou rokokovou výzdobou s vázami vrcholí \"skupinou křtu Páně\". V presbytáři jsou rokokové intarzované lavice. Lavice v lodi jsou rokokové, řezané. V kostele se nachází rokoková soška Pražského Jezulátka v rokokové skříňce (svatyňce). V lodi je také obraz sv. Jana Nepomuckého, který pochází snad z roku 1818 a obraz Panny Marie od F. Tkadlíka s letopočtem 1821. Obraz \"Krista Trpitele\" v presbytáři pochází z 1. poloviny 19. století.\n\nV boční kapli Panny Marie je rokokový oltář z roku 1779. Nachází se v ní nika s obrazem Panny Marie v bohatě řezaném rámu s postavami světců.\n\nRoku 1908 byl vysvěcen a zavěšen nový zvon, jako náhrada za zvon poškozený letni bouři v roce 1907. V roce 1969 byly vysvěceny nynější zvony v kostele. Jmenují se sv. Karel (950 kg), sv. Marie (450 kg) a sv. Josef (230 kg).\n\nNad bočním vchodem je umístěna pamětní deska, připomínající premiéru Beethovenovy \"Missy solemnis\", která zde byla uvedena roku 1830. Na vnější jižní straně kostela jsou dva klasicistní náhrobníky z roku 1796 a z období kolem roku 1800. V areálu bývalého hřbitova jsou další, jednodušší náhrobníky, které pocházejí z 1. poloviny 19. století. U kostela je socha Immaculaty z roku 1771. U čp. 488 je socha sv. Antonína Paduánského ze 2. poloviny 18. století. Další socha stojí u čp. 736/VI. Jedná se o sochu sv. Jana Nepomuckého z roku 1803. Je s andílky a stojí na klasicistní podstavci, který je signován „\"Johann Mezdrizky\" Bildhauer aus Prag“. Před čp. 483 se nachází pískovcový sloup s litinovým křížem z roku 1812. Vedle kostela se nachází farní budova děkanství.\n\n"}
{"id": "1204406", "url": "https://cs.wikipedia.org/wiki?curid=1204406", "title": "Důl Herring", "text": "Důl Herring\n\nDůl Herring byl černouhelný důl v Zastávce v Rosicko-oslavanském revíru, který založil Jan Arnošt Herring roku 1852. Zdejší těžba byla ukončena v roce 1877. Na krátkou dobu byla v letech 1950–1952 opět otevřena, byly zde dotěžovány zbytkové uhelné zásoby pomocí štoly v blízkosti jámové budovy. V roce 1992 bylo ústí štoly zazděno.\n\nV roce 1852 byla v severní části dnešní Zastávky založena úpadní jáma \"Těžířstvem rytíř Herring a spol.\" Těžba kvalitního uhlí na dole Herring byla zahájena v roce 1856 ze slojí č. I a II o mocnosti 2–6 m. V roce 1856 byla k dolu přivedena železniční vlečka. V roce 1870 byla společnost \"Těžířstvo rytíř Herinng a spol.\" přeměněna na akciovou společnost \"Rosická báňská společnost v Božím Požehnání\". V roce 1877 byla těžba úklonou jámou ukončena a důlní pole připojeno k nedalekému dolu Julius. Ústí úklonné jámy tvořila jámová budova a strojovna. Těžba uhlí byla zabezpečena parním těžním strojem, podobně byl parní stroj využíván i k čerpání důlní vody. Postaveny byly dílny a pro nakládku uhlí uhelná rampa. Pro vysokou pec \"Rosických železáren\" bylo v letech 1859–1862 v blízkosti dolu Herring postaveno 11 úlových koksárenských pecí, které roku 1869 doplnilo dalších jedenáct. Úlové pece byly zrušeny pravděpodobně v roce 1877. U dolu Herring byla postavena cihelna s devíti vypalovacími pecemi. Cihelna vyráběla mimo běžných cihel i cihelné tvarovky s ornamenty, které byly také použity na výzdobu jižní fasády jámové budovy podle návrhu vídeňského architekta Ludwiga Förstera. Budova byla po zrušení jámy přestavěna na byty, po první světové válce byla využívána částečně jako česká mateřská škola a částečně jako obecní škola. V roce 1968 byla budova necitlivě rekonstruována. Všechny ozdobné prvky byly otlučeny a byla provedena výměna oken. V roce 2005 proběhla rekonstrukce jámové budovy podle návrhu Ing. Arnošta Kejty. Nadále slouží jako obytný dům.\nV letech 1950–1952 byly dotěžovány zbytkové uhelné zásoby. Severovýchodně od původní jámové budovy bylo otevřeno nové dílo. Úpadnice zasahovala do hloubky 63 m, po ukončení těžby byla zasypána a v roce 1992 byla zazděna. Železniční vlečka byla zrušena v roce 2003.\n\nV blízkosti dolu Herring na Kloboučkách nechal Jan Arnošt Herring postavit 25 bytů a v oblasti současné Staré osady v roce 1853 šest dvoupodlažních budov (dnes č.p. 9–11). Dělnická kolonie dvoupodlažních budov byla nazývána Arbeiter Colonie, Amalien Grund (také Amalína) a později Stará kolonie. Projekt budov je přisuzován vídeňskému architektu Ludwigu Försterovi. Pro každý byt byla postavena hospodářská budova, sklep a zahrádka, do které byla přiváděna užitková voda z rybníka. Pro kolonii byly instalovány v ulici dva stojany na pitnou vodu a postavena pekárna, udírna a prádelna. \n\n"}
{"id": "1204418", "url": "https://cs.wikipedia.org/wiki?curid=1204418", "title": "Otto Fritz", "text": "Otto Fritz\n\nOtto Fritz (3. srpna 1865 Prešpurk – 11.nebo 12. dubna 1915 Karlovy Vary) byl rakouský podnikatel a politik německé národnosti z Čech, poslanec Českého zemského sněmu a předseda Říšského svazu hostinských a výčepních.\n\nByl katolického vyznání. Žil v Karlových Varech v čp. 450. Působil jako měšťan a hostinský v Karlových Varech. Byl činný v organizacích sdružujících hostinské a kavárníky, a to na komunální, zemské i celostátní úrovni. Byl kavárníkem. Zastával funkci prezidenta Říšského svazu hostinských a výčepních (Reichsverband der Gast- und Schankwirte, též Reichsverband der Gastwirte) a prezidenta Západočeského svazu kavárníků. Vedl list \"Gastwirtezeitung\". Angažoval se ve vyjednáváních okolo zavedení zemské pivní přirážky.\n\nZapojil se i do vysoké politiky. V zemských volbách roku 1908 byl zvolen na Český zemský sněm, kde zastupoval kurii venkovských obcí, obvod Kraslice. Uváděl se tehdy jako kandidát Německé radikální strany, stoupenec Karla Hermanna Wolfa.\n\nZemřel v dubnu 1915 na zápal plic. Bylo mu 49 let.\n"}
{"id": "1204419", "url": "https://cs.wikipedia.org/wiki?curid=1204419", "title": "Lesley Turnerová Bowreyová", "text": "Lesley Turnerová Bowreyová\n\nLesley Rosemary Turnerová, od roku 1968 provdaná Bowreyová (* 16. srpna 1942 Trangie Nový Jižní Wales) je bývalá australská tenistka. Během kariéry získala třináct grandslamových titulů a byla na druhém místě světového žebříčku. V roce 1997 byla uvedena do Mezinárodní tenisové síně slávy.\n\nJejí silnou zbraní byla trpělivá hra od základní čáry. Vyhrála dvouhru na French Open v letech 1963 a 1965 a na Rome Masters v letech 1967 a 1968. S australským týmem získala Fed Cup v letech 1964 a 1965, v devadesátých letech byla jeho nehrající kapitánkou. Také byla osobní trenérkou Jeleny Dokićové.\n\nV roce 2009 jí byl udělen Řád Austrálie.\n\nJejí manžel Bill Bowrey vyhrál v roce 1968 Australian Open. Profesionální tenistkou byla také jejich dcera Michelle Bowreyová.\n\n"}
{"id": "1204420", "url": "https://cs.wikipedia.org/wiki?curid=1204420", "title": "Carl Wernicke", "text": "Carl Wernicke\n\nCarl Wernicke (1848 – 1905) byl německý lékař a psychiatr. Za jeho nejvýznamnější přínos lze považovat objevení tzv. \"Wernickeovy oblasti\", čímž Wernicke poukázal na fakt, že tzv. \"Brocova oblast\" není jediným mozkovým centrem řeči. Jeho dalším významným přínosem je lokalizační model vybraných typů afázie.\n\nRoku 1870 získal titul doktora medicíny na Vratislavské univerzitě. Později studoval neuropatologii ve Vídni a následně působil na klinice psychiatrie a nervových onemocnění v Berlin Charité. Poté se rozhodl založit si vlastní neuropsychiatrickou kliniku v Berlíně. Od roku 1885 pak působil jako profesor neurologie a psychiatrie v Vratislavi a později také působil na univerzitě Halle-Wittenberg v Německu. Wernicke zemřel v roce 1905 na následky zranění po pádu z kola.\n\nWernicke se po nálezu tzv. Brocovy oblasti zprostředkovávající \"jazykovou produkci\", který je přičítán Paulu Brocovi, proslavil svým objevem dalšího centra podílejícího se na \"porozumění řeči\". Toto centrum Wernicke na základě svých poznatků z posmrtného zkoumání mozku pacientů trpících selektivní poruchou porozumění lokalizoval v oblasti \"gyrus supramarginalis\" parietálního laloku a horní části laloku temporálního, kterou dnes nazývané jako \"Wernickeova oblast\". Přestože hlubší poznatky z oblasti neurologie a detailní analýza jazykových poruch později vedly k přehodnocení tohoto zjednodušujícího rozdělení na centrum produkce a porozumění, Broca a Wernicke se díky svým objevům stali průkopníky moderní afaziologie.\n\nWernicke definoval podle lokalizace poruchy další tři typy afázií: senzorickou, motorickou a kondukční. Dále zastával názor, že různé typy afázií lze vypočítat na základě kombinačních pravidel. Všem afáziím je podle Wernicka společné porušení spojení používaných při normálních řečových procesech. \n\nWernicke ve svém modelu předpokládá, že afázie je důsledkem lézí v oblasti řečových center a/nebo ve spojení mezi nimi. Dále předpokládá, že různé symptomy afázie jsou závislé na lokalizaci léze. Z toho pak vychází jeho dělení, které rozlišuje tři typy afázie (senzorickou, motorickou a kondukční) právě na základě odlišných symptomů a asociace těchto symptomů s různě lokalizovanými lézemi.\n\n"}
{"id": "1204421", "url": "https://cs.wikipedia.org/wiki?curid=1204421", "title": "Cold+Blood+Messiah", "text": "Cold+Blood+Messiah\n\nCold+Blood+Messiah je čtvrté studiové album polské black metalové kapely Hermh, které vyšlo v listopadu 2008 u vydavatelství Mystic Production.\n\n\n\n\n"}
{"id": "1204424", "url": "https://cs.wikipedia.org/wiki?curid=1204424", "title": "Kolej krále Alexandra", "text": "Kolej krále Alexandra\n\nJihoslovanský dům čili Kolej krále Alexandra (dnes Kolej Komenského) je vysokoškolská kolej čp. 682, Parléřova 6, Praha 6 - Střešovice, kterou v roce 1931 navrhl Nikola Dobrović. V roce 1933 byla stavba dokončena stavební firmou Ing. František Kándl.\n\nPro potřeby jihoslovanských studentů, kteří na české univerzity začali v meziválečném období přicházet v hojném počtu, především na konzervatoř, Akademii výtvarných umění a České vysoké učení technické, byla roku 1933 v řadové zástavbě ulic Parléřova a Hládkov vybudována Kolej krále Alexandra, jindy nazývaná Jihoslovanský dům, dnes kolej Komenského. Navrhl ji srbský architekt vystudovaný v Praze, Nikola Dobrović, po 2. světové válce městský architekt Bělehradu, považovaný za mistra balkánské moderny v architektuře.\n\nObjekt na půdorysu připomínajícím písmeno H má čtyři nadzemní podlaží a polozapuštěný suterén, v části při ulici Hládkov s druhým suterénem. Střechy jsou převážně ploché, při ulici Patočkova variace střechy pultové se zaobleným vrcholem a sklonem do dvora. Fasády jsou hladké štukové, členěné pouze pásy dvoukřídlých oken. Hlavní vstup krytý plnou markýzou je z ulice Parléřova. V přízemí byly navrženy společné prostory (vrátnice, přednáškové sály), v patrech jedno a dvoulůžkové pokoje, vždy dva se společnou předsíní. Společné příslušenství bylo na chodbě. Dle původní archivní dokumentace byla v přízemí při ulici Hládkov krytá letní jídelna, terasa. Ta byla uzavřena v roce 1937.\n\nKonstrukčně je objekt železobetonový skelet. Trámky stropní konstrukce se zajímavým způsobem uplatňují v hlavní uliční fasádě, mohutné pilíře skeletu, barevně zvýrazněné, pak dominují komunikačním prostorám.\n\nObjekt je příkladem stavby občanské vybavenosti v řadové zástavbě, který je přes svůj rozsah citlivě urbanisticky zakomponován do blokové zástavby. Jsou zde použity moderní konstrukční systémy, umožňující vzdušné původní řešení otevřených krytých teras a letní jídelny v přízemí.\n"}
{"id": "1204426", "url": "https://cs.wikipedia.org/wiki?curid=1204426", "title": "Přečerpávací stanice Bruska", "text": "Přečerpávací stanice Bruska\n\nPřečerpávací stanice Bruska je vodárenský objekt čp. 467, v ulici Svatovítská 1a, Pod Hradbami 2, Praha 6 - Střešovice. Byl navržen v roce 1919 a jeho autory byli pravděpodobně Jaroslav Žofka, Luděk Řehák a Josef Němec. Pro Hlavní město Prahu jej v letech 1920–1930 zbudovala stavební firma Ing. B. Hollmanna.\n\nZasedáním Národního shromáždění československého roku 1919 byly v rámci provádění nouzových prací v Praze uvolněny ﬁnanční prostředky na stavbu již před 1. světovou válkou plánováné přečerpávací stanice Bruska a dvou vodojemů na Andělce. Stavby měly za úkol „zásobovat vodou Hradčany a Letnou, jakož i výše položené části města a jejich zřízení se jevilo neodkladným, poněvadž tyto části města byly obsazeny četným vojskem a trpěly krajním nedostatkem vody“. Základní stavební práce byly dokončeny v roce 1924, technologie čerpací stanice, prováděná ﬁrmou Daněk a českými elektrotechnickými závody Františka Křižíka a. s. Praha Karlín pak v roce 1930.\n\nBudova přečerpávací stanice je obdélného půdorysu, výškově dvoupodlažní, podsklepená, zastřešená segmentovou střechou. Strojovna (19,70 x 25,85 m) na výšku dvou podlaží je zastropena obloukovou železobetonovou konstrukcí (patky ve výši 6,8 m, vzepětí oblouku 4,8 m). Obloukové nosníky jsou spojeny trámy a po obvodě armovanými deskami, ve kterých jsou ocelová okna. Oblouková konstrukce po obvodu spočívá na železobetonových pilířích, mezi nimiž jsou také okna. Meziokenní pilířky jsou na železobetonovém vodorovném rámu, tvořícím vně římsu, v interiéru pak podklad pro dráhu pojezdového jeřábu. Rám je uložen na nosné obvodové cihelné zdi. V přízemí přiléhala na jižní straně ke strojovně strážnice, byt vodáka a byt strojníka. Budova je od počátku centrálně vytápěna a odkanalizována, elektrické vedení je zavěšeno ve žlabech pod stropem suterénu.\n\nZápadně od budovy jsou dva vyrovnávací vodojemy. První vstupní budova, Bruska 1, je ze stejného období jako budova přečerpávací stanice, vzdálenější vstupní budova k technologii úpravy ve vodojemu, Bruska 2, je mladší. Půdorys vodojemů je 47 x 32,9 m, výška vody 4 m (objem vodojemů je 5881,25 a 5894,9 m3). Dno vodojemu tvoří 30 cm dusaného betonu na němž je železobetonová vrstva tl. 15 cm s křížovou armaturou. Svislé obvodové stěny o výšce 4,9 m, jsou vytvořeny z řady železobetonových kleneb obrácených vypouklou stranou dovnitř vodojemu. Na tomto železobetonovém rámu je uložen strop Hennebique tl. 80 cm, mírně vyspádovaný, aby byly odvedeny vody proniklé násypem. Každý vodojem je osvětlen čtyřmi světlíky spojenými ventilačními průduchy. Zajímavě řešené je rovněž oplocení a vstupní brány.\n\nJedna z nejstarších čerpacích stanic na území Prahy je s dochovaným původním technologickým zařízením a kontinuitou funkce a využití od svého vzniku do dneška ojedinělou stavbou svého druhu. Proto byla v roce 2007 navržena za kulturní památku. Tou byla vyhlášena 28. dubna 2011\n"}
{"id": "1204428", "url": "https://cs.wikipedia.org/wiki?curid=1204428", "title": "Kanton Flers-1", "text": "Kanton Flers-1\n\nKanton Flers-1 ( ) je francouzský kanton v departementu Orne v regionu Normandie. Byl vytvořen při reformě kantonů v roce 2014. Sestává z 12 obcí a části obce Flers.\n"}
{"id": "1204429", "url": "https://cs.wikipedia.org/wiki?curid=1204429", "title": "Kanton Flers-2", "text": "Kanton Flers-2\n\nKanton Flers-2 ( ) je francouzský kanton v departementu Orne v regionu Normandie. Byl vytvořen při reformě kantonů v roce 2014. Sestává z 6 obcí a části obce Flers.\n\n"}
{"id": "1204434", "url": "https://cs.wikipedia.org/wiki?curid=1204434", "title": "Kostel svatého Jana Křtitele (Skupice)", "text": "Kostel svatého Jana Křtitele (Skupice)\n\nKostel svatého Jana Křtitele je římskokatolický filiální kostel ve Skupicích v okrese Louny. Od roku 1964 je chráněn jako kulturní památka. Stojí na hřbitově asi 900 metrů severovýchodně od vesnice.\n\nJednolodní gotický kostel má obdélný půdorys. Na severovýchodě ho zakončuje čtvercový presbytář, k jehož severní straně je připojena sakristie. Vstup vede přes předsíň na jihovýchodní straně. V plochostropé lodi stojí dřevěná kruchta. Přesbytář má křížovou klenbu s hruškovými žebry, která dosedají na kuželovité konzoly. V jeho západní zdi je zazděné hrotité okno.\n\nPřed západním průčelím kostela stojí zděná hranolová zvonice s polokruhově ukončenými okny. Pamětní deska zasazená do její zdi datuje stavbu zvonice do roku 1633.\n\nRaně barokní portálový hlavní oltář pochází z roku 1678. Zdobí ho boltcový ornament, socha svatého Jana Křtitele a oválný obraz Vzkříšení Krista umístěný ve štítě. V interiéru se nachází také šlechtický náhrobník ze sedmnáctého století.\n\n"}
{"id": "1204435", "url": "https://cs.wikipedia.org/wiki?curid=1204435", "title": "Kanton Magny-le-Désert", "text": "Kanton Magny-le-Désert\n\nKanton Magny-le-Désert ( ) je francouzský kanton v departementu Orne v regionu Normandie. Byl vytvořen z 46 obcí při reformě kantonů v roce 2014. V květnu 2016 sestával z 40 obcí (vzhledem k procesu slučování některých obcí).\n"}
{"id": "1204443", "url": "https://cs.wikipedia.org/wiki?curid=1204443", "title": "Teobald", "text": "Teobald\n\nTeobald nebo Theobald je mužské křestní jméno germánského původu. Je složeno ze slov \"teo\" \"lidé\" a \"bald\" \"chrabrý\". Jméno přišlo do Anglie spolu se Seveřany. Jméno se vyskytuje v mnoha jiných hláskovaných variací, včetně Tybalta (Shakespeare), Thibault, Thibaut, Thibeault a Thiébaut po francouzsky. V italském jazyku existuje Tebaldo, ve španělském a portugalském jazyce jako Teobaldo. V irštině Tiobóid a maďarsky Tibold.\n\nČeská varinta jména je Děpold.\n\n\n\n\n"}
{"id": "1204446", "url": "https://cs.wikipedia.org/wiki?curid=1204446", "title": "Kanton Bagnoles-de-l'Orne", "text": "Kanton Bagnoles-de-l'Orne\n\nKanton Bagnoles-de-l'Orne ( ) je francouzský kanton v departementu Orne v regionu Normandie. Byl vytvořen při reformě kantonů v roce 2014 z 23 obcí. V květnu 2016 sestával z 12 obcí (vzhledem k procesu slučování některých obcí).\n\n"}
{"id": "1204448", "url": "https://cs.wikipedia.org/wiki?curid=1204448", "title": "D21", "text": "D21\n\nZkratka D21 má více významů:\n\n\n"}
{"id": "1204451", "url": "https://cs.wikipedia.org/wiki?curid=1204451", "title": "Madona kanovníka van der Paele", "text": "Madona kanovníka van der Paele\n\nMadona kanovníka van der Paele je velký olej na dubové desce od holandského malíře Jana van Eyck. Obraz byl zhotoven na objednávku bohatého duchovního Jorise van der Paele. Joris van der Paele se narodil v Bruggách kolem roku 1370 a začal svou duchovní kariéru jako papežský písař v Římě. Do svého rodného města Bruggy se vrátil v roce 1425 jako bohatý muž. Zde byl jmenován do funkce kanovníka v katedrále Sv. Donatiana, což byla pozice, která mu poskytla příjmy z různých farností spadajících pod jeho správu. Jan van Eyck vytvořil obraz \"Madona kanovníka Van der Paele\" stejně tak jako dílo \"Madona Kancléře Rolina\" jako epitaf k oslavě donátora. V roce 1434 kanovník van der Paele onemocněl a rezignoval na svou církevní funkci. Pro zdůraznění své oddanosti a pro větší slávu církve se rozhodl pro kostel objednat a darovat obraz. Nápis na spodní straně rámu tohoto obrazu se vztahuje na toto darování: „Joris van der Paele, kanovník tohoto kostela, objednal tento obraz, zhotovitel Jan van Eyck roku 1434“. Obraz byl dokončen v roce 1436, a darován kostelu buď v roce 1436, nebo po smrti van der Paele v roce 1443. Tam zůstal až do roku 1779, kdy byl kostel zrušen.\n\nVýjev ukazuje Pannu Marii s Ježíškem na klíně. Madona sedí na vyvýšeném trůnu, který je umístěn ve středu obrazu. Výzdoba interiéru navozuje představu kostela. Na levé straně stojí svatý Donát (4. století – 390), který je patronem města Bruggy, jeho svátek se slaví 14. října. Postava na pravé straně obrazu, oblečená v okázalém brnění středověkého rytíře je svatý Jiří, po kterém byl Joris van der Paele pokřtěn, nese tedy světcovo jméno. Oba světci jsou označeni latinskými nápisy na spodní části rámu, který svým vzhledem imituje bronz. Svatý Jiří zvedá svou helmu s uctivým gestem a hledí sv. Donáta, jako na staršího. Postava zobrazující Van der Paela je oblečená v bílém a jak je uvedeno, zbožně čte z knihy náboženských textů, tzv. hodinky.\n\nObraz je jedním z Van Eyck pozdních děl. Byl namalován, aby ukázal oddanost kanovníka Van der Paele k církvi a je umístěn v Katedrále sv. Donatiana v Bruggách jako jeho epitaf. Na malbě je k vidění jeden z nejlepších existujících příkladů orientálních koberců v renesančního obrazu. Malba se vyznačuje inovativním využitím iluzionismu a komplexní prostorové skladby. Zahrnuje bohatou a detailní symboliku a alegorii. Obraz je obecně považován za jeden z Van Eyckových nejlepších děl a je popisován jako „mistrovské dílo děl“. Malíř si dal záležet na detailním zobrazení prostoru kolem Madony, výjev má až sochařský vzhled, trůn, okna, oblouky a závěs za Madonou sedící na trůně obsahuje prvky románské architektury. Malba je stále v původním dubového rámu. Každá strana rámu nese latinské nápisy. Nápis vztahující se k sv. Donatianu „těšil se ze slávy Boží“, ke sv. Jiří „triumfoval nad smrtí“. Horní okraj rámečku obsahuje slova z Knihy moudrosti, přirovnávající Marii k „neposkvrněnému zrcadlu“.\n\nObraz \"Madona kanovníka van Paele\" byl namalován později než \"Madona kancléře Rolina\". \"Madona kanovníka van Paele\" předjímá pozdější italský typ Madony na trůně, obklopené světci. Pod fasádou vznešenosti a lesku na diváka stále působí svět křesťanské symboliky. Jan van Eyck, spolu se svým bratrem tvůrce slavného gentského oltáře, i zde vytvořil dílo, ve kterém dokazuje svou výjimečnost, pro kterou ve své době nenalezl přímého pokračovatele.\n"}
{"id": "1204453", "url": "https://cs.wikipedia.org/wiki?curid=1204453", "title": "Vlog", "text": "Vlog\n\nVideo blog, zkráceně nazývaný vlog, je blog, při kterém se dotyčná osoba nevyjadřuje písemně, avšak ústně, a zároveň při tom může točit sebe nebo své okolí. Natáčení vlogů je populární na platformě YouTube. Člověk, který při svém vyjadřování používá formu video blogu, je video bloger či vloger. Točit vlogy je pro některé lidi jednodušší než psát dlouhé odstavce; pro diváka bývá požitek z videa zase zábavnější. Mezi vlogy se můžou řadit různá instruktážní videa, humorná videa nebo pravidelné shrnutí novinek. Vlogy můžeme také nazývat dle pravidelnosti (například „denní vlog“).\n\n\n"}
{"id": "1204455", "url": "https://cs.wikipedia.org/wiki?curid=1204455", "title": "Kanton Bretoncelles", "text": "Kanton Bretoncelles\n\nKanton Bretoncelles ( ) je francouzský kanton v departementu Orne v regionu Normandie. Byl vytvořen při reformě kantonů v roce 2014 z 24 obcí. V květnu 2016 sestával z 12 obcí (vzhledem k procesu slučování některých obcí).\n\n"}
{"id": "1204458", "url": "https://cs.wikipedia.org/wiki?curid=1204458", "title": "Europalace", "text": "Europalace\n\nEuropalace je polyfunkční budova a druhá nejvyšší budova v Žilině. Nachází se na sídlišti Vlčince, na ulici Vysokoškoláků, z druhé strany je Obchodní ulice. Poloha budovy na návrší zajišťuje její viditelnost ze širokého okolí Žiliny.\n\nV dolní části budovy jsou obchodní prostory, věž je využívána jako obytný soubor. Budova poskytuje 106 převážně luxusních bytů a podzemní parkoviště pro bydlící a i návštěvníky obchodní galerie na přízemí.\n\nStavbu realizovala developerská společnost SSIM na základě projektu architekta Michala Diviše. Budova se skládá ze tří bloků, blok A (věž), blok B a polyfunkční blok C. Statiku budovy na její průčelí zajišťují masivní sloupy. Konstrukční systém budovy je deskový.\n\nMá 22 pater a výšku 72 metrů. \nVýkopové práce na budově začaly v březnu 2007 a měla být původně dokončena již v roce 2009. Hrubá stavba byla dokončena na konci roku 2009. V roce 2010 byla budova zkolaudována.\n\nEuropalace vzhledem k tomu, že se nachází na sídlišti, kde jsou běžně 11 podlažní bytové domy, nevyvolala takový odpor obyvatel jako budova Amfiteater, která byla postavena mezi rodinnými domy v městské části Bôrik. Otázkou je dostavba Europalace II, která měla již probíhat, ale v současnosti je pozastavena. Tato část měla obsahovat pouze komerční prostory bez bytů, tedy přístavba obchodního centra ke stávající budově.\n\n"}
{"id": "1204460", "url": "https://cs.wikipedia.org/wiki?curid=1204460", "title": "Dětská nemocnice v Žilině", "text": "Dětská nemocnice v Žilině\n\nDětská nemocnice v Žilině je budova v areálu Fakultní nemocnice s poliklinikou v Žilině. Je dílem architekta Milana Šavlíka.\n\nMilan Šavlík se narodil 1. listopadu 1928 v Šenkvicích. Je absolventem Stavební fakulty Slovenské technické univerzity z roku 1955. Díky svým pracovním výsledkům stal 22. dubna 1991 členům Bloku architektů, který sdružuje architekty, designéry, výtvarníky, inženýry, teoretiky a historiky umění, příslušníky všech generací příbuzného zaměření pro architektonické dílo respektující vnitřní a vnější potřeby či funkce, které ve výtvarném prostoru mají probíhat tvořivou spoluprací výtvarných, vědeckých, technických a humanitních profesí.\n\nPrvní záznamy o žilinské nemocnici sahají do 15. století. První zprávy o žilinské nemocnici z 15. století jsou uvedeny v „\"Historia Civitatis Solna\"“. V roce 1841 byl postaven městský špitál z občanských sbírek. Novodobé dějiny nemocnice v Žilině se začaly psát v roce 1913, kdy rakousko-uherská vláda dala souhlas k vybudování „Uherské královské státní oční nemocnice“. Postavena byla v průběhu jednoho roku (v současnosti je v této budově oční a otorinolaryngologické oddělení). U jejího zrodu a budování, stál téměř 40 let žilinský rodák MUDr. Vojtech Spanyol jako ředitel, který zároveň 48 let působil ve funkci primáře očního oddělení. \n\nDalší historickou budovou je kaštiel v Bytčici, ve kterém je umístěna část psychiatrického oddělení a pro nemocnici začal sloužit v roce 1920 jako dětská nemocnice. Reformy zdravotní péče po zásadních politických a ekonomických změnách v roce 1989 přinesly privatizaci lékárenské služby, v podmínkách nemocnice v její spádové oblasti i privatizaci primární péče a následně odborné ambulantní péče. Vznikla nová oddělení – neurochirurgie, dětská ortopedie, klinická farmakologie, nové vysoce specializované ambulance – chronická bolest, neinvazivní metody, urogynekologie, osteologie atd. V roce 1997 začal být budován nemocniční informační systém. Od zrodu nemocnice se významně podílí na její existenci, moderním rozvoji nejen stát – resort, ale i město Žilina.\n\nDětské oddělení Nemocnice s poliklinikou v Žilině má osm ambulancí: nefrologickou, imunoalergologickou, pneumologickou, revmatologickou, hematologickou, gastroenterologickou, endokrinologickou a diabetologickou. \n\nŽilina je typickým příkladem dobudovávání nemocnice v hranicích areálu, který je dostatečně velký. Uvážlivé ponechání mnoha starých objektů i pro nové účely včetně vrzostlé zeleně udržuje i v průběhu dlouhodobé výstavby areál v sympatické atmosféře poměrného klidu. Protože už téměř třicetiletou výstavbu vede jeden hlavní architekt, lze vidět v promyšleném konceptu logickou návaznost. \n\nV dalším období byl nastolen požadavek větších nemocnic II. typu jako nemocnic se specializovanými pavilony v areálu s kapacitou kolem 1000 lůžek. Tento požadavek architekta Šavlíka přinutil budovat etapovým systémem, přičemž se v různých areálech postupuje individuálně podle lokálních potřeb. Někde se v první etapě realizují nejpotřebnější lůžka, v některých zase polikliniky, ale vždy na základě studií areálu, kde je jednoznačně určen systém provozu i zástavby. \n\nŽilinská nemocnice má i územní polikliniku, která vychází opět ze základního schématu ambulance dětí i dospělých, ale s větší vybaveností ve specializovaných profesích. Větší objem i areál umožňují vybudovat prostorovou kompozici v poměru k vybavenosti města. Z několika forem se postupně vyvinul jako nejvhodnější typ tvaru písmene „H“, který umožňuje maximum samostatně situovaných neprůchodných oddělení s centrálním nástupem. \n\nKromě žilinské nemocnice tento postup byl dodržen i při návrhu nemocnic v Banské Bystrici, v Topolčanech, v Nových Zámcích, ve Spišské Nové Vsi, v Rimavské Sobotě a v Prešově. Důležité však je technicky vylepšit i staré objekty, aby požadovaná úroveň v areálu nebyla kontrastně odlišná. Podobně se budují i závodní polikliniky: Bratislava, Mýtna (architekt Uhliarik), Bratislava-Ružinov a Karlova Ves (architekt Ščepán), Bratislava III. (Architekt Šišolák) \n\n"}
{"id": "1204461", "url": "https://cs.wikipedia.org/wiki?curid=1204461", "title": "Kanton Ceton", "text": "Kanton Ceton\n\nKanton Bretoncelles ( ) je francouzský kanton v departementu Orne v regionu Normandie. Byl vytvořen při reformě kantonů v roce 2014 z 28 obcí. V květnu 2016 sestával z 23 obcí (vzhledem k procesu slučování některých obcí).\n"}
{"id": "1204462", "url": "https://cs.wikipedia.org/wiki?curid=1204462", "title": "Národní dům (Martin)", "text": "Národní dům (Martin)\n\nNárodní dům je budova v Martině. Stojí na rohu Divadelní ulice a ulice Andreje Kmeťa a v současnosti v ní sídlí Divadlo SNP.\n\nPůvodně to byla polyfunkční budova, v níž sídlilo divadlo, muzeum, kasino, hotel a restaurace. Byla postavena na základě architektonického návrhu Blažeje Bully, základní kámen byl položen 30. dubna 1888 a kompletně zrekonstruována byla v letech 1952-53. Při příležitosti 110. výročí otevření Národního domu byl 30. srpna 2000 uspořádán odborný seminář pod názvem \"Význam Národního domu v kulturně-společenských dějinách Slovenska\".\n\nPo zrušení Matice slovenské se stále častěji objevovaly myšlenky o potřebě postavit v Martině instituci, která by byla důstojným prostorem pro slovenské divadlo a knihovnu. Po konfiskaci matičních sbírek zůstali Slováci bez ústřední instituce, která by se zabývala mimo jiné i sbíráním a hlídáním národních literárních památek. A tak se na podnět místopředsedy, režiséra a herce Slovenského spevokolu Andreje Sokolíka, který vystoupil na zasedání Slovenského spevokolu 9. května 1885, začalo uvažovat o postavení nové budovy. Správní výbor pro výstavbu Národního domu se v Martině ustanovil 20. března 1887, pod vedením advokáta a politika Matouše Dullu. Výbor požádal slovenskou veřejnost o finanční pomoc. Národní noviny zveřejnily výzvu k získání finančních prostředků formou spoluvlastnických podílů ve výši 50 zlatých. Martinští advokáti sestavili projekt stavby jako soukromého-podnikatelskou věc. Znamenalo to, že v případě zákazu spolku nemohl být jeho majetek (budova) zabaven, jak se to stalo s první matiční budovou.\n\nArchitektonický návrh vypracoval architekt – stavitel Blažej Bulla (projekt je jeho vrcholné dílo) a byl schválen Spolkem pražských architektů. Vnějšek budovy s průčelím, zdobeným korintskými sloupy, řešil v novorenesančním stylu, neskrývaje přitom inspiraci napoleonskou Paříží. Do stavby na patře umístil zimní zahradu v ruském slohu, se zasklenou kopulí v kruhovém tvaru a s bohatým využitím zeleně. V divadelním sále, Národní dvoraně, byly dvě proscéniové lóže, parter, tři galerie a velký prostor na stání. Vešlo se do ní kolem 1000 diváků. Prostory Turčianského kasina i klubových místností ztvárnil ve stylu lidové architektury.\n\nVíce než století existence se na Národním domě výrazně projevilo, co dospělo na začátku třetího tisíciletí až do jeho stavebního, bezpečnostního a technického havarijního stavu. Revize jeviště po ukončení divadelní sezóny 2000/2001 nepovažovala další provoz za bezpečný. Slovenské komorné divadlo Martin (tehdy Divadlo SNP) otevřelo další sezónu už jen v prostorách Studia, které bylo k Národnímu domu přistavěno v letech 1987/93. \"Záchrana\" budovy Národního domu se začala realizovat roku 2001, s cílem zrekonstruovat původní architektonické výjimečnosti interiérů, které byly přestavbami v padesátých letech 20. století do značné míry zdevastované. Navrátit objekt do původní podoby, jak jej navrhl jeho hlavní architekt Blažej Bulla a obnovit současnou funkci budovy sloužící jako sídlo profesionálního divadla s nejmodernější divadelní technologií.\n\n"}
{"id": "1204463", "url": "https://cs.wikipedia.org/wiki?curid=1204463", "title": "Ján Fišer", "text": "Ján Fišer\n\nJán Fišer, narozen jako \"Joannes Fisser\", psán také \"Fischer\", pseudonym \"J. F. Kvetoň\", (9. května 1896 Hronec – 23. prosince 1963 Bratislava) byl slovenský sbormistr, hudební skladatel a pedagog.\n\nV letech 1910–1914 studoval na učitelském ústavu v Devě v Rumunsku. Stal se učitelem v Čiernom Balogu (1915–1917) a v Terchovej (1917–1920). V letech 1920–1922 studoval kompozici a dirigování na Pražské konzervatoři u Josefa Bohuslava Foerstera a K. B. Jiráka a hudební vědu a estetiku na Filozofické fakultě Univerzity Komenského v Bratislavě. Vrátil se do Terchové, kde učil ještě do roku 1924. V letech 1924–1941 působil jako učitel v Seredi, kde vedl pěvecký sbor \"Zvon\". V letech 1941–1950 pracoval jako referent hudebního oddělení Ministerstva školstva a národnej osvety. V roce 1950 byl jmenován profesorem hudební teorie na bratislavské konzervatoři. Působil zde až do odchodu do důchodu v roce 1960.\n\nVšude kde pracoval byl organizátorem hudebního života. Spolupracoval při založení \"Ľudového spevokolu učiteľov Slovenka\" v Žilině. Přednášel na učitelských i dirigentských kurzech, sbíral lidové písně a spolupracoval při založení Slovenské filharmonie. Byl členem výboru \"Štátného ústavu pre slovenskou ľudovou pieseň\", člen komise pro sestavení \"Dějin slovenské hudby\", člen \"Svazu slovenských skladatelů\" a předseda \"Slovenského hudebního fondu\". Kromě toho se věnoval i odborné muzikologické práci a publicistické činnosti.\n\n\n\nSbory a písně, většinou na vlastní texty.\n\n\n"}
{"id": "1204465", "url": "https://cs.wikipedia.org/wiki?curid=1204465", "title": "Dan Bilzerian", "text": "Dan Bilzerian\n\nDan Brandon Bilzerian (narozen 7. prosince 1980) je americký herec a osobnost známá na sociálních médiích.\n\nDan Bilzerian se narodil v Tampě na Floridě, jeho rodiči byli Paul Bilzerian a Terri Steffen, má bratra Adama, který je jako on pokerovým hráčem. Bilzerian tvrdí, že polovina rodiny Bilzerianů byla zabita během arménské genocidy. Paul Bilzerian je tzv. corporate raiderem na Wall Street a pro své syny připravil svěřenecké fondy. Dan Bilzerian v roce 2000 vstoupil do tréninkového programu námořnictva spojených států a ani po několika pokusech tento program nedokončil. Reportérovi, který s Bilzerianem provedl rozhovor, bylo potvrzeno, že se účastnil programu námořnictva a posléze byl vyloučen pro \"porušení bezpečnosti na střelnici\".\n\nBilzerian hrál v roce 2009 Světovou pokrovou sérii, skončil na 180. místě. V roce 2010 byl zvolen jedním z nejvtipnějších pokerových hráčů na Twitteru v článku \"Bluff Magazine\". V listopadu 2011 byl Bilzerian, spolu s deseti dalšími, včetně herců Tobeyho Maguira, Nicka Cassavetese, a Gabea Kaplana, požádán o to, aby vrátil zpět výhru, které vyhrál v pokeru proti Bradleymu Rudermanovi, který používal Ponziho schéma a byl za to posléze odsouzen. Vrácené výhry měly pomoci splatit dluhy některých z obětí Rudermanovi kariéry.  Dne 9. března 2011 se Bilzerian účastnil závodu s Tomem Goldsteinem, na okruhu v Las Vegas se vsadili o 385 tisíc dolarů, kdy Dan Bilzerian řídil závodní speciiál AC Cobra z roku 1965 a Tom Goldstein řídil Ferrari 458 Italia.\n\nBilzerian se objevil jako kaskadér ve filmu \"Pád Bílého domu\" a jako \"Starší Náčelník Healy\" ve filmu z roku 2013 \"Lone Survivor\". V roce 2014 se objevil ve filmech \"Jedna za všechny\", \"Equalizer\" a \"Cat Run 2\". V roce 2016 se objevil ve filmu Bruce Willise \"Extrakce\".\n\nVelmi výrazná součást Dana Bilzeriana a toho, jak je vnímán, je jeho prezence na sociálních sítích a z toho nejvíce na Instagramu. Tam jeho profil představuje archetyp mladého extrovertního milionáře, který ochutnává život plnými doušky a oddává se všemu, co mu peníze mohou nabídnout. Nezdráhá se sdílet fotky z opulentních večírků v klubech i u něj doma, cestování, soukromí a jeho záliby. Mezi opakující se témata patří: parties, poker, zbraně a střílení, terénní auta a motokáry, zážitky z cest a občas setkání s nějakou celebritou. Na jeho instagramových fotkách honosně ukazuje stohy bankovek nebo žetonů v řádu stovek tisíc dolarů, stovky zbraní, které vlastní; a je konstantně obletován spoře oděnými slečnami, pohybující se v jeho vile, soukromém tryskáči, jachtě apod. Dá se říct, že na internetu ztělesňuje, v povrchní zjednodušené formě, dokonalý život. V červenci 2016 měl na Instagramu 23,1 milionů sledujících a reakce na jeho příspěvky se tradičně dělí na positivní a přející versus negativní a pomlouvačné.\n\nJeho popularita na sociálních sítí dosahuje takových rozměrů, že se začaly objevovat klamavé reklamy a vymyšlené soutěže, kde hlavní cenou byla pozvánka na nějakou akci v Bilzerianově vile apod. A to v takové míře, že takováto tvrzení Bilzerian dementoval.\n\nZ důvodů opulentního životního stylu a užívání drog údajně utrpěl do 32 let tři infarkty.\n\nV roce 2014 Bilzerian zažaloval producenty filmu \"Na život a na smrt\". V žalobě je uvedeno, že půjčil produkci filmu 1 milion dolarů výměnou za minimálně osm minut času na obrazovce a 80 slov dialogu, i přes to však jeho obsazení bylo sníženo na méně než jednu minutu na obrazovce a ve filmových dialozích má jen jeden řádek textu. V rámci žaloby požadoval 1,2 miliónu dolarů (původní výši úvěru s 20% penále).\n\nV prosinci 2014 se Bilzerian účastnil právního sporu s pornoherečkou Janice Griffith, kterou hodil ze střechy domu do bazénu v rámci fotografování po magazín \"Hustler\" z dubna 2014. Griffithová spadla na okraj bazénu a zlomila si nohu, 18letá herečka požadovala po Bilzerianovi 85 tisíc dolarů v rámci náhrady škod po zranění, tato škoda byla zamítnuta. Griffithová později podala žalobu proti magazínu Hustler a Bilzerianovi, kdy právník Bilzeriana reagoval tím, že Griffithová měla smlouvu s magazínem Hustler a Bilzerian tak nenese vinu neboť byl také pouze najmut na akci magazínu Hustler. V lednu 2015 právník magazínu Hustler uvedl, že to, co se stalo bylo Božím skutkem a že není chyba vydavatele magazínu Hustler, že se Griffithová zranila.\n\nV srpnu 2014 byl Bilzerian vykázán z klubu v Miami, kdy při rvačce kopl modelku Vanessu Castano do obličeje. Bilzerian uvedl, že Castano a další žena napadli Bilzerianův ženský doprovod. Castano napsala, \"byly tam dvě holky stojící vedle mě u stolu a ty se hádaly. Lidé se začali strkat a já se je snažila odtáhnout od sebe. Pak mě Dan strčil na zem a jak jsem spadla tak mě kopl do obličeje.\" Castano později podala žalobu na Bilzeriana. Také oznámila, že Castano v rámci náhrady škody požaduje po Bilzerianovi 1 milion dolarů v mimosoudním vyrovnání.\n\nDne 9. prosince 2014 byl Bilzerian zatčen na mezinárodním letišti Los Angeles za nespeciikované ohrožení při výrobě bomby. Podle policejního oddělení Los Angeles byl Bilzerian zatčen na útěku z Nevady a kolem desáté hodiny večer byl přiveden na velitelství Pacifické divize LAPD. Bylo uvedeno, že: \"Bilzerian byl obviněn z porušení zákona, tím že měl úmysl vyrobit výbušné nebo zápalné zařízení.\" Posléze ten samý den byl propuštěn z policejní vazby a obvinění bylo staženo, v lednu 2015 měl být obžalován v . V únoru 2015 dostal pokutu za přestupek nedbale uhašeného požáru v otevřené krajině a byl pokutován ve výši $17,231.50.\n\nV roce 2014 Bilzerian finančně pomohl pěstounům z Las Vegas, Brianovi a Nicole Hammondovým. Hammondovi jsou pěstouni pro šest dětí se speciálními potřebami. Bilzerian se o jejich situaci dozvěděl prostřednictvím videa na YouTube.\n\nAčkoliv nedosáhl věku, kdy se mohl účastnit prezidentských voleb v USA, Bilzerian v červnu 2015 oznámil kandidaturu na prezidenta Spojených států v prezidentských volbách v roce 2016.\n\n"}
{"id": "1204472", "url": "https://cs.wikipedia.org/wiki?curid=1204472", "title": "Tunel Ovčiarsko", "text": "Tunel Ovčiarsko\n\nTunel Ovčiarsko je dálniční dvoutubusový tunel na Slovensku, dlouhý 2367 m. Smlouva na výstavbu byla podepsána 9. prosince 2013, samotná výstavba se oficiálně začala 20. února 2014. Oficiální ražení tunelu odstartovalo slavnostní osazení sošky sv. Barbory dne 12. září 2014 u západního portálu. Tunel byl slavnostně proražen 29. dubna 2016 a v plném profilu má být předán do užívání do konce roku 2019.\n\nRealizátorem bylo sdružení Ovčiarsko ve složení Doprastav, Strabag, Váhostav - SK a Metrostav, stavební a raženou část tunelu, tj. primárně ostění tak sekundární ostění, realizovala v subdodávce společnost URANPRES s.r.o. ve spolupráci se společností Skanska-CZ a.s. Komplexní stavební management zajistila společnost EKOFIN S.p.A., projektovým manažerem byl Ing. Peter Janega.\n\nNachází se na dálnici D1 v úseku Hričovské Podhradie - Lietavská Lúčka v okrese Žilina.\n"}
{"id": "1204475", "url": "https://cs.wikipedia.org/wiki?curid=1204475", "title": "Seona Dancing", "text": "Seona Dancing\n\nSeona Dancing byla britská popová skupina ze začátku 80. let 20. století, která lze zařadit do nové britské vlny. Tvořili ji Ricky Gervais a Bill Macrae.\n\nSkupina vznikla v červenci 1982, kdy Gervais i Macrae byli v posledním ročníku University College London. Macrae stál za klávesami, Gervais zpíval, na psaní se podíleli oba dva.\n\nPo nahrání demo pásky čítající 16 písniček podepsali smlouvu s nakladatelstvím London Records, které vydalo dvě jejich singlové desky (7 a 12\"):\n\n\"Bitter Hearts\" i přes propagaci v televizi a natočenému videoklipu vyšplhala jen na 79. příčku britské hitparády.\n\n\"More to Lose\" videoklip nemělo, ale skupina písničku zahrála naživo v tehdejším seriálu Razzamatazz. Písnička se dostala jen na 117. příčku mezi britskými singly. Nicméně, od roku 1985 byla pouštěna v rádiích (nejdříve na DWRT-FM, později i na jiných stanicích) na Filipínách pod „falešným“ jménem Fade/Medium. Teprve o rok později uvedla DWXB-102 autory písničky správně. Na Filipínách se \"More to Lose\" stala značně populární písničkou nové vlny rozčarované filipínské mládeže a dalo by se říci její hymnou.\n\nPo nedostaveném úspěchu a stagnaci se duo na přelomu let 1983/84 rozpadlo. Bill Macrae se poté dal na sólovou dráhu, ale nedosáhl výrazného úspěchu. Ricky Gervais poté chvíli pracoval v kanceláři, na konci 90. let ale prorazil se seriálem Kancl a stal se úspěšným stand-up komikem, hercem a producentem, známým v Británii a později i Hollywoodu.\n"}
{"id": "1204476", "url": "https://cs.wikipedia.org/wiki?curid=1204476", "title": "Christopher Mandiangu", "text": "Christopher Mandiangu\n\nChristopher Massamba Mandiangu (* 8. února 1992, Kinshasa) je německý fotbalový ofenzivní záložník původem ze Zaire (pozdější Demokratická republika Kongo), od ledna 2017 hráč rakouského klubu FC Blau-Weiß Linz.\n\nNarodil se v Kinshase, hlavním městě tehdejšího Zaire. Krátce po narození s ním jeho rodina emigrovala do Mönchengladbachu v Německu.\n\n\nReprezentoval Německo v mládežnických kategoriích U15 až U18.\n\n"}
{"id": "1204477", "url": "https://cs.wikipedia.org/wiki?curid=1204477", "title": "Jenišův Újezd", "text": "Jenišův Újezd\n\nJenišův Újezd () je bývalá obec, součást města Bílina v okrese Teplice v Ústeckém kraji, která zanikla v sedmdesátých letech 20. století z důvodů těžby uhlí.\n\nNejstarší osídlení na území pozdějšího Jenišova Újezda bylo již ve 2. století př. n. l., což odhalil archeologický výzkum v roce 1896. V roce 1340 se uvádí osada \"Hrnčíře\" jako součást majetků cisterciáckého kláštera v Oseku. K roku 1352 je již doložena vesnice pod jménem Jenišův Újezd s vlastní plebánií. Nacházela se na cestě, spojující Duchcov, Most, Litvínov a Osek se Saskem.\n\nRoku 1477 odkoupil ves od kláštera Pavel Kaplíř ze Sulevic. Později zanikla místní farnost a Jenišův Újezd byl přifařen k Mariánským Radčicím. V roce 1672 koupil vesnici (spolu s 22 dalšími vesnicemi) opat Vavřinec Scipio, čímž se Újezd opět stal majetkem oseckých cisterciáků. V té době se obyvatelé živili především zemědělstvím, rybolovem a chmelařstvím. Roku 1742 nechal osecký opat Jeroným Besnecker ve vsi postavit kostel sv. Bartoloměje. Autorem projektu byl Octavio Broggio. Při kostele byla později zřízena farnost, kterou spravovali cisterciáci z oseckého kláštera.\n\nV roce 1808 založil osecký opat Benedikt Venusi v Jenišově Újezdě školu. V roce 1850 již v Újezdě žilo bezmála 500 obyvatel. Od roku 1860 byla ves napojena na železnici. Při sčítání obyvatel v roce 1921 žilo v Jenišově Újezdě 1378 Němců a 384 Čechů. V roce 1927 byl poblíž vsi zaražen hnědouhelný důl, pojmenovaný \"Prezident Masaryk\" (v letech 1938–1945 přejmenovaný na ). V roce 1938 připadla vesnice jako součást Sudet k Německu. V roce 1944 byl otevřen druhý hnědouhelný důl, nazvaný \"Ignis\" (od roku 1945 zvaný \"Svoboda\").\n\nPo osvobození v roce 1945 byl Jenišův Újezd dosídlen Čechy. V roce 1950 měl již 1210 obyvatel. Roku 1961 bylo přijato rozhodnutí o zřízení povrchového dolu \"Maxim Gorkij\" a vesnice měla být přesídlena. Likvidace vsi proběhla v letech 1972–1974. Její obyvatelé dostali byty na sídlišti v Bílině.\n\nV roce 1995 byly na místě bývalé vsi Hrnčíře, která k Jenišovu Újezdu patřila, objeveny základy grangie (tj. hospodářského dvora, kde pracovali konvrši) oseckého kláštera.\n\n\n"}
{"id": "1204483", "url": "https://cs.wikipedia.org/wiki?curid=1204483", "title": "Kamillo Razumovsky", "text": "Kamillo Razumovsky\n\nKamillo Razumovsky (\"JUDr. Camillo Konstantin Hugo Artur Hipolyt hrabě Razumovsky\" / \"Camillo Konstantin Hugo Artur\" \"Hippolyt Graf Razumowsky von Wigstein\") (21. srpna 1852, Český Rudolec – 5. prosince 1917, Dolní Životice) byl rakouský politik, velkostatkář a mecenáš původem z ruského šlechtického rodu Razumovských. Pro svou rodinu vytvořil nové zázemí na Opavsku, kde vlastnil několik velkostatků a věnoval se zde veřejně prospěšným aktivitám. \n\nPocházel z významného ruského rodu hrabat a knížat Razumovských, který se v 19. století v jedné linii usadil v habsburské monarchii. Jeho rodiči byli důstojník Leon Razumovský (1816-1868), majitel panství Český Rudolec, a Rosa von Löwenstern (1815-1889). Na zámku v Rudolci se Kamillo narodil a strávil zde i dětství. Po otcově smrti se s matkou přestěhoval do Vídně. Vystudoval práva a od roku 1876 působil ve státních službách, nejprve ve Vídni, poté v Třebíči a u moravského místodržitelství v Brně, od roku 1879 pracoval na ministerstvu vnitra. V letech 1883-1887 byl okresním hejtmanem ve Šternberku, poté státní službu opustil, aby se věnoval správě svých statků. \n\nZa velkostatkářskou kurii byl v letech 1902-1906 poslancem Moravského zemského sněmu, kde se věnoval především problematice školství. Za zásluhy obdržel Řád železné koruny III. třídy, podpora katolické církve mu vynesla papežský Řád sv. Řehoře, kromě toho získal čestné občanství v Melči, Radkově a Dolních Životicích. I když Razumovským náležel již od roku 1744 říšský hraběcí titul, Kamillo dosáhl v roce 1892 potvrzení hraběcího stavu pro Rakousko, v roce 1916 mu byl přiznán predikát \"von Wigstein\". \n\nSňatkem s dědičkou bohatého bankéře získal možnost založit nové majetkové zázemí (Český Rudolec byl prodán již v roce 1856), a protože si jako okresní hejtman ve Šternberku oblíbil oblast severní Moravy a Slezska, začal skupovat statky na Opavsku (Horní Vikštejn 1884, Melč 1888, Vítkov 1889, Dolní Životice 1897). Původně sídlil na zámku Dubová pod zříceninou hradu Vikštejn, později se usadil v Dolních Životicích. Pro zimní pobyt rodiny byl v letech 1892-1893 postaven palác v Opavě, dnes sídlo ředitelství Slezského zemského muzea. \n\nJako mecenáš katolické církve podpořil novostavby kostelů v Melči (1889-1890) a v Dolních Životicích (1906-1907). Péči věnoval i kostelu v Radkově, u nějž nechal zřídit novou rodinnou hrobku. Finančními prostředky nebo dodávkou stavebního materiálu podpořil postavení čtyř školních budov (Melč, Radkov, Vítkov, Dolní Životice). Značnou zásluhu měl také na obnovení lázní Jánské Koupele, kde nechal vystavět lázeňské domy, vily, pavilóny nad prameny atd. Širší přesah aktivit Kamilla Razumovského dokládá také výstavba lihovaru v Dolních Životicích nebo hasičské zbrojnice v Melči. Mimoto inicioval archeologický průzkum zříceniny hradu Vikštejn, která se nacházela na jeho pozemcích.\n\nV roce 1882 se oženil s Marií Wiener von Welten (1856-1936), dcerou bohatého vídeňského bankéře Eduarda Wienera. Její věno a později dědictví po Eduardu Wienerovi (1886) umožnilo Kamillovi vytvořit na Opavsku pozemkový celek zahrnující téměř 3 000 hektarů půdy se čtyřmi zámky a četnými průmyslovými podniky. Z jejich manželství pocházelo pět dětí; nejstarší syn Leon (1890-1915) padl za první světové války, další synové Kamillo mladší (1890-1965) a Ondřej (1892-1981) hospodařili na slezských statcích do roku 1945, poté oba i se svými rodinami odešli do Vídně, kde jejich potomci žijí dosud. \n\n"}
{"id": "1204484", "url": "https://cs.wikipedia.org/wiki?curid=1204484", "title": "Jekatěrinoslavská gubernie", "text": "Jekatěrinoslavská gubernie\n\nJekatěrinoslavská gubernia () byla jedna z gubernií carského Ruska, která existovala v letech 1803–1925 (vydělením z Novoruské gubernie), která se nacházela v jihovýchodní části Ukrajiny v povodí řeky Dněpr. Gubernie měla 8 okresů (v letech 1874–1887 devět) a její celková rozloha byla 76 912 km² (údaj z roku 1925) a počet obyvatel v roce 1897 – 2 113 700. Hlavním městem gubernie byl Jekatěrinoslav (později Dnipro).\n\n"}
{"id": "1204498", "url": "https://cs.wikipedia.org/wiki?curid=1204498", "title": "Filbert Street", "text": "Filbert Street\n\nFilbert Street (oficiálním názvem znám jako City Business Stadium) je dnes již zaniklý fotbalový stadion, který se nacházel v anglickém Leicesteru. Stadion byl po celou dobu jeho existence domovem ligového klubu Leicester City FC. Oficiální název \"City Business Stadium\" stadion obdržel na počátku 90. let 20. století. Stadion měl v posledních letech maximální kapacitu 22 000 diváků.\n\nPočátky výstavby stadionu souvisí s profesionalizací místního fotbalového klubu Leicester Fosse, který potřeboval stadion vhodný k odehrání profesionálním zápasům. Postaven byl v roce 1891. Nejvyšší návštěva byla na stadionu zaznamenána 18. února 1928, kdy zápas proti Tottenhamu Hotspur navštívilo 47 298 diváků. Za druhé světové války byla hlavní tribuna těžce poškozena leteckou pumou, opravena byla až v roce 1949.\n\nV devadesátých letech bylo mnoho plánu na rozšíření stadionu, ale ani jeden nebyl zrealizován. Místo toho se rozhodlo o stavbě nového stadionu. Ten byl pod sponzorským názvem King Power Stadium otevřen v roce 2002. V březnu téhož roku byl starý stadion prodán developerské firmě za 3,75 miliónu liber. Poslední zápas byl na starém stadionu odehrán proti Tottenhamu Hotspur, domácí v něm zvítězili 2:1. Demolice byla započata v březnu 2003. Dnes na jeho místě stojí řada obytných objektů.\n\n"}
{"id": "1204501", "url": "https://cs.wikipedia.org/wiki?curid=1204501", "title": "Hans Albert Einstein", "text": "Hans Albert Einstein\n\nHans Albert Einstein (14. května 1904 Bern – 26. července 1973 Woods Hole) byl švýcarsko-americký vědec, první syn Alberta Einsteina a Milevy Marić.\n\nHans se narodil 14. května 1904 v Bernu, ve Švýcarsku, kde pracoval jeho otec na patentovém úřadě. Jeho mladší bratr, Eduard Einstein, se narodil v roce 1910 a zemřel roku 1965. Hans měl ještě starší sestru - Lieserl Einstein, ale o té se z historie neví mnoho. Rodiče žili v období první světové války odděleně a v roce 1919 se rozvedli.\n\nHans Albert Einstein zemřel 26. července 1973 ve věku 69 let na selhání srdce. Stalo se tak ve Woods Hole, ve státě Massachusettss, v USA.\n\n"}
{"id": "1204506", "url": "https://cs.wikipedia.org/wiki?curid=1204506", "title": "Lejla Mammadbejová", "text": "Lejla Mammadbejová\n\nLejla Mammadbejová, rozená Zejnalová (1909, Baku, Ázerbájdžán – 1989, tamtéž) byla první ázerbájdžánská pilotka, a zároveň tak první letkyně na Kavkazu a Středním východě. \n\nLejla se narodila v umělecky založené rodině. Věnovala se hře na klavír a tar. Ve 14 letech se vdala za Bahrama Mammadbejova, který se později stal ředitelem banky v Baku.\n\nLejla začala navštěvovat aeroklub v Baku, poprvé letěla v roce 1931. Poté pokračovala ve studiu na letecké škole v Moskvě. Dne 17. března 1934 se po seskoku z letounu Polikarpov Po-2 na letiště Tušino stala druhou parašutistkou v Sovětském svazu (první byla Nina Kameneva). \n\nPracovala pak dál jako pilotka a instruktorka v aeroklubu v Baku. Nebylo jí povoleno účastnit se bojů 2. světové války, protože v té době vychovávala čtyři děti (celkem jich měla šest). I během válečných let, kdy byl klub v Baku uzavřen, vedla dál své kurzy, kterými prošly stovky bojových pilotů a asi čtyři tisíce výsadkářů. Dva z jejích studentů byli později oceněni jako Hrdinové Sovětského svazu. Svůj poslední let uskutečnila v roce 1949. Dále pak působila jako místopředsedkyně místního výboru DOSAAF (Dobrovolné společnosti pro spolupráci s armádou, letectvem a námořnictvem). \n\nDva z jejích synů se stali bojovými piloty, nejstarší syn Firudin se účastnil již 2. světové války, nejmladší syn Khanlar války o Náhorní Karabach.\nŽivot Lejly Mammadbejové se stal ve 30. letech předlohou několika literárních děl a filmu \"Ismat\". V roce 1995 o ní byl natočen dokument s názvem \"Leyla\".\n\n \n"}
{"id": "1204521", "url": "https://cs.wikipedia.org/wiki?curid=1204521", "title": "Peter Neustädter", "text": "Peter Neustädter\n\nPeter Neustädter (rusky Пётр Петрович Нойштедтер; * 16. února 1966, Kara-Balta, Kyrgyzská SSR, SSSR) je bývalý sovětský/kazašský fotbalový obránce a reprezentant Kazachstánu, později trenér.\n\nJeho synové Daniel a Roman jsou rovněž fotbalisté, jeho bratr Andrej je fotbalový trenér.\n\n\nV červnu 1996 odehrál 2 kvalifikační zápasy za A-mužstvo Kazachstánu, proti Kataru (výhra 1:0) a Sýrii (prohra 0:2).\n\n"}
{"id": "1204522", "url": "https://cs.wikipedia.org/wiki?curid=1204522", "title": "Jake Muzzin", "text": "Jake Muzzin\n\nJacob Muzzin (* 21. února 1989, Woodstock, Ontario) je kanadský hokejový obránce hrající v severoamerické National Hockey League (NHL) za tým Toronto Maple Leafs. Předtím hrál za tým Los Angeles Kings, se kterým v sezóně 2013/2014 získal Stanley Cup. V týmu Pittsburgh Penguins, který ho v roce 2012 draftoval ze 141. pozice, neodehrál jediné utkání.\n\nMuzzina si na Vstupním draftu NHL 2007 vybral tým Pittsburgh Penguins. Ačkoliv byl tímto týmem draftován, nikdy s ním nepodepsal smlouvu a znovu se tak pokusil o draft v roce 2009, avšak neúspěšně, jelikož si ho žádný z týmů nevybral. Proto sezónu dohrál v týmu Sault Ste. Marie Greyhounds v kanadské juniorské lize Ontario Hockey League (OHL). Ve své poslední sezóně v OHL (2009/10) získal Max Kaminsky Trophy pro nejlepšího obránce ligy.\n\nJako volný hráč podepsal 4. ledna 2010 tříletou nováčkovskou smlouvu s Los Angeles Kings.\n\nPřed sezónou 2010/11 si v přípravném kempu a zápasech zajistil místo v úvodní soupisce pro tento ročník. Dne 3. listopadu 2010 byl nicméně přidělen do farmářského mužstva Kings v American Hockey League (AHL) Manchester Monarchs. Pouze šest dní nato, dne 9. listopadu 2010, byl na krátký čas povolán do prvního týmu, ale 23. listopadu ho tam opět vrátil spoluhráč Alec Martinez. V sezóně 2011/12 byl povolán z farmy v průběhu play-off Stanleyova poháru a napsán na soupisku jako náhradník, když oni vyhráli Stanley Cup nad New Jersey Devils. V této sezóně se za Kings nepředstavil v jediném zápase. Ačkoli neměl nárok, aby bylo jeho jméno vyryto na vítězném poháru, byl přesto zobrazen na slavnostním obrázku vítězného týmu.\n\nMuzzin vstřelil svůj první gól v National Hockey League (NHL) ve svém třetím utkání v sezóně 2012/13 dne 26. ledna 2013, když překonal Jasona LaBarbera z Phoenix Coyotes. V tomto ročníku nastupoval pravidelně za Los Angeles a v základní části nakonec zaznamenal sedm branek a devět asistencí ve 45 zápasech, zatímco přidal tři asistence v 17 utkáních play-off. Byl také jmenován nováčkem měsíce za březen 2013.\n\nDne 12. července 2013 se Muzzin dohodl s vedením Kings na prodloužení smlouvy o 2 roky.\n\nPrvní start v dresu kanadské reprezentace si připsal na MS v Česku v roce 2015. S mužstvem získal zlaté medaile, když ve finálovém utkání porazili Rusko poměrem 6:1. Celkem si v desíti zápasech připsal 8 asistencí.\n\n"}
{"id": "1204538", "url": "https://cs.wikipedia.org/wiki?curid=1204538", "title": "Tim Mitchell", "text": "Tim Mitchell\n\nTim Mitchell (* 1960) je anglický spisovatel. Studoval na Goldsmiths v Londýně a také na Kentské univerzitě v Canterbury. V roce 1999 vydal u londýnského nakladatelství Peter Owen Publishers knihu ', což byla biografie hudebníka Jonathana Richmana a jeho skupiny The Modern Lovers. O čtyři roky publikoval knihu ' o hudebníkovi Johnu Caleovi. I tuto knihu vydala společnost Peter Owen Publishers. Roku 2006 následovala kniha ' o skupině Television. Knihu vydalo nakladatelství Glitter Books. V roce 2009 vydal knihu ', která se soustřeďuje na fiktivní sídlo hudebníka Luka Hainesa. Rovněž se věnuje hudbě, hraje na kytaru. Nahrál album \"News from Other Planets\", na němž hudebně doprovázel recitování básníka Jeremyho Reeda.\n\n"}
{"id": "1204547", "url": "https://cs.wikipedia.org/wiki?curid=1204547", "title": "Highfield Road", "text": "Highfield Road\n\nHighfield Road je dnes již zaniklý fotbalový stadion, který se nacházel v anglickém Coventry. Stadion byl po celou dobu jeho existence domovem ligového klubu Coventry City FC. Stadion měl v posledních letech maximální kapacitu 23 489 sedících diváků.\n\nStadion byl postaven v roce 1899 ve čtvrti Hillfields, která je v blízkosti centru města. Poslední utkání bylo na stadionu sehráno 30. dubna 2005 v soutěžím utkání Football League Championship (2. nejvyšší soutěž), ve kterém domácí Coventry zvítězilo nad Derby County poměrem 6:2. Poslední gól vstřelil angličan Andrew Whing, odchovanec Coventry City. Poslední událost, která na stadionu proběhla, byl koncert Eltona Johna. Samotný klub se pak přestěhoval na modernější stadion Ricoh Arena, ležící ve čtvrti Foleshill na severu města.\n\nNejvyšší návštěva byla na stadionu zaznamenána v roce 1967 v soutěžím utkání Football League Second Division (tehdejší 2. nejvyšší soutěž), kdy zápas proti Wolverhamptonu Wanderers navštívilo 51 455 diváků.\n\n"}
{"id": "1204557", "url": "https://cs.wikipedia.org/wiki?curid=1204557", "title": "Češi v Paraguayi", "text": "Češi v Paraguayi\n\nPrvní kolonisté z dnešního Česka a Slovenska přišli do Paraguaye pravděpodobně v roce 1907, kdy byli na migračním úřadě vedeni jako Rakušané (obyvatelé Rakousko-Uherska). Dále se sem stěhovali také Volyňští Češi s polským pasem. \n\nČechy a další Slovany do Paraguaye, respektive do kolonie Fram, přivedl obchodník Miloš Suchan, který jim od roku 1927 nabízel pozemky ke kolonizaci - nejprve se soustředil na Čechoslováky, poté na příslušníky jiných slovanských národů. \n\nVrcholné období českého a československého přistěhovalectví bylo ve 20. a 30. letech 20. století, kdy do Paraguaye přišlo podle dostupných informací celkem 1069 Čechoslováků. Podle výzkumu v letech 2007-2008 žije v Paraguayi dnes více než 300 potomků českých krajanů, česky už ale mluví jen málo z nich. Českoslovenští přistěhovalci se v Paraguayi věnovali většinou zpočátku zemědělství, později (zejména po odchodu do měst) i řemeslům nebo svým původním povoláním.\n\nParaguay se snažila přilákat co nejvíce emigrantů během migrační vlny ze střední Evropy ve 20. a 30. letech 20. století, nestala se jednou z hlavních destinací. S největší pravděpodobností to bylo zapříčiněno tím, že se jedná o vnitrozemský stát, kde se nenacházejí hospodářská centra nebo obchodní trasy. Kvůli absenci nerostného bohatství byla úrodná půda jedinou pozitivní hospodářskou hodnotou již v koloniálních dobách. Částečně to mohlo být způsobeno také tím, že se Paraguay otevřela přistěhovalectví celkem pozdě (v porovnání např. s Argentinou nebo Brazílií), a to až v poslední třetině 19. století. \n\nPrvní snaha přilákat osadníky neamerického původu do Paraguaye (r. 1855) skončila fiaskem, protože nalákaní francouzští kolonizátoři neměli potřebné schopnosti (místo zkušených zemědělců se skupina skládala spíš z řemeslníků a nezkušených dělníků). Kvůli válce v 60. letech 19. století klesla mužská populace starší 14 let na pouhých 28 tisíc, což je důvod, proč se paraguayská vláda začala snažit přilákat nové obyvatele. Tato snaha byla dokonce zakotvena v zákoně:\n\nDíky zákonu o přistěhovalectví (platný mezi lety 1881 a 1903), který nově příchozím osadníkům sliboval štědrou finanční podporu, se podařilo založit několik kolonií. \n\nPravděpodobně nejstarším českým vystěhovalcem v Paraguayi byl pan Šedivý v osadě Jesús, kde vedl obchod. Lékárník Jan Karel Hraše přišel do Paraguaye přes Brazílii a Argentinu, nejprve se usadil také v osadě Jesús, ale brzy se přestěhoval do Encarnaciónu. Za první světové války byl funkcionářem českého spolku v Paraguayi Českého národního sdružení. \n\nV současné době není možné zjistit, kdy přesně se v Paraguayi objevili první čeští vystěhovalci - nejen z důvodu nedostatečné statistiky, ale také kvůli tomu, že Československo patřilo do roku 1918 pod Rakousko-Uhersko (do roku 1907 přišlo 364 osob „rakouského“ původu, velmi pravděpodobně mezi nimi byli i Češi). Vrcholné období českého přistěhovalectví nastalo během období první republiky. Mnoho Československých osadníků přišlo do Paraguaye z Argentiny, kde předtím už nějakou dobu pobývali. Pro české kolonisty byla velmi významná kolonie Fram, založená r. 1927. \n\nOdliv kolonistů z kolonie Fram byl podpořený několika negativními okolnostmi; špatným počasím, kvůli kterému nebyla po několik let dobrá úroda, v roce 1936 byl kvůli němu zaznamenán první větší odliv osadníků do Argentiny. Další komplikací pro přistěhovalce z Evropy byl nástup generála Moríniga do prezidentského úřadu (v roce 1940), což znamenalo značné zhoršení politických poměrů, Paraguay přijala několik změn zákona podobných jako ve fašistické Itálii. Jednalo se spíše o zhoršení celkového klimatu ve společnosti (politické čistky, represe, pronásledování), českou kolonii to přímo nezasáhlo.\n\nPočty odchozích kolonistů byly vysoké; v roce 1936 byl odhadovaný počet Čechoslováků 1560, zatímco v roce 1947 už zde žilo pouze 250 Čechů a 50 Slováků. Po krvavém potlačení revoluce v roce 1947 následoval další odliv, buď do Argentiny, nebo zpět do vlasti.\n\nSituace v Paraguayi se ustálila v roce 1954, kdy se prezidentského úřadu ujal Alfredo Stroessner (mezi roky 1947 a 1954 se v úřadu vystřídalo celkem šest prezidentů). Stroessnesrův režim znamenal konec jakýchkoli kontaktů s Československem, a na všechny přistěhovalce ze slovanských zemí bylo nyní pohlíženo jako na potenciální nepřátele a špiony z nyní komunistických států. Čechoslováci se proto na veřejnosti báli mluvit česky, což samozřejmě nepřispívalo k udržení českého jazyka a tradic. Během této doby také přestaly působit české instituce a skončila veškerá organizovaná krajanská činnost. Český spolek přestal fungovat 11. června 1958, kdy se na poslední schůzi sešlo pouze 11 členů. Pro ostatní vystěhovalecké komunity z Evropy se stal centrem kulturního dění kostel, ten ale Čechoslováci neměli.\n\nKolonie Fram ležela v distriktu Carmen del Paraná, asi 30 km od Encarnaciónu. Její celková rozloha byla 71 tisíc hektarů, pozemky patřily Pedru Christophersenovi, Argentinci norského původu. \n\nZačátkem r. 1927 uzavřel Christophersen dohodu o zprostředkování kolonizace Framu s Milošem Suchanem, rodákem z Olomouce, který původně působil v Argentině jako tajemník rakousko-uherského konzulátu. Suchan se zaměřil na získání kolonistů nejprve z Československa, poté i z dalších slovanských zemí a za účelem získání kolonistů rozjel rozsáhlou kampaň v krajanském tisku. První čeští osadníci do Framu dorazili už v květnu roku 1927. Tím začalo nejvýznamnější desetiletí v historii českého (respektive československého) přistěhovalectví do Paraguaye, protože se tam přistěhovalo 1069 Čechoslováků (Kázecký 2001:135), především do kolonie Fram. Kromě Čechoslováků tam mezi lety 1927 a 1939 přišli i občané tehdejšího Polska, zejména polské, ukrajinské a běloruské národnosti. Celkem tam mezi těmito lety přišlo 5000 kolonistů, Čechoslováci tvořili pětinu osadníků kolonie. \n\nPo druhé světové válce se do Framu dostalo jen několik dalších Čechů, většinou se jednalo o exulanty z komunistického Československa. Další větší skupina Čechů se do Paraguaye dostala mezi lety 1950 a 1952 z utečeneckých táborů v Německu s pasem IRO. Brzy odjížděli buď do Asunciónu, nebo do dalších zemí, neboť je uplatnění v zemědělství nelákalo.\n\nDo Framu přicházeli i Volyňští Češi, ve většině případů to byla první generace Čechů narozených na Volyni v dospělém věku, často po založení rodiny. Větší část z celkového počtu Volyňských Čechů přišla do kolonie Fram v prvních dvou letech jejího osídlování. Další větší skupina sem přišla v roce 1938. \nKolonistům se ve 40. letech již dařilo velmi slušně a oblast se hospodářsky rozvíjela, přesto se z kolonie Fram přestěhovali do městečka Carmen del Paraná, kde se uplatnili ve svých původních povoláních (řemeslníci, obchodníci, odborníci), kterým se věnovali ve své vlasti. Mnozí vystěhovalci prošli kolonií Fram, aby splnili podmínky pro přistěhovalectví. \n\nCarmen del Paraná se tedy stalo českým kulturním a hospodářským centrem, Čechoslováci zde v meziválečném období tvořili asi třetinu obyvatelstva. V červnu roku 1937 byl oficiálně ustanoven Český vzdělávací a hospodářský spolek (neformálně fungoval od r. 1933). Na konci roku 1939 byl v centru Carmen postaven spolkový dům se školou a internátem, v roce 1942 byl rozšířen. Proslul jako Český Klub (Club Checo). Jeho součástí byla česká základní škola a česká knihovna. Ve škole působili čeští učitelé a vyučovalo se zde česky až do roku 1956. Poté byla škola z důvodu malého počtu žáku sloučena s paraguayskou školou a vyučovalo se zde výhradně španělsky.\n\nAutoritářský režim v Paraguayi skončil v roce 1989, což pro zbylé přistěhovalce znamenalo možnost obnovení kontaktu s rodinou a vlastí. Také se vrátila možnost organizovat krajanské kulturní akce. V roce 2002 byla založena A.I.D.E. (Asociace slovanských přistěhovalců a potomků - Asociación Cultural de Immigrantes y Descendientes Eslavos), která pořádá každý rok v červnu festival přistěhovalců (Día del Immigrante). \n\nV roce 2009 pak založena Kulturní asociace Čechů a Slováků v Departamentu Itapúa (Asociación Cultural de Checos y Eslovacos del Departamento Itapúa). Jeho hlavní aktivitou je oslava 28. října. Potomci krajanů si zde oživují české písně a tance. Jeho předsedou byl do roku 2012 Jaroslao Mašek (* 1936).\n\nOd roku 2005 působili v Paraguayi i vyslaní učitelé češtiny. První roky vyučovali češtinu jen na několik měsíců, v letech 2009-2014  zde učitel působí celoročně. Jazykových kurzů se účastní asi 30 zájemců.\n\nV letech 2007 a 2008 v Paraguayi proběhl sociolingvisický výzkum hispanitkou Lenkou Zajícovou z Univerzity Palackého v Olomouci. Celkem pracovala s 305 jedinci, kteří měli alespoň jednoho prarodiče českého původu. 85 osob bylo schopno komunikovat česky, respektive v paraguayské variantě češtiny. Velká část jich žije v Itapúe, někteří dokonce zůstali v původních venkovských oblastech nebo v blízkých městečkách. Monolingvní mluvčí češtiny zde pochopitelně už nežijí.\n\nV letech 2007 a 2008 provedla Lenka Zajícová výzkum zaměřený na češtinu v Paraguayi, kdy studovala vliv španělštiny a ostatních jazyků na jazykové kompetence mluvčích češtiny. Očekávala, že největší vliv na češtinu krajanů bude mít španělština a guaraní, a že čeština ponese prvky jazykových nářečí v podobě, kterou měla v době odlivu migrantů. \n\nVýsledkem studie je potvrzení výrazného jazykového vlivu španělštiny na úrovni gramatické i lexikální, vliv guaraní je ale podle Zajícové minimální. Překvapivým zjištěním byla skutečnost, že čeština v Paraguayi je velmi ovlivněná jinými přistěhovaleckými slovanskými jazyky, a to zejména ukrajinštinou. Důvodem může být nezanedbatelný počet Volyňských Čechů mezi paraguayskými krajany.\n\nNásledující příklady paraguayské češtiny jsou vyňaty z knihy Lenky Zajícové \"Český jazyk v Paraguayi\". Jsou foneticky tranksribovány pomocí českého hláskového systému.\n\nJorge Komárek Miller: Stěhování na kolonii\n\n\"(*1939 Calle 7C, Carmen del Paraná )\"\n\nZ roďičema dlouho sem žil dlóuho, sem-. Mňě nechali, diž už sem svobo- žena- tej bil, uš sem- nechali mňe tak, hotovi, hotoví. Já sem- Jarek, Jára umřel, ten, na sedmí sme žili. A mi sme žili, tam táta umřel, a máma s námi- s námi šla, na Rutkovo. Potom sme koupili tadi Prokopílkovo a přesťehovala se sem a tadu zemřela. Nevím, moc-li moc-li roku mňela.\n\nAntonio Komárek Sytnik: Ostrov Trnka\n\n\"(*1960 Carmen del Paraná)\"\n\nTadi taki f Karmen bil jeden, co mjel- je tam- jak se ti řiá- vostrof, \"isla\". Se menoval Trnka. Až doteť je ta- ten ostrof menuje \"Isla\" Trnka. Ale teť ta \"represa\" to uš-. Von tadi diž byl v Karmen, je to- roku třicet- \"mil nueve treinta-\" von koupil ten- tu zem- ten ostrof. Má to \"más o menos\" dvacet hektáru. A se to potom zostalo a menovala se \"Isla\" Trnka. Noc chťel tam dělat takovej \"balneario\". A jeli tam hodňe lidi, ja sem viďel fotki, co je- jak se ti říká- \"canoa-\" jak se to říká po česku? [E: \"Člun. Nebo loď.\"] Loť. Loťko- loťka. Jezďili am v neďeli a tam bili- ďelali tam takoví jídlo a tam bilo takovej-. A von potom umřel a to ustalo tak, ten ostrof. Se to menuje \"Isla\" Trnka.\n\nElena Harapiuk Kubíčková de Zezula: Mluvili jsme česky\n\n\"(*1940 Uru Sapukai)\"\n\n[\"E: A s maminkou jste teda mluvila česky?\"] Mi Čéchi. I taťinek mluvil čéšski. I tam, švágri mjela, tři, co naučili se pó česku. Fšecki, kasi. A muj jen člověk, já múžu hovořit, coš sci na ňeho, nerozumi ňic. Pádesat roku přežila s ňim, i nérozumi ňic. Ja tak vóbraťim se do maminki, pó česku, vóbraťim se do ňeho, po ukrajinsku. Tak. Přijde máminka, ja tak, sem, to, říkam, a tadi to říkam. I říkaj: Ja movu svoju zabu-mjela sem, ja po ukrajinsku neumjéju, zápomjela sem. To \"mentira\". Juž maminka dávno umřela, \"pero\" já dóhneska, zejdu se s mojimi sestrami, ja mluvim pó česku.\n\n\n"}
{"id": "1204559", "url": "https://cs.wikipedia.org/wiki?curid=1204559", "title": "Kristiansund", "text": "Kristiansund\n\nKristiansund je město na západním pobřeží Norska. Nachází se v distriktu Nordmøre, v kraji Møre og Romsdal, jehož hlavním městem je Molde. Status města získal Kristiansund roku 1742. K městu samotnému patří i přiléhající obce Kvalvåg, Rensvik a Nedre Frei. Žije zde obyvatel a s celkovou rozlohu (i s vesnicemi) 87,54 km² se jedná o 58. největší město Norska.\n\nSoučasné město Kristiansund vzniklo jako malá vesnice k 1. lednu 1838. Prvními užívanými názvy pro ni byly \"Fosna\" nebo \"Fosen\". Původně do katastrálního území obce patřilo i souostroví Grip, to bylo ale k 1. lednu 1897 odděleno a stalo se samostatnou obcí. Nakonec ale bylo v lednu 1964 několik malých vesnic (celkem měly 104 obyvatel) na souostroví opět přiděleno ke Kristiansundu. V ten rok se ale také přidaly další malé vesnice s celkovou populace 960 obyvatel ke Kristiansundu. Nakonec byla roku 2008 připojena obec Frei.\n\nMnoho vědců věří, že první Norové žili nedaleko Kristiansundu. Na konci poslední doby ledové byla tato oblast již kompletně bez ledu. Dalším faktem, který tuto teorii potvrzuje, je i fakt, že moře okolo současného Kristiansundu bylo hojné na živočichy. Už proto žili první lidé v okolo dnešního města již roku 8 000 př. n. l. Ve věku Vikingů byla tato oblast navíc častým dějištěm bitev, tou nejznámější je bitva o Rastarkalv, která se odehrála na současném ostrově Frei.\n\nVe středověku bylo město, především vesnice Grip, považována za důležitou rybářskou oblast. Nedaleko Kristiansundu se nacházel i přístav Lille-Fosen.\n\nPůvodní jméno \"Christianssund\" a jeho současný tvar vznikly na počest dánsko-norského krále Kristiána VI. Druhá část názvu města, \"sund\", značí \"úžinu\". Vůbec první úžívané názvy, \"Fosna\" nebo \"Fosen\", značili \"úkryt\". Před rokem 1877 bylo město označováno a psáno jako \"Christianssund\", následně mezi lety 1877 až 1888 byl používán přepis \"Kristianssund\". Roku 1889 tedy vznikla současná verze \"Kristiansund\".\n\nPřed zavedením poštovních směrovacích čísel v Norsku roku 1968 bylo snadné zaměnit města Kristiansund a Kristiansand. Druhý název nese velké město na jihu Norska. Proto se v dopisech vždy za název přidávalo písmeno N nebo S (označení pro sever a jih), výsledek tedy zněl \"Kristiansand S\".\n\nSoučasný znak je používán od roku 1742. Je na něm vyobrazen vodopád, protože starý název města, \"Fosen\", byl nesprávně vykládán jako \"Fossund\", což je sloučenina slov \"Foss\" a \"Sund\", tedy \"vodopád\" a \"úžina\". V samotném městě ale žádné vodopády nejsou. Proto je též možné, že se jedná o záměnu znaků Kristiansundu a Molde. Molde totiž neleží u moře a přesto má ve znaku velrybu, naopak Kristiansund má ve znku hory a vodopád. Pravděpodobně se tedy jedná o historickou záměnu, která ale platí.\nV Kristiansundu jsou celkem čtyři kostely, v samotném městě leží dva a další dva ve zbylých vesnicích. Ten nejstarší se datuje přibližně do roku 1470 a nachází se právě ve městě. Druhý kostel ve městě byl vystavěn roku 1964. Na ostrově Nordlandet se nachází jeden kostel, ten byl vystavěn roku 1914. Poslední z kostelů, který leží ve Frei, je z roku 1897. Místní kostely jsou součástí děkanství Ytre Nordmøre v diecézi Møre. Ve městě se také nachází mnoho zahrad a parků. Například v blízkosti centra jsou dva velké parky.\n\nVe městě se každoročně pořádá fotografická soutěž Nordic Light.\n\nKristiansund sousedí na severovýchodě s obcemi Smøla a Aure, na východě s Tingvoll, na jihu s Gjemnes a na jihozápadě s Averøy. Malé souostroví Grip se nachází v severozápadní části obce a tím směrem je tedy hlavně otevřené moře. Samotné souostroví Grip se v zimě skládá z opuštěných rybářských vesnic, ale v létě se z nich stávají turistické atrakce.\n\nSamotné město se skládá ze čtyř hlavních ostrovů a mnoha menších ostrůvků. Na ostrově Nordlandet se nachází letiště a je to druhý největší z ostrovů. Kirkelandet je, co se velikost týče, na třetí pozici a skládá se ze dvou oblastí: Kirkelandet a Gomalandet. Nejmenším ostrovem je Innlandet, naopak největší je Frei.\n\nTeploty v oblasti Kristiansundu se pohybují velmi nízko, nejtepleji bývá v červenci a srpnu, kdy se průměrná teplota pohybuje okolo 16 °C. Naopak nejnižší teploty jsou v lednu, kdy se pohybují okolo 1 °C. V západním Norsku nejsou teplotní výkyvy příliš velké a teploty zde příliš často pod −5 °C neklesají.\n\n\nKristiansund podepsal smlouvy o spolupráci s těmito městy:\n\n\n"}
{"id": "1204561", "url": "https://cs.wikipedia.org/wiki?curid=1204561", "title": "Jergeni", "text": "Jergeni\n\nJergeni ( \"Ергени\", z kalmyckého výrazu \"Өргн\" — vyvýšený) je vysočina na jihu evropské části Ruska. Rozkládá se na území Volgogradské oblasti, Rostovské oblasti a Kalmycké republiky. Táhne se od severu k jihu v délce asi 330 km, nejvyšším vrcholem je Šared (222 m n. m.). Jižní hranici tvoří Kumomanyčská propadlina. Jergeni tvoří hranici mezi povodím Volhy a Donu, pramení zde řeky Sal a Jesaulovský Aksaj. Na jižních svazích se nachází kalmycké hlavní město Elista.\n\nKrajina je tvořena náhorní plošinou, zbrázděnou četnými roklemi a koryty občasných toků. Převládají kaštanové půdy, na kterých roste stepní vegetace, jako kavyl nebo pelyněk, ze stromů jsou nejčastější duby a jilmy. Žije zde orel stepní, poštolka rudonohá nebo jeřáb panenský. V oblasti panuje kontinentální podnebí, zimní teploty klesají na -10 °C. Nedaleko obce Vesjolaja Balka se nacházejí léčivé minerální prameny. \n\n"}
{"id": "1204568", "url": "https://cs.wikipedia.org/wiki?curid=1204568", "title": "Centrální tržiště (Valencie)", "text": "Centrální tržiště (Valencie)\n\nCentrální tržiště (, ) je veřejné tržiště ve Valencii. Je považováno za jedno z nejstarších stále fungujících evropských tržišť a zároveň jedno z největších svého druhu. Uvnitř budovy tržiště se na více než 8000 čtverečních metrech nachází bezmála 400 obchodů, které jsou rozděleny do dvou částí. Na té menší z nich o rozloze 1800 metrů čtverečních a půdorysu osmiúhelníku sídlí rybí trh, v druhé větší části trhovci nabízí především čerstvé lokální potraviny, ale nachází se zde i několik restaurací, tapas barů a stánků se suvenýry. Součástí stavby je také suterén, který byl původně rybí burzou, dnes je ale využíván jako parkoviště.\n\nSecesní budova tržiště je považována za jednu z nejatraktivnějších a nejnavštěvovanějších ve městě a je oblíbenou zastávkou turistů i místních, obzvláště v ranních hodinách zde vládne jedinečná atmosféra.\n\nTržiště je v současnosti také důležitým ekonomickým subjektem, nejen kvůli tomu, že se na jeho každodenním chodu podílí přes 1500 lidí, ale předevší kvůli velkému počtu návštěvníků a významným událostem, které se zde konají.\nLegenda praví, že na místě dnešní modernistické budovy se původní trh nacházel už ve 14. století. Když se Valencie začala v 19. století rozrůstat, byl místo, kde se dnes tržiště nachází, hojně využíváno pro pořádání pouličních trhů. V roce 1839 bylo otevřeno Mercado Nueve, předchůdce Marcado Central. Na konci 19. století byl současný trh příliš malý pro uspokojení potřeb Valencie a tak městská rada vyzvala v roce 1910 zájemce k předkládání návrhů na tržiště nové. Z šesti prezentovaných projektů vyhrál návrh, jehož autory byli Alejandro Soler March a Francisco Guardia Via, kteří studovali na Barcelonské universitě architektury a spolupracovali s Lluísem Doménechem i Montenarem, známým pro svůj jedinečný modernistický styl (známý jako Katalánský modernismus), který se na budově tržiště mísí se secesí a zároveň odráží jisté prvky prvky okolních budov, tedy gotické burzy hedvábí Llotja de la Seda a goticko-barokního kostela sv. Janů z 13. století, což je nejstarší kostel, který se ve Valencii zachoval.\n\n"}
{"id": "1204580", "url": "https://cs.wikipedia.org/wiki?curid=1204580", "title": "Budova TOKOVO", "text": "Budova TOKOVO\n\nBudova TOKOVO (dříve KOVO) je kancelářská výšková budova v Praze 7 - Holešovicích, ulice Jankovcova 1518/2. Devatenáctipatrová, 68 metrů vysoká budova, je sídlem NKÚ - Nejvyššího kontrolního úřadu. Byla postavena mezi lety 1974-1977, rozsáhlá rekonstrukce této budovy proběhla v roce 2004.\n\n"}
{"id": "1204587", "url": "https://cs.wikipedia.org/wiki?curid=1204587", "title": "Sami Vänskä", "text": "Sami Vänskä\n\nSami Vänskä (* 26. září 1976) je bývalý baskytarista finské metalové skupiny Nightwish. V kapele působil od roku 1998 do roku 2002. Jeho hudební kariéra začala s finskou skupinou Nattvindens Gråt, se kterou vytvořil dvě alba. S Nightwish se, mimo jiné, účastnil i vystoupení ve finále soutěže Eurovize roku 2000, kdy skupina odehrála skladbu \"Sleepwalker\". Po opuštění Nightwish začal hrál s bluesovou skupinou Root Remedy, i tuto skupinu ale nakonec roku 2008 opustil. Po opuštění této kapely již znovu žádný projekt nezačal.\n"}
{"id": "1204588", "url": "https://cs.wikipedia.org/wiki?curid=1204588", "title": "347 (číslo)", "text": "347 (číslo)\n\nTři sta čtyřicet sedm je přirozené číslo, které následuje po čísle tři sta čtyřicet šest a předchází číslu tři sta čtyřicet osm. Římskými číslicemi se zapisuje CCCXLVII.\n\n\nSilnice II/347 je česká silnice II. třídy vedoucí na trase Habry – Světlá nad Sázavou – Humpolec – \"peáž s I/34\" – II/602\n\n\n"}
{"id": "1204594", "url": "https://cs.wikipedia.org/wiki?curid=1204594", "title": "Pepsinogen", "text": "Pepsinogen\n\nPepsinogen je bílkovina, jedna z výchozích složek žaludeční šťávy. Vzniká v buňkách žaludeční sliznice, působením kyselého prostředí v žaludku se ale ihned přeměňuje na pepsin, hlavní účinnou látku žaludečních trávicích šťáv. Protože je pepsinogen sám o sobě neaktivní, jedná se o tzv. proenzym, neaktivní prekurzor enzymu.\n\nPřeměna v pepsin je autokatalycká, neboť krom kyselého prostředí, jež zajišťuje kyselina chlorovodíková, je podněcována i dříve vzniklým pepsinem. Oproti pepsinu má pepsinogen navíc 44 aminokyselin, které jsou při přeměně odštěpeny, čímž dojde k odkrytí aktivního místa pepsinu.\n"}
{"id": "1204605", "url": "https://cs.wikipedia.org/wiki?curid=1204605", "title": "Uhličitan nikelnatý", "text": "Uhličitan nikelnatý\n\nUhličitan nikelnatý označuje jednu nebo více anorganických sloučenin obsahujících nikl a uhličitanový anion. Z průmyslového hlediska je nejdůležitější zásaditý uhličitan nikelnatý se vzorcem NiCO(OH)(HO). V laboratoři je možné se setkat s NiCO a jeho hexahydrátem. Všechny jsou paramagnetické, mají zelenou barvu a obsahují nikelnaté kationty (Ni). Zásaditý uhličitan nikelnatý se používá při získávání niklu z rudy a nebo při galvanickém poniklování.\n\nUhličitan nikelnatý hydrolyzuje při kontaktu s vodnými roztoky kyselin na roztok obsahující [Ni(HO)]. Uvolňuje se voda a oxid uhličitý.\n\nŽíháním se rozkládá na oxid nikelnatý a oxid uhličitý.\n\nDruh získaného oxidu záleží na druhu prekurzoru. Oxid získaný ze zásaditého uhličitanu nikelnatého je užitečný jako katalyzátor.\n\nZásaditý uhličitan nikelnatý může být získán reakcí roztoku síranu nikelnatého a uhličitanu sodného.\n\nVyužívá se v keramice a jako prekurzor katalyzátorů.\n\nJe nerozpustný ve vodě a je relativně toxický. Způsobuje podráždění při vdechnutí. Zabraňte prodloužené expozici, při delším působení na lidský organismus je karcinogenní a teratogenní.\n\n"}
{"id": "1204608", "url": "https://cs.wikipedia.org/wiki?curid=1204608", "title": "Valerie a týden divů", "text": "Valerie a týden divů\n\nValerie a týden divů je československý celovečerní hraný film, který natočil v roce 1970 Jaromil Jireš podle stejnojmenné prózy Vitězslava Nezvala z roku 1935. Předloha je ovlivněna surrealismem a pohrává si s motivy z pohádek i z pokleslé hororové četby. Využívá logiku snu, v níž neplatí kauzalita a postavy libovolně mění svoji identitu. Leitmotivem je dospívání mladé dívky, která objevuje tajemství sexuality a bouří se proti represivním institucím jako rodina nebo církev.\n\nFilmové zpracování je výrazně stylizovanou podívanou, využívající secesní dekorace i atmosféru vesnických poutí s jejich panoptiky. Nezvyklou působivost podtrhuje scéna Ester Krumbachové, kamera Jana Čuříka a hudba Luboše Fišera. V titulní roli debutovala Jaroslava Schallerová. Film se natáčel ve Slavonicích.\n\nPříběh se odehrává během léta ve starobylém městečku, kde žije třináctiletá Valerie se svou přísnou babičkou. Přijíždějí komedianti, mezi nimiž je netvor zvaný Tchoř a jeho syn Orlík. Valerii pronásledují vidiny, v nichž vystupuje babička jako upírka, která se proměňuje v mladou přitažlivou ženu. Zároveň se Valerie dovídá, že Tchoř je její otec, takže Orlík, který se jí dvoří, je vlastně její bratr (incestní motiv). Objevuje se také přítelkyně a zasvětitelka Hedvika, mladá žena, která se má provdat za bohatého statkáře, a perverzní kněz Gracián, který se Valerii pokusí znásilnit a když neuspěje, chce ji upálit jako čarodějnici. Nakonec Valerie díky své nevinnosti ze všech nástrah vyvázne a pozná své skutečné rodiče.\n\n\nPeter Hames: \"Československá nová vlna\". Přeložil Tomáš Pekárek. KMa, Praha 2008. ISBN 978-80-7309-580-2 (s. 226)\n\n\nLuboš Ptáček a kolektiv: \"Panorama českého filmu\". Rubico, Olomouc 2000. ISBN 80-85839-54-7 (s. 258)\n\n\nRichard Blech a kolektív: \"Encyklopédia filmu\". Obzor, Bratislava 1993. ISBN 80-2150219-3 (s. 852)\n\n\nJosef Škvorecký: \"Všichni ti bystří mladí muži a ženy.\" Horizont, Praha 1991. ISBN 80-7012-055-X (s. 195)\n\nFilm získal hlavní cenu na festivalu v Bergamu 1970 a cenu Stříbrný Hugo za barevnou kameru na filmovém festivalu v Chicagu.\n"}
{"id": "1204611", "url": "https://cs.wikipedia.org/wiki?curid=1204611", "title": "Zmeškal", "text": "Zmeškal\n\nPříjmení Zmeškal nosí více různých osobností:\n\n"}
{"id": "1204614", "url": "https://cs.wikipedia.org/wiki?curid=1204614", "title": "Edmond de Coussemaker", "text": "Edmond de Coussemaker\n\nCharles Edmond Henri de Coussemaker, (častěji jen jako \"Edmond de Coussemaker\", nebo \"Edmundus de Coussemaker\", 19. dubna 1805 v obci Bailleul (Nord), Francouzské císařství - 10. ledna 1876 v Lille), byl francouzský právník, muzikolog a etnolog odborník na frankoflanderskou kulturu. \n\nSpolečně s Michaelem de Swaen a Marií Petytovou se zaměřoval zejména na propagaci nizozemské kultury ve Francii.\n\n\n\n\n\n \n"}
{"id": "1204616", "url": "https://cs.wikipedia.org/wiki?curid=1204616", "title": "Matt Niskanen", "text": "Matt Niskanen\n\nMatthew Norman Niskanen (* 6. prosince 1986, Virginia, Minnesota) je americký hokejový obránce hrající v severoamerické National Hockey League (NHL) za tým Philadelphia Flyers. V této soutěži hrál také za Dallas Stars, Pittsburgh Penguins a Washington Capitals.\n\nNiskanena si na Vstupním draftu NHL 2005 vybral z 28. pozice celkově tým Dallas Stars. Debutu v zámořské National Hockey League (NHL) se pak dočkal 3. října 2007 v sezóně 2007/08 v zápase základní části proti Coloradu Avalanche. Své první body v této soutěži si připsal o 2 dny později proti Bostonu Bruins, když zaznamenal dvě asistence. První branku vstřelil 29. října 2007 proti San Jose Sharks. Niskanen měl jako nováček v NHL vynikající start za Dallas, v polovině sezóny vedl hodnocení plus/minus ve svém týmu, které nakonec vyústilo v jeho pozvání na zápas mladých hvězd v průběhu NHL All-Star Game 2008.\n\nDne 21. února 2011 byl vyměněn spolu se spoluhráčem Jamesem Nealem do Pittsburgh Penguins výměnou za obránce Alexe Goligoskiho.\n\nDne 4. března 2014 zaznamenal Niskanen poprvé dvě branky, kterými přispěl k výhře Penguins 3:1 nad Nashville Predators v jejich hale Bridgestone Arena.\n\nV posledním roce své smlouvy v Penguins dokončil sezónu 2013/14 v novém kariérním maximu, když v 81 utkáních zaznamenal 10 branek a 36 asistencí čítající celkem 46 bodů.\n\nDne 1. července 2014 podepsal Niskanen jako volný hráč sedmiletý kontrakt s Washingtonem Capitals, který mu zajistil celkem 40 250 000 amerických dolarů. \n\nRok poté, co pod vedením trenéra Barryho Trotze získal za vítězství v sezóně 2017/18 svůj první Stanley Cup, byl vyměněn za Radka Gudase do týmu Philadelphia Flyers.\n\n"}
{"id": "1204617", "url": "https://cs.wikipedia.org/wiki?curid=1204617", "title": "Gringo", "text": "Gringo\n\nGringo je termín, používaný převážně ve španělsky a portugalsky mluvících zemích, označující cizince bílé pleti. Ve španělštině se toto označení vztahuje zejména na osoby pocházející ze Spojených států, tj. bílé Američany.\n"}
{"id": "1204621", "url": "https://cs.wikipedia.org/wiki?curid=1204621", "title": "Missa solemnis (Beethoven)", "text": "Missa solemnis (Beethoven)\n\nMissa solemnis in D dur op. 123 Ludwiga van Beethovena zkomponovaná mezi lety 1817 a 1823 patří mezi nejvýznamnější počiny skladatele vůbec a řadí se mezi nejznámější mše západní klasické hudby. Formálně dílo patří do typu velkých slavnostních mší – missae solemnes.\n\nSám Beethoven skladbu označil ve svých pozdějších letech života jako nejvydařenější dílo, a ačkoli její popularita nedosahuje úrovně většiny jeho symofnií a sonát, označuje ji Beethoven za vrchol své tvorby. Jedná se o jeho druhou mši po méně známé \"Mši C dur\", op. 86 z roku 1807.\n\nKompozice \"Missy solemnis\" je spjata s Beethovenovým přátelstvím s arcivévodou Rudolfem Janem Rakousko-Toskánským (1788–1831). Arcivévoda byl velice nadaným žákem skladatele ve hře na klavír a komponování a také Beethovenovým podporovatelem v materiálním ohledu. Proto Beethoven věnoval svému příteli několik ze svých nejvýznamnějších skladeb, jako např. svou jedinou operu \"Fidelio\". Poté, co Beethoven obdržel zprávu o Rudolfově jmenování arcibiskupem olomouckým, napsal:\n\nBiskupské svěcení v Olomouci v roce 1819 však proběhlo bez provedení této Beethovenovy mše, jelikož plánovaná skladba daleko přesáhla rámec běžných mší a skladatele navíc vedla k více než čtyřem letům intenzivního bádání v oblasti teologie, liturgiky a dějin duchovní hudby, gregoriánského chorálu od Palestriny po Bacha a Händela, k většímu pochopení božích záměrů. Mši skladatel napsal v Mödlingu, ve svém tamním letním domě, kde je dnes Beethovenův památník.\n\nV roce 1823, tři roky po plánovaném uvedení mše, předal Beethoven svému příteli, kardinálu a arcibiskupovi olomouckému, jemu věnovanou \"Missu solemnis\". Části mše (Kyrie, Credo, Agnus Dei) byly poprvé uvedeny nikoli v rámci liturgie, nýbrž při setkání Filharmonického spolku v Petrohradě 7. dubna 1824, a poté 7. května 1824 v c. k. divadle U Korutanské brány ve Vídni. Celá mše pak poprvé zazněla v roce 1830 v kostele svatých Petra a Pavla ve Varnsdorfu jako součást liturgie.\n\nPodle jiných zdrojů již v Petrohradu zazněla mše celá (označena jako \"oratorium\"), o měsíc později ve Vídni jen části Kyrie, Credo a Agnus Dei (označeny jako \"hymny\"), protože celá by se nevešla - šlo totiž především o premiéru 9. symfonie. Tedy ve Varnsdorfu se konalo první kompletní uvedení díla na území rakouské monarchie a historicky první kompletní využití v rámci liturgie.\n\n\nBeethovenova \"Missa solemnis\" je jako většina mší dělena do pěti vět:\n\nProvedení díla trvá přibližně hodinu a čtvrt (70–80 minut).\n\n\n"}
{"id": "1204625", "url": "https://cs.wikipedia.org/wiki?curid=1204625", "title": "Rychlejší než oko", "text": "Rychlejší než oko\n\nRychlejší než oko (1996, Quicker Than the Eye) je povídková sbírka amerického spisovatele Raye Bradburyho. Sbírka obsahuje dvacet autorových povídek z let 1994 až 1996 a jednu starší z roku 1946. Jde o science fiction, fantasy, horor, magický realismus a pohádkové i humorné příběhy. Kniha je zakončena autorovým esejem \"Make Haste to Live: An Afterword\" (Honem žít: Doslov)\n\n\n"}
{"id": "1204626", "url": "https://cs.wikipedia.org/wiki?curid=1204626", "title": "Karol Fischer", "text": "Karol Fischer\n\nKarol Fischer, také Károly Fischer, (23. května 1884 Bratislava – 28. listopadu 1957 Košice) byl slovenský dirigent a hudební skladatel.\n\nStudoval hru na housle a na klavír na Vysoké škole hudebního umění v Budapešti. Absolvoval v roce 1904 a stal se houslistou v orchestru \"Veselé opery\" v Budapešti. Od roku 1910 působil jako dirigent v několika divadlech v Pécsi. Po vzniku Československé republiky se vrátil na Slovensko a stal se operním dirigentem v Košicích. V roce 1921 uvedl poprvé v Košicích Smetanovu Prodanou nevěstu. Pohostinsky dirigoval symfonické koncerty v Praze, Budapešti, Vídni a dalších městech. \n\nPo 2. světové válce se spolu s Jánem Borodáčem zasloužil o obnovení \"Východoslovenského národního divadla v Košicích\". První hudební premiérou byla opereta \"Polská krev\" od Oskara Nedbala a první operní premiérou byla Verdiho \"La traviata\". Pro vážnou chorobu se v roce 1948 vzdal veřejného vystupování.\n\nSkladatelské dílo není příliš rozsáhlé. Komponoval klavírní a orchestrální skladby a také několik operet. \n\nZ klavírního díla:\n\n\n"}
{"id": "1204633", "url": "https://cs.wikipedia.org/wiki?curid=1204633", "title": "Krüger&amp;Matz", "text": "Krüger&amp;Matz\n\nKrüger&Matz je polská obchodní značka, patřící společnosti Lechpol. Specializuje se na výrobu počítačů, mobilních telefonů a audiotechniky. \n\nZnačka Krüger&Matz vznikla v roce 2010. Původně se pod ní vyráběla hlavně audiotechnika, později se začala specializovat i na mobilní telefony a další elektroniku. \n\n"}
{"id": "1204634", "url": "https://cs.wikipedia.org/wiki?curid=1204634", "title": "Kostel Všech svatých (Raná)", "text": "Kostel Všech svatých (Raná)\n\nKostel Všech svatých je římskokatolický farní kostel v Rané v okrese Louny. Od roku 1964 je chráněn jako kulturní památka. Stojí obklopený hřbitovní zdí v horní části trojúhelníkové návsi.\n\nPrvní písemná zmínka o farním kostelu v Rané pochází z roku 1384. V osmnáctém století proběhla barokní přestavba.\n\nJednolodní kostel s obdélným půdorysem je postavený z opuky a býval omítnutý. Presbytář na severovýchodní straně je polokruhově uzavřený a k jeho severní straně přiléhá obdélná sakristie. Boční stěny jsou opatřené opěrnými pilíři a členěné lizénovými rámci a okny se stlačenými oblouky. Před prosté západní průčelí předstupuje hranolová věž s přístavkem božího hrobu. K severní straně lodi je ještě přistavěná drobná předsíň. Interiér kostela má rozměry 18,5 × 7,8 m. Loď je zaklenutá dvěma poli plackové klenby oddělenými dvojicí pásů, které navazují na pilastry. V západní části lodi stojí dřevěná kruchta a nachází se zde segmentově zakončený drobný portál do prostoru božího hrobu. Na loď navazuje presbytář oddělený polokruhovým vítězným obloukem a zaklenutý stejným typem klenby. Na ni navazuje pásem oddělená koncha se dvěma lunetami. Do předsíně s průčelím zdůrazněným polokruhovým štítem se vchází taktéž polokruhově zakončeným vstupem. Uvnitř se však nachází gotický polokruhově zakončený vstup s bohatě profilovaným ostěním zakončeným oslím obloukem. Po stranách portálu se nacházejí dvě visuté lilie.\n\nHlavní oltář s obrazem Všech svatých pochází ze druhé poloviny osmnáctého století. Pozdně gotická křtitelnice z opuky je vysoká jeden metr. Všechny její plochy jsou pokryté lichými kružbami a v jednotlivých polích dříku je vytesáno osm lilií. Horní okraj lemuje nápis se jmény apoštolů a evangelistů. K vybavení dále patří stříbrný pozlacený kalich na vysoké noze s letopočtem 1529. Do kostela byl také přemístěn obraz svatého Jiří z kaple, která stávala na vrchu Oblík.\n\n"}
{"id": "1204641", "url": "https://cs.wikipedia.org/wiki?curid=1204641", "title": "Vůz Bdpee231 ČD", "text": "Vůz Bdpee231 ČD\n\nVozy řady Bdpee, číslované v intervalu 61 54 20-71, jsou řadou osobních vozů druhé třídy z vozového parku Českých drah. Všechny vozy Bdpee (041–075) vznikly přestavbou 35 vozů řady Bp, kterou provedly v letech 2015 až 2016 firmy Pars nova a ŽOS Trnava.\n\nPrvní výběrové řízení na modernizaci 62 vozů Bp vypsaly České dráhy na začátku roku 2011. Součástí modernizace mělo být přečalounění sedaček, dosazení centrálního zdroje energie, zásuvek 230 V, předsuvných dveří ovládaných tlačítky, vlakového rozhlasu a zvýšení rychlosti na 140 km/h. Modernizace celé řady měla stát 310 milionů Kč (5 milionů Kč za vůz) a měla být hotova do 30 měsíců od podpisu smlouvy.\n\nJeště v roce 2011 České dráhy původní výběrové řízení zrušily. Na konci roku vypsaly další výběrové řízení rozšířené o dosazení klimatizace, vakuových WC, audiovizuálního informačního systému, elektromagnetické kolejnicové brzdy a zvýšení rychlosti na 160 km/h. Celková cena rekonstrukce se zvýšila na 1,1 miliardy Kč (necelých 18 milionů Kč za vůz) včetně sady náhradních dílů pro každý vůz. Rekonstrukce všech vozů měla být hotova do 22 měsíců od podpisu smlouvy.\n\nVýběrové řízení vyhrála v roce 2014 šumperská společnost Pars nova s celkovou cenou 1,09 miliardy Kč za všech 62 vozů. Zakázka byla rozdělena na modernizaci 31 vozů s opcí na modernizaci zbylých 31 vozů. První část měla být hotova do 17 měsíců od podpisu smlouvy.\n\nJsou to velkoprostorové klimatizované vozy typu UIC-Y s nejvyšší povolenou rychlostí 160 km/h. Vozy jsou vybaveny podvozky GP 200 s kotoučovými a elektromagnetickými kolejnicovými brzdami.\n\nVnější nástupní dveře jsou předsuvné a ovládané tlačítky. Mezivozové přechodové dveře jsou posuvné a taktéž ovládané tlačítky. Podobně i vnitřní oddílové dveře. Vozy mají pevná nedělená okna, pouze první a poslední okna v oddíle pro cestující jsou vyklápěcí. Všechny okna mají determální bezpečnostní skla.\n\nVe velkoprostorovém oddíle se nachází celkem 72 míst k sezení v příčném uspořádání 2 + 2. Cestujícím jsou k dispozici velké rozkládací stolky. Uprostřed vozu jsou umístěny police na rozměrná zavazadla. Jeden z představků je vybaven háky pro přepravu až pěti jízdních kol, na druhém jsou umístěny dvě buňky WC.\n\nPro napájení osvětlení, klimatizace, informačního systému a zásuvek 230 V a dalších elektrických spotřebičů byl do vozu instalován centrální zdroj energie. Vůz je osvětlen pomocí zářivek.\n\nVozy jsou z výroby opatřené modro-bílým nátěrem ve stylu Najbrt.\n\nVozy měly být původně nasazeny na vlaky EuroCity mezi Prahou a Budapeští a na rychlíky mezi Prahou a Českými Budějovicemi. Pozdější plány počítaly pouze s dočasným nasazením vozů na mezistátní vlaky do Budapešti a posléze jejich převedení na vnitrostátní výkony Praha – Plzeň – Cheb / Klatovy, Praha – České Budějovice a Praha – Hradec Králové.\n\nPrvní jízdy s cestujícími proběhly na trase Praha – Plzeň – Cheb v září 2015.\n\nK začátku GVD 2016/2017 bylo v provozu všech 62 vozů, kdy byly nasazovány výhradně na linkách Praha - Brno - Budapešť, Praha - České Budějovice - Linz / Český Krumlov a Praha - Olomouc - Staré Město u Uherského Hradiště - Luhačovice / Veselí nad Moravou / Zlín.\n\nV současné době (GVD 2019/20) je můžeme vidět na linkách Ex2 Valašský expres (Praha - Vsetín - Žilina), Ex3 Metropolitan (Praha - Bratislava - Budapešť), Ex6 Západní expres (Praha - Plzeň - Cheb), Ex7 Jižní expres (Praha - České Budějovice - Linz), R18 Slovácký/Zlínský expres (Praha - Luhačovice/Zlín/Veselí nad Moravou) a několik spojů linky R17 Vltava (Praha - České Budějovice).\n\n"}
{"id": "1204645", "url": "https://cs.wikipedia.org/wiki?curid=1204645", "title": "Nová syrská armáda", "text": "Nová syrská armáda\n\nNová Syrská armáda, známá také pod zkratkou NSA nebo NSyA, je povstalecká ozbrojená skupina, účastnící se Syrské občanské války, složená převážně z dezertérů SAA. Skupina byla založena v listopadu 2015 za účelem likvidace Islámského státu ve východní Sýrii. Její členové měli údajně podstoupit výcvik CIA.\n\n16. listopadu 2015 byla NSA nasazena v oblasti al-Tanf na jihovýchodě Sýrie v blízkost Jordánských hranic. Žádné další informace nebyly zveřejněny.\n\n5. března 2016 podnikla z Jordánska NSA spolu s další povstaleckou skupinou Brigády a Bataliony mučedníka Ahmada al-Abda útok na syrsko-irácký hraniční přechod Tanf ovládaný Islámským státem. Ten později dobyly a přerušily tak jižní zásobovací trasu IS.\n\n27. května 2016 podnikli teroristé z Islámského státu sebevražedný útok na základnu NSA, což mělo za následek mnoho obětí mezi povstalci.\n\nKoalice shazuje nad územím pod kontrolou ISIS letáky s logem Nové syrské armády.\n\nSkupina používá moderní americké zbraně jako jsou pušky M16 a M14, kulomet M240 a M249 a minomety M120. Využívá pick-upy s kulomety M2 browning. Skupina je podporována z USA a Jordánska. Používá také malé množství starších zbraní sovětského původu. Příslušníci nosí starší typ amerických uniforem.\n"}
{"id": "1204658", "url": "https://cs.wikipedia.org/wiki?curid=1204658", "title": "Upuštění od potrestání", "text": "Upuštění od potrestání\n\nUpuštění od potrestání (absoluce) je výjimečný právní institut, který soudu umožňuje sice vyslovit vinu pachatele, ale neuložit mu zároveň žádný trest. Uplatňuje se v případech, kdy by potrestání nebylo v souladu se zásadou pouze podpůrné role trestní represe, protože pro ochranu společnosti a nápravu pachatele stačí projednání věci a není zapotřebí trestněprávní sankce.\n\nSoudy v Česku mohou upustit od potrestání tehdy, jestliže jde jen o přečin, jehož spáchání pachatel lituje, projevuje účinnou snahu po nápravě a jak vzhledem k povaze trestného činu, tak k dosavadnímu životu pachatele je zřejmé, že bude dostatečným způsobem reakce pouze projednání věci před soudem (). Platí to také v situacích, kdy se trestný čin dostal jen do stádia přípravy nebo pokusu a pachatel nevěděl, že nemohlo dojít k jeho dokonání (). Zákon pamatuje rovněž na situace, kdy před soudem stojí spolupracující obviněný, který dopomohl k objasnění organizované trestné činnosti, ledaže ovšem sám byl jejím organizátorem či návodcem, případně pokud spáchal závažný trestný čin (). Ve všech těchto případech může soud navíc kromě definitivního upuštění zvolit jen \"podmíněné upuštění od potrestání\" za současného stanovení až jednoročního probačního dohledu nad pachatelem, kterému lze dále uložit i přiměřená omezení a povinnosti, např. nahradit škodu a omluvit se poškozenému, podrobit se resocializačnímu programu, nenavštěvovat určitá místa apod. (). Jestliže došlo k upuštění od potrestání, resp. jestliže se pachatel ve zkušební době podmíněného upuštění osvědčil, hledí se na něj, jako by ani nebyl odsouzen (právní fikce).\n\nUpustit od potrestání lze nakonec též v případech, kdy pachatel jednal ve stavu nezaviněné zmenšené příčetnosti nebo duševní poruchy. Soud pak opět pouze vysloví vinu a místo trestu takovému pachateli uloží ochranné léčení, případně jej v závažnějších případech pošle do zabezpečovací detence ().\n"}
{"id": "1204661", "url": "https://cs.wikipedia.org/wiki?curid=1204661", "title": "Josef Holanec", "text": "Josef Holanec\n\nJosef Holanec (21. března 1872 Přepychy – 6. července 1925 tamtéž) byl rakouský politik české národnosti z Čech, poslanec Českého zemského sněmu.\n\nPůsobil jako učitel v obci Val u Dobrušky. V nekrologu je uváděn jako statkář a řídící učitel. Od roku 1910 do roku 1921 byl aktivní v Ústřední jednotě hospodářských družstev v Praze.\n\nZapojil se i do vysoké politiky. V zemských volbách roku 1908 byl zvolen na Český zemský sněm, kde zastupoval kurii venkovských obcí, obvod Nové Město, Náchod, Úpice, Č. Skalice. Uváděl se jako kandidát agrární strany. Patřil od počátku k pokrokovému křídlu agrární strany. V 2. kole zemských voleb roku 1908 tu byl jeho protikandidátem klerikál Vojtěch Václav Sternberg.\n\nPo roce 1918 se stáhl z politického života, ale nadále sledoval veřejné dění. Ve volbách do Národního shromáždění roku 1920 se ovšem veřejně postavil proti kandidatuře Josefa Kubíčka za agrárníky a byl tehdy sympatizantem tzv. agrární opozice, která se sbližovala s Československou národní demokracií. Když Kubíček roku 1923 skončil na poslaneckém postu, Holanec se s agrární stranou opět usmířil a ve volbách do Národního shromáždění roku 1925 se očekávalo, že sám bude kandidovat do československého parlamentu.\n\nZemřel v červenci 1925.\n"}
{"id": "1204662", "url": "https://cs.wikipedia.org/wiki?curid=1204662", "title": "Otar Kakabadze", "text": "Otar Kakabadze\n\nOtar Kakabadze (gruzínsky ოთარ კაკაბაძე; * 27. června 1995, Tbilisi, Gruzie) je gruzínský fotbalový obránce a reprezentant, který v současnosti působí v klubu FC Dinamo Tbilisi.\n\n\nV A-mužstvu Gruzie debutoval 8. 10. 2015 v kvalifikačním zápase v Tbilisi proti reprezentaci Gibraltaru (výhra 4:0).\n\n"}
{"id": "1204664", "url": "https://cs.wikipedia.org/wiki?curid=1204664", "title": "Rozhledna Hořický chlum", "text": "Rozhledna Hořický chlum\n\nRozhledna Hořický chlum se nachází přibližně kilometr západně od Chlumu, městské části Hořic v Podkrkonoší. Byla postavena v roce 1998 jako základnová stanice společnosti Eurotel (dnešní O2). Celkový výška věže činí 41,5 m, ale její vyhlídkový ochoz se nalézá ve výšce 27 m nad zemí. Na vyhlídku vedou dvě nezávislá schodiště, každé o 142 schodech.\n\nO provoz rozhledny se stará KČT Hořice v Podkrkonoší.\n\nV regionu se nachází ještě další dvě rozhledny stejného typu konstrukce i názvu „Chlum“. Jde o Chlum u Hradce Králové a Andrlův Chlum (Ústí nad Orlicí). Hořická je z nich nejnižší - hradecká měří 55,6 m a orlickoústecká 52 m. Ve všech případech se jedná o základnové stanice postavené Eurotelem, nyní využívané O2 a v rámci sdílení sítě i T-Mobilem.  \n\n\n"}
{"id": "1204665", "url": "https://cs.wikipedia.org/wiki?curid=1204665", "title": "Vladimír Kudělka", "text": "Vladimír Kudělka\n\nVladimír Kudělka (1985) je český výtvarník a tvůrce počítačových her. Vystudoval Ateliér multimédií na Fakultě výtvarných umění VUT v Brně. Je autorem videohry Rememoried, která obdržela ocenění Česká hra roku 2015 v kategorii Umělecký přínos české herní tvorbě.\n\nV roce 2019 vytvořil spolu s výtvarníkem Vojtěchem Vaňkem Digitálium, rozměrnou interaktivní instalaci a digitální hru pro brněnské VIDA! science centrum, jejíž délka dosahuje téměř 30 metrů na ploše přes 200 m².\n"}
{"id": "1204667", "url": "https://cs.wikipedia.org/wiki?curid=1204667", "title": "Vražda v Bílém domě", "text": "Vražda v Bílém domě\n\nVražda v Bílém domě (v anglickém originále Murder at 1600) je americký krimi thriller z roku 1997. Natočil ho režisér Dwight H. Little podle scénáře Waynea Beache a Davida Hodgina. Snímek vznikl na motivy románu \"Murder in the White House\" od Margaret Trumanové, dcery amerického exprezidenta Harryho S. Trumana. \n\nHlavní postavu detektiva Harlana Regise ztvárnil Wesley Snipes, jemuž sekundovala Diane Laneová v roli agentky Niny Chanceové. Původní název přeložitelný jako „Vražda v čísle 1600“ odkazuje k adrese Pennsylvánská avenue č. 1600 ve Washingtonu, což je adresa Bílého domu. Snímek společnosti Warner Bros. měl premiéru 18. dubna 1997, do českých kin ho 14. srpna 1997 uvedla společnost Gemini Film.\n\nFilm o premiérovém víkendu v USA vydělal necelých 8 milionů dolarů, a skončil tak na 3. místě v návštěvnosti za dobrodružným hororem \"Anakonda\" a komedií s Jimem Carreym \"Lhář, lhář\". Celkově dosáhl domácích tržeb 25,8 milionu dolarů.\n\nRecenzní agregátor \"Rotten Tomatoes\" udává na základě 32 recenzí hodnocení filmu ve výši 34 % (a 43% divácké hodnocení). Server \"Metacritic\" ze 17 shromážděných kritik vypočítává úroveň 47 %.\n\nKenneth Turan z \"Los Angeles Times\" napsal, že režisér Dwight Little se za film nemusí stydět, „avšak bez Snipese, jeho charismatu a schopnosti činit absurdní uvěřitelným by byla \"Vražda v Bílém domě\" v mnohem horší podobě“. Snipes však má dle jeho soudu na víc. Janet Maslinová z \"The New York Times\" uvedla, že režisér nemohl z filmu udělat „víc než pouhý stín“ podobně inspirovaného snímku \"Absolutní moc\".\n\n"}
{"id": "1204672", "url": "https://cs.wikipedia.org/wiki?curid=1204672", "title": "Kostel svatého Petra a Pavla (Žežice)", "text": "Kostel svatého Petra a Pavla (Žežice)\n\nŘímskokatolický farní kostel svatého Petra a Pavla v Žežicích je gotická sakrální stavba stojící v dolní části obce při průjezdní silnici. Od roku 1963 je chráněn jako kulturní památka.\n\nKostel je připomínaný poprvé 1352. Nově byl postaven po skončení husitských válek roku 1470. Roku 1780 byla barokně prodloužena loď a postavena nová věž, přistavěny sakristie a oratoř po stranách presbytáře. Byly také upraveny okna presbytáře. Zachovány gotické články zejména na presbytáři. Po roce 1945 byl v důsledku vysídlení německy mluvícího obyvatelstva opuštěn a zchátral. Opraven byl po roce 1990.\n\nKostel je jednolodní s polygonálně zakončeným presbytářem se sakristií po jižní straně a oratoří po severní straně. V průčelí se nachází hranolová věž. Okna jsou zakončena polokruhově. Na jednom z nárožních opěráků presbytáře a na severní straně sakristie jsou znaky Lungviců. Na věži je letopočet 1780. Nad její římsou reliéf polopostavy muže v obdélném vpadlém poli.\n\nPresbytář je sklenut dvěma poli křížové žebrové klenby a parsčitě v závěru. Žebra se zde sbíhají na konzoly. Triumfální oblouk je hrotitý. Loď má plochý strop. Kruchta je zděná. Sakristie a oratoř jsou barokní a pocházejí z roku 1780. Jsou sklenuty plackou.\n\nVnitřní zařízení většinou novodobé. Z původního zařízení se zachovala renesanční pískovcová křtitelnice s mušlovitou kupou, která je datována do roku 1575. Renesanční náhrobník je z období kolem roku 1600. Údaje na něm jsou však nečitelné.\n\nV západní věži kostela se nacházely nejméně tři zvony, z nichž zde zbyl pouze jediný středověký zvon s obtížně čitelným nápisem. Doložen je zde zvon z r. 1520 od mistra Tomáše z Litoměřic a zvon z r. 1598. V sanktusníku kostela zvon z r. 1925 od Rudolfa Pernera.\n\nPoblíž kostela se nachází fara z roku 1709. Je obdélná a patrová.\n\n"}
{"id": "1204675", "url": "https://cs.wikipedia.org/wiki?curid=1204675", "title": "Dobrodruzi z vesmíru", "text": "Dobrodruzi z vesmíru\n\nDobrodruzi z vesmíru (v japonském originále 宇宙船サジタリウス tj. \"Vesmírná loď Střelec\") jsou japonský kreslený sci-fi seriál vytvořený v letech 1986-1987 společností Nippon Animation, na motivy čtyřdílného italského komiksu, který vytvořil Andrea Romoli. Ačkoliv většina postav v seriálu jsou lidé ze Země, postavy jsou většinou zobrazovány jako antropomorfní zvířata, v některých případech mají mimozemské rysy.\n\nV Československu byl poprvé vysílán roku 1991 na stanici OK3, repríza proběhla v letech 1992-1993 na stanici ČTV. Poté již v České republice vysílán nebyl.\n\nDěj seriálu je zasazen do blízké budoucnosti planety Země, která se v mnohém podobá Zemi 20. století s výjimkou existence vesmírných letů a soukromých agentur zajišťující přepravu pasažérů i zboží mezi planetami. Seriál nemá žádnou velkou dějovou linku, která by se prolínala všemi episodami, zároveň se ale příběhy, které jsou seriálem vyprávěny, obvykle odehrávají přes tři až šest episod.\n\nHlavními hrdiny je pětice astronautů, kteří provozují nákladní vesmírnou loď \"Střelec\". Astronauti sami nejsou nijak idealizováni, naopak mají své nedostatky a chyby, které ovlivňují jejich chování a rozhodování v různých situacích. Podobně neideální je i obchodní společnost, v níž pracují. Ta hned v začátku seriálu vyhlásí úpadek a hrdinové poté zakládají společnost vlastní, která ale také zápasí s nedostatkem financí a zakázek. Rovněž i loď Střelec má k ideálu daleko a je vlastní posádkou nejednou označena za starý krám patřící do šrotu. Přes všechny tyto nedostatky a mnohdy i vzájemné názorové neshody jsou astronauti přáteli, kteří při sobě stojí a mají rádi i svou loď.\n\nV průběhu seriálu se hrdinové v příbězích střetávají s různými tématy, jako je například pirátství, hrozba jaderné války, nebo ochrana životního prostředí a ohrožených druhů.\n\nToppy (v originále トッピー) je velitelem posádky lodi a po založení vlastní vesmírné agentury vystupuje jako její předseda. Ke své práci se staví zodpovědně a krom velkého smyslu pro spravedlnost má i silný vztah ke své rodině. Hned na začátku seriálu mu jeho žena Brigita porodí první dítě, dceru, které dá jméno Živěnka. Je ale zároveň hrdý na své povolání vesmírného pilota a navzdory občasným finančním obtížím odmítá věnovat se jinému zaměstnání.\n\nČesky jej daboval Jiří Prager.\n\nRana (v originále ラナ) je druhým pilotem lodi a se svojí manželkou Narou má sedm dětí. Jeho láska k dětem a starosti o zabezpečení rodiny nezřídka ovlivňují jeho rozhodování. Krom rodiny mezi časté jeho myšlenky patří jídlo, konkrétně zapékané nudle (lasagne). Bývá občas také nerudný a snadno se rozčílí, kvůli čemuž se nezřídka dostává do konfliktu s ostatními členy posádky, nebo tím způsobí komplikace u místních obyvatel planety. Někdy projevuje známky sobectví, přesto ale nakonec nikdy nenechá přátele na holičkách.\n\nČesky jej daboval Michal Pavlata.\n\nGerard (v originále ジラフ; Giraffe) z počátku nevystupuje jako člen posádky ale jako zákazník. Je vědec s velkými znalostmi historie, archeologie, chemie i zemědělství. Protože se však jeho vědecká kariéra nevyvíjí dobře, stane se členem posádky, s níž se během prvního dobrodružství spřátelil. Jeho činy jsou často motivovány snahou zapůsobit na svoji snoubenku (a později manželku) profesorku Annu, případně tvrdohlavou snahou získat prostředky, aby nemusel být na své ženě finančně závislý. V mnoha situacích působí dojmem zbabělce, přesto ale pokud si něco umane, jde za tím s rozhodností, kterou překvapí i své přátele.\n\nČesky jej daboval Petr Pospíchal.\n\nSibep (v originále シビップ; Sebeep) je jediný mimozemšťan v posádce. Pochází z planety Vega III a hrdinové seriálu se s ní seznámí hned v prvním příběhu seriálu, aby je od té doby doprovázela při všech jejich dalších dobrodružstvích. V mnoha situacích pomáhá s překládáním z cizích jazyků, sama však mluví poněkud lámaným pozemským jazykem a často odpovídá pouze slovem „pipo“. Má velké hudební nadání a téměř vždy s sebou nosí loutnu. Její zpěv při nejedné příležitosti pomohl uklidnit vypjatou situaci. V japonském originále je chlapcem.\n\nČesky ji dabovala Inka Šecová.\n\nProfesorka Anna (v originále アン教授) pracuje ve vědeckém institutu a často cestuje na cizí planety, kde provádí výzkum a hledá důkazy pro své teorie. V zájmu svého výzkumu je ochotná se vrnout i do velkého nebezpečí a odmítá se vrátit, dokud nedokončí své výzkumy.\n\nČesky ji dabovala Ljuba Krbová.\n\nPři vytváření české verze se nevycházelo z japonského originálu, ale z francouzské verze \"Les Aventuriers de l'espace\", seriál tak byl na OK3 vysílán s francouzskou úvodní znělkou. Český dabing byl vytvořen narychlo a v pozadí byly slyšet francouzské hlasy. Nešlo však o jednohlasý monotónní dabing, každá postava měla svůj vlastní hlas a každý dabér dával do svého hlasu emoce a náladu odpovídající situaci.\n\nSeriál byl ve své době natolik populární, že se v roce 2010 povedlo pomocí soukromých VHS nahrávek zkompletovat český dabing ke všem 77 dílům. Nyní je tedy seriál neoficiálně dostupný v původním českém znění.\n\n"}
{"id": "1204680", "url": "https://cs.wikipedia.org/wiki?curid=1204680", "title": "Strážní andělé", "text": "Strážní andělé\n\nStrážní andělé (ve francouzském originále ) je francouzská filmová komedie z roku 1995. Natočil ji režisér Jean-Marie Poiré, který se na scénáři podílel s hercem Christianem Clavierem. \n\nGérard Depardieu hraje majitele nočního klubu jménem Antoine Carco, který pašuje balíku cenných papírů a syna svého přítele z Hongkongu prostřednictvím kněze Hervé Taraina v podání samotného Claviera. Oba herci současně ztvárnili i strážné anděly svých postav. Menší roli si ve snímku zahrála také česká modelka Eva Herzigová, pro niž to byla první filmová úloha.\n\nFilm uvedla do francouzských kin 11. října 1995 společnost Gaumont Distribution, do českých pak 8. února následujícího roku Intersonic.\n\n"}
{"id": "1204683", "url": "https://cs.wikipedia.org/wiki?curid=1204683", "title": "Nika Kvekveskiri", "text": "Nika Kvekveskiri\n\nNika Kvekveskiri (gruzínsky ნიკა კვეკვესკირი; * 29. května 1992, Zugdidi, Gruzie) je gruzínský fotbalový záložník a reprezentant, který v současnosti působí v ázerbájdžánském klubu İnter Bakı PİK. Hraje na postu defenzivního středopolaře.\n\n\nV A-mužstvu Gruzie debutoval 8. 10. 2015 v kvalifikačním zápase v Tbilisi proti reprezentaci Gibraltaru (výhra 4:0).\n\n"}
{"id": "1204692", "url": "https://cs.wikipedia.org/wiki?curid=1204692", "title": "Moravské náměstí", "text": "Moravské náměstí\n\nMoravské náměstí je náměstí nesoucí jméno po historické zemi Moravě a nachází se ve více městech a obcích:\n\n"}
{"id": "1204697", "url": "https://cs.wikipedia.org/wiki?curid=1204697", "title": "Kezenoj-Am", "text": "Kezenoj-Am\n\nKezenoj-Am, Kezenam, Kezenojam (, ) je největší a nejhlubší vysokohorské jezero v oblasti severního Kavkazu. Nachází se na hranicích Čečenské republiky a Republiky Dagestán Ruské federace. Jezero v zimě zamrzá a v létě má teplotu kolem 5 °C v hloubce pod 20 m. Nad touto hloubkou se teplota pohybuje od 5 do 18 °C. Celoročně je silně prosyceno kyslíkem ale poměrně chudé na plankton. Rozkládá se v nadmořské výšce 1854 m n. m.\n\nV jezeře endemický druh pstruha, \"Salmo ezenami\". Tento druh byl jediným žijícím druhem ryb v jezeře, než došlo k vysazení kaprovitých druhů Gobio holurus a Squalius cephalus. Dnes je endemický pstruh ohrožen vyhynutím.\n\nJezero Kezenoj-Am se nachází na svazích Andijského hřebene, který je 60 km dlouhým severovýchodním výběžkem masívu Velkého Kavkazu a tvoří rozvodí mezi povodím řek Sunžy a Andijské Kojsu. Jezero o rozloze 2,4 km² vzniklo v důsledku sesuvu, který přehradil údolí pod soutokem dvou malých říček Charsumu a Kauchy. Příčinou sesuvu svahu hory Kašker-Lam bylo pravděpodobně zemětřesení.\n\nPřírodní hráz, která se nachází na západním břehu jezera, dosahuje výšky 100 metrů. Délka jezera ve směru z východu na západ je 2,7 km, maximální šíře 735 m, největší hloubka je 72 m. Kromě říček Kauchy a Charsumu do jezera přitéká voda z dalších místních potůčků a pramenů. Jezero nemá povrchový odtok. Účastníci expedice \"\"Загадка Кавказа – высокогорное озеро Казеной-Ам\"\", kterou v roce 2011 organizovali členové sekcí Ruské geografické společnosti z Čečenska, Tatarstánu a Dagestánu, vyslovili předpoklad, že v prostoru odtoku se ve vápencovém masívu nacházejí velké podzemní prostory, skrze něž voda z jezera vytéká a později v jiném místě vyvěrá na povrch.\nVoda v jezeře je velmi chladná, v letních měsících dosahuje u hladiny maximálně 17 - 18 °C, zatímco ve spodních vrstvách se teplota udržuje pouze ve výši 7 - 8 °C. V zimním období jezero zamrzá, přičemž síla ledu v některých letech dosáhla až 70 - 80 cm.\n\nVoda v jezeře je naprosto čirá a průhledná. Žijí v ní dva druhy pstruhů, přičemž jeden z nich - pstruh ejzenamský (\"Salmo trutta ezenami\") je vysoce ohroženým endemickým druhem, zapsaným v Červené knize, který se do roku 1963 vyskytoval pouze v tomto jezeře. Největší exemplář tohoto druhu, který zde byl uloven, byl dlouhý 113 cm, vážil 17 kg a jeho stáří bylo odhadováno na 12 let. Na počátku 70. let 20. století byl však do jezera vysazen jelec tloušť, který začal postupně (i předtím nepříliš početnou) populaci pstruha likvidovat. V roce 1963 byl ejzenamský pstruh uměle vysazen v dagestánském jezeře Močoch, které v uvedeném roce vzniklo v důsledku sesuvu.\n\nJezero Kezenoj-Am je rovněž místem sportovních a rekreačních aktivit. V 70. a 80. letech zde byla tréninková základna veslařského družstva sovětských olympioniků. Během bojů v období první a druhé čečenské války byla však tato základna zcela zničena. V dubnu roku 2015 byl na na břehu jezera Kezenoj-Am otevřen nový sportovně - rekreační komplex. Z federálních zdrojů byla na vybudování infrastruktury tohoto komplexu vyčleněna částka 72 miliónů rublů, dalších 938 miliónů bylo investováno podnikatelskými subjekty. Představitelé veslařské federace Ruska poté vyjádřili svůj záměr obnovit činnost zdejší tréninkové základny pro přípravu veslařů na letní olympijské hry v Tokiu v roce 2020.\n\n\n"}
{"id": "1204703", "url": "https://cs.wikipedia.org/wiki?curid=1204703", "title": "Chimoj", "text": "Chimoj\n\nChimoj (čečensky \"ХIима\", rusky \"Химой\") je středisková obec a správní centrum šarojského okresu na jihovýchodě Čečenské autonomní republiky Ruské federace.\n\nObec Chimoj leží v nadmořské výšce 1215 metrů na pravém břehu řeky Šaro-Argun severovýchodně od obce Šaroj. Nejbližšími sídly jsou: na jihorozápadě obec Chakmadoj, na jihovýchodě Čajry, na severu obec Daj, na severovýchodě usedlost Katatly a obec Kiri a na severozápadě zříceniny Eltyaulu. K 1. lednu 2013 žilo v obci Chimoj 329 obyvatel.\n\nPodnebí v této horské obci je mírné až chladné, s většími srážkami. Průměrná roční teplota je 7,2 °C. Nejsušším obdobím roku je měsíc leden při průměrné denní teplotě -4,5 °C, nejvyšší průměrná denní teplota 18,5 °C připadá na červenec. Nejdeštivějšími měsíci jsou červen a květen.\n\nNázev Chimoj je totožný s pojmenováním jednoho čečenského rodového společenství (tejpu) , které bylo součástí tukchumu Šaroj. Půvoj názvu je odvozován od jména náčelníka rodu \"Chima\" (\"ХIим\"). Na počátku 21. století žilo v různých částech Čečenska 5000 - 6000 příslušníků tejpu Chimoj. Tito lidé dosud používají tzv. šarojský dialekt čečenštiny, který patří k nejstarším dialektům vajnachských jazyků a obsahuje řadu archaických výrazů.\n\nPodle pověsti Chimoj založil se svými sedmi syny jistý Culca, který kvůli krevní mstě musel prchnout z oblasti jezera Galan-Čož na jihozápadě Čečenska. Po příchodu na nové území Culca na svahu zdejší hory vybudoval věž, zvanou \"Цулца-гу\" (Culcova stráň). Pro svých sedm synů tento náčelník rodu nechal postavit na pravém břehu řeky Šaro-Argun sedm obytných věží. Postupně z oblasti Našcha a jiných regionů Čečenska přišli do Chimoje další přesídlenci.\n\nVe středověku byl Chimoj skutečnou pevností s obrannými věžemi, obklopenou kamennou zdí. Tato pevnost střežila křižovatku důležitých cest, vedoucích ze západních a severních oblastí Čečenska do Dagestánu a Gruzie. Pohanské období bylo vystřídáno pronikáním křesťanství, jak dosvědčují pozůstatky zříceniny kostela v obci. Po přijetí islámu se udržoval zvyk obyvatel Chimoje putovat na posvátná místa u jezera Kezenoj-Am, zvaného v pohanských dobách \"Ana-Guču\" (\"Ана-гучу\").\n\nObec Chimoj byla do roku 1944 jednou z největších středověkých pevností na severním Kavkaze. Historický průzkum ukázal, že zde v minulosti byl vybudován dokonce vodovod a kanalizace. Po násilném vysídlení čečenského obyvatelstva koncem února 1944 a jeho deportaci do Kazachstánu příslušníci vojsk NKVD nechali vyhodit do povětří zdejší historické věže i podzemní chodby s katakombami.\n\nSoučástí občanské vybavenosti obce je střední škola. V roce 2016 docházelo do této školy 20 žáků, jejichž výuka však byla poznamenána absencí počítačové učebny a tělocvičny.\n\nNa seznamu objektů kulturního dědictví národů Ruské federace jsou v obci Chimoj pod čísly 2000000093, 2000000094 a 2000000097 celkem tři položky, mezi nimiž je budova mešity a zřícenina středověké obytné věže. Mešita, pocházející z 18. století, která byla staticky zabezpečena v 70. letech 20. století, byla však po roce 2000 kompletně přestavěna, takže ztratila svůj památkový charakter. Plošně nejrozsáhlejším památkovým objektem jsou pozůstatky místní vesnické, respektive pevnostní zástavby, které jsou však - dle zápisu v seznamu památek i přiložené fotodokumentace - v naprosto havarijním stavu na pokraji zániku.\n\nPodle dobových materiálů údajně kdysi byly na kraji obce Chimoj velké sluneční hodiny, které sestávaly z kamenného sloupu, obklopeného kruhem velkých kamenů. Tyto sluneční hodiny pravděpodobně plnily zároveň funkci zvláštní observatoře pro sledování pohybu Slunce. V dávných dobách, kdy obyvatelé horských oblastí Čečenska uctívali kult Slunce, pohanští kněží obvykle zaznamenávali pohyb tohoto nebeského tělesa prostřednictvím sledování jeho stínu, neboť platil přísný zákaz pozorovat tento objekt uctívání přímo.\n\n\n"}
{"id": "1204704", "url": "https://cs.wikipedia.org/wiki?curid=1204704", "title": "Řehoř Osvětitel", "text": "Řehoř Osvětitel\n\nŘehoř Osvětitel, též Řehoř Arménský či Grigor Lusavorič, latinsky Gregorius Illuminator, arménsky \"Գրիգոր Լուսավորիչ\" (257 – 334) byl zakladatel Arménské apoštolské církve, který sehrál zásadní roli v tom, že Arméni jako první národ světa přijali křesťanství jako státní náboženství.\n\nJeho původ zůstává obestřen tajemstvím, podle tradičního výkladu pocházel z arménského královského rodu Arsakovců, ale v útlém věku utekl do Cesareje v Kapadokii (na území dnešního Turecka), protože jeho otec byl najat Sasánovci na vraždu arménského krále Chosrova. Podle jiné verze byl unesen. Další verze to popírá a tvrdí, že byl Part, který do Kapadokie prchl před perským vpádem. Určitě však v Kapadokii přijal křest od cesarejského biskupa Leontia.\n\nVydal se zpět do Arménie a po cestě potkal krále Tiridatese (též Trdat III., Trdat Veliký), což byl jediný syn zmíněného krále Chosrova. Řehoř byl králem přijat do jeho dvora. Trdat III. považoval křesťanství za významnou politickou hrozbu, ale Řehořovi se podařilo udržel své křesťanské přesvědčení v tajnosti. Trdat byl vychován v Římě, kde se naučil jazyky a vojenskou taktiku. Císař Aurelianus ho pověřil velením římské legie v rámci tažení proti Sasánovcům v Arménii, v čemž byl r. 287 nakonec úspěšný. Podle arménských historiků se s ním měl Řehoř dostat do konfliktu, když po něm Trdat požadoval, aby obětoval kadidlo bohyni Anahitě, což Řehoř odmítl. Krále ještě více rozlítilo, když zjistil, že Řehoř je synem vraha jeho otce. Řehoř byl mučen, poté mu byly svázány ruce a nohy a byl uvržen do kobky plné hadů a štírů. Místo vězení se nazývalo Chor Virap (v arménštině \"hluboká kobka\", dnes je zde stejnojmenný klášter). V jámě prý strávil 13 let. Nezemřel hlady, neboť mu dle legendy nosila vodu a jídlo jakási vdova.\n\nZlom měl dle legend přijít ve chvíli, kdy král onemocněl, snad leprou, podle jiné verze se jednalo o psychickou nemoc, která u něj propukla poté, co nařídil vraždu Hripsimeh a Guyaneh, dvou panen, které šířily v Arménii křesťanství. O Řehořovo propuštění se zasloužily prosby královy sestry Chosrovaducht, mimo jiné prý měla sny, že se král uzdraví, když bude Řehoř propuštěn a bude pohřbeno 40 křesťanských žen, které byly v minulosti ukamenovány. Nikdo nevěřil, že by Řehoř v kobce přežil více, než několik dní. Přežití Řehoře po tak dlouhou dobu bylo považováno za zázrak, stejně jako to, že se král po Řehořově propuštění uzdravil. Poté od Řehoře přijal křesťanskou víru, Řehoř ho prý pokřtil roku 301 v řece Araks, která je dnes hraniční řekou s Tureckem. Toto datum je dnes v Arménii ctěno jako rok, kdy se křesťanství stalo státním náboženstvím. Bylo to zhruba 15 let předtím, než je jako \"dovolené\" (\"religio licita\") uznal císař Konstantin I. v Římě.\n\nPo propuštění Řehoř odjel do Cesareje v Kapadokii, kde byl biskupem Leanderem vysvěcen na biskupa Arménie. Poté se do Arménie vrátil a šířil zde křesťanství, přičemž kázal vždy v arménštině.\nPředevším na břehu Eufratu pokřtil mnoho Arménů, včetně královské rodiny (někteří historici za datum přijetí křesťanství jako státního náboženství považují rok 314, kdy Řehoř pokřtil právě královskou rodinu). Řehoř sehrál roli i v pronikání křesťanství do Albánie a do ostatních oblastí Kavkazu.\n\nZaložil církev (Arménská apoštolská církev), kde biskupský titul byl dědičný až do 5. století, po Řehořovi ji vedli jeho dva synové Vhartanes a Aristakes.\n\nZávěr života strávil v samotě, podle jedné verze na poušti, podle jiné v horské jeskyni.\n\n"}
{"id": "1204705", "url": "https://cs.wikipedia.org/wiki?curid=1204705", "title": "Before Gardens After Gardens", "text": "Before Gardens After Gardens\n\nBefore Gardens After Gardens je třetí studiové album americké skupiny Big Sir, kterou tvoří zpěvačka Lisa Papineau a baskytarista Juan Alderete. Album bylo vydáno v únoru 2012 společností Sargent House. Alderete byl členem skupiny The Mars Volta a na tuto desku přispěli i dva její další členové: Cedric Bixler-Zavala a Deantoni Parks. Společně s Papineau a Alderetem byl producentem alba Mickey Petralia.\n\n\n\n"}
{"id": "1204712", "url": "https://cs.wikipedia.org/wiki?curid=1204712", "title": "Ján Francisci", "text": "Ján Francisci\n\nJán Francisci (* 14. června 1691 Banská Bystrica – 27. dubna 1758 Banská Bystrica) byl slovenský varhaník a hudební skladatel.\n\nStudoval na gymnáziu v Banské Bystrici, kde byl mimo jiné žákem významného slovenského polyhistora, encyklopedisty, filozofa a spisovatele Mateje Bely z Očovej. V hudbě byl jeho učitelem hlavně otec Juraj Francisci a místní varhaníci M. Thomasi a J. Karchut. V hudební teorii se vzdělával sám, převážně studiem spisů Johanna Matthesona. S Matthesonem si i dopisoval.\n\nPo absolvování školy působil v letech 1709–1721 v Banské Bystrici jako učitel a regenschori evangelické církve. V roce 1922 vycestoval do Evropy. Ve Vídni se spřátelil se skladateli Johannem Josephem Fuxem a Georgem Reutterem. V roce 1725 slyšel v Lipsku hrát Johanna Sebastiana Bacha.\n\nNa pozvání rektora bratislavského evangelického gymnázia, svého bývalého učitele, Mateje Bela, přijal v roce 1733 místo ředitele kůru v Bratislavě. V Bratislavě však nebyl spokojen a proto se v roce 1735 vrátil do Banské Bystrice. Tam pak působil jako varhaník evangelického kostel až do své smrti v roce 1758.\n\nV opisech se zachovalo pouze několik jeho skladeb pro varhany a cembalo. Nejvíce v rukopisném sborníku bratislavského varhaníka J. A. Schantracha. Je známa árie komponovaná ke příležitosti rozloučení Mateje Bely s Banskou Bystricí, která je však ztracena. Napsal rovněž spis \"Introductio in Generalem Bassum\" (Úvod do generálního basu).\n\n\n"}
{"id": "1204713", "url": "https://cs.wikipedia.org/wiki?curid=1204713", "title": "Kerim Kerimov", "text": "Kerim Kerimov\n\nKerim Kerimov, ázerbájdžánsky \"Kərim Əli oğlu Kərimov\" (14. listopad 1917, Baku - 29. březen 2003, Moskva) byl ázerbájdžánský raketový konstruktér, který sehrával klíčovou roli v sovětském vesmírném programu, byť jeho jméno bylo veřejnosti dlouho neznámé.\n\nBěhem druhé světové války a po ní Kerimov pracoval na vývoji vojenských raket (mj. i slavných kaťuší). Od roku 1959 byl vedoucím oddělení, které dohlíželo na tajné testovací starty raket. Po zahájení vesmírného programu byl převeden pod Sergeje Koroljova. Jejich tým vyslal do vesmíru první umělou družici Sputnik (1957) i prvního člověka (1961). V roce 1966 byl Kerimov postaven do čela státní komise pilotovaných letů (nahradil Koroljova, který zemřel). Mj. připravovala přistání na Měsíci. Projekt provázely problémy, v roce 1967 a 1971 došlo ke smrtelným nehodám, ale Kerimov udržel svou pozici vedoucího státní komise do svého odchodu do důchodu v roce 1990.\n\nJeho jméno bylo poprvé zmíněno na veřejnosti (v deníku \"Pravda\") až v roce 1987. Roku 1995 vydal knihu, v níž popsal historii sovětského vesmírného programu.\n"}
{"id": "1204728", "url": "https://cs.wikipedia.org/wiki?curid=1204728", "title": "Rozhledna Zvičina", "text": "Rozhledna Zvičina\n\nRozhledna Zvičina je umístěna na Raisově chatě v Podkrkonoší. Na hostinci z roku 1891 se v roce postavila nástavba v roce 1925. Je to otáčivá věž s prosklenou vyhlídkovou nástavbou. Pro lepší požitek z rohledny byl nainstalován v rozhledně také astronomický dalekohled.\n\nNa začátku 90. let 20. století byla rozhledna zavřena.\n\nNa začátku 10. let 21. století byl její provoz obnoven.\n\nRozhledna je otevřena celý rok. V turistické sezóně kromě pondělí a mimo sezónu jenom o víkendech.\n"}
{"id": "1204729", "url": "https://cs.wikipedia.org/wiki?curid=1204729", "title": "Jaroslav Nachtmann", "text": "Jaroslav Nachtmann\n\nJaroslav Nachtmann (1. listopadu 1915 v Kladně – Kročehlavech – 2. května 1995 v německém Regenu) patřil za protektorátu k velmi nebezpečným, úspěšným a horlivým konfidentům gestapa. Podílel se na provokacích proti domácímu odboji; udal gestapu stovky Čechů; byl přítomen zatýkání \"ilegalistů\"; pomáhal při výsleších zadržených a budoval fiktivní odbojové „volavčí sítě“. Dostával se do styku skoro se všemi ilegálními organizacemi odbojového hnutí v protektorátu. Po druhé světové válce byl předán sovětské vojenské rozvědce Směrš a odvezen do Sovětského svazu, kde byl odsouzen a vězněn asi deset let v sibiřských pracovních táborech. V roce 1963 byl vrácen do ČSSR. I zde byl odsouzen a vězněn až do konce roku 1966. Již během věznění spolupracoval s komunistickou státní tajnou bezpečností (StB) a ve spolupráci s ní pokračoval až do svého prozrazení v roce 1968. V roce 1974 se vystěhoval do SRN, kde žil až do svých 79 let.\n\nJaroslav Nachtmann pocházel ze smíšeného manželství. Byl údajně původním povoláním dentista. Později se stal prvorepublikovým dopravním strážníkem české uniformované policie. Bývalý profesionální boxer. Po 15. březnu 1939 přijal německé státní občanství. Do řad gestapa byl přijat v prosinci 1939 a to nejprve k vrchnímu kriminálnímu tajemníkovi Paulu Elbersovi do pražského referátu II BM (české pravicové hnutí). Zde fungoval jako konfident, agent – provokatér. Byl i členem NSDAP a SS. Má na svědomí stovky životů českých odbojářů. Od listopadu 1942 působil jako vedoucí pracovník protiparašutistického referátu SBF. Dostával se do styku skoro se všemi ilegálními organizacemi odbojového hnutí v protektorátu. Řídil nově vytvořenou agenturní síť, v níž byly jednotlivé izolované odbojové skupiny kontrolovány konfidenty.\n\nBěhem květnového povstání 1945 v Praze sídlil v Hotelu Zlatá husa (na adrese: Václavské náměstí 840/5 – dnes (2016) Hotel Ambassador) štáb odbojové organizace „Brutus“. Skupina, vedená Václavem Bradáčem (předválečný tajemník Antonína Švehly), byla již na konci roku 1944 infiltrována Jaroslavem Nachtmannem (krycí jméno Dr. Kejvan). Ten z odbojové skupiny „Brutus“ brzy učinil nástroj gestapa, pomocí něhož mohlo pronikat do řad domácího odboje. Zároveň si Nachtmann vytvářel členstvím ve skupině „Brutus“ i svoje „alibi“ pro pozdější tvrzení, že spolupracoval s odbojem. Českým policistům se dne 7. května 1945 podařilo Nachtmanna vylákat z Hotelu Zlatá husa, na Můstku jej přemoci a zatknout.\n\nO dva dny později 9. května 1945 objevila hlídka Revolučních gard (RG) v Petschkově paláci asi 300 německých žen a dětí, 19 českých rukojmí a 6 dlouhodobě vězněných Čechů. Správcem budovy byl určen Ladislav Vaněk. K nemilému překvapení českých úřadů předal Ladislav Vaněk nejdůležitější zajaté příslušníky gestapa: Williho Leimera, Williho Abendschöna a konfidenta Jaroslava Nachtmanna sovětské vojenské rozvědce Smerš. A tak se stalo, že Nachtmann byl (zhruba v polovině května 1945) transportován do SSSR.\n\nV Sovětském svazu byl ještě téhož roku (v prosinci 1945) odsouzen k patnácti letům nucených prací, které si začal odpykávat na Sibiři v táborech nucených prací \"Siblag\" a \"Ozorlag\". I zde fungoval (krycí jméno \"Eva\") jako donašeč (informátor) ve prospěch vedení obou táborů. Po deseti letech (v říjnu 1955) mu byla udělena amnestie, dostal služební byt a pracoval na poliklinice KGB v sibiřském městě Tajšet. Zhruba po osmi letech (v březnu 1963) byl v SSSR opět zatčen, aby byl předán československé StB, která jej zvláštním letadlem dopravila do Prahy.\n\nV soudním procesu byla Nachtmannovi prokázána nepřímá vina na smrti 200 účastníků odboje a za trestní čin obecného ohrožení (stíhání za vraždu bylo zastaveno) byl odsouzen (1. října 1964) k trestu čtrnácti let vězení. Koncem října 1964 (asi po třech týdnech od vynesení rozsudku) na žádost Nachtmannova obhájce mu bylo do odpykání uloženého trestu započítáno i více než desetileté období strávené v pracovních táborech v SSSR. (Tím se jeho trest v Československu zmenšil na necelé čtyři roky, s datem ukončení v roce 1967, 1968). K profesi konfidenta (tentokráte ve službách StB) se Jaroslav Nachtmann vrátil a vykonával ji už v průběhu věznění ve Valdicích. (Jeho osobní svazek StB byl veden už od 2. listopadu 1962 !). Brány věznice ale opustil již za dva roky (22. listopadu 1966) a zavázal se k další spolupráci s StB (zde vystupoval pod krycími jmény \"Míla\" nebo \"Jarda\"). Státní tajná bezpečnost (StB) jej zaměstnala v zubní ambulanci v městečku Votice (v oblasti nazývané také jako Česká Sibiř).\n\nKdyž byla v létě roku 1968 v tisku odhalena pravá totožnost Jaroslava Nachtmanna, stal se pro práci u StB nevhodným a prakticky neupotřebitelným. Po šesti letech (začátkem května 1974) se vystěhoval do SRN. Zemřel 2. května 1995 ve věku let v německém Regenu.\n\n"}
{"id": "1204739", "url": "https://cs.wikipedia.org/wiki?curid=1204739", "title": "Jorge Eliécer Gaitán", "text": "Jorge Eliécer Gaitán\n\nJorge Eliécer Gaitán Ayala (23. ledna 1903, Bogotá – 9. dubna 1948, Bogotá) byl kolumbijský politik a právník. \n\nJeho rodiči byli Eliécer Gaitán Otálora a Manuela Ayala de Gaitán. Vystudoval právo a politické vědy na Národní univerzitě v Bogótě (Universidad Nacional), posléze pokračoval ve studiu v Římě. V dubnu 1948 byl zavražděn v centru města Bogoty.\n\n\n"}
{"id": "1204741", "url": "https://cs.wikipedia.org/wiki?curid=1204741", "title": "Ludvík z Montpensier", "text": "Ludvík z Montpensier\n\nLudvík Bourbonský (1405-1486) byl třetí syn Jana I., vévody z Bourbonu, a Marie z Berry. Byl hrabětem z Montpensier, z Clermont-en-Auvergne a z Sancerre a daphinem z Auvergne. Ludvík byl mladším bratrem Karla I. Bourbonského. Založil rod Bourbon-Montpensier, větev rodu Bourbon, která byla roku 1505 povýšena na vévody.\n\nRoku 1428 se oženil s Janou s Auvergne, dcerou Berauda III., dauphina z Auvergne a hraběte z Clermont-en-Auvergne. Po Janině smrti získal Ludvík tyto tituly a 5. února 1442 si vzal Gabrielu z La Tour, dceru Bertranda V. z La Tour, hraběte z Auvergne a Boulogne. Měli spolu čtyři děti:\n"}
{"id": "1204743", "url": "https://cs.wikipedia.org/wiki?curid=1204743", "title": "Velitelství vzdušných sil", "text": "Velitelství vzdušných sil\n\nVelitelství vzdušných sil je štábní jednotka stojící v čele Vzdušných sil Armády České republiky. Velitelství vzdušných sil je spolu s Velitelstvím pozemních sil součástí Generálního štábu AČR v Praze. Jeho hlavním úkolem je zajištění výcviku, výstavby a operační přípravy útvarů vzdušných sil. Organizačně je členěno na velení, osobní štáb, inspektorát bezpečnosti letů, operační odbor, odbor bojové přípravy, odbor plánování, odbor logistiky, odbor zabezpečení letectva a odbor zabezpečení velení.\n\nVelitelství vzniklo 1. ledna 1993 pod názvem Velitelství letectva a protivzdušné obrany. Dne 1. července 1997 došlo ke sloučení 3. sboru taktického letectva a 4. sboru protivzdušné obrany a vytvoření Velitelství vzdušných sil ve Staré Boleslavi. Letectvo tak začalo fungovat jako samostatná složka Armády České republiky. Od roku 2003 však bylo začleněno pod velitelství Společných sil AČR. Ke dni 1. července 2013 došlo na základě závěrů Bílé knihy o obraně k obnovení samostatného velitelství v návaznosti na zrušení společných sil.\n\nPřehled vývoje názvu velitelství:\n\nSeznam velitelů Vzdušných sil Armády České republiky – je uvedena vždy nejvyšší hodnost, které daný velitel dosáhl v uvedeném funkčním období.\n\n\n\n\n\n\n"}
{"id": "1204747", "url": "https://cs.wikipedia.org/wiki?curid=1204747", "title": "Andy Zax", "text": "Andy Zax\n\nAndy Zax, celým jménem Andrew David Zax, (* 1965 Los Angeles) je americký hudebník historik a producent reedic hudebních nosičů. Studoval na Cornellově univerzitě a Univerzitě Jižní Kalifornie. Podílel se například na reedici alba \"Paris 1919\" od Johna Calea či na boxsetech \"Once in a Lifetime\" kapely Talking Heads či \"\" zpěvačky Nico. Roku 2009 produkoval boxset \"\" vydaný u příležitosti čtyřicátého výročí konání Hudebního festivalu Woodstock. V roce 2003 vystupoval v herním televizním pořadu \"Beat the Geeks\". V roce 2008 se oženil s herečkou Lisa Jane Persky.\n\n"}
{"id": "1204751", "url": "https://cs.wikipedia.org/wiki?curid=1204751", "title": "Ucha Lobjanidze", "text": "Ucha Lobjanidze\n\nUcha Lobjanidze (gruzínsky უჩა ლობჟანიძე; * 23. února 1987, Tbilisi, Gruzínská SSR, SSSR) je gruzínský fotbalový obránce a reprezentant, který v současnosti působí v klubu FC Dinamo Tbilisi. Hraje na postu stopera (středního obránce) nebo levého obránce.\n\n\nNastupoval v gruzínské fotbalové reprezentaci do 21 let.\n\nV A-mužstvu Gruzie debutoval 27. 5. 2008 v přátelském zápase v Tallinnu proti reprezentaci Estonska (remíza 1:1).\n\n"}
{"id": "1204753", "url": "https://cs.wikipedia.org/wiki?curid=1204753", "title": "Společnost pro plánování rodiny a sexuální výchovu", "text": "Společnost pro plánování rodiny a sexuální výchovu\n\nSpolečnost pro plánování rodiny a sexuální výchovu (SPRSV) je nezávislá a nevládní organizace působící v České republice. Založena byla v roce 1991. V anglickém jazyce je používán název Czech Family Planning Association. Je členem  International Planned Parenthood Federation (IPPF). Organizace preferuje pro-choice stanoviska spíše než stanoviska pro-life.\n\nCílem SPRSV je dostupnost informací o sexuálním a reprodukčním zdraví a zpřístupnění nabídky služeb v tomto směru jako základního lidského práva. Žádná z hlavních činností SPRSV není ani podnikáním, ani výdělečnou činností. Aktivity organizace, především práce s mládeží a podpora sexuální výchovy na školách jsou terčem kritiky zejména konzervativních křesťanských a pravicových organizací a politiků.\n\nHájí základní lidská práva žen, mužů a mládeže, včetně práva na informované rozhodování včetně sexuální výchovy mládeže i dospělých v zájmu štěstí jednotlivce, blaha rodiny, prospěchu společnosti a mezinárodního porozumění. V tomto ohledu spolupracuje s dalšími mezinárodními, státními, nestátními i podnikatelskými subjekty. SPRSV proklamuje, že není ovládána komerčními zájmy a že všechny její příjmy, produkty, majetek a ostatní aktiva jsou využívány výhradně k podpoře jejích cílů, což se zavazuje dodržet i v budoucnosti.\n\nCílem organizace je osvětová činnost zahrnující podávání konkrétních, ověřitelných a věcně správných informací o partnerství, rodičovství, rovných příležitostech, sexuálním a reprodukčním zdraví a souvisejících právech tak aby umožnila svobodnou volbu. Svou vzdělávací činnost a poskytování služeb se usiluje rozvíjet ve smyslu zásad International Planned Parenthood Federation (IPPF). Společnost spolupracuje na naplnění těchto cílů s odborníky i laickou veřejností včetně mládeže.\n\nSPRSV organizuje národní a mezinárodní semináře, sympozia a konference a pomáhá vzděláváním připravovat i pedagogické pracovníky, psychology, lékaře a dalších odborníky v oblasti plánování rodiny a sexuální výchovy. Odborné stanoviska SPRSV přitom vychází ze závěrů a materiálů Světové zdravotnické organizace. Realizuje rovněž osvětové a výchovné akce pro děti a mládež v oblasti výchovy ke zdraví. včetně publikační činnosti a spolupráce s ministerstvem školství. Poskytuje konzultační a expertní služby Ministerstvu zdravotnictví České republiky, Ministerstvu školství, mládeže a tělovýchovy České republiky a dalším organizacím.\n\nOrganizace podporuje právo na preventivní metody regulace porodnosti jako je antikoncepce a sterilizace. Nepovažuje interrupci za jednu z metod plánování rodiny a interrupci nepropaguje, ale hájí právo ženy na potrat. Podporuje léčbu neplodnosti.\n\nPředsedkyně SPRSV Doc. Paedr. Miluše Rašková, Ph.D. ; jednající ředitelka Bc. Tereza Sadková ; výkonná ředitelka Mgr. Zuzana Prouzová; čestný předseda SPRSV:  MUDr. Radim Uzel, CSc.  Členy vedení organizace jsou ale například i PhD. Prof.PhDr. Petr Weiss nebo Ph.D.  Doc. MUDr. Jaroslav Zvěřina, CSc. \n\nSpolečnost pro plánování rodiny a sexuální výchovu (SPRSV) byla založena v roce 14. ledna 1991. Pro odbornou a laickou veřejnost pořádá semináře a odborná symposia, provozuje internetové poradenství.\n\nV roce 2014 zodpověděli odborníci organizace vice než 330 dotazů na téma antikoncepce, těhotenství, sexuálně přenosné nemoci, genetika, právo a další. Na emailu: sprsv.poradna@centrum.cz lze poradnu SPRSV pro řešení problému kontaktovat přes internet.\n\nRealizuje vrstevnické vzdělávání v oblasti prevence rizikového sexuálního chování. V rámci tohoto projektu bylo jen v roce 2014 proškoleno 32 mladých dobrovolníků v problematice HIV, rovných příležitostí, antikoncepce a dalších souvisejících témat. Obsahem vzdělávání jsou především základní fakta o HIV/AIDS, včetně besedy s HIV pozitivním člověkem. Absolventi získávají motivace ke změně chování žádoucím směrem i k předávání získaných poznatků vrstevníkům. Důležitou součástí seminářů i nácvik používání kondomu a nácvik dovedností, především komunikace, vedoucí ke změnám v chování. Účastníci kursů jsou vybráno z ohlasů středních i dalších škol v ČR. \n\nCílem semináře „Maják“ je prohloubení vzdělání o HIV/AIDS a vědomostí v oblasti sexuálního a reprodukčního zdraví, včetně sexuální výchovy. Součástí je zkouška akreditovaná MŠMT v systému dalšího vzdělávání pedagogických pracovníků.O kampani Day of Action informovala i Česká televize. \n\nOrganizace se účastní projektu Sexual Awareness for Europe jenž má sloužit k podpoře sexuálního a reprodukčního zdraví a souvisejícími právy mladých lidí k zajištění zdravé budoucí generace schopné vzájemné lásky a péče. SPRSV se v projektu SAFE II v ČR účastní prostřednictvím výzkumu.\n\nLabestra (Láska beze strachu) je informacní služba, která provozuje webové stránky zaměřené primárně na mladé lidi. Zábavnou formou informuje mladé o otázkách spojených se sexualitou. Prezentuje se na Facebooku, Youtube, Twitteru a Google+. Pokouší se zaměřit i akce zaměřené na mladé, jako je pražský Majáles a hudební festival Otvírák.\n\nSPRSV organizuje zveřejnění seznamu gynekologických ordinací přátelských mladým lidem (Prima Gynda) určený zejména k první návštěvě lékaře.\n\nInformační služba, která slouží k řešení problémů týkajících se jejich sexuálního a reprodukčního zdraví tím že vytváří seznam odborníků v místě bydliště tazatele.\n\nCílem kurzů je proškolit pracovníky, kteří pracují s klienty v zařízeních sociálních služeb, v oblasti sexuality osob s mentálním postižením. Jsou zaměřeny na rozvoj sociálních dovedností klientů, jejich kvalitnějšímu životu, včetně bezpečného sexuálního chování a jednání. Cílí též na výchovu osob s autistickými projevy ve školním prostředí integrovaných škol při respektováním specifických potřeb žáka a jeho rodiny.\n\nNepřines tě čáp aneb jak mluvit s dětmi o sexu je seminář pro rodiče předškolních, školních i pubertálních dětí zaměřených na komunikaci o sexualitě a pohlavním dospívání v rodině. Podává informace proč je důležité o sexualitě s dětmi mluvit, jak s nimi mluvit a jak překonat strach či stud spojovaný s tématy. Kurzy jsou nabízeny v mateřských školách a základní školách.\n\nPravidelná akce u příležitosti Světového dne zdraví a Dne vzdělanosti pro studenty, pedagogy a širokou veřejnost jejíž součástí jsou přednášky a interaktivní vzdělávací workshop. Mezi vzdělávací aktivity patřil v minulých letech například vzdělávací workshop „Jak na sexuální výchovu pro malé i velké“. V České republice bylo v rámci akce uspořádáno setkání s politiky, stávajícími poslanci, kandidáty do evropského parlamentu a pracovníky ministerstev jenž byli seznámeni s výsledky výzkumů sexuálního chování, statistikami a trendy. Kritizována byla nedostatečná sexuální výchova ve školách, stále vysoký počet sexuálně zneužívaných či pokračující nárůst počtu HIV pozitivních osob.\n\nČlenové společnosti se účastní mezinárodních setkání v rámci IPPF. V roce 2014 reprezentovali Českou republiku na třech akcích IPPF. Hlavním tématem těchto setkání byla prevence různých forem sexuálního zneužívání dětí a mladých lidí, včetně zneužívání na internetu.\n\nYSAFE umožňuje sdílení zkušeností, absolvování tréninků a podílení se na rozhodování v rámci evropské sítě IPPF. Na výročním setkání mladých v Bruselu zvolena do předsednictva YSAFE Bc. Tereza Sadková jednající ředitelka SPRSV.\n\nKritika je obvykle vedena emotivně s citovými slovními obraty a odkazy na mravní normy, bez skutečných argumentů. Předmětem kritiky SPRSV a jí prosazovaných záměrů je obvykle:\nKontroverze s pro-life aktivisty vznikají například na základě různé interpretace základního lidského práva zakotveného v Ústavě ČR - „\"Lidský život je hoden ochrany již před narozením.\"\"\n\nIPPF organizace je někdy označována za největšího zprostředkovatele potratů a obchodníka s plodovými tkáněmi. SPRSV je členem IPPF, což je důvod proč se Hnutí Pro život ČR se v minulosti pokoušelo u SPRSV zjistit zda obchoduje s plodovými tkáněmi. Odpor proti pro-choice organizacím je často spojován i s protesty proti umělému oplodňování. V ČR jsou na počátku 21. století konflikty organizací pro-choice a pro-life méně časté a vyhrocené než například v Polsku.\n\nDalší kritika se opírá o Listinu základních práv a svobod, který rodičům zaručuje právo na výchovu dětí a dětem zaručuje právo na rodičovskou výchovu. Ta je chápana jako jediný vhodný nebo možný zdroj sexuální výchovy, kromě získávání vlastních zkušeností. Zřejmě nejhlasitějším odpůrcem metod a cílů SPRSV je Výbor na obranu rodičovských práv (VORP). Česká biskupská konference a VORP za podpory Akce D.O.S.T. se v roce 2010 pokusila prosadit zákaz nebo omezení sexuální výchovy jako vyučovacího předmětu v plánovaných osnov povinné výuky v ČR. Akce probíhala pod heslem „\"Opravdu chcete, aby se vaše děti učily na základní škole souložit bez zábran a výčitek s kýmkoli, kdekoli a jakkoli?\"“ Podle některých autorů petice a rozpoutaná debata boří mýtus o sekulární povaze české společnosti, v níž se v 21. století pohlavní styk stává ožehavým tématem. Odpůrci SPRSV apelují na morálku, normy, tradiční hodnoty a řád. Upozorňují na devastující následky stávající sexuální výchovy na děti, na delikvenci mladistvých, rozpad rodiny, potraty, eutanázie. „\"Četné případy gangsterství, prostituce a kriminality u 10–12letých pramení z násilného přerušení normálního pohlavního vývoje před pubertou a školní sexuální výchovou a předčasně probuzeným zájmem o pohlavní styk\".“\nMezi významnější kritiky SPRSV patří i známý křesťanský publicista a spisovatel Ferdinand Peroutka jr. Tento dlouhodobě ostře vystupuje proti aktivitám SPRSV. Citují jej i další autoři. SPRSV označuje za odnož mocné a po celém světě rozlezlé chobotnice IPPF (International Planned Parenthood Federation).\n\nV textu \"Sexuální výchova je nesmysl\" popisuje \"...\"Tyto v podstatě propotratové a antikoncepční průmysl podporující (a jím financované) společnosti se kryjí pokryteckými zástěrkami např. \"plánovaného rodičovství\", „sexuálního a reprodukčního zdraví\" či \"prevence HIV/AIDS\". Ale jejich skutečné priority jsou jiné: rozbít tradiční rodinu, udělat z dětí sexuální konzumenty a zákazníky pornografického průmyslu, podle leninských pouček vykořenit lidi, aby byli lépe ovladatelní, a nastolit režim, v němž \"pokrokové\" děti budou udávat své \"staromódní\" rodiče jako za komunistických procesů.\" \"\n\nFerdinand Peroutka také kritizuje nasazení dětí v osvětě, podle jeho slov tam, kde se pedagogům \"\"z pedofilního způsobu pohlavní osvěty ve stylu sexuálních novátorů dělá nevolno.\" \" Peroutka popisuje rovněž výrazné preference pudovosti sexuality v důsledku školní sexuální výchovy. Tvrdí že \"\"liberální\" (a dokonce školní) sexuální výchova v pedofilním slohu vede ke zhrubnutí a zesurovění citového a duševního vztahu mezi chlapcem a dívkou, mužem a ženou.\"\"\n\nKritiku SPRSV z pera Ferdinanda Peroutky s tím že že \"na naše děti útočí Antikrist\" podpořila například také Unie otců.\n\nProti konceptu sexuální výchovy, podpořeného SPRSV, se v roce 1995 postavil Výbor na obranu rodičovských práv (VORP). Podle VORP se do kampaně v jejímž důsledku došlo ke stažení záměru vyučovat sexuální výchovu zapojilo také tisíce rodičů.\n\nPodle svých slov zástupci výboru odvrátili nebezpečí zavedení jednotného modelu, který prosazovala Společnost pro plánování rodiny a sexuální výchovu založená MUDr. Radimem Uzlem, kde lidské vztahy jsou sexualitě v podstatě podřazené. Sami sebe členové označují jako konzervativně zaměřené rodiče, mezi nimiž jsou i učitelé, kteří nechtějí učit témata, které jsou v rozporu s jejich svědomím a mlčet k novodobým ideologiím, které se do škol infiltrují proti vůli rodičů i učitelů.\n\nPeticemi VORP upozorňuje, že výchova je zásahem do rodičovských práv s tím, že rodiče mají přednostní právo na výchovu svých dětí.\nVORP dosáhl zastavení některých programů ve školství. Jeho úsilím jsou paralyzovány pokusy o prosazení „sexuální ideologie“, především poskytování předčasných, necitlivých a zbytečných informací povinné sexuální výchovy, tak jak je prosazuje Společnost pro plánování rodičovství a sexuální výchovu (SPRSV). Situaci v sexuální výchově dále monitoruje, včetně konkrétních škol, a cíle jeho působení jdou v důsledku přímo proti cílům SPRSV.\n\nSPRSV kritizuje vliv VORP na vzdělávání. Vedoucí odboru všeobecného vzdělávání Jiřina Tichá podmínila tisk učebnici občanské výchovy pro osmý ročník přepracováním tématu \"lidská sexualita\" kde se nacházel nákres navlékání prezervativu na penis. Tyto nákresy by podle VORP patnáctileté dítě rozhodně vidět nemělo.\n\nÚsilí SPRSV ohledně sexuální výchovy vidí jako nevhodné: \"\"Tyto informace se dotýkají soukromé a intimní oblasti lidského života, proto nemohou být nijak zobecňovány.\" \"Stud člověka je přirozenou ochranou před zneužitím a chrání intimní oblast lidského života. Odbourávat stud je nepřípustné zasahování do soukromí a intimity dětí.\"\" Příliš instruktážní sexuální výchova, tak jak ji SPRSV prosazuje, podle VORP není výchovou, ale sexuálním tréninkem a výuka antikoncepce je naopak rezignace na výchovu. VORP preferuje sebeovládání, sexuálná abstinenci a věrný manželský život. Varuje že děti \"\"Je zbytečné a  nebezpečné zasvěcovat je předčasně do  podrobností.\"\" Přesto VORP nic nenamítá \"\"proti předávání biologických informací o lidské reprodukci, pohlavních orgánech a tělesných změnách v období dospívání.\"\" Sexuální výchova má být (podle VORP) prováděna \"\"citlivou formou, přiměřenou věku dítěte a to především v bezpečném prostředí rodiny.\"\" https://web.archive.org/web/20160717041223/http://www.vorp.cz/cs/casto-kladene-dotazy Škola (stát) nemá právo působit na děti v rozporu s hodnotovým, morálním nebo náboženským přesvědčením rodičů.\n\nSPRSV popisuje VORP jako \"\"spolek ultrakonzervativních křesťanů, který již v průběhu devadesátých let zabránil snahám o inovace ve školní sexuální výchově.\"\"\n\nNa podporu zastavení výuky Sexuální výchovy prosazované organizací VORP byla zaměřena jedna z akcí Akce D.O.S.T., shromáždění kde vystoupil Martin Rejman, Václav Srb, Roman Joch nebo Ladislav Bátora, jenž označil sexuální výchovu za útok na rodinu. Jana Bobošíková ve svém projevu na shromáždění uvedla že příručka (Sexuální výchovy, podpořená SPRSV), která míří do škol, zbavuje děti lidské důstojnosti a dělá z jejich těla majetek.\n\nVzdělávací program sexuální výchovy na školách se stal terčem kritiky populárních politiků, včetně osob blízkých prezidentu ČR Václavu Klausovi. Poradce prezidenta Petr Hájek vysvětloval v tisku že \"\"Sexuální výchova je marxistická indoktrinace a brutální útok proti rodině\"\" Varuje že ..\"stát, který přikáže prostřednictvím zákona, aby dítě chodilo do školy, a v té škole ho ve velkém kolektivu nutí neskutečně exhibovat způsobem, který se dá nazvat oplzlým a perverzním...\"\n\nSexuální výchova na státních školách, tak jak je prováděna kterou Planned Parenthood, její hlavní zastánce označuje jako rodinnou nebo zdravotní výchovu, není v souladu s přirozeným procesem pohlavního vývoje, čímž školní mládeži, která jí prošla, prakticky znemožňuje dorůst v pohlavně zralé dospělé lidi. Pro svoji kritiku čerpá Melvin Anchell informace především z názorů Sigmunda Freuda na sexualitu. Ze závěrů například vyplývá že sexuální výuka dítěte později nutně vede nejen k nymfomanii, ale i k brutálním sadistickým a masochistickým úchylkám. Podobně jako zpozorování páření.\n\nPrezident Hnutí Pro život ČR Radim Ucháč tvrdí že jsou děti \"\"vedeny k sobectví a hédonismu podporou masturbace a k degradaci druhého na nástroj rozkoše – „když si nevyhovujete, tak se rozejdete“.\" Kritizuje toleranci skupinového sexu, promiskuity, análních praktik (homosexuality). Podle Hnutí Pro život neustálá propagace antikoncepce, tak jak ji provádí SPRSV, vytváří prostředí trvalého strachu, stresuje děti, nebo v jiném případě vyvolává falešný pocit bezpečí .\nHnutí Pro život ČR se v minulosti pokoušelo přes SPRSV prošetřit zda mají informace o obchodování s plodovými tkáněmi v ČR. Zástupci SPRSV na dotaz nereagovali. Podle Hnutí Pro život ČR \"\"SPRSV se v České republice věnuje především sexualizaci mládeže prostřednictvím sexuální výchovy na základních a středních školách.\"\" Potraty považuje Hnutí pro život za genocidu.\n\nNejen podle Ferdinanda Peroutky jr., ale také podle zakládajícího člena ODS  Petra Paulczynskeho seznam sponzorů SPRSV ukazuje že za protlačováním \"otevřené sexuální výchovy\" jsou to ekonomické zájmy pornografického impéria, antikoncepčního průmyslu, nevěstinců, sexuálních eldorád a potratových klinik.\n\nMezi veřejně známé sponzory SPRSV patří International Planned Parenthood Federation; Ministerstvo školství, mládeže a tělovýchovy MSD; Statutární město Pardubice; PepCom s.r.o; Bayer Schering Pharma Naturprodukt CZ spol. s r. o.; Nakladatelství Portál ; Johnson & Johnson, s. r. o; VEGALL Pharma MUDr. Hlavová - MEDIPUNKT s.r.o; Právnická fakulta Univerzity Karlovy; Sempra Praha, a.s.; Střední odborná škola Kavčí Hory v Praze; 4 RYOR a.s., Korálkový Sen.cz; Vydavatelství a nakladatelství Aleš Čeněk, s.r.o.; Československá obchodní banka a. s.; Pears Health Cyber, s. r. o; Dům dětí a mládeže Na Výstavišti Mladá Boleslav; Akacia Group Ltd.; Richter Gedeon, a další subjekty. \n\n"}
{"id": "1204756", "url": "https://cs.wikipedia.org/wiki?curid=1204756", "title": "Ondrej Francisci", "text": "Ondrej Francisci\n\nOndrej Francisci (10. listopadu 1915 Tótkomlós, slovensky \"Slovenský Komlóš\", Maďarsko – 21. dubna 1985 Bratislava, Slovensko) byl slovenský dirigent, sbormistr a hudební skladatel.\n\nVystudoval Učitelský ústav v Miškolci roku 1935. Učil nejprve v Pitvaroši a posléze ve svém rodišti. Již jako mladík řídil pěvecké a instrumentální soubory. Jeden školní rok (1942–1943) studoval externě skladbu na \"Hudební akademii F. Liszta v Budapešti\". Studium přerušila 2. světová válka a po jejím skončení Francisci odešel na Slovensko. \n\nStal se nejprve učitelem v Devínské Nové Vsi a později učil na několika bratislavských školách. Byl sbormistrem \"Dětského pěveckého sboru v Pionýrském domě\" v Bratislavě a členem \"Pěveckého sboru slovenských učitelů\". Vedle zaměstnání vystudoval Státní konzervatoř v Bratislavě. Absolvoval v roce 1950 a od roku 1951 pokračoval ve studiu skladby na Vysoké škole múzických umění v Bratislavě u Alexandra Moyzese.\n\nOd roku 1951 také působil v Československém rozhlase v Bratislavě. Založil \"Dětský pěvecký sbor čs. rozhlasu v Bratislavě\", se kterým nahrál téměř 500 skladeb nejrůznějších žánrů a absolvoval mnoho koncertních vystoupení doma i v zahraničí. Jeho sborem prošla celá řada významných slovenských hudebníků (např. Edita Grúberová, Magda Hajossyová, Gabriela Beňačková, Jana Kocianová, Dušan Jarjabek, Jozef Benedik, Vladimír Bokes, Ondrej Lenárd a ďalší). V letech 1971–1976 vyučoval na bratislavské konzervatoři mimo jiného metodiku vedení dětského sboru.\n\nJako skladatel se Ondrej Francisi věnoval především písňové a sborové tvorbě.\n\n\n\n\n\n\n\n"}
{"id": "1204760", "url": "https://cs.wikipedia.org/wiki?curid=1204760", "title": "AIDC F-CK-1 Ching-kuo", "text": "AIDC F-CK-1 Ching-kuo\n\nAIDC F-CK-1 Ching-kuo je víceúčelový dvoumotorový proudový stíhací letoun provozovaný letectvem Čínské republiky. Letoun byl vyvinut jako nouzové řešení domácím průmyslem a je pojmenován po prezidentu Chiang Ching-kuo. Vyrobeno bylo celkem 130 kusů. Letoun je též označován jako Indigenous Defence Fighter (IDF). Zpočátku byla zkratka IDF veřejností vykládána jako \"I Don't Fly\" (nelétám). Jedná se o první pokročilý stíhací letoun vyvinutým průmyslem Čínské republiky.\n\nKvůli odporu ČLR, která Čínskou republiku považuje za svou odštěpenou provincii, má Čínská republika dlouhodobě problémy se získáním moderních typů zbraní. Na počátku 80. let země usilovala o získání moderních amerických lehkých stíhacích letounů General Dynamics F-16 Fighting Falcon a Northrop F-20 Tigershark, které měly perspektivně nahradit stávající typy Northrop F-5 a Lockheed F-104 Starfighter, jejich prodej však roku 1982 odmítla americká administrativa, neboť usilovala o zlepšení vztahů s komunistickou Čínou. Téhož roku tak domácí letecký výrobce Aerospace Industrial Development Corporation v Tchaj-čungu pod označením \"An Hsiang\" (bezpečný let) zahájil vývoj domácího bojového letounu.\n\nKvůli urychlení vývoje společnost rozsáhle spolupracovala s americkými zbrojovkami a vývoj byl rozdělen na čtyři dílčí projekty – projekt Ying yang – vývoj draku letounu ve spolupráci s General Dynamics (letoun nezapře vizuální podobnost se stíhačkou F-16 Fighting Falcon), projekt Yun han – vývoj motorů ve spolupráci s Hughes Corporation, projekt Tian lei project – vývoj avioniky ve spolupráci s Westinghouse a projekt Tian chien – vývoj zbraňových systémů. Dále se například na vývoji radaru podílela společnost General Electric.\n\nPostaveny byly čtyři prototypy (A-1 až A-4, poslední dvojmístný). Slavnostní roll-out prvního prototypu proběhl v prosinci 1988. První let prvního prototypu, který postrádal radiolokátor a některé zbraňové systémy, provedl tovární zalétávač Wu Kang Ming 28. května 1989. Dne 27. září byl zalétán druhý prototyp, následovaný 10. ledna 1990 třetím a poslední čtvrtý měl premiérový let 10. července 1990. Zkušební program byl narušen havárií druhého prototypu 12. července 1991, kdy došlo v hladině 5000 m k utržení levé výškovky. Pilot Wu Ke Chen sice letoun pomocí katapultáže poškozený stroj opustil, avšak utonul v moři.\n\nCelkem bylo postaveno 130 letounů tohoto typu – z toho 102 jednomístných a 28 dvojmístných. Výroba byla roku 1990 zahájena 10 předsériovými kusy, dodanými roku 1993 a skončila roku 2000. Původně byla plánována stavba až 250 letounů F-CK-1, objednávka ale byla snížena poté, co na počátku 90. let země přeci jen získala americké stíhačky F-16A/B a francouzské Dassault Mirage 2000. \n\nDo výzbroje letectva byl tento typ přijat roku 1994 a ve stejném roku začaly dodávky sériových letounů. Jako první byla Ching-kuo vyzbrojena 8. letka 3. taktického křídla. Následně byla typem vyzbrojena 7., 8. a 28. letka 3. křídla taktického stíhacího letectva na základně Ching-Chuan-Kang. V průběhu let 1998 a 1999 nahradily stárnoucí F-5E a F u 1., 3. a 9. letky 1. křídla taktického stíhacího letectva na základně Tai-nan. Vyrobené letouny výrazně posílily obranyschopnost ostrova, zároveň však začaly zastarávat. Proto byly roku 2001 zahájeny práce na modernizaci letounů na standard F-CK-1C/D Hsiung Ying. Modernizace se týká především avioniky (tzv. digitální kokpit) a výzbroje letounů. Celkem má být modernizováno 71 kusů, přičemž náklady budou činit 588 milionů amerických dolarů. První dva modernizované prototypy byly vyrobeny roku 2006. Přestavba byla naplánována na roky 2009–2012. \n\nAvionika letounu je řešena modulárně. Kokpit je vybaven digitálními dipleji Bendix a ovládáním HOTAS. Pilot má k dispozici průhledový displej HUD a vystřelovací sedadlo Martin Baker Mark 12. Řízení je digitální fly-by-wire s trojnásobným zálohováním. V přídi se nachází dopplerovský radar GD-53 Zlatý drak, vyvinutý na základě amerických typů AN/APG-67 a AN/APG-66.\n\nLetouny pohánějí dva dvouproudové motory Honeywell/ITEC F-125-70 s tahem 27 kN a 42,1 kN s přídavným spalováním. Výzbroj tvoří jeden 20mm kanón M61 Vulcan a další výzbroj na šesti závěsnících – dvou pod trupem, dvou pod křídly a dvou na koncích křídel. Verze F-CK-1A/B může nést čtyři protiletadlové řízené střely krátkého dosahu Tien Chien I (Skysword I), nebo čtyři AIM-9M Sidewinder s infračerveným naváděním a dvě střely středního dosahu Tien Chien II (Skysword II), nebo AIM-120C AMRAAM s aktivním radarovým naváděním. Proti pozemním cílům mohou použít různé druhy pum (Mk.82, Mk.84 a GBU-12A Paveway II) kazetových pum (CBU-87) a raket (např. AGM-65 Maverick). Na podkřídelních a podtrupových závěsnících mohou nést až tři protilodní střely Hsiung Feng II.\n\nKvůli prodloužení doletu jsou letouny vybaveny konformními palivovými nádržemi. Podvozek byl zesílen. Zásadní změn doznala avionika – byl instalován nový tříbarevný HUD diplej, vylepšený radar CD-53, nový palubní počítač a systém elektronického boje. Zesílena byla i výzbroj – letouny unesou o dvě řízené střely Tien Chien II více a nově mohou nést i protiradiolokační střely Tien Chien IIA a protiletadlové řízené střely dlouhého dosahu Wan Chien (dosah 250 km).\n\n\n\n\n\n\n"}
{"id": "1204761", "url": "https://cs.wikipedia.org/wiki?curid=1204761", "title": "On Glass: The Singles", "text": "On Glass: The Singles\n\nOn Glass: The Singles (nebo také On Glass) je kompilační album anglického hudebníka Davida J. Desku původně v roce 1986 vydala společnost ve dvou verzích: na CD a na LP. Verze se v několika písních lišily. V roce 1998 vyšla další verze alba (vydavatelství Cleopatra Records) a o osm let později další (Plain Recordings). Každá verze je odlišná. Jde o kompilaci singlů. Vedle autorských písní se zde také nachází několik coververzí; například „Fear Is a Man's Best Friend“ a „Ship of Fools“ od velšského hudebníka a skladatele Johna Calea (obě původně vyšly na jeho albu \"Fear\" v roce 1974).\n\n\n"}
{"id": "1204763", "url": "https://cs.wikipedia.org/wiki?curid=1204763", "title": "Breguet Br.1050 Alizé", "text": "Breguet Br.1050 Alizé\n\nBreguet Br.1050 Alizé byl francouzský palubní jednomotorový turbovrtulový dolnoplošník, sloužící jako námořní hlídkový a protiponorkový letoun.\n\nFrancouzské vojenské námořní letectvo projevilo zájem o výkonný jednomotorový letoun, určený k protiponorkové hlídkové službě v roce 1954. Požadovalo stroj schopný nést vyhledávací radiolokátor, hlubinné pumy a raketové střely. Vytrvalost měla činit alespoň pět hodin letu.\n\nSpolečnost Breguet použila pro studii nového stroje prototypy dvoumístného palubního bitevního letounu Breguet Br.960 Vultur. Vultur se vyznačoval kombinovaným pohonem, který zajišťoval turbovrtulový motor Armstrong-Siddeley Mamba o výkonu 985 kW instalovaný na přídi a proudový motor Rolls-Royce Nene o tahu 22,3 kN umístěný na zádi trupu, který mohl být uveden do provozu během vzletu a bojové fáze letu.\n\nVývoj Br.960 trval od roku 1948 do vzletu prvního prototypu v roce 1951. Koncepce hybridního pohonu byla pro svou zastaralost zamítnuta a Breguetu tak zůstaly dva nevyužité prototypy. První z nich později posloužil při výzkumu řízení mezní vrstvy ofukováním vztlakových klapek, druhý prototyp se stal pod označením Br.965 létající maketou Br.1050. Ověřovaly se na ní aerodynamické charakteristiky budoucího typu.\n\nBr.965 poprvé vzlétl 26. března 1955 v Toulouse-Blagnac, poháněný pouze turbovrtulovým motorem Mamba VI o 1213 kW a místo proudového motoru měl vestavěnou šachtu se zatahovacím radomem radiolokátoru.\n\nPodvozek Br.960 se zatahoval do křídla směrem k trupu, protože měl však připravovaný Br.1050 nést v těchto místech větší zásobu paliva, navrhli konstruktéři pro jeho podvozek gondoly značně přesahující náběžnou hranu nosné plochy. Dvojici těchto gondol obdržel rovněž Br.965, avšak hlavní podvozek se nadále zatahoval do každé poloviny křídla. Kokpit byl rozšířen pro pilota a dva operátory.\n\nPrvní prototyp Br.1050-01 byl dokončen v září 1956, 5. října pak provedl první let. Oproti Br.965 měl novou vyšší SOP, křídlo s menší šípovitostí a americký radiolokátor APS-33. Za pohonnou jednotku byl vybrán turbovrtulový Rolls-Royce Dart R.Da.6 Mk.20 o 1473 kW na hřídeli s výfukem vedeným pod křídlo. První Alizé měl ještě chladič oleje na spodní straně trupu za vrtulovým nábojem. Prototyp byl intenzivně testován na britské základně Bedford, kde měl k dispozici pozemní katapulty a brzdicí lana simulující provoz na letadlové lodi.\n\nDruhý prototyp vzlétl 22. prosince 1956 a sloužil zejména při únavových zkouškách , které proběhly zcela bez defektů. Od prosince 1958 pak létal na francouzské letadlové lodi Arromanches.\n\nBr.1050-03 provedl premiérový let 19. dubna 1957 s novým motorem Dart R.Da.7 Mk.21 s výstupní rourou spalin vyvedenou nad křídlo. Letové zkoušky proběhly rovněž v Bedfordu a následně na britské letadlové lodi HMS Eagle (R05) a posléze na Arromanches.\nČtvrtý prototyp Alizé byl zalétán 21. června 1957 se stejnou pohonnou jednotkou jako předchozí -03, vstupní otvor chladiče oleje měl již na horní straně trupu za vrtulovým kuželem, což se stalo trvalou změnou. Kromě toho měl instalovaný nový francouzský radar CSF. Společně s třetím prototypem prošel zkouškami na Arromanches, později byl využíván k testům výzbroje. Ta se skládala z kombinací hlubinných pum, torpéda, šestice neřízených raket ráže 127 mm, nebo dvou protilodních řízených střel Nord AS.12.\n\nPoslední prototyp Br.1050-05 odpovídal pozdějším sériovým exemplářům s rozdílem zachovaných bočních brzdicích štítů na trupu před ocasními plochami. Tyto aerodynamické brzdy měly všechny prototypy, ale na sériových strojích již nebyly uplatněny. U pátého prototypu se také naposled zkoušela nízká poloha výfukové roury.\n\nPrvní sériový Alizé vzlétl v květnu 1959, druhý v polovině června a třetí koncem měsíce. Produkce pak pokračovala výrobou tří strojů měsíčně.\n\nFrancouzské námořnictvo převzalo celkem 75 Breguetů Alizé, které byly zařazeny k útvarům 4F, 6F a 9F na letadlových lodích Clemenceau (R98) a Foch (R99). Další stroje byly dislokovány na cvičné základně v Lann-Bihoué, kde byly určeny k vlekání vzdušných terčů. Do vyřazení v roce 2000 byly letuschopné Alizé modernizovány zástavbou modernější elektroniky.\n\nIndie převzala celkem 12 letounů Br.1050, které se staly výzbrojí 310. perutě „Cobras“ indického námořního letectva na letadlové lodi INS Vikrant (R11) a pobřežních základnách. Nasazeny byly při hlídkových a průzkumných operacích během invaze do Portugalci obsazeného indického území Goa v roce 1961 a během Indicko-pákistánské války v roce 1971, během níž byl jeden Alizé sestřelen nepřátelským stíhacím letounem F-104.\n\n\n\n"}
{"id": "1204764", "url": "https://cs.wikipedia.org/wiki?curid=1204764", "title": "Kostel svatého Jana Nepomuckého (Staré Křečany)", "text": "Kostel svatého Jana Nepomuckého (Staré Křečany)\n\nŘímskokatolický farní kostel svatého Jana Nepomuckého ve Starých Křečanech je mohutná barokní sakrální stavba obklopená hřbitovem v centru obce. Od roku 1966 je kostel chráněn jako kulturní památka. Rovněž je, jako kulturní památka České republiky, chráněna i fara stojící naprosti kostelu.\n\nStaré Křečany jsou poprvé připomínány v roce 1485, kdy byly součástí rumburské farnosti. S růstem počtu obyvatel od konce 17. století se více než hodinová cesta na bohoslužby stávala stále častějším terčem stížností poddaných. Rumburský farář se však bránil zmenšování svého farního obvodu. Do situace zasáhla majitelka šluknovského panství Marie Ernestina z Harrachu a přikázala svému hejtmanovi, aby v Křečanech nechal rychle a v tajnosti postavit menší provizorní dřevěný kostel. Ke stavbě tohoto dřevěného kostela došlo v rozmezí jednoho měsíce od 20. března 1732 do 21. dubna 1732. Zároveň jmenovala prvním administrátorem nového kostela svého zámeckého kaplana. Rumburský hejtman se sice čtyři roky snažil o odstranění tohoto dřevěného kostela, ale vzhledem ke společenskému postavení hraběnky byl jeho boj marný. V roce 1736 se začal stavět definitivní kamenný kostel podle projektu a pod vedením Johanna Georga Aichbauera. Stavba byla dokončena v roce 1741. Do stavby byly osazeny oltáře, které jsou pravděpodobně jediným realizovaným dílem Johanna Lucase von Hildebrandt ve Šluknovském výběžku.\n\nKdyž byl dokončen kostel, byla proti němu postavena rozlehlá pozdně barokní fara (čp. 32). Roku 1795 byla postavena ohradní zeď hřbitova s honosnou vstupní branou. V roce 1822 byl vztyčen mezi ní a kostelem krucifix a zřízena zastavení křížové cesty po celém obvodu hřbitovní zdi. Hřbitov se přestal používat koncem 19. století. Celý areál výrazně zchátral po roce 1945, kdy bylo vysídleno původní německé obyvatelstvo. Na kostele jsou ve 21. století prováděny zajišťovací práce. Fara byla opravena novým vlastníkem. Ostatní části barokního areálu na počátku 21. století vyžadují stavební údržbou.\n\nJedná se o pozdně barokní, jednolodní stavbu. Má čtvercový presbytář se sakristiemi po stranách. V průčelí se nachází hranolová věž. Kostel je členěn lizénovými rámci a kasulovými okny. V horní části věže jsou polokruhově ukončená okna.\n\nPresbytář je sklenut plackou. Loď je sklenuta dvěma poli placek. V podvěží je křížová klenba a sakristie je sklenuta valenou klenbou s lunetami.\n\nZařízení kostela je rokokové. Na hlavním oltáři je obraz sv. Jana Nepomuckého. Jeho údajným autorem je Dominik Kindermann (1739–1817). Dva boční rokokové protějškové oltáře jsou vybaveny obrazy \"Narození Páně\", jehož autorem je asi také D. J. Kindermann, obrazem \"Vzkříšení Lazara\". Rokokový oltářík je zasvěcen sv. Barboře. Klasicistní oltářík \"Ukřižování\" pochází z období kolem roku 1800. Kazatelna je rokoková s reliéfy evangelistů a soškou \"Jezulátka\" na stříšce. V kostele jsou monumentální rokokové řezané varhany. Dva barokní zpovědnice pocházejí ze 2. třetiny 18. století. V kostele se nachází na dřevě malované \"Ukřižování\" z 1. poloviny 19. století.\n\nNa vnější zdi kostela je barokní náhrobník z roku 1759 a klasicistní náhrobník z roku 1804.\n\nHřbitov je přístupný pozdně barokní branou s brankami z roku 1795. V hlavní ose při závěru kostela se nachází barokní márnice. Je čtvercová, má zaoblená nároží, vpadlé pole a mansardovou střechu. Vnitřek márnice je sklenut plackovou klenbou. Před kostelem se nachází na podstavci s klasicistními reliéfy kříž z roku 1822. Ze stejné doby pochází patrně i výklenkové kapličky křížové cesty s dřevěnými reliéfy, které se zde nacházejí. V okolí se nachází řada soch. Na okraji obce při cestě z Rumburka je socha sv. Jana Nepomuckého s andílky. Je signována „fecit \"Franz Sieber\" Ao 1771“. Barokní socha sv. Antonína Paduánského z 18. století se nachází před domem čp. 261. Výjev \"Ukřižování s postavami Panny Marie a sv. Jana\" malované na vyřezávaném plechu z konce 18. století, stojí na pozdně barokním kamenném podstavci.\n\nPozdně barokní fara, která stojí u kostela byla postavena ve stejném období jako kostel. Je obdélná a patrová. Má střední rizalit. Ukončena je mansardovou střechou. Rizalit je v přízemní ploše spárován. Ostatní části přízemí jsou členěny lizénovými rámci a pásy rustiky v nárožích. Okna fary jsou obdélná s kamenným ostěním. V patře se nacházejí lizénové rámce, obdélná okna v rámci s uchy. Na parapetu je pak obdélník.\n\n\n"}
{"id": "1204770", "url": "https://cs.wikipedia.org/wiki?curid=1204770", "title": "Jiří Kodl", "text": "Jiří Kodl\n\nJiří Kodl (3. dubna 1889 Písek - 29. října 1955 Praha) byl český malíř, architekt, sběratel umění a sportovec. \n\nNarodil se 3. dubna 1889 v rodině inženýra \"při stavbě příčné dráhy v Písku\" a jeho manželky Heleny, rozené Rudkovské (původem z Polska).. Od roku 1907 studval architekturu na České technice v Praze u profesora Jana Kouly, kterému později dělal asistenta. Od roku 1923 byl druhým jednatelem Spolku inženýrů a architektů.\n\nPodnikl studijní cesty do Německa, Švédska a Polska. V roce 1926 podnikl studijní cestu do Paříže.\n\nV letech 1927—1930 byl členem SVU Mánes. Ze spolku byl vyloučen. (Rudé právo ho však v nekrologu uvádí jako člena.)\n\nPodle Pavla Vlčka byl v roce 1923 druhým jednatelem Spolku československých inženýrů (SIA). Výroční publikace SIA z roku 1925 ale tento údaj neuvádí.\n\nByl členem Ústředního výboru Svazu československých umělců.\n\nZemřel náhle 29. října 1955.\n\nV roce 1923 obdržel rozdělenou III. cenu v soutěži na zemskou průmyslovou školu v Kutné Hoře (I. a II. cena nebyla udělena).\n\nRostislav Švácha mu připisuje spoluautorství na projektu Základní školy, Podskalská ulice 365/10, Praha 2 - Nové Město.\n\nJe autorem puristické vlastní vily čp. 711, Patočkova 5, Praha 6 - Střešovice, kterou postavil v letech 1929–1931.\n\nDále vystavoval na společných výstavách SVU Mánes.\n\nByl rovněž sportovcem, jako tenista se zúčastnil letních olympijských her v roce 1912, kde byl rovněž vlajkonošem české výpravy. V úvodním utkání dne 28. června 1912 ale podlehl jihoafričanovi Ericu Tapscottovi 0:3. Dále hrál golf.\n\n\n"}
{"id": "1204773", "url": "https://cs.wikipedia.org/wiki?curid=1204773", "title": "Kostel svatého Jiří (Chřibská)", "text": "Kostel svatého Jiří (Chřibská)\n\nŘímskokatolický farní kostel svatého Jiří v Chřibské je gotická sakrální stavba v centru obce. U kostela je hřbitov. Od roku 1966 je kostel chráněn jako kulturní památka. Rovněž je chráněna jako kulturní památka České republiky i fara stojící poblíž kostela.\n\nPůvodní dřevěný gotický kostel sv. Jiří byl zcela přestavěn na kamenný v roce 1596. Úpravami prošel roku 1649, kdy byla zvýšena věž stavitelem K. Schrötterem z Pirny. Další přestavbu provedl roku 1670 stavitel F. Ceresola. Při rekonstrukci roku 1901 byl kostel opět regotizován. Kostel zasvěcený svatému Jiří prošel v letech 1999–2002 rozsáhlou opravou za finanční podpory Česko-německého fondu budoucnosti a rodáků z Chřibské, žijících převážně v Německu.\n\nKostel je trojlodní síňová stavba s vestavěnou třístrannou kruchtou. Má obdélný, trojboce uzavřený presbytář. V západním průčelí kostela je hranolová věž. Po severní straně presbytáře jsou obdélné sakristie. Po jižní straně se nachází obdélná prostora s oratoří v patře, která je propojená do presbytáře a boční lodi, a také do prostor schodiště. Kostel má vybíhající rizalit na průčelí. Na jižní fasádě jsou hrotitá okna v obdélném rámci a pravoúhlá okna s daty 1596. V ostění okna jižního rizalitu je vytesáno jméno mistra sklářské huti \"„Merten Frederich“\" s datem 1596. Věž je třípatrová s cibulovou bání. Jedná se o stav po úpravě z 19. století.\n\nPresbytář je sklenut valenou klenbou s lunetami a valeně s konchou s lunetami v závěru. V presbytáři je malba imitující festonem síťovou klenbu. V hlavní lodi je valená klenba s lunetami a valené pásy, které se sbíhají na polygonální pilíře. V bočních lodích jsou křížové klenby s valenými pásy. Kruchty bočních lodí jsou podklenuty valenou klenbou se sbíhajícími se lunetami. Kruchta na západní straně je podklenuta křížovými klenbami. Boční prostory po stranách presbytáře a schodiště mají křížovou klenbu. Portál vedoucí do sakristie je obdélný. Má kamenné ostění s datem 1597. Na klenbě lodi a presbytáře jsou nástěnné malby s výjevy ze života sv. Jiří z 1. poloviny 19. století.\n\nV kostele se nachází hlavní oltář s tabernáklem a dva protějškové novodobé oltáře zasvěcené Panně Marii a sv. Antonínu Paduánskému. Kazatelna je z období kolem roku 1670. Je na ní boltcový ornament a na dřevě malované postavy Krista, sv. Jiří a apoštolů. V presbytáři se jsou čtyři barokní sochy sv. Petra, sv. Pavla, sv. Jiljí a sv. biskupa z 18. století. V lodi jsou také rokokové sochy Immaculaty a sv. biskupa. Pozdně barokní oválná mramorová křtitelnice má cínové víko. Kamenný náhrobník, který se nachází v presbytáři je z roku 1595 a další ze 17. století.\n\nNa vnějšku kostela na severní straně je figurální náhrobník z roku 1646. Na jižním schodištním přístavku v průčelí je dvojitý nápisový náhrobník z let 1597 a 1598.\n\nKostelní zvony v Chřibské pocházejí z let 1460 a 1598.\n\nOkolo kostela se rozkládal hřbitov, nyní již zrušený. V nejvyšším bodě hřbitova je pseudogotická kaple z roku 1875. Na jižní straně hřbitova při vstupu do města se nacházejí dvě ramena ambitů. Jsou na segmentovém půdorysu se čtvercovými nárožími kaplemi, které jsou datované roky 1760 a 1761. V ambitech se nacházejí zastavení křížové cesty v rokokových řezaných rámech. V kaplích jsou rokokové oltáříky. Na boční straně kaple jihozápadního úseku ambitů je figurální náhrobník z roku 1665. V obvodní zdi hřbitova jsou náhrobníky z 1. poloviny 19. století. Nachází se zde náhrobník skláře Antonína Kittla, který byl majitelem huti ve Chřibské († 1820).\n\nNa čp. 9 se nachází fara. Jedná se o polozděný dům s kamenným portálem se znakem Kinských s chronogramem 1726.\n\n"}
{"id": "1204774", "url": "https://cs.wikipedia.org/wiki?curid=1204774", "title": "Scutum Fidei", "text": "Scutum Fidei\n\nŠtít víry (z lat. Scutum Fidei), popř. Štít Nejsvětější Trojice je tradiční křesťanský vizuální symbol, který vyjadřuje mnoho aspektů nauky o Nejsvětější Trojici a shrnuje první část Atanášova vyznání víry v přehledném diagramu. V pozdně středověké Anglii a Francii byl považován za heraldický znak Boha (a Nejsvětější Trojice).\n\nDiagram se skládá ze čtyř uzlů (dohromady vytvářejících určitý tvar), jenž jsou propojeny šesti spojnicemi. Tři krajní uzly jsou označeny třemi osobami Nejsvětější Trojice (tradičně v latinském jazyce nebo jejich zkratkami): Otec (\"PATER\"), Syn (\"FILIUS\") a Duch svatý (\"SPIRITUS SANCTUS\"). Čtvrtý uzel uprostřed diagramu je označen slovem Bůh (\"DEUS\"). Ten je se všemi třemi krajními uzly propojen spojnicí označenou slovem \"je\" (lat. \"EST\"). Krajní uzly jsou rovněž navzájem propojeny, avšak spojnicemi označenými slovem \"není\" (lat. \"NON EST\").\n\nV jednom rukopise ze 13. století je vyobrazeno, že tyto spojnice jsou \"obousměrné\", resp. není jim dán žádný určitý směr. Slova EST a NON EST jsou zde psána vždy dvakrát (v obou možných směrech). V několika novějších verzích jsou namísto tohoto způsobu doplněny oboustranné šipky (↔).\n\nDiagram tedy obsahuje dvanáct následujících tvrzení:\nŠtít víry není obvykle určen jako schematické vyobrazení struktury Boha. Je pouze přehlednějším vyobrazením tvrzení a údajů, obsažených nebo vycházejících z Atanášova vyznání víry.\n\nPřesný původ tohoto diagramu je neznámý. S největší pravděpodobností byl ovlivněn pokusy o zobrazení Nejsvětější Trojice v abstraktní vizuální formě – především diagramem obsahujícím Tetragrammaton od Petruse Alphonsiho, židovského španělského fyzika a spisovatele, přibližně z roku 1109 a sestávající ze tří kruhů od Jáchyma z Fiore. Jako symbol Nejsvětější Trojice se poté začaly používat i , v kombinaci s Atanášovým vyznáním víry. \n\nDiagram \"Scutum Fidei\" jako takový se objevuje v rukopise \"\" od Petera z Poitiers cca z let 1208–1216, nejvíce se však začal říšit až v období 15. a 16. století, kde se objevuje v mnoha anglických a francouzských rukopisech a knihách (→ např. Sherbornský Misál) a také ve vitrážových oknech a řezbách v řadě kostelů (zejm. ve východní Anglii). Diagram se v polovině 13. století ve formě štítu začal používat i v heraldice (→ např. alegorické zpodobnění rytíře, bojujícího proti sedmi smrtelným hříchům v rukopise \"\" od Williama Peralduse cca z roku 1260). Užívání diagramu začalo v Anglii během vzestupu Protestantismu značně klesat a od 17. do počátku 19. století byl v zájmu především historiků heraldiky. V 19. století se však jeho užívání mezi anglicky mluvícími křesťany opět obnovilo, mj. i díky knize \"\" od Williama Jamese Audsleye a George Ashdowna Audsleye z roku 1865.\n"}
{"id": "1204778", "url": "https://cs.wikipedia.org/wiki?curid=1204778", "title": "Císařský den", "text": "Císařský den\n\nCísařský den je dnes již tradiční historická slavnost, jež se každoročně koná v Kadani. Kadaňští si tak připomínají návštěvu českého krále a římského císaře Karla IV., ke které v Kadani došlo léta Páně 1367. Hlavní ceremonie je provázena bohatým programem, který je na sklonku dne zakončen ohňostrojem. \n\nIdea uspořádat v Kadani historickou slavnost se zrodila v roce 1992. Tehdy se Ing. Vladimír Malý, tajemník Městského úřadu v Kadani, ve spolupráci s doc. Petrem Hlaváčkem, v té době studentem FF UK, rozhodli, že by bylo dobré, aby se v Kadani každoročně konala slavnost upomínající na některou ze slavných událostí kadaňské historie. Po diskusi s ředitelkou Státního okresního archivu Dr. Kateřinou Mertovou se nakonec shodli, že onou událostí by měla být návštěva českého krále a římského císaře Karla IV. v Kadani. Ten Kadaň během svého panování navštívil dokonce dvakrát, a to v letech 1367 a 1374. První ročník Císařského dne, jak byla slavnost nazvána, se konal již onoho roku 1992. První námět a scénář napsala Dr. Kateřina Mertová ve spolupráci se svým kolegou Janem Gažou. Režií byl pověřen klášterecký divadelník Zdeněk Vachata. Hlavními účinkujícími se stali členové divadelního souboru KLAS z Klášterce nad Ohří a Společnost hradu Pravda ze Žatce. Přestože první ročník byl spíše komorní záležitostí, město Kadaň se rozhodlo v pořádání Císařského dne pokračovat. A tak se v roce 1993 konal druhý ročník. Zpracování scénáře a režie se na dlouhých čtrnáct let ujal Pavel „Fugas“ Pilař, vedoucí občanského sdružení Společnosti hradu Pravda ze Žatce.\n\nCísařský den prošel během dalších ročníků rozsáhlým vývojem. Postupným zdokonalováním scénáře, kostýmů a doprovodného programu se z Císařského dne stala historická slavnost celorepublikového významu. Počet účinkujících se oproti začátkům zdesetinásobil. Rozrostl se počet atrakcí a dobových her. Na hlavním kadaňském náměstí se konají historické trhy, parkány kadaňského opevnění ožívají ukázkami řemeslné výroby. Ve Smetanových sadech se dokonce koná velkolepý rytířský turnaj, ve kterém nechybí ani tjost, ukázka královské turnajové disciplíny. Císař Karel IV., kterého až do jubilejního 20. ročníku představoval kadaňský (a klášterecký) divadelní herec Jan Milota, přijíždí do městského centra v čele slavnostního průvodu doprovázen císařovnou, královskou družinou, šlechtici, ozbrojenci, pážaty, církevními hodnostáři a mnohými dalšími. O kostýmy se stará Studio Barrandov. Večerní a noční program odehrávající se na hlavním pódiu na náměstí je osvětlen a ozvučen a hlavní dění je přenášeno na velkoplošnou obrazovku. Slavnost je zakončena vznešenou a povzbudivou řečí císaře Karla, která vrcholí ohňostrojem. Návštěvnost Císařského dne roste každým rokem, jde již o tradiční městskou slavnost, která přispívá k propagaci města a láká návštěvníky z České republiky i zahraničí. \n\n"}
{"id": "1204779", "url": "https://cs.wikipedia.org/wiki?curid=1204779", "title": "Městské muzeum Kadaň", "text": "Městské muzeum Kadaň\n\nHistorie muzejnictví v Kadani sahá až do 19. století a jejím vyvrcholením bylo založení Spolku přátel muzea v roce 1903. V době komunismu bylo v roce 1975 zrušeno, obnoveno bylo roku 1999. V současnosti provozuje Městské muzeum v Kadani několik expozic umístěných ve významných kadaňských historických památkách.\n\n\nHistorie kadaňského muzejnictví se datuje do roku 1903, kdy byl založen Spolek přátel muzea v Kadani. Ten ještě téhož roku organizoval přípravy otevření samostatného muzea, včetně muzejní správy, která byla řízena v součinnosti s kadaňskou radnicí. Vedoucími členy spolku byli městští úředníci, což naznačuje, že propojení vedení města s muzeem bylo spíše neformálního charakteru. Jistá právní forma však musela existovat, neboť korespondence spolku přicházela na radnici a úředníci též vyřizovali muzejní záležitosti spadající pod agendu spolku.\n\nVedení spolku bylo pravidelně voleno. Pravděpodobně již od jeho založení a to až do konce třicátých let stál v jeho čele Eduard Hergl, jenž byl v průběhu dvacátých let 20. století také starostou města Kadaně. Ve správě spolku asistoval předsedovi spolkový výbor, mezi jehož členy byly rozděleny všechny hlavní povinnosti. Výbor se scházel příležitostně, bylo-li potřeba něco vyřešit, v zasedací místnosti na kadaňské radnici. Jednou ročně se pak scházel celý spolek, aby zhotovil a odsouhlasil výroční zprávu o své činnosti. V té době spolek fungoval jako příspěvková organizace, na fungování kadaňského muzea měl hlavní podíl kadaňský Městský úřad, členské příspěvky a finanční dary od členů spolku. Důležitou oporou pro muzejníky byli také obyvatelé města Kadaně, kteří se podíleli na sbírkotvorné činnosti. Spolek totiž neměl dostatečné prostředky k tomu, aby si mohl dovolit nákup velkého množství exponátů. Právě tato skutečnost způsobila, že většina exponátů se vztahovala k místní historii. Tím že se kadaňští občané aktivně podíleli na existenci svého muzea, podporovali a přispívali jeho provázanosti s městem a jeho historií. Muzeum na tom založilo své hlavní poslání, a to přiblížit bohatou historii města a celého Kadaňska současníkům. Od druhé poloviny dvacátých let 20. století bylo kadaňské muzeum členem Svazu muzeí severozápadních Čech. V rámci svazu se tak podílelo na výstavách věnovaných právě tomuto regionu. Historicky první muzejní budovou v Kadani se stala bývalá farní škola z 16. století, dům čp. 83 nacházející se v prostoru za děkanským kostelem Povýšení svatého Kříže.\n\nV průběhu roku 1928 se Spolek přátel muzea rozhodl rozšířit výstavní prostory domu čp. 83. Během rekonstrukce bylo muzeum pro veřejnost uzavřeno. V té době však spolek expandoval také do přilehlé budovy kadaňského děkanství, kde po dohodě s tehdejším farářem byla spolku propůjčena a pro výstavní účely upravena kaple Růžencového bratrstva. Její slavnostní otevření se konalo 20. května 1928. Prostor kaple sloužil k vystavení exponátů církevního původu.\n\nK roku 1934 bylo v Kadani evidováno 220 členů Spolku přátel muzea. Toto poměrně vysoké číslo nasvědčuje tomu, že členství v muzejním spolku bylo pro kadaňské občany prestižní záležitostí. Členské příspěvky sice umožnily kadaňskému muzeu přežít dobu hospodářské krize, finanční tíseň však způsobila, že Spolek přátel muzea se byl pro nedostatek prostředků pro zaplacení povinných příspěvku nucen odhlásit ze Svazu muzeí severozápadních Čech.\n\nRok 1935 se stal pro kadaňské muzeum důležitým mezníkem. Tehdy se totiž kadaňská občanka Maria Janka rozhodla spolku věnovat svůj dům čp. 115 na roku hlavního kadaňského náměstí. Členové spolku se následně shodli na tom, že z něj vytvoří hlavní sídlo muzea v Kadani. Po nutných přestavbách došlo 2. června 1935 ke slavnostnímu otevření nových expozic. Po připojení Sudet k německé Třetí říši přišli úředníci Sudetské župy s myšlenkou, že vlastivědná muzea jsou již nepotřebná, neboť, jak říkali, jejich hlavní cíl, vymezovat Němce a jejich kulturu a historii vůči Čechům, byl připojením k německé říši naplněn. Uvažovalo se tudíž o zrušení všech vlastivědných muzeí včetně toho kadaňského. Nakonec se však objevil názor, který vlastivědným muzeím přiřkl nový úkol propagandistického charakteru, a sice pěstovat v obyvatelích v dobách války lásku k německé vlasti a národu. Nejpravděpodobněji v roce 1939 nebo 1940 vstoupil Spolek přátel muzea v Kadani do Jednoty německých vlasteneckých muzeí v Sudetské župě. Jako jeho součást se pak aktivně podílel na jeho aktivitách. Díky tomu spolek přečkal až do roku 1945, kdy bylo místní německy hovořící obyvatelstvo násilně odsunuto. Těmito událostmi tragicky končí existence Spolku přátel muzea v Kadani.\n\nV roce 1945 přešlo muzeum kompletně pod správu nové radnice. Finanční prostředky, které byly z rozpočtu na muzeum vyčleněny, pokrývaly jen ty nejnutnější výdaje, což se později projevilo například na stavu muzejních budov. Vedení muzea bylo následně přesunuto pod správu Okrašlovacího spolku v Kadani. Lidé, kteří se starali o muzejní aktivity, tedy především kadaňští učitelé, ztratili z rozhodnutí úřadů roku 1948 nárok na finanční ohodnocení za provoz muzea, jejich činnost se stala čistě dobrovolnou. Po únoru 1948 se také veškerá muzejní činnost začala řídit centrálně podle oběžníků ministerstva kultury. Tyto oběžníky jasně vymezovaly veškerou aktivitu muzejníků. Od historie se tak všechna muzea včetně toho kadaňského musela přeorientovat především k politice a propagandě. Jedna z mnoha takových příruček vydaná roku 1955 se dochovala dosud. Podle ní měly všechny výstavy reagovat na důležitá usnesení Komunistické strany Československa a vlády Československé socialistické republiky. Hlavními tématy výstav se tak stávala například podpora zemědělství ve formě propagace družstev, mezi místními tématy pak plnění plánu výkupu zemědělských produktů, výborné výsledky místního výrobního závodu, či obnovení těžby v dříve opuštěných dolech. Mezi hlavní stálice výstav patřila každoroční oslava měsíce československo-sovětského přátelství (7. listopad – 12. prosinec), která měla ovlivňovat názory návštěvníku podle vzoru sovětské propagandy.\n\nJeště v roce 1949 stále nebyl proveden soupis majetku muzea. Ke zlepšení situace došlo 29. května 1951, kdy byla v rámci městských zaměstnanců zřízena funkce muzejníka, té se tehdy ujal pan Ing. Dolobko. Roku 1957 za ředitele Karla Krabce bylo tehdejší Okresní vlastivědné muzeum v Kadani oficiálně pochváleno za to, že ze všech muzeí Karlovarského kraje má nejlepší výsledky v práci s mládeží. Při muzeu totiž o rok dříve vznikl kroužek mladých archeologů, který byl navštěvován žáky a studenty kadaňských škol. V té době, již od roku 1950, fungoval v Kadani také Spolek přátel muzea, jeho členové se podíleli na muzejních činnostech především konáním přednášek, či spoluprací na výstavách. Když v roce 1960 přestala být Kadaň okresním městem, začala činnost místního muzea upadat. Z důvodu zchátralosti muzejního domu čp. 115 bylo roku 1972 rozhodnuto o jeho uzavření a přestěhování sbírek muzea na Kadaňský hrad. Přitom už v roce 1957 si správce muzea stěžoval na havarijní stav budovy a navrhoval přesun sbírek do prostorů zrušeného františkánského kláštera. Veřejnosti nepřístupné exponáty ze sbírek kadaňského muzea setrvaly na Kadaňském hradě až do roku 1975, kdy došlo k úplnému zrušení muzea a všechny jeho sbírky byly předány do rukou tehdejšího Okresního vlastivědného muzea v Chomutově, kde jsou evidovány i v současné době.\n\nDalší etapa historie kadaňského muzea je spojena s někdejším františkánským klášterem, uzavřeným po násilném zásahu proti řeholníkům Státní bezpečností na jaře 1950. Ideje o zřízení církevního muzea v prostorách kláštera se neuskutečnily. Chátrající komplex kláštera byl na nějakou dobu také oficiálně sídlem pobočky karlovarského Státního archivu. Nejpozději v roce 1971 převzalo klášterní budovu Okresní vlastivědné muzeum v Chomutově. To ji chtělo využívat nejen jako výstavní prostor, ale především jako rozlehlý depozitář. Původně se počítalo s otevřením expozic v celém klášteře, nakonec však z původních plánů byly v roce 1972 zpřístupněny pouze dvě výstavy, a to výstava o dělnickém hnutí a o průmyslových podnicích v regionu. Tyto výstavy však zřejmě z důvodu nepříliš velké návštěvnosti byly již někdy v polovině 70. let zrušeny a klášter tak sloužil výhradně jako depozitář.\n\nChátrající klášterní budova ožila až na sklonku roku 1987. V části křížové chodby a v kapli svaté Kateřiny se začaly postupně pořádat výstavy děl kadaňských výtvarníků, samostatné výstavy grafik akademického malíře Herberta Kiszy, či tvorby současných českých miniaturistů a šperkařů. Vernisáže výstav byly vždy spojeny s koncertem v refektáři. Tyto slibné a hojně navštěvované kulturní akce však byly trnem v oku tehdejší komunistické moci: na jaře 1988 byly zrušeny, údajně z důvodů zajištění bezpečnosti při provozu kláštera jako depozitární budovy. Okresní muzeum přestalo klášter zcela užívat teprve v roce 1991. Během let 1995 až 2003 prošel klášter rozsáhlou rekonstrukcí. Jednání o obnovení muzejních expozic v prostorách kláštera proběhla na Městském úřadě v Kadani v roce 1996.\n\nNa výstavní činnost i název Městské muzeum v Kadani bylo navázáno v květnu 1999, kdy byla ve sklepních prostorách františkánského kláštera otevřena po dlouhé době první nová stálá expozice věnovaná mineralogickým zajímavostem, zkamenělinám a historii dolování a těžby v regionu. Počátkem října 2001 byla stanovena komise odborníků pověřená přípravou stálých expozic. V květnu 2004 byla realizována část návrhů zpřístupněním stálé expozice o dějinách kláštera. O rok později byl otevřen další prohlídkový okruh věnovaný středověkým dějinám Kadaně.\n\nRoku 1937 byla se svolením československého ministerstva školství publikována kadaňská vlastivěda, čili „Heimatbüchlein für das Kaadner und Duppauer Land“. Editorem téměř 130 stránkové publikace byl učitel Franz Slapnička. Kniha měla sloužit jako pomocná učebnice na obecných školách s vyučovacím jazykem německým na okrese Kadaň a jejím cílem bylo též podpořit československý patriotismus. Hned na první straně byla ostatně vytištěna oficiální německá verze československé státní hymny \"Kde domov můj?\" (). Josef Kolba přispěl do knihy kapitolou nazvanou Procházka kadaňským vlastivědným muzeem, které se v té době nacházelo na hlavním kadaňském náměstí v domě čp. 115:\n\n\"„Kadaňské vlastivědné muzeum se nalézá v prostorném domě na jihovýchodním nároží Tržního náměstí. Svou rozlohou i výrazným nápisem upoutá naše zraky již z dálky. Vstoupíme širokým vchodem do vnitřku budovy. Shlížejí tu na nás starobylé obrazy svatých, k nimž se kdysi s důvěrou utíkali členové dávno vyhaslých rodů. Vykročíme dále a ocitneme se na malém dvorku tohoto středověkého měšťanského domu. Zde se nalézají evangelické náhrobníky, svědčící o umělecké zručnosti kadaňských kameníků protestantských časů. Nyní postoupíme do dolních prostor muzea. Kolik je tu krásných věcí k poučení! Dějiny rukavic, ukázky dnešního i dřívějšího způsobu jejich výroby, staré stroje atd. nám ukazují, že kadaňské rukavičkářství má svou dávnou tradici. Cechovní předměty, mistrovské kusy, pečetě i poháry cechovních společenství vyprávějí o oněch dnech, kdy ještě řemeslo mělo „zlaté dno“. V uměleckých formách perníkářů, v bytelné zámečnické práci či na starých kamnových kachlích obdivujeme výkony dávné řemeslné píle. Pestré prapory, pušky a děla střeleckého spolku jsou výmluvnými doklady obranyschopnosti dřívějšího měšťanstva. Terče s „královským zásahem“ byly jistě pýchou některého „Krále střelců“. Valdštejnova standarta nám prozrazuje, že také v našem kraji byly „na návštěvě“ válečníci ze severu…“\"\n"}
{"id": "1204781", "url": "https://cs.wikipedia.org/wiki?curid=1204781", "title": "LATAM Chile", "text": "LATAM Chile\n\nLATAM Airlines Chile dříve LAN Airlines je letecká společnost se sídlem v Santiagu de Chile založená v roce 1929. LAN Airlines jsou největší aerolinie v Chile a Peru. Jsou součástí Oneworld aliance. Dřívější název, z kterého částečně vznikl i ten současný je odvozen ze španělského překladu \"Línea Aérea Nacional\" což znamená národní letecká společnost.\n\nV roce 2011 společnost LAN Airlines podepsala smlouvu o spojení s TAM Airlines (dnes LATAM Brasil), čímž vznikla společnost LATAM, postupně se tak všechna letadla LAN i TAM přebarví na barvy LATAM.\n\n"}
{"id": "1204782", "url": "https://cs.wikipedia.org/wiki?curid=1204782", "title": "Silly-en-Saulnois", "text": "Silly-en-Saulnois\n\nSilly-en-Saulnois je francouzská obec v departementu Moselle v regionu Grand Est. V roce 2013 zde žilo 35 obyvatel.\n\nSousední obce jsou: Beux, Buchy, Liéhon a Pontoy.\n\n\"Počet obyvatel\"\n"}
{"id": "1204783", "url": "https://cs.wikipedia.org/wiki?curid=1204783", "title": "Sahara Forest Project", "text": "Sahara Forest Project\n\nSahara Forest Project (Projekt saharského lesa) je projekt, který má za cíl poskytnout čistou vodu, potraviny a obnovitelnou energii a ekologické pracovní příležitosti ve vyprahlých oblastech Sahary a zaplnění pouštních oblastí vegetací. Iniciativu vede norský biolog Joakim Hauge ve spolupráci s některými norskými institucemi.\n\n\nMezi postupy a technologie, které mají zalesnění dosáhnout, patří solární energie buďto přímo používající fotovoltaickou energii nebo nepřímo používající koncentrovanou sluneční energii a dřívější technologie pouštního zalesnění. Plán počítá s velkým množstvím mořské vody, která se vypaří, ale použitím míst pod hladinou moře budou eliminovány náklady na její čerpání. Tým stojící za projektem saharského lesa sestává z odborníků z firem jako Seawater Greenhouse Ltd, Exploration Architecture, Max Fordham Consulting Engineers a nadace Bellona. \n\nV tomto projektu je předsedou a členem představenstva Joakim Hauge (* 1973), norský biolog. Vystudoval biologii na univerzitě v Oslu na Středisku ekologické a evoluční syntézy a v minulosti mj. fungoval jako poradce projektů EU jako např. platforma technologií biopaliv.\n\n"}
{"id": "1204787", "url": "https://cs.wikipedia.org/wiki?curid=1204787", "title": "Dean Court", "text": "Dean Court\n\nDean Court (oficiálním sponzorským názvem nazýván jako Vitality Stadium) je fotbalový stadion, který se nachází v anglickém Bournemouthu. Stadion je domovem ligového fotbalového klubu AFC Bournemouth. Současná maximální kapacita stadionu je 11 464 sedících diváků.\n\nV roce 1910 obdržel fotbalový klub Boscombe FC ve městě pozemek, který patřil bohaté rodině Cooper-Dean, po nichž byl poté budoucí stadion také pojmenován. Na pozemku kdysi stála stará štěrkovna a i kvůli tomu nebyl stadion postaven včas před začátkem sezóny 1910/11. Fotbalový klub tak musel hrát dočasně na místě zvaném King's Park a to až do prosince 1910, kdy byl nový stadion konečně dokončen. Nicméně, klubové prostory v té době ještě nebyly zcela připraveny, a hráči se zpočátku musely spokojit s prostory sousedního hotelu.\n\nNejvětší přestavba stadion čekala v roce 2001, kdy byla hrací plocha otočena o devadesát stupňů své původní polohy. Původně měla být přestavba hotova před začátkem sezóny 2001/02, ale kvůli častým zpozděním s prací musel hrát Bournemouth úvodních osm domácích utkání na stadionu The Avenue Stadium v nedalekém Dorchesteru.\n\n"}
{"id": "1204788", "url": "https://cs.wikipedia.org/wiki?curid=1204788", "title": "Letecký pilotní odznak", "text": "Letecký pilotní odznak\n\nLetecký pilotní odznak nebo jen Pilotní odznak (\": Flugzeugführerabzeichen\"), bylo německé vojenské vyznamenání, které bylo udělováno pilotům Luftwaffe, kteří ukončili základní pilotní výcvik a provedli několik bojových vzletů proti nepříteli, a posádkám válečných vzducholodí. Byl zaveden 14. března 1935 výnosem nejvyššího velitele vojenského letectva Luftwaffe a říšského ministra pro letectví Hermanna Göringa. Dalším výnosem z 26. března 1936 vznikl Letecký odznak pro pilota a pozorovatele (\"Flugzeugführer- und Beobachterabzeichen\"). Ten se uděloval vojenským pilotům, kteří ukončili výcvik vojenského pozorovatele. Pokud se tak stalo, museli vyměnit svůj Pilotní odznak za Letecký odznak pro pilota a pozorovatele. Tyto znaky se lišilo pouze v tom, že Letecký odznak pro pilota a pozorovatele měl pozlacený dubovo-vavřínový věnec.\n\nPilotní odznak vyrábělo vícero německých firem z různých materiálů a v různých velikostech. Vyráběn byl ze zinku, barevného kovu nebo stříbra. Odznak se skládá ze dvou snýtovaných částí – ze stříbrného oválného věnce a z letící orlice, která drží v drápech hákový kříž. Šířka odznaku bez orlice činí přibližně 42 mm a výška 53 mm. Rozpětí křídel orlice je 65 mm a velikost hákového kříže se pohybuje mezi 15 až 16 mm. Věnec o rozměrech 8 mm na šířku a 2,5 mm na tloušťku byl tvořen z poloviny z dubových listů a žaludů a z druhé poloviny z vavřínových listů. Ve spodní části, kde se tyto ornamenty prolínají, je věnec ovázán třemi 2 mm širokými stužkami.\n"}
{"id": "1204792", "url": "https://cs.wikipedia.org/wiki?curid=1204792", "title": "Kostel svaté Máří Magdaleny (Krásná Lípa)", "text": "Kostel svaté Máří Magdaleny (Krásná Lípa)\n\nŘímskokatolický farní kostel svaté Máří Magdaleny v Krásné Lípě je barokní sakrální stavba ležící v centru města nad Křinickým náměstím. Kostel je obklopený hřbitovem s hřbitovní kaplí a nedaleko se nachází i fara. Od roku 1966 je kostel chráněn jako kulturní památka.\n\nNejstarší kostel v Krásní Lípě byl vystavěn v letech 1332–1368. Na místě původního kostela byl v polovině 18. století vystavěn kostel nový barokní. Stavba probíhala v letech 1754–1758. Podle plánů architekta Jakuba Schwarze stavbu vedl P. Hoffmann z Lipové. Kostelní věž byla vystavěna roku 1777 a monumentální schodiště se sochami a velkým kamenným křížem vytesaným z jednoho kusu kamene, vedoucí z náměstí ke kostelu, bylo přistavěno v letech 1816–1818.\n\nJedná se o jednolodní stavbu s trojboce zakončeným obdélným presbytářem, s bočními kaplemi. Aby průčelí kostela směřovalo nad náměstí, rozložené pod kostelem, je vlastní kostel orientovaný k severu. Kostel má dvoupatrové boční empory. Po stranách presbytáře jsou obdélné sakristie s oratořemi v patře.\n\nPrůčelí je členěno pilastry, obdélným portálem a polokruhem ukončenými okny. Průčelí je vyvrcholeno věží se zkosenými hranami. Jeho boční části jsou konkávně vyžlabeny. Na bočních fasádách se nacházejí dvojice pilastrů s římsovou hlavicí a polokruhem sklenutá okna.\n\nPresbytář má valenou klenbu s lunetami a v závěru je sklenut paprsčitě. Loď má valenou klenbu s lunetami s pásy sbíhajícími na polosloupy, kteří člení pilíře konvexně vypnutých empor. Na hlavicích je mřížová rokajová ornamentika.\n\nVybavení interiéru pochází z 18. a 19. století. Hlavní oltář je klasicistní s obrazem od Dominika Kindermanna a pochází z roku 1808. Při oltáři jsou sochy sv. Petra a sv. Pavla z 1. poloviny 18. století. Cenné jsou boční oltáře. Boční oltář Panny Marie je z roku 1815 a je na něm obraz Madony od J. Fúhricha z roku 1856. Druhý boční oltář zasvěcený sv. Josefovi je z roku 1821. Je na něm obraz sv. Josefa od F. Tkadlíka z roku 1823. Rokoková kazatelna s bohatou rokajovou výzdobou pochází z roku 1765. Jsou na ní sochy \"církevních otců\" a reliéf \"Poslední večeře\". Lavice jsou rokokové. Na emporách je krucifix datovaný do roku 1773, protějškové obrazy \"Panny Marie\" a \"archanděla\", které vytvářejí \"výjev Zvěstování\". Obrazy pocházejí z 1. poloviny 19. století. Křtitelnice pochází z 2. poloviny 18. století a je na ní vyobrazena skupina \"Kristova křtu\". Votivní mramorová soška spícího chlapce je signována „\"Ferdinand Pettrich\" f. Romae 1820“. Krásnolipský rodák, malíř August Frind, vypracoval na přelomu 19. a 20. století návrh barevných vitráží kostelních oken.\n\nEmpírová hřbitovní kaple Vzkříšení Krista byla postavena v letech 1844–1846, vlivem zanedbané údržby však zanikla v období normalizace. Jednalo se o obdélnou, polokruhem ukončenou stavbu se sloupovým portikem v průčelí. Ukončena byla trojúhelným štítem. Boční fasády měla členěny pilastry a polokruhově ukončenými okny. Sklenuta byla dvěma poli plackové klenby a konchou v závěru. Nedaleko kostela byl v letech 1857–1859 zřízen tzv. „Křížový vrch“ se zastaveními křížové cesty a dvěma kaplemi (Božího hrobu a Kalvárie). V areálu bývalého hřbitova jsou dva kamenné rokokové náhrobníky, které pocházejí z let 1792 a 1794. Je na nich bohatá rokoková ornamentika. Další klasicistní náhrobníky pocházejí z konce 18. století a z 1. poloviny 19. století. Jsou zde datace: 1793, 1801, 1806, 1808 a další. Nejvýraznější z nich je hrob Veroniky Römischové zdobený sochou matky s dítětem, autorem je drážďanský dvorní sochař Franz Pettrich (1770–1844). Na schodišti pod kostelem je na kamenném podstavci železný kříž z roku 1818. Jeho autorem je snad Ferdinand Pettrich (1798–1872). Nedaleká fara je pozdně barokní, obdélná a patrová. Má mansardovou střechu. Je členěná lizénovými rámci a obdélnými okny. Ve farské zahradě je kamenná socha sv. Barbory, která je datována do roku 1812.\n\n"}
{"id": "1204793", "url": "https://cs.wikipedia.org/wiki?curid=1204793", "title": "Světový pohár v biatlonu 2017/2018", "text": "Světový pohár v biatlonu 2017/2018\n\nSvětový pohár v biatlonu 2017/2018 byl 41. ročníkem světového poháru pořádaný Mezinárodní biatlonovou unií (IBU). Začal 27. listopadu 2017 ve švédském Östersundu a skončí 25. března 2018 v ruském Ťumeni.\n\nHlavní událostí této sezony byly zimní olympijské hry v jihokorejském Pchjongčchangu, jejichž výsledky se však nezapočítávaly do tohoto ročníku světového poháru. Biatlonové soutěže zde proběhly od 10. do 22. února 2018.\n\nCelkovými vítězi tohoto ročníku se v mužích stal Francouz Martin Fourcade (celkově posedmé), který vybojoval zároveň i malé křišťálové glóby za sprint, stíhací závod, závod s hromadným startem a společně s Norem Johannesem Thingnesem Bø za vytrvalostní závod.\nV  ženách zvítězila Finka Kaisa Mäkäräinenová (celkově potřetí), která získala malý křišťálový glóbus i za závod s hromadným startem.\n\nZ českých reprezentantů skončila nejlépe Veronika Vítková na 8. místě a mezi muži Ondřej Moravec na 27. místě.\n\nV tomto ročníku ukončili svoji biatlonovou reprezentační kariéru mj. Norové Ole Einar Bjørndalen a Emil Hegle Svendsen, Francouzka Marie Dorinová Habertová a Francouz Jean Guillaume Beatrix, Američané Lowell Bailey a Tim Burke, Němec Florian Graf, Ruska Olga Podčufarovová, Polka Weronika Nowakowská-Ziemniaková, Čech Jaroslav Soukup a Rakušan Daniel Mesotitsch. Později oznámila konec i Běloruska Darja Domračevová. Na pozici hlavního trenéra české biatlonové reprezentace skončil po osmi letech Ondřej Rybář. \n\nProgram světového poháru se skládal z celkově 56 závodů (26 mužských, 26 ženských a 4 smíšených) na devíti různých místech. Biatlonové soutěže na Zimních olympijských hrách 2018 se do světového poháru nezapočítávaly.\n\nOproti minulému ročníku se změnily dva podniky světového poháru. Po čtyřech letech se závody vrátily do francouzského Annecy a zcela nově se konaly v ruské Ťuměni, která po dvou letech nahradila dřívější podniky v Chanty-Mansijsku.\n\nProgram Světového poháru v biatlonu 2017/2018: \n\nPodle toho, jak se státy umístily v hodnocení národů v ročníku 2016/17, se určil nejvyšší počet žen a mužů, který může země nasadit do sprintu a vytrvalostního závodu (další maximálně čtyři závodníci mohou být nasazeni na základě divoké karty udělované IBU):\n\nMuži:\n\nŽeny:\n\n\"Šipky ↑ ↓ značí, zda se počet závodníků dané země oproti předcházejícímu ročníku světového poháru zvýšil nebo snížil.\"\n\n\"Muži:\"\n\"Ženy:\"\n\"Pozn: U celkových vítězství jsou započítána vítězství na mistrovství světa a na olympijských hrách, kromě ZOH v Soči 2014 a ZOH v Pchjongčchangu 2018.\"\n"}
{"id": "1204797", "url": "https://cs.wikipedia.org/wiki?curid=1204797", "title": "Life's a Riot with Spy vs Spy", "text": "Life's a Riot with Spy vs Spy\n\nLife's a Riot with Spy vs Spy je první sólové studiové album anglického zpěváka Billyho Bragga. Vydala jej v roce 1983 společnost Charisma Records. Bragg svůj zpěv v písních doplňuje pouze svou elektrickou kytarou. Album obsahuje pouze pět písní s celkovou stopáží patnáct minut a padesát sedm sekund. Přesto však nebylo označováno za EP, ale za regulérní desku. Album se umístilo na třicáté příčce hitparády UK Albums Chart. V roce 2012 jej magazín \"NME\" zařadil na 440. příčku svého žebříčku 500 nejlepších alb všech dob. V roce 2006 vyšlo album s několika bonusovými písněmi (alternativními verzemi písní z této desky i jinými písněmi). Mezi bonusy je také coververze písně „“ od velšského hudebníka a skladatele Johna Calea. V roce 2013, u příležitosti třicátého výročí původního vydání desky, vyšla reedice alba s bonusovými, při koncertu nahranými písněmi.\n\nAutorem všech skladeb je Billy Bragg, pokud není uvedeno jinak.\n"}
{"id": "1204801", "url": "https://cs.wikipedia.org/wiki?curid=1204801", "title": "William Lawes", "text": "William Lawes\n\nWilliam Lawes (duben 1602 – 24. září 1645) byl anglický skladatel a hudebník.\n\nLawes se narodil v Salisbury, Wiltshire, a byl pokřtěn 1. května 1602. Byl synem Thomase Lawese, faráře v Salisburské katedrále, a bratrem Henryho Lawese, který byl sám velice úspěšným skladatelem.\n\nJeho mecenáš, Edward Seymour, hrabě z Hertfordu, ho dal do učení ke skladateli Johnu Coprariovi, což pravděpodobně přivedlo Lawese do styku s Karlem, princem z Walesu, již v raném věku. William i jeho starší bratr Henry byli po nástupu Karla na trůn jakožto Karla I. jmenováni do dvora. William byl roku 1635 jmenován na místo „stálého hudebníka pro loutny a hlasy“, avšak hudbu pro královský dvůr skládal již před tím.\n\nLawes strávil celý svůj dospělý život v Karlových službách. Skládal světskou hudbu a skladby pro dvorní plesy (a nepochybně v nich také účinkoval), ale i duchovní chvalozpěvy a motety pro Karlovy soukromé mše. Dnes je nejvíce vzpomínán pro své překrásné violové suity pro soubor tří až šesti hráčů a svou hudbu pro lyrovou violu. Jeho užívání kontrapunktu a fugy společně s tendencemi ke skládání bizarních, dechberoucích námětů vedle těch duchovních způsobilo úpadek jeho tvorby v nemilost, a to na celá staletí po jeho smrti. Jeho díla byla zpřístupněna široké veřejnosti teprve nedávno.\n\nKdyž Karlův spor s parlamentem vedl k vypuknutí občanské války, přidal se Lawes ke královské armádě a byl mu udělen post v královské gardě. To proto, aby byl udržen mimo nebezpečí. Navzdory tomu byl 24. září 1645 „omylem zastřelen“ poslancem parlamentu při ústupu královské armády v Rowton Heath, poblíž Chesteru. Ačkoliv král truchlil pro svého příbuzného Bernarda Stuarta (zabitého v témž boji), vyhlásil za Lawese speciální smutek, přičemž ho prý vyznamenal titulem „Otec hudby“. Autor jeho epitafu, Thomas Jordan, jej ukončil smutnou slovní hříčkou o skutečnosti, že Lawes zemřel v rukou těch, kteří popírali božská práva krále:\n\nLawesovo tělo bylo ztraceno či zničeno a místo jeho hrobu není známo.\n\n\nVe filmu Jima Jarmusche z roku 2013 \"Přežijí jen milenci\" postava Adama obdrží kytaru značky Supro, kterou se rozhodne pojmenovat \"William Lawes\" na počest právě tohoto skladatele. Zároveň ho pak okomentuje slovy „… jen nějaký starý chlápek ze 17. století z Anglie, který psal vážně skvělou pohřební hudbu…“.\n\nO Williamu Lawesovi se také hovoří v románu Quentina Canterela „\"The Jolly Coroner\"“ při porovnávání se skladatelem Carlem Gesualdem.\n\n\n"}
{"id": "1204803", "url": "https://cs.wikipedia.org/wiki?curid=1204803", "title": "Kostel svatého Prokopa (Hodkovice nad Mohelkou)", "text": "Kostel svatého Prokopa (Hodkovice nad Mohelkou)\n\nŘímskokatolický farní kostel svatého Prokopa v Hodkovicích nad Mohelkou je barokní sakrální stavba stojící na západním obvodu obce při hřbitově. Od roku 1966 je kostel chráněn jako kulturní památka.\n\nKostel byl postaven v letech 1717–1721 na místě vyhořelého starého kostela.\n\nJedná se o obdélnou, jednolodní stavbu o čtyřech osách. Je členěn lizénami. Má dva boční přístavky, půlkruhový presbytář a západní hranolovou věž. Věž byla zvýšena roku 1845 stavitelem F. Havlinou. Vnitřek kostela má valenou klenbu na pilastry. V lodi je dvoupatrová dřevěná kruchta s původními barokními varhanami.\n\nZařízení je pseudorenesanční z roku 1896. Hlavní oltářní obraz patrona kostela sv. Prokopa je signován \"„A. Lhota\" 1850“. Dveře sakristie jsou železné s nýtovanými pásy, mezi nimiž se nachází 24 olejových obrazů \"poutních Madon českých\" z období kolem roku 1700. V presbytáři je obraz \"Narození Páně\" a \"Ukřižování\", které jsou dílem J. Führicha z roku 1826. V lodi je obraz sv. Jana Nepomuckého a sv. Anny, které jsou připisovány führichovské škole. Je zde také veduta Hodkovic s postavami sv. Vavřince a sv. Floriána za požáru v roce 1806.\n\nOkolo kostela se se rozkládal starý hřbitov, který byl zrušen, dnes se z něho zachovala část hřbitovní zdi (na západě, u kostelní věže) a čtvercovou hřbitovní kaple (márnice) se sanktusníkem. Cennější náhrobky ze starého hřbitova byly umístěny ke stěně kostela: Na stěně kostelní předsíně je rokokový náhrobek z roku 1763, zbylé náhrobky jsou kamenné a litinové z období 1812–1841. Nový hřbitov byl přeložen na nedaleké místo jižně od kostela. Uvnitř je více cenných náhrobků, památkově chráněný (jako areál kostela) je středový kříž a figurální náhrobky Vinc. Spietschky († 1854) a rodiny Spietschkovy (oba od Josefa Maxe).\nNa schodech vedoucích ke kostelu od náměstí stojí kaple sv. Petra a sv. Pavla z roku 1754. U zdi nového hřbitova (nedaleko fary) je umělecky zdařilá barokní socha sv. Jana Nepomuckého z roku 1733.\n\nJižně od hřbitova je ve zvyšujícím se terénu (směrem na Vrchovinu) venkovní křížové cesty z let 1818–1820, hlavní kaple na vršku vyhořela a obnovena byla 1867.\n\nV Hodkovicích nad Mohelkou je řada soch. Patří mezi ně barokní sloup Panny Marie na náměstí z roku 1707, který je obklopen zábradlím, na kterém se nachází 6 kamenných soch českých patronů. Na severním kraji města při státní silnici je hodnotné barokní sousoší sv. Heleny se sv. Janem a sv. Pavlem, které pochází z roku 1750. Na domě čp. 250 je sousoší sv. Anny a Panny Marie z roku 1753. Při silnici k Petrušovicím jsou boží muka. Jedná se o sloup nesoucí hranolový tabernákl, na kterém je stylizovaný reliéf Kalvárie z roku 1678. Na dnešní místo byla tato boží muka přenesena v roce 1761.\n\n\n\n"}
{"id": "1204808", "url": "https://cs.wikipedia.org/wiki?curid=1204808", "title": "Per rollam", "text": "Per rollam\n\nPer rollam (lat., česky „oběžníkem“) označuje způsob rozhodování statutárního či jiného orgánu právnické osoby, které neprobíhá jako obvykle na shromáždění jeho členů, ale korespondenčně nebo prostřednictvím technických prostředků. České právo takovou možnost výslovně upravuje v případě valných hromad obchodních společností, členských schůzí družstev a u shromáždění společenství vlastníků bytových jednotek, není ale vyloučena i u dalších právnických osob ().\n\nMimo valnou hromadu společnosti s ručením omezeným lze tímto způsobem rozhodnout tehdy, jestliže to nevylučuje její společenská smlouva. Osoba, která je jinak oprávněna svolat valnou hromadu, zašle všem společníkům spolu s nutnými podklady návrh rozhodnutí a určí jim lhůtu k vyjádření. Nevyjádří-li se společník v dané lhůtě, např. nenavrhne-li jiné rozhodnutí, má se za to, že s návrhem nesouhlasí. Přijaté rozhodnutí je pak všem společníkům bez zbytečného odkladu oznámeno obdobným způsobem (). Podobná pravidla platí také pro rozhodnutí mimo valnou hromadu u akciové společnosti, mimo členskou schůzi družstva a mimo zasedání shromáždění společenství vlastníků bytových jednotek, ovšem s tím rozdílem, že rozhodování \"per rollam\" musí jejich stanovy vždy výslovně připouštět. U družstva takto nicméně nelze nikdy postupovat při rozhodování shromáždění delegátů a naopak v případě společenství vlastníků může korespondenční rozhodnutí proběhnout ještě tehdy, když není svolané shromáždění usnášeníschopné ( a ).\n\nRozhodování \"per rollam\" může kromě písemné korespondence probíhat např. e-mailem nebo prostřednictvím videokonference, způsob vždy záleží na konkrétním zakladatelském právním jednání dané právnické osoby. Jestliže je ale nutné, aby rozhodnutí jejího statutárního orgánu bylo osvědčeno veřejnou listinou, např. notářským zápisem, musí být i vyjádření každého jeho člena podáno ve formě veřejné listiny (u společníka společností s ručením omezeným postačí úředně ověřený podpis).\n"}
{"id": "1204825", "url": "https://cs.wikipedia.org/wiki?curid=1204825", "title": "Jessica Drake", "text": "Jessica Drake\n\nJessica Drake (* 14. října 1974, San Antonio, Texas, USA) je pseudonym bývalé americké pornoherečky, která v pornografickém průmyslu působila od roku 1999 do roku 2016. Též byla režisérkou pornofilmů a aktivně se objevovala i jako moderátorka v rádiích.\n\nJessica Drake se narodila 14. října 1974 v druhém nejlidnatějším městě Texasu, v San Antoniu, jako Angel Ryan. Vyrůstala v různých městech po celém Texasu, převážně ale v rodném San Antoniu a El Pasu. Jessica je pescovegetarián, v rozhovoru z roku 2014 uvedla, že ryby sice jí, ale jiné maso již nepozřela více než tři roky. Sama se považuje za bisexuálku. Podle jejích slov ji za práci pornoherečky odsuzovala především její matka, naopak bratrovi a otci to údajně nevadilo. Jessica má šest tetování a měla dva piercingy (na pupíku a klitorisu), které si ale nechala odstranit.\n\nV roce 2002 si Jessica Drake vzala pornoherce Evana Stona. Manželství vydrželo jen dva roky a již roku 2004 se pár rozveů. Od roku 2009 oficiálně žila s režisérem pornofilmů Bradem Armstrongem, který ji předtím navedl k režírování vlastních filmů. Až později vyšlo najevo, že se roku 2006 tajně vzali. Armstrong je jejím manželem i v současnosti.\n\nDrakeová se specializuje na charity zajišťující stavbu domů a dodávku vody v chudých oblastech. Byla hlavní tváří charitativních akcí v Kambodže, Keni a Tanzanii.\n\nZatímco Jessica studovala na univerzitě v El Paso obor psychologie, vydělávala si striptýzem v místním baru. Přes agenturu se později dostala do jiného baru, kde se také setkala s Michaelem Ravenem, režisérem pornofilmů. Raven se svojí manželkou Sydnee Steele postupně Jessicu Drake zasvěcovali do pornografického průmyslu. Nechali ji například fotit pro Playboy. Nakonec roku 1999 oficiálně vstoupila do průmyslu a natočila svůj první film, který režíroval Raven. Dva roky pracovala pro agenturu Sin City a to až do 31. května 2002, kdy její smlouva vypršela. Své první ocenění AVN Awards získala Jessica v roce 2001. Roku 2003 podepsala smlouvu s Wicked Pictures. Roku 2004, kdy probíhala v pornografickém průmyslu epidemie HIV, prohlásila, že dosud pracovala pouze s muži, kteří nosili kondomy, ale též řekla, že „práce bez kondomů v (porno)průmyslu je méně nebezpečná, než jít domů s někým, koho jste právě potkali v baru.“ Její výkon ve filmu \"Fluff and Fold\" jí vynesl ocenění AVN Award pro nejlepší herečku za rok 2005.\n\nDrake režírovala svůj první film \"What Girls Like\" roku 2008. Sama uvedla, že si práci režisérky chtěla zkusit po tom, co spolupracovala s Bradem Armstrongem jako asistentka režie. V lednu 2009 byla nominována na AVN Award za film \"Fallen\". Ohledně filmu Jessica uvedla, že to byl nejlepší film, jaký kdy natočila. V té době také utrpěla únavovou zlomeninu levé nohy.\n\nSpolečně s pornoherečkou Kayden Kross moderovala Jessica Drake v roce 2009 XRCO Awards. O rok později v červenci pak společně s Sunny Leone moderovala předávání F.A.M.E. Awards. Ještě roku 2010 byla Jessica Drake uvedena do AVN síně slávy, roku 2011 se dostala i do XRCO síně slávy. Roku 2012 si Draková všimla vysoké poptávky po moderním způsobu výuky sexuální výchovy a stala se „učitelkou“. V roce 2014 se objevila na žebříčku CNBC nejpopulárnějších pornohereček, ale již roku 2016 pornografický průmysl oficiálně opustila.\n\nZ estetických důvodů preferovala, aby bylo její jméno psáno malým písmeny, tedy \"jessica drake\".\n"}
{"id": "1204830", "url": "https://cs.wikipedia.org/wiki?curid=1204830", "title": "Danny Williams (režisér)", "text": "Danny Williams (režisér)\n\nDanny Williams (1939 – 1966) byl americký režisér.\n\nStudoval na Harvardově univerzitě, avšak studium v roce 1963 předčasně ukončil a usadil se na Manhattanu, kde hodlal zahájit filmovou kariéru. Brzy získal práci jako stříhač (pracoval na dvou filmech bratří Mayslesových) a zanedlouho se stal součástí uměleckého ateliéru výtvarníka a režiséra Andyho Warhola nazvaného The Factory. Do Warhola se zamiloval. Byl také režisérem více než dvou desítek filmů. Dále se také podílel na světelné show pro hudební skupinu The Velvet Underground v rámci programu Exploding Plastic Inevitable.\n\nV roce 1966 se Warhol rozhodl ukončit svůj vztah s Williamsem. Ten se stal závislým na amfetaminu, kvůli čemuž vzrostla jeho úzkost. V červenci 1966 odešel ke své rodině do Massachusetts. Později z domova odjel v matčině automobilu. O několik týdnů později byly nalezeny jeho kalhoty, košile a klíče od auta poblíž Bostonského zálivu. Jeho tělo nebylo nikdy nalezeno.\n\nMezi jeho filmy patří například ', ', ' a '. V roce 2007 o něm jeho neteř Esther Robinson natočila dokumentární film \"\", v němž vystupovali například Gerard Malanga, John Cale, Billy Name či Paul Morrissey.\n\n"}
{"id": "1204831", "url": "https://cs.wikipedia.org/wiki?curid=1204831", "title": "Danny Williams", "text": "Danny Williams\n\nDanny Williams může být:\n\n"}
{"id": "1204832", "url": "https://cs.wikipedia.org/wiki?curid=1204832", "title": "348 (číslo)", "text": "348 (číslo)\n\nTři sta čtyřicet osm je přirozené číslo, které následuje po čísle tři sta čtyřicet sedm a předchází číslu tři sta čtyřicet devět. Římskými číslicemi se zapisuje CCCXLVIII.\n\n\n\nSilnice II/348 je česká silnice II. třídy vedoucí na trase Rozkoš – Herálec – Štoky – Dobronín – Polná – dálnice D1, Měřín\n\n\n"}
{"id": "1204843", "url": "https://cs.wikipedia.org/wiki?curid=1204843", "title": "Clock DVA", "text": "Clock DVA\n\nClock DVA je anglická hudební skupina hrající industriální hudbu, post-punk a EBM. Pochází ze Sheffieldu a vznikla v roce 1978. Založili ji Adolphus „Adi“ Newton and Steven „Judd“ Turner. Skupinou prošla řada hudebníků, avšak jediným stálým členem zůstal Newton. Své první album nazvané \"White Souls in Black Suits\" kapela vydala v roce 1980. Následovala řada dalších nahrávek. V roce 1983 kapela vydala singl „“ (píseň pocházela z alba \"Advantage\"). Na B-straně singlu byla coververze skladby „The Black Angel's Death Song“, jejíž autory byli Lou Reed a John Cale a původně ji vydala skupina The Velvet Underground.\n\n"}
{"id": "1204849", "url": "https://cs.wikipedia.org/wiki?curid=1204849", "title": "Breakdown (píseň, Clock DVA)", "text": "Breakdown (píseň, Clock DVA)\n\n„Breakdown“ je píseň anglické skupiny Clock DVA, která vyšla na albu \"Advantage\" v roce 1983 (vydavatelství Polydor Records). Producentem nahrávky byl Hugh Jones. Autorem textu k písni je Adi Newton, autory hudbu jsou členové kapely Clock DVA. Píseň nahráli Paul Browse (saxofon), John Valentine Carruthers (kytara), Dean Dennis (baskytara), Adi Newton (zpěv, trubka) a Nick Sanderson (bicí, perkuse), což byli členové kapely. Doprovodné vokály zde zpívala Katie Kissoon. Píseň vyšla rovněž jako singl, na jehož B-straně byla coververze skladby „The Black Angel's Death Song“, jejíž autory byli Lou Reed a John Cale a původně ji vydala skupina The Velvet Underground na svém prvním albu \"The Velvet Underground & Nico\" z roku 1967.\n\n"}
{"id": "1204850", "url": "https://cs.wikipedia.org/wiki?curid=1204850", "title": "Breakdown", "text": "Breakdown\n\nBreakdown může být:\n\n"}
{"id": "1204855", "url": "https://cs.wikipedia.org/wiki?curid=1204855", "title": "Turf Moor", "text": "Turf Moor\n\nTurf Moor je fotbalový stadion, který se nachází ve městě Burnley, v hrabství Lancashire. Stadion je domovem ligového fotbalového klubu Burnley FC, který se sem přestěhoval z Calder Vale v roce 1883. Současná maximální kapacita stadionu je 21 401 sedících diváků.\n\nStadion se původně skládal ze hřiště a hlavní tribuny, která byla postavena v roce 1885. O šest let později byla postavena další terasovitá tribuna. Po druhé světové válce byl stadion kompletně zrekonstruován a byly tak zároveň dostavěny i zbývající dvě tribuny. V devadesátých letech byly po celém stadionu kompletně instalovány sedačky. V roce 2007 se začalo mluvit o další rekonstrukci stadionu, která by dle klubového vedení stála 20 milionů liber. Plány ovšem byly v roce 2009 dočasně pozastaveny kvůli špatné finanční situaci samotného klubu. Po sestupu z Premier League v roce 2010 byly plány pozastaveny trvale. Opět se o možném rozšíření začalo mluvit po opětovném postupu do nejvyšší soutěže v roce 2014. Klub mimo jiné představil plány o kapacitním rozšíření stadionu a nově i přestavby klubového obchodu, ke kterému patří klubové muzeum ležící v prvním patře budovy.\n\n"}
{"id": "1204857", "url": "https://cs.wikipedia.org/wiki?curid=1204857", "title": "Ján Gajdoš (varhaník)", "text": "Ján Gajdoš (varhaník)\n\nJán Gajdoš (* 26. června 1903 Maňa, Slovensko – 24. března 1980 Banská Bystrica, Slovensko) byl slovenský varhaník, sbormistr a hudební skladatel.\n\nStudoval hru na varhany na \"Hudobní a dramatické akademii v Bratislavě\" v letech 1934–1938. Po absolvování školy se stal varhaníkem a sbormistrem v Banské Bystrici. Založil a řídil Městskou hudební školu a vyučoval na gymnáziu A. Sládkoviče. Zakládal pěvecké sbory, zejména na školách. Pořádal koncerty chrámové hudby na kterých sám vystupoval. Sbíral a upravoval lidové písně. Opravoval a restauroval staré varhany.\n\nKomponoval převážně chrámovou hudbu. Kromě vlastních skladeb spartoval řadu starších skladeb z banskobystrického archivu.\n\n\n\n"}
{"id": "1204859", "url": "https://cs.wikipedia.org/wiki?curid=1204859", "title": "JamParáda", "text": "JamParáda\n\nJamParáda (někdy též Jamparáda) je soutěžní klání o nejchutnější zavařeninu, které se koná v Kunraticích ve Frýdlantském výběžku na severu České republiky.\n\nTéma soutěže odkazuje ke zdejší společnosti Carla Christiana Leubnera, který roku 1880 v Kunraticích založil lisovnu ovoce a ovocných vín. Firmě se dařilo a Leubnerův syn Heinrich výrobnu rozšířil o pět ovocných lisů, jež poháněly parní stroje a současně využíval též vakuové kádě k výrobě marmelád. Produkce společnosti \"\" se i díky blízkosti železniční tratě z Frýdlantu do Heřmanic vyvážela jak do celého Rakousko-Uherska, tak také do zahraničí (například do Paříže). Produkce marmelád skončila okolo druhé světové války, kdy musela rodina majitelů v rámci poválečného odsunu odejít.\n\nPrvní ročník JamParády se konal roku 2013 a účastníci dodali 59 vzorků. O rok později narostl počet zavařenin na 152 (dodalo je 70 soutěžících) a roku 2015 do klání dodalo 129 soutěžících celkem 395 různých vzorků svých produktů. Účastníci, jež poslali své vzorky do soutěže, pocházeli jak z Frýdlantského výběžku, tak také například z Prahy či Znojma, ale též ze zahraničí, z Německa nebo ze španělského ostrova Lanzarote (součást Kanárských ostrovů). V roce 2016 se klání zúčastnily i výrobky Čechů pobývajících na Filipínách. Díky počtu zúčastněných je akce největší svého druhu v České republice.\n\nSoutěžní vzorky lze zasílat po celý rok a vždy na podzim proběhne jejich vyhodnocení. Základem jsou čtyři kategorie zavařenin, a sice bobuloviny, peckoviny, jádroviny a exotické. Pokud se v jedné kategorii sejde více než šest vzorků z téže základní suroviny od více než tří soutěžících, automaticky vznikne nová kategorie. V případě, že do některé z kategorií přijde více než dvacet vzorků z totožné základní suroviny a nejméně deset je směsových a dalších deset čistých, rozdělí se tato kategorie na směsi a čisté marmelády. V roce 2015 tak například bylo třicet kategorií.\n\nHodnocení provádějí zvlášť jak diváci a návštěvníci finálového klání, tak separátně též pětičlenná porota skládající se z významných občanů Kunratic a Frýdlantu. Porotci každý vzorek hodnotí naslepo, bez znalosti z čeho je vyroben, podle čtyř kritérií, a sice dle jeho konzistence, zbarvení, vůně a chuti. V každé z kategorií udělují od jednoho do deseti bodů. Každý ze vzorků tak mohl získat od 20 do 200 bodů. Diváci zavařeniny hodnotili pouze dle osobního vkusu.\n\nVe všech kategoriích jsou pak nakonec vyhlášena první tři místa.\n"}
{"id": "1204860", "url": "https://cs.wikipedia.org/wiki?curid=1204860", "title": "Zbraslavský hřbitov", "text": "Zbraslavský hřbitov\n\nZbraslavský hřbitov se nachází v Praze 5 v městské části Zbraslav na vrchu Havlín, při kostele svatého Havla. Má rozlohu přibližně 1,6 hektaru.\n\nHřbitov byl založen již ve středověku při původní kapli svatého Havla. Kaple byla rozšířena a po zrušení zbraslavského konventu se kostel stal hřbitovním. Na jeho zdech jsou náhrobní desky a v okolí nejstarší náhrobky z 19. století. Na hřbitově se též nachází osmiboká barokní kostnice z roku 1723. Údajně při stavbě hrobky „na straně polední“ odkryli dělníci silné zdivo, které bylo skryto přibližně 1 metr pod zemí. Jeho část byla ponechána jako základ pro pomník (hrob 326).\n\nV urnovém háji jsou umístěny sochy Františka Bílka, Josefa Wagnera a Bohuslava Kafky. Umělecky cenný je náhrobek z roku 1880 se sochou Ježíše od Josefa Václava Myslbeka. Pohřbeni jsou zde například historik umění a ředitel Národní galerie dr. Jiří Kotalík (1920–1996) nebo skladatel a kapelník Jaromír Vejvoda (1902–1988).Byli zde rozptýleni Luděk Munzar a Zdeněk Burian.\n\n"}
{"id": "1204861", "url": "https://cs.wikipedia.org/wiki?curid=1204861", "title": "Rusko-čchingská válka", "text": "Rusko-čchingská válka\n\nRusko-čchingská válka v letech 1652–1689 byly boje mezi kozáky, kolonisty a vojáky ruského carství a vojsky říše Čching o kontrolu nad územím na levém (severním) břehu řeky Amuru. Konflikt vyvolala ruská kolonizace levobřeží Amuru, které říše Čching počítala mezi svou sféru vlivu. Boje vyvrcholily dvojím obležením ruské pevnosti Albazin v letech 1685 a 1686–1687. Válku ukončila Něrčinská smlouva uzavřená roku 1689, podle které sporné území přešlo k říši Čching.\n\nPočátkem 40. let 17. století Rusové během průzkumu a zabírání Sibiře a Dálného východu dospěli do povodí Amuru a od roku 1643 ho prozkoumávali a kolonizovali. Postup Rusů vzbudil nevoli u vlády mandžuské říše Čching. Mandžuové se rozhodli vyhnat Rusy z Poamuří a roku 1652 zahájili válku. Do roku 1658 vysídlili většinu domorodců z horního a středního toku Amuru na jih k řekám Non a Sungari a rozbili ruské vojsko na Amuru. V amurském regionu pak na nějakou dobu nezůstala žádná organizovaná síla a nikdo ho nekontroloval.\n\nPo několika letech se Rusové vrátili zpět a roku 1665 na horním toku Amuru vystavěli městečko Albazin a začali osidlovat region. Současně se ruská vláda pokusila s říší Čching vyjednávat a v 50. – 70. letech vyslala do Pekingu několik diplomatických misí. Podařilo se jim navázat diplomatické a obchodní styky, nicméně otázka hranic zůstala nevyřešená.\n\nPo porážce povstání v Číně roku 1681 si Mandžuové uvolnili síly pro boj s Ruskem. Po pečlivé přípravě zahájili ofenzívu. Roku 1683 vybudovali základnu na středním toku Amuru, Ajgun, a zničili blízké ruské pevnůstky na Zeje. Roku 1685 čchingská armáda vytáhla na Albazin a během několika dní ho dobyla a zničila, načež se vrátila na jih. Rusové vzápětí Albazin obnovili. Čchingský císař Kchang-si nařídil nový útok. V květnu 1686 čchingská armáda dorazila k Albazinu a zaútočila na něj. Rusové byli tentokrát mnohem lépe připraveni a opevněni a úporně se bránili do poloviny roku 1687, kdy Kchang-si nechal obléhání ukončit a dal přednost diplomatickému jednání. Současně – pod čchingským tlakem – v letech 1685–1688 na ruské osady a pevnosti v Zabajkalsku útočili Mongolové, než byli roku 1688 poraženi Rusy u Seleginského ostrohu.\n\nRuská vláda roku 1686 vyslala Fjodora Golovina k jednání o míru, se zástupci říše Čching se setkal v Něrčinsku v srpnu 1689. Na jednání si Mandžuové nárokovali země až k Bajkalu s odůvodněním, že kdysi patřily mongolské říši Jüan; Rusové navrhovali hranici na Amuru. Čchingští vyslanci využili absolutní vojenskou převahu svého vojska u Něrčinska k nátlaku na ruské vyjednavače a donutili je přijmout většinu čchingských požadavků. Nakonec se Golovin vzdal Albazinu a souhlasil s hranicí na horském hřbetu severně od Amuru. Dohoda zahrnovala i pravidla obchodních styků.\n\nKoncem 16. a začátkem 17. století Nurhači sjednotil kmeny ťienčouských Džürčenů a roku 1616 se prohlásil za chána říše (Pozdní) Ťin. Od roku 1636 jeho nástupce Chuang Tchaj-ťi přejmenoval říši na Čching a svůj národ na Mandžuy.\nV první polovině 17. století mandžuská říše Čching kontrolovala jižní část moderního Mandžuska, a sice území na dolním toku řeky Liao-che, poloostrov Liao-tung a oblast horního toku řeky Sungari. Severněji, mezi Amurem a čchingským územím, ležel široký pás osídlený svobodnými kmeny – Evenky (Tunguzy), Daury, Ďučery a dalšími. V povodí Amuru na Šilce a Arguni žily tunguzské kmeny, poté podél Amuru po Zeju mongolojazyční Daurové a podauření Evenkové, níže po proudu Amuru tunguzští Ďučeři, na dolním Amuru Natci a Ačani (předkové Nanajců a Ulčů), u ústí Amuru a na pobřeží Giljaci. Na severních přítocích Amuru až k Ochotskému moři žili Evenkové. Amurské kmeny vesměs žily z lovu a rybolovu, pouze Dauři a Ďučeři byli zemědělci pod vládou knížat sídlících v opevněných městečkách.\n\nK těmto kmenům, v Číně nazývaným „Divocí Džürčeni“, podnikli Nurhači a Chuang Tchaj-ťi po roce 1613 řadu nájezdů, nicméně nepočítali severní kraje mezi své země a tamní kmeny mezi poddané, neobsadili jejich zemi, pouze při nájezdech získávali zajatce a vyžadovali přinášení tributu a tím uznání vazalské závislosti. Cílem čchingské politiky v Poamuří bylo vytvoření pásu řídce osídlených závislých území, který by zabezpečil říši ze severního směru, aby mohla být zahájena expanze na jih, do Číny.\n\nPočátkem 40. let 17. století Rusové během průzkumu a zabírání Sibiře a Dálného východu dospěli do povodí Amuru, potenciálně významnému svým zemědělským potenciálem. V letech 1643–1646 horní a střední tok Amuru prozkoumala expedice Vasilije Pojarkova.\n\nPoté Rusové začali zabírat povodí řeky: expedice Jerofeje Chabarova si podřídila Daury na horním toku Amuru a zimu 1650/1651 strávila v městečku daurského náčelníka Albazy. Následujícího roku postupovala po Amuru a silou si podrobovala místní kmeny, na podzim se usadila v Ačansku (v okolí moderního Chabarovsku) k přezimování, přičemž vzápětí odrazila útok Nanajců a Ďučerů.\n\nPostup Rusů, kromě paniky u místních kmenů, vzbudil nevoli u vlády mandžuské říše Čching. Pro domorodce totiž Rusové představovali alternativu k mandžuské nadvládě. Současně po roce 1644 čchingská armáda – vojsko osmi korouhví – odešla do Číny, a v Mandžusku zůstaly jen malé síly. Čchingská vláda se proto obávala o bezpečnost své severní hranice. Za této situace se Mandžuové rozhodli vyhnat Rusy z Poamuří, a roku 1652 zahájili válku.\n\nProti ruským kozákům čchingské úřady vypravily z Ninguty 2000 mužů, kteří koncem února 1652 dorazili do Ačansku. Podařilo se jim zaskočit Rusy překvapivým útokem, během něhož dělostřelbou poničili ruské opevnění a průlomem v palisádě se pokusili vtrhnout do pevnosti. V průlomu je však kozáci rozstříleli. Podle pozdější zprávy Chabarova v bitvě padlo téměř sedm set útočníků, ale pouze deset Rusů, dalších 78 Rusů bylo zraněno.\n\nPřestože zvítězili, Rusové chápali, že se střetli s mnohem nebezpečnějším protivníkem, než byly místní kmeny. Na jaře 1652 opustili Ačanský ostroh a odpluli vzhůru po Amuru. Čchingská vláda také považovala nového protivníka za nebezpečného. Velitelé poraženého vojska byli odvoláni a potrestáni; velení v Ningutě převzal zkušený mandžuský vojevůdce Šarhuda, pocházející z tamního regionu, který začal systematickou přípravu na boj s Rusy zahrnující organizaci vojska z místních obyvatel, výstavbu říčního loďstva a přípravu zásob potravin.\n\nČchingské úřady chtěly Rusy zbavit zdrojů potravin vysídlením Daurů z horního Poamuří na jih na řeku Sungari, roku 1656 přesídlily na jih i Ďučery. Přesídlování se jim kvůli odporu části domorodců, kteří dali přednost poddanství Rusům, nepodařilo úplně.\n\nNa jaře 1654 Čchingové vypravili další armádu, která v dubnu 1654 na řece Sungari napadla oddíl kozáků vedený Onufrijem Stěpanovem. Stěpanovových 370 kozáků využilo převahy svých větších lodí a palebné síly a zahnalo 1000 mužů nepřítele z lodí na břeh. Tam však Rusové narazili na stovku elitních korejských mušketýrů podpořenou 300 Daury a 300 Mandžuy, všechny zakopané na blízkém vršku, kontrolujícím soutok řek Sungari a Mudan. V čchingské střelbě se ruské útoky zhroutily. Ustupující ruské kozáky pak čchingské vojsko pronásledovalo tři dny.\n\nV důsledku porážky Rusové ztratili přístup na Sungari a tím se ocitli pod tlakem nedostatku potravin, řečeno jejich slovy:\n\nPo bitvě na Sungari se čchingské vojsko vrátilo do Ninguty, zatímco Stěpanov se svými muži přezimoval v Kumarsku na středním toku Amuru. Připojilo se k němu několik menších ruských skupin přišlých ze Zabajkalska a Sibiře, takže měl kolem pěti stovek mužů. Kvůli obavám z čchingské armády se Rusové snažili Kumarsk co nejlépe opevnit, namísto běžné palisády nasypali za širokým příkopem zemní val, na němž postavili dvojitou palisádu vyplněnou hlínou a kamením.\n\nZatímco Šarhuda s novými útoky na Rusy nespěchal a věnoval se vysidlování domorodých Daurů, Ďučerů a Gogulů z Poamuří na Non a horní tok Sungari, čchingský velitel Minggadari, poslaný z Pekingu do Ninguty s oddílem korouhevních vojsk, se rozhodl na Rusy zaútočit ještě před koncem zimy. Měl asi tisíc mandžuských vojáků, s oddíly domorodců početnost jeho vojska Rusové odhadovali na celkem deset tisíc mužů. Mandžuové měli 15 děl a široký výběr obléhacích zbraní. V únoru 1655 oblehli Kumarsk, ale obléhání bylo neúspěšné. Rusové odolali čchingským útokům, třebaže jim začaly docházet střelivo a potraviny. Nedostatkem zásob ale trpěli i obléhatelé, a proto se čchingská armáda po třech týdnech obležení stáhla.\n\nRoku 1657 založili Mandžuové na místě dnešního Girinu loděnice a znovu přikázali Korejcům přivést posily. Následujícího roku vyrazila do útoku čchingská armáda o síle cca 1400 mužů, včetně stovky dělostřelců s padesáti kanóny, dvou set korejských mušketýrů a stovky střelců mandžuských, vycvičených mnohem hůře než Korejci. Začátkem června se na Amuru, nedaleko od ústí Sungari, střetla s cca pěti sty kozáky. Oproti roku 1654 měli Mandžuové mohutnější lodě a početné dělostřelectvo. Rusové se před přesilou pokusili ustoupit, ale nebyli schopni setřást rychlejší čchingské lodě a asi po 10 km pronásledování Stěpanov soustředil své lodě do obranné linie v Korčejevské zátoce na levém břehu Amuru. Čchingové obklopili ruské lodě a rozvinula se prudká přestřelka s použitím děl a ručnic, v níž Rusové podlehli. Děl totiž měli mnohem méně, a do ručnic měli málo střeliva. Sedm z jedenácti ruských lodí čchingští vojáci zapálili, tři ukořistili, na zbylé několik desítek Rusů uprchlo, další skupina se skryla v lesích. V boji podle různých zpráv zahynulo 209 až 270 kozáků včetně jejich velitele Stěpanova, a 110 čchingských vojáků (v tom osm Korejců) .\n\nČchingská armáda se po bitvě vrátila do Ninguty, přeživší kozáci se stáhli na dolní tok Amuru a následující rok odešli na sever k Jakutsku a na severozápad k Ilimsku. V amurském regionu pak na nějakou dobu nezůstala žádná organizovaná síla a nikdo ho nekontroloval. Ruský vliv v Poamuří byl po roce 1658 omezen na horní tok Amuru, kde ruští kozáci z Něrčinska vybírali jasak, a to i přestože jich v Něrčinsku a okolí nebyla ani stovka.\n\nPo několika letech se Rusové vrátili zpět na Amur a na místě zimoviště Jerofeje Chabarova z let 1650/51 vystavěli v roce 1665 Albazin. Založili ho ruští osídlenci z Ilimska, kteří se vzbouřili proti místnímu vojevodovi, zabili ho a odešli „do daurské země“. Vedl je Nikifor Černigovskij. Začali vybírat jasak, který odesílali přes Něrčinsk do Moskvy. Místní kmeny se snažili získat nabídkou ochrany a potravin, naopak Mandžuové místním přikázali odejít od Amuru na jih, kde by je měli pod kontrolou.\n\nOsídlení Albazinu a okolí rychle rostlo, region by začátkem 80. let ve srovnání s ostatním Zabajkalskem nejvíce obydlený. Celkem tehdy v Zabajkalí a Poamuří žilo cca 1500 mužů ruského osídlení a stovky žen a dětí, dvě třetiny z nich v Albazinu a okolních vsích. Na Amur samovolně přesídlilo tolik Rusů, až se sibiřské úřady od Jeniseje po Jakutsk začaly obávat vylidnění „svých“ regionů.\n\nV letech 1679–1681 albazinští kozáci podle příkazu z Něrčinska postavili menší ostrohy na středním Amuru v povodí Zeji  – roku 1679 Selemdžinský v ústí Selemdži a Verchnězejský na horním toku Zeji, a roku 1680 Dolonský na Zeje u ústí Dolonky. Roku 1681 něrčinští kozáci postavili Argunský ostroh na pravém břehu řeky Argun jihozápadně od Něrčinska.\n\nRoku 1652 ruská vláda souhlasila s návrhem tobolských kupců (původem z Buchary) a kozáků na otevření obchodní cesty z Tobolska do Číny přes území Kalmyků a Mongolů a vyslala moskevského šlechtice Fjodora Bajkova do Tobolska, aby zorganizoval první karavany. V únoru 1654 byl Bajkov postaven do čela první ruské oficiální diplomatické mise k čchingské vládě. Měl navázat diplomatické styky a uzavřít dohodu o vzájemném obchodu. V březnu 1654 dorazil do Tobolska a od června 1654 pokračoval po Irtyši a skrze mongolské stepi do Pekingu, kde od března 1656 vedl rozhovory s čchingskými úředníky. Jeho oficiální přijetí čchingským císařem (Šun-č’, vládl 1643–1661) ztroskotalo na protokolu; čchingská vláda očekávala audienci v souladu s protokolem používaným u každého jiného podřízeného vazala říše Čching, kdežto Rusové neústupně žádali přijetí vycházející z rovnoprávnosti čchingského a ruského panovníka. Nakonec začátkem září 1656 došla čchingské vládě trpělivost a poslala Bajkova zpět do Ruska. Do Moskvy se vrátil na podzim 1658.\n\nV září 1657 začala ruská vláda, znepokojená osudem Bajkova, připravovat další poselstvo k čchingskému císaři. Do jeho čela postavila syna bojarského Ivana Perfiljeva a tobolského kupce bucharského původu Seitkula Ablina. Na cestu vyrazili roku 1658, do Pekingu přijeli počátkem června 1660, carův list s návrhem na ustavení vzájemných styků předali v Dvoru závislých držav. Čchingská státní rada navrhla list odmítnout jako nevhodný – nepoužívající čínský kalendář a neúměrně vyvyšující cara přisvojujícího si tituly neschválené čchingským císařem. Nicméně nakonec byly dary a list přijaty, i když na něj nebylo odpovězeno.\n\nAblin se do Číny s oficiálním pověřením vydal znovu, po dvouleté přípravě, na podzim roku 1668. Do Pekingu přijel v říjnu 1669, setrval v něm tři a půl měsíce a byl neformálně přijat císařem Kchang-sim (vládl 1661–1722). Ablinův zájem byl především obchodní a politické otázky nechal stranou, čchingská strana však ústně vznesla žádost o vydání Gantimura, evenckého náčelníka, který roku 1667 přešel od Čchingů k Rusům. Při odjezdu se Ablin na rok zdržel kvůli neklidu v Mongolsku. Z Číny odešel až v létě 1671, do Tobolsku dorazil v říjnu 1671 a do Moskvy v únoru 1672. Jeho cesta byla hodnocena velmi příznivě kvůli finančnímu zisku, který přinesla.\n\nKromě státního se v 60. a 70. letech rozvíjel i soukromý obchod mezi ruskou Sibiří a Čínou. Jen roku 1672 byl do Číny vyvezeno ze Sibiře na 13 tisíc sobolích kožešin.\n\nV prosinci 1669 přišla k Něrčinsku na vzdálenost dvoudenního pochodu šestitisícová čchingská armáda v čele s Malou, zkušeným mandžuským diplomatem a úředníkem, jehož zástupce si v Něrčinsku stěžoval na agresivitu albazinských kozáků vůči Daurům a Ďučerům.\n\nV dubnu 1670 v Něrčinsku čchingští poslové požadovali – v zájmu mírových vztahů – vydání Gantimura, přičemž vojenské akce proti kozákům z 50. let omlouvali tím, že čchingské úřady je měly za bandity a nevěděli, že jsou ruskými poddanými. Něrčinský vojevoda Daniil Aršinskij ze své iniciativy reagoval vysláním desátníka Ignatije Milovanova do Pekingu s listem, v němž vyzýval čchingského císaře k podřízení se carovi; nevydání Gantimura vysvětloval jeho stářím a nemocí a neexistencí carského rozhodnutí o něm a albazinské kozáky omlouval s tím, že se jen bránili útokům Daurů a Ďučerů, kteří tucet Rusů zabili a ukradli jim skot. Milovanov vyrazil v dubnu 1670, během měsíce dojel do Pekingu a předal list v Dvoru závislých držav, jehož úředníci ho oficiálně přeložili císaři jako nabídku cara na podřízení se, to jest právě opačně. Poté Milovanova oficiálně přijal císař před celým dvorem. Do Něrčinska se Milovanov vrátil s čchingským zástupcem, který Aršinskému předal císařův list carovi, v němž císař za vydání Gantimura sliboval mír.\n\nRusové na čchingský návrh bezprostředně nereagovali, vyslanec Nikolaj Spafarij se však o několik let později odvolával na tento list s tím, že nepřijel z iniciativy Moskvy, ale na čchingskou výzvu.\n\nV únoru 1672 se u Něrčinska opět objevil čchingský posel s nevelkým vojenským oddílem a přesvědčoval náčelníky Rusům poddaných domorodců, aby přešli k Čchingům.\n\nMezi rokem 1670 a příchodem Spafarije se Čchingové třikrát dotazovali v Něrčinsku, kdy už přijede carův vyslanec. Roku 1675 se ruská vláda rozhodla vyslat do Pekingu zkušeného diplomata moldavského původu Nikolaje Spafarije. Měl za úkol ustavit oficiální obchodní vztahy a diplomatické styky. K teritoriálním otázkám se neměl vyjadřovat, ruská vláda totiž měla za to, že o ruských poddaných a území není třeba diskutovat.\n\nSpafarij z Moskvy vyjel začátkem března 1675, cestoval přes Irkutsk, Něrčinsk a Albazin a na Velkém Chinganu se setkal s čchingskými zástupci. Rozhovory se Spafarijem vedli Mandžuové na Noně po tři měsíce do začátku března 1676. Ještě před zahájením jednání po něm chtěli předání carova listu a vydání Gantimura; o obojím odmítl i jen diskutovat. Nakonec se uchýlil k přetvářce a tvrdil, že car nemohl svolit k vydání Gantimura, protože v Moskvě nerozuměli císařovu listu z roku 1670, čemuž mandžuští diplomaté na Noně moc nevěřili, ale císařská rada v Pekingu vysvětlení přijala.\n\nDo Pekingu Spafarij dorazil v polovině května a na mnoho týdnů se střetl s pekingským dvorským ceremoniálem, který předpokládal nižší status všech cizích států, automaticky považovaných za vazaly. Z prestižních důvodů – při problémech v Číně (rozsáhlé povstání tří vazalů v letech 1673–1681) – čchingská vláda nechtěla ustoupit. Neformálně byl v červnu přijat císařem a delegaci bylo dovoleno obchodovat. Nakonec Čchingové podmínili uzavření obchodní dohody vydáním Gantimura a dodržením ceremoniálu. Neoficiálně se Spafarij dozvěděl o záměru vyhnat Rusy z Albazinu a Něrčinska. V září 1676 odjel z Pekingu do vlasti, do Moskvy dorazil začátkem roku 1678.\n\nPo porážce povstání tří vazalů v Číně roku 1681 si Čchingové uvolnili síly pro boj s Ruskem a od začátku 80. let začali připravovat útok na Rusy na Amuru a v Zabajkalí. Jejich nejsevernějšími opěrnými body v té době byly Ninguta na řece Mu-tan-ťiang, jižním přítoku Sungari, a Girin na horním toku Sungari, kde od roku 1657 fungovaly loděnice, od roku 1674 pevnost, a který roku 1676 od Ninguty převzal roli sídla mandžuské správy regionu. Paralelně, kvůli obraně mandžuských území před usazováním Mongolů, Korejců a Rusů, císař roku 1678 nařídil na hranicích říše Čching vystavět opevněnou linii, takzvanou vrbovou palisádu.\n\nDva roky, 1681–1683, strávili Mandžuové přípravami – budováním cest, stavbou lodí, shromažďovaním zásob, zpravodajskou činností. Naplánovali útok na Albazin a v případě úspěchu počítali s pokračováním na Něrčinsk. Vojenským akcím předcházel diplomatický tlak, proto roku 1681 mandžuští vyslanci v Albazinu protestovali proti výstavbě ruských pevnůstek na Zeje, s tím, že jsou na jejich hranici. Rusové odvětili, že kmeny na Zeje jsou jejich poddanými a nejlepší hranice by byla na Amuru. Albazinci žádali ruskou vládu o posílení obrany před Mandžuy; z jihu v prosinci 1681 přišla od daurského náčelníka Loskadoje a tunguzských Ajusiho a Kajaldy (odehnaných z Amuru Mandžuy v 50. letech) prosba o přijetí do ruského poddanství a ochranu při cestě na sever s tím, že je Mandžuové chtějí přesídlit dále na jih do Číny a sami chtějí zaútočit na zejské ostrohy.\n\nV listopadu 1682 do Albazinu a Něrčinska dorazili čchingští poslové s žádostí o rozhovory na Nonu, které nepřinesly výsledky. V prosinci se nakrátko pod Albazinem objevil tisícičlenný oddíl mandžuské jízdy vedený generály Pengcunem a Langtanem pod záminkou žádosti o vydání dvou utečenců. Ve skutečnosti hodnotili situaci v Albazinu. Langtan usoudil, že k jeho dobytí postačí tři tisíce vojáků s 20 děly, s tím, že vojsko by mělo přijít po zemi, a zásoby dopravit po řece.\n\nSoučasně roku 1681 mongolské oddíly narušovaly hranici v Zabajkalsku v oblasti Selenginska a agent mongolského náčelníka Cecen-nojona se pokusil proti Rusům pozvednout místní Tunguzy a Burjaty; ti se však postavili proti němu. Z následného jednání s mongolskými vůdci, v čele s Tüšetü-chánem Čichundordžem, vyplynulo, že Mongolové chtějí vrátit Burjaty, kteří odkočovali k Rusům, a zrušení ruských pohraničních pevností. Obojí Rusové jednoznačně odmítli. Roku 1681 s Čichundordžem jednali též Mandžuové a přiměli ho k útokům na Rusy, od září 1681 následovaly nájezdy mongolských oddílů na Zabajkalsko trvající do začátku roku 1682. Paralelně k Rusům utíkali řadoví Mongolové a Burjati, k velké nevoli mongolských chánů a nojonů. Roku 1682 však někteří mongolští tajši (náčelníci) zahájili s Rusy mírové rozhovory a na podzim dohodli mír.\n\nNa jaře 1683 čchingská vojska začala přesun k Amuru. Mandžuové se usadili v ústí Zeji a vybudovali zde pevnost Ajgun, u ústí Kumary stejnojmennou pevnost Kumara a ještě jednu pevnost mezi nimi. V červnu Mandžuové u ústí Zeji zajali většinu ruského oddílu, který plul z Albazinu vystřídat posádku zejských ostrohů. Ve třech ruských ostrozích na Zeje bylo v té době celkem 67 kozáků a v Albazinu něco přes stovku. V Něrčinsku a zabajkalských ostrozích měl tamní vojevoda dohromady dvě stovky kozáků. Velikost čchingské armády odhadli Rusové na deset tisíc lidí na 300 lodích, se 300 velkými i malými děly.\n\nVe druhé polovině roku 1683 Mandžuové podnikli výpad k jezeru Dalaj núr a pomocí oddílů o 400–500 mužích obsadili ruské ostrohy v povodí Zeji, poslední (Verchnozejský) v únoru 1684. Do zajetí padlo kolem stovky ruských kozáků a lovců. V říjnu 1683 do Albazinu dorazili dva ze zajatců s dopisem čchingského císaře s tradičními požadavky – vydat Gantimura, vyklidit Albazin, jinak hrozil válkou.\n\nZačátkem července 1684 čchingský jízdní oddíl obsadil ruskou ves Čulkovo nedaleko Albazinu a zajal část obyvatel. Poté se ruští rolníci z okolí stáhli do Albazinu a lovci také nevyrazili za soboly. Celkem se ve městě shromáždilo 120 \"služilich ljuděj\" (vojáků a úředníků), 97 rolníků a 250 ostatních, především lovců. Čchingská armáda se však – přes císařovo zdůrazňování, jak je důležité zmocnit se sklizně – neobjevila a na podzim Rusové překonali obavy z Mandžuů a sklidili úrodu, i když opožděně – obilí již z poloviny vypadalo z klasů.\n\nSoučasně s událostmi na Amuru čchingský císař žádal chána Čichundordže o útok na Selenginsk a Irkutsk, avšak zatím vůdce mírové strany mezi Mongoly, Čichundordžův bratr Dzanabadzar, navázal kontakt s Rusy. Chánovi poslové v dubnu 1684 v Selenginsku požadovali zpět „své“ Burjaty a hrozili čchingským útokem. Rusové přijali Mongoly zdvořile, ale neústupně. Chán se poté rozhodl zachovat neutralitu, i když drobné nájezdy zejména v oblasti Tunkinského ostrohu pokračovaly i v létě 1684. Rusové je odráželi za pomoci místních Burjatů a Tunguzů.\n\nCarská vláda reagovala začátkem roku 1683 reorganizací správy východní Sibiře, když všechny východosibiřské újezdy: Jakutský, Irkutský (vzniklý roku 1682), Ilimský, Něrčinský a demonstrativně nově zřízený Albazinský újezd soustředila v Jenisejském razrjadu (založeném nedávno předtím, roku 1677) a podřídila novému jenisejskému vojevodovi Konstantinovi Ščerbatovovi. Poté, co do Moskvy dospěly zprávy o bojích roku 1683, přikázala v lednu 1684 tobolskému vojevodovi Alexeji Golicynovi sebrat z vojáků na západní Sibiři 600 lidí a na jaře je poslat do Jenisejska Ščerbatovovi, který k nim něl přidat 400 dalších a vyslat za Bajkal, což na Sibiři vyvolalo vlnu horečné aktivity. Do Albazinu byl z Moskvy poslán Alexej Tolbuzin (na místo přijel v květnu 1684), vyměněni byli i ostatní východosibiřští vojevodové. Noví náčelníci posilovali opevnění Albazinu i Něrčinska i dalších ostrohů; od druhé poloviny roku 1684 jim začaly přicházet posily a výzbroj.\n\nZačátkem roku 1685 tak bylo v důležitých ostrozích – Albazinu, Něrčinsku a Irkutsku – po dvou až čtyřech dělech a stovce píšťal. Zmíněné posily z Tobolska a Jenisejska pod vedením Afanasije Bejtona musely koncem roku 1684 děla a nemalou část materiálu nechat na zamrzlé Angaře a v lednu 1685 vyrazily z Ilimska na východ „nalehko“ bez nich. Ščerbakov přikázal podřízeným vojevodům posílit opevnění ostrohů, například Selenginský ostroh byl nově vystavěn, a nabrat dalších 350 vojáků z místních lidí, ale Moskvě si stěžoval, že nemají výcvik a žádal o zaslání nejméně 700 zkušených vojáků, kterými chtěl vyztužit obranu od Jenisejska na východ. Ruská vláda se omezila na zaslání 10 důstojníků, 20 dělostřelců a výzbroje – 10 děl, střelného prachu a olova.\n\nPo nevýrazné kampani roku 1684 Kchang-si odvolal váhavého velitele čchingské armády na Amuru Sabsua a v únoru 1685 vydal edikt, ve kterém zopakoval obvinění Rusů z expanze, přikázal jejich zničení a nakázal svým vojevůdcům poslat do Albazinu ještě jedno poselstvo s výzvou stáhnout se z čchingského území do Jakutska, jež měl potom tvořit hranici.\n\nV dubnu 1685 čchingský císař poslal ruskému carovi listy (v ruštině, latině a čínštině) s podmínkami míru. Ruským úřadům v Albazinu, v Jakutsku, v Selenginsku a v Tobolsku je předali kozáci propuštění Čchingy ze zajetí. Do Moskvy první z listů dorazil v listopadu 1685. V listech císař nabízel mír a obchodní styky, pokud bude dohodnuta hranice u Jakutska a Jenisejska.\n\nOd začátku roku 1685 se v Zabajkalí množily zprávy o připravovaném mongolském útoku. V březnu 1685 se třísetčlenný jezdecký oddíl Mandžuů objevil pod Albazinem, v blízkosti města zajal či zabil osazenstvo jednoho mlýnu a přítomné kozáky a odešel. Poté rolníci v okolí Albazinu zaseli.\n\nZačátkem června 1685 čchingská jízda odehnala albazinským koně a 10. června se hlavní síly čchingské armády vylodily u Albazinu. Vedli je Pengcun a Langtan. V následujících dvou dnech čchingské vojsko obklíčilo Albazin, stavělo pozice pro děla a od 12. června začalo obležení. Mandžuové měli 4200 mužů včetně 1200 nevojáků, 30 velkých a 15 malých děl; navíc 1000 jezdců přišlo po břehu. Pouze stovka Mandžuů měla píšťaly, ukořistěné u Rusů. Obránců Albazinu bylo 450, se 3 děly a 300 píšťalami, ve městě bylo i několik set žen a dětí.\n\nPo deseti dnech obležení Albazinu Mandžuové zahájili všeobecný útok. Čchingská dělostřelba ničila palisádu, od zápalných šípů shořely sýpky, část budov a kostel. Za den bojů zahynula více než stovka obránců a skoro 150 útočníků. Bylo také zničeno jedno ze tří ruských děl. Rusům došly zásoby střelného prachu i kulí. Vojevoda Tolbuzin proto požádal čchingského velitele Langtana o svolení k odchodu ruské posádky i civilistů z Albazinu do Něrčinska, což Čchingové přijali.\n\nJen krátce před Albazinci, 9. července, do Něrčinska konečně dospěl Bejton se 447 vojáky a třemi lehkými děly, zbytek oddílu – 126 lidí s děly a zásobami, kteří zůstali na Angaře – dorazil později.\n\nPo dobytí Albazinu zaslal císař list na Udský ostroh s požadavkem vyklidit řeku Udu a stáhnout se na „hranici“ do Jakutska. Mandžuové se objevili i na horním toku Udy. Znepokojený jakutský vojevoda začal posilovat opevnění Jakutska a domorodci z pobřeží Ochotského moře žádali v Ochotském ostrohu o ochranu.\n\nV dubnu 1685 dorazil Bejtonův oddíl do Udinsku, ale zde se měsíc zdržel, protože dvoutisícový mongolský oddíl mu odehnal koně a tažná zvířata. Útočníky se vydalo pronásledovat přes 400 kozáků a necelé tři stovky místních lovců, potulných lidí a Tunguzů. Podařilo se jim na Mongolech vydobýt část koní, 150 hlav skotu a tisícovku ovcí a beze ztrát se vrátit.\n\nV květnu 1685 v Irkutsku Čichundordžovi poslové opět požadovali zpět „své“ Burjaty a hrozili čchingským útokem. Poté Mongolové zaútočili. Začátkem června 1685 oblehli Selenginsk a blokovali Udinsk. Rusové se Mongolů nebáli, obávali se však mandžuské armády. Mongolsko-čchingská vojenská spolupráce se však omezila na zaslání nejméně pěti tisíc mongolských jezdců k výcviku u Pekingu. V červnu také mongolské vojsko Cecen-nojona zaútočilo na Tunkinský ostroh osazený 43 kozáky. V třídenních srážkách zahynuli tři kozáci a několik padlo do zajetí, Mongolové se stáhli poté, co se přiblížila ruská posila z Irkutska o 120 mužích. Dzanabadzar poté své oddíly stáhl z ruského území a pustil na svobodu ruské zajatce, které vymohl na Cecen-nojonovi.\n\nV létě 1685 Mongolové útočili i v okolí Něrčinsku, kde odháněli dobytek a zastrašovali domorodce; v červenci až srpnu 1685 obléhali Argunský ostroh, útočili i na Telembinský ostroh. V Zabajkalí Mongolové odešli od Selenginsku a Udinsku, neklid však trval.\n\nV polovině července 1685 ruský průzkumný oddíl zjistil, že Mandžuové opustili Albazin a odešli k Nonu a dále na jih; pouze v Ajgunu nechali nevelký oddíl o 500 mužích. Stáhli se tak rychle, že nestačili zničit úrodu na polích. Sklizeň z polí v okolí Albazinu byla rozhodující pro udržení města, zásobování velké posádky z Irkutska by totiž bylo velmi obtížné až nereálné. Vlasov neprodleně vyslal Tolbuzina, Bejtona a většinu svých kozáků do Albazinu, kde na podzim bylo už 514 kozáků a 155 rolníků a lovců, zatímco v Něrčinsku zůstalo jen 173 kozáků a úředníků. Tolbuzinovým lidem se podařilo sklidit většinu úrody, současně stavěli nové, lepší opevnění Albazinu. Začátkem roku 1686 bylo v Albazinu už 725 mužů, zatímco v Něrčinsku a okolních ostrozích 340 kozáků a stovka lovců.\n\nMandžuové rychle zjistili, že se Rusové vrátili, a vysílali proti nim jízdní oddíly a útočili na osady v okolí pevnosti. Tolbuzin zorganizoval aktivní obranu pomocí kozáckého jezdectva pod vedením Bejtona, od října 1685 do jara 1686 tak mezi Albazinem a Ajgunem probíhaly srážky mezi Mandžuy a kozáky. Na jaře se Mandžuové stáhli, ruští rolníci proto mohli obnovit některé vsi, dovést dobytek z Něrčinska a zasít.\n\nV létě 1686 Mandžuové vedení Sabsuem a Langtanem vytáhli na Albazin. Kozácké hlídky pochod nepřátelské armády včas zjistily a varovaly obyvatelstvo, které se skrylo v pevnosti. V ní měl Tolbuzin 826 obránců, jeden moždíř a osm děl, dostatek prachu a olova, zásobu obilí do léta 1687.\n\nObléhatelé připluli k Albazinu 7. července na 150 lodích. Měli do 5 000 nebo až 6 500 mužů se 40 děly, velel jim opět Langtan. Jeho úkolem bylo dobýt Albazin a bez odkladu i Něrčinsk. K pochodu na něj měl 3 000 koní. Po týdnu bojů byl Tolbuzin raněn a po několika dnech zemřel, velení po něm převzal Bejton.\n\nPoté, co se Rusové ubránili náporu prvních dní útoku, císař Kchang-si svolil k dlouhodobému obléhání. Do října obránci provedli pět výpadů, zabili na 150 nepřátel a ztratili 65 mužů. Mandžuové zatím obehnali pevnost valy, z týlu zajištěnými zákopy. Na protějším břehu Amuru vybudovali valem opevněný tábor. V září Čchingové znova podnikli útok – neúspěšně. Neuspěl ani pokus podkopat se pod val, podkop zničili kozáci při výpadu. V říjnu měl Langtan už 10 tisíc mužů a zaútočil znovu, k útoku připravil dvě dřevěné hradby. Kozáci, obávající se jejich přitažení k pevnosti a zapálení, jednu zapálili při výpadu a druhou vyhodili do povětří z podkopu. Pak Mandžuové „zametali“ pevnost dřevěnými poleny z katapultů, což Rusům řešilo nedostatek palivového dříví. V říjnu až listopadu zahynulo přes 100 obránců při výpadech a bombardování, přes 500 dalších zemřelo od kurdějí a naživu zůstalo jen 150 Rusů, kteří však byli kvůli kurdějím ze dvou třetin neschopni boje. Čchingská armáda v bojích a následkem hladovění a nemocí přišla o dva a půl tisíce vojáků a mnoho nevojenského personálu.\n\nKoncem roku 1685 ruská vláda rozhodla o posílení vojsk v Zabajkalí 500 střelci z Moskvy a 1 400 ze Sibiře, pro které v lednu 1686 vypravila z Moskvy 1 000 píšťal, 20 děl a těžký moždíř a značné množství střelného prachu, olova, dělových koulí a granátů. Zajištění přesunu takového množství vojáků bylo pro sibiřské úřady a obyvatelstvo mimořádným výkonem. Rozhodnutí znamenalo značný růst sibiřských vojsk: k roku 1688 bylo na celé Sibiři 7 215 \"služilich ljuděj\" (vojáků i úředníků).\n\nSoučasně v prosinci 1685 carská vláda zplnomocnila k vedení mírových rozhovorů Fjodora Golovina a pověřila ho obranou a obnovou válkou poškozeného pohraničního území. Cílem ruské vlády bylo potvrzení hranice na Amuru až k jeho ústí, kterou považovala za přirozenou. V krajním případě Golovinovi dovolila ustavení hranice na Amuru po ústí Zeji, v nejkrajnějším u Albazinu s právem lovu až po Zeju, a zbytek nechat nerozhraničený. V každém případě chtěla zachovat ruské osídlení a svrchovanost nad domorodci, kteří již přijali ruské poddanství. Současně požadovala odškodnění za čchingské útoky. Souhlasila s výměnou přeběhlíků, ne však s vydáním ruských poddaných (potomků a lidí Gantimura, navíc již pokřtěných).\n\nUsilovným pochodem dorazil Golovin s moskevským vojskem před začátkem zimy 1686/87 do Rybinsku na Angaře, kde přezimoval. Část vojáků však poslal zimními cestami vpřed, v Irkutsku se k nim připojily místní posily a tak koncem března 1687 došlo do Něrčinska 227 kozáků, a do Udinska 144. Zatímco v létě 1687 Mandžuové opevňovali Ajgun, v červenci Golovin dorazil s vojskem do Irkutska, překročil Bajkal a v polovině září 1687 soustředil své vojáky v Udinsku a okolí.\n\nV Udinsku se Golovin soustředil na vyjednání dohody s Mongoly. Nabízel jim společnou obranu proti Čchingům, která by posílila bezpečnost obou stran. Čchingové naopak přesvědčovali Mongoly k útoku na Rusy. Roku 1687 Mandžuové získali na svou stranu Tüšetü-chána Čichundordže. Společný mandžusko-mongolský útok na Něrčinsk byl naplánován na jaro 1688. Dzanabadzar však trval na zachování míru s Ruskem a odmítl se války účastnit. Golovin pochopil, že Čichundordže nepřemluví, a od léta 1687 o přátelských úmyslech Rusů přesvědčoval jiné vybrané mongolské náčelníky, a sice Cecen-nojona a další, včetně Dzanabadzara. Současně během léta 1687 Mongolové prováděli menší nájezdy na ruské území a odháněli skot.\n\nKoncem října 1687 se Golovin přesunul z Udinska, kde ponechal většinu vojáků, do Selenginska, blíž k hranicím. V listopadu 1687 vypravil posla do Pekingu s informací o svém příjezdu a návrhem na určení místa a doby rozhovorů.\n\nSoučasně s vysláním Golovina do Zabajkalska carská vláda poslala do Pekingu vyslance Nikifora Veňukova a Ivana Favorova s úkolem předat carovu listinu s vyjádřením rozhořčení nad čchingskou agresí a návrhem na mírovou konferenci v Albazinu, pokud Čchingové ukončí boje a odejdou z ruského území. Vyslanci v srpnu 1686 dorazili na mongolské území a více než měsíc vedli rozhovory s bojovně naladěným Čichundordžem i jeho bratrem Dzanabadzarem, prosazujícím mír.\n\nVeňukov a Faforov přijeli do Pekingu 31. října 1686. Již následující den začala jednání. Mandžuové tvrdili, že nejsou s Ruskem ve válce, a boje zdůvodňovali svévolně se usazujícími kozáky a odmítnutím vydat Gantimura něrčinskými úřady. Tvrdili, že čchingský císař chce mír a ukončí obležení Albazinu; teritoriální nároky omezili na Poamuří. Výsledkem rozhovorů byla dohoda o příměří. V polovině listopadu ruští vyslanci odjeli z Pekingu do vlasti.\n\nK Albazinu se informace o příměří dostala počátkem prosince. Čchingská armáda poté zastavila ostřelování, ale neodešla od města; Albazinským sice umožnila styk s Něrčinskem, a dovoz potravin, ale bránila jim v získání borového chvojí (používaného proti kurdějím) a dřeva. Až v květnu 1687 Mandžuové odešli do 4 km vzdáleného tábora. V Albazinu tehdy zůstalo naživu již jen 66 kozáků. Koncem srpna 1687 se Mandžuové stáhli do Ajgunu, když bylo jasné, že Golovin s posilami toho roku nepřijede. Po odchodu nepřátelského vojska Albazinští začali obnovovat stavení a připravovat pole k setbě.\n\nUž od roku 1686 se zhoršovaly vztahy mezi Mongoly a Džúngary, navzdory snaze čchingské diplomacie vyzývající je ke smíru, aby měli Mongolové volné ruce k válce s Rusy. Koncem roku 1687 mongolský chán Čichundordž zaútočil na svého západního souseda a spojence Džúngarů, Dzasagtu-chána a zabil ho. V boji padl i bratr džúngarského chána Galdana. Současně se Mongolové rozhodli rozpoutat válku proti dvěma protivníkům. Zatímco Čichundordž se soustředil na boj s Džúngary, v lednu 1688 Čichundordžův bratr Šidiširi bagatur-chuntajdži vyrazil proti Rusům.\n\nŠidiširiho Mongolové kvůli sněhu nemohli projít za Bajkal, proto se rozhodli zaútočit na Selenginsk a Udinsk. Podle plánu měla jedna část vojska zaútočit na Selenginsk a druhá zablokovat cestu na západ, k Bajkalu a do Irkutska. Podle různých odhadů současníků jich bylo 4 až 12 tisíc a protentokrát disponovali děly a píšťalami zaslanými z Pekingu. Rusové měli v té době v Zabajkalí kolem dvou tisíc vojáků: v Albazinu stovku, v Něrčinsku přes 400, v Selenginsku kolem 250, v Udinsku a okolních vsích něco přes tisíc. Začátkem ledna 1688 Mongolové v počtu asi 5 tisíc oblehli Golovina v Selenginsku a přišli k Udinsku. Iniciativu na ruské straně převzal velitel moskevských střelců, plukovník Fjodor Skrypicyn, který s 500 střelci vytáhl z Iljinské slobody (severozápadně od Udinska) k Udinsku, třikrát se srazil s Mongoly, obsadil jejich tábor a v třídenním boji se ubránil třem tisícům útočících Mongolů. Mongolové se poté vzdali plánu postupovat k Bajkalu a na Irkutsk a stáhli se. Moskvané měli jen málo mrtvých, ale polovina jich utrpěla zranění, proto se neodvážili zaútočit na Mongoly obléhající Selenginsk a požádali v Irkutsku o posily.\n\nDo bojů se poté na ruské straně zapojili i místní Burjati a Tunguzové, jejichž nájezdy do Mongolska museli ruští velitelé dokonce mírnit, aby se nezkomplikovaly vztahy s mongolskými náčelníky neúčastnícími se útoku. V polovině března plukovníci Skrypicyn, Pavel Grabov a Anton Smalenberg shromáždili v Udinsku 1 500 mužů a vyrazili na pomoc Selenginsku, stále se bránícímu mongolským útokům. Šidiširi s vojskem vytáhl proti příchozím Rusům a 20. března na ně zaútočil ve stepi 20 km od města. S pomocí jízdy ze Selenginsku, vyslané Golovinem do zad nepřátel, Rusové Mongoly rozdrtili a zahnali do Mongolska.\n\nPo mongolské porážce Čchingové odložili útok na Něrčinsk, připravovaný na duben 1688, a rozhodli se využít mírových jednání, které navrhli provést v Selenginsku s tím, že každá strana přivede maximálně 500 vojáků (což nemínili dodržet). Zatím Dzanabadzar informoval Rusy o čchingských aktivitách i dění v Mongolsku. I během bojů Dzanabadzar, přestože stejně jako chán požadoval vydání Burjatů poddaných Rusům, prosazoval mír, žádal po Šidiširovi přerušení obležení a ujišťoval Golovina, že jeho lidé se bojů neúčastní.\n\nParalelní boj Mongolů s Džúngary byl také neúspěšný. Galdan na jaře 1688 porazil Čichundordžovy síly a pak postupoval na východ na jeho území, které poplenil. Mongolové před Džúngary prchali na všechny strany, k Rusům i Čchingům.\n\nGolovin na jaře 1688 opevňoval Udinsk a Selenginsk a naplánoval útok na Mongoly ze dvou směrů, který však odložil poté, co přišly informace o džúngarském vítězství nad Čichundordžem a postupu Džúngarů na východ do Mongolska.\n\nCísař Kchang-si jmenoval do čela čchingské delegace určené pro jednání s Rusy zkušeného státníka Songgotu, svého strýce Tchung Kuo-kanga, vojevůdce Maciho a další. Z Pekingu vyjeli s početným doprovodem koncem května 1688. Začátkem července, již na mongolském území, začali potkávat mongolské uprchlíky z války s Galdanem. Songgotu proto zastavil cestu a 22. července k němu dorazili kurýři z Pekingu přikazující návrat. O odložení mírových jednání kvůli válce Džúngarů s Mongoly Čchingové neprodleně informovali Golovina; Golovin odvětil požadavkem na stažení čchingských oddílů z ruských území a rozhodl se přesunout do Albazinu. Proto koncem srpna vytáhl se svým plukem (1 160 mužů) na Něrčinsk; v Udinsku nechal posádku o 120 a v Selenginsku o 164 mužích.\n\nZatím začátkem července 1688 pod Albazin připlula velká čchingská armáda jdoucí na mírová jednání, a proto požadující od Bejtona podporu. Na podzim 1688 čchingská armáda v albazinském regionu zničila úrodu na polích a tamní posádka se ocitla v nebezpečí hladu. Nicméně v květnu 1689 Albazinští znovu zaseli.\n\nGolovin proto, a kvůli obavě z mandžusko-mongolské ofenzivy proti Galdanovi, která by mohla ohrozit i Zabajkalí, na podzim 1688 přerušil přesun do Něrčinska a zaměřil se na řešení problému mongolských přesídlenců, prchajících na ruské území před válkou po stovkách a tisících. Začal s tabunutskými tajši, kteří odmítali ruské podanství, ale současně trvali na svém právu kočovat v Zabajkalí. Golovin na ně koncem září 1688 zaútočil s oddílem 500 Rusů a 300 Burjatů a Tunguzů a porazil je. V říjnu jich 3 000 (v tom 1 200 mužů) přijalo ruské poddanství. Přijetí poddanství navrhl i dalším mongolským skupinám zdržujícím se podél hranice, mnozí souhlasili. Celkem od července 1688 do března 1689 přišlo k Rusům z Mongolska na 10 000 lidí. Někteří náčelníci hledali u Rusů pouze dočasné spojenectví a nechtěli se vzdát politické samostatnosti, proto se vrátili do Mongolska, jejich lidé však mnohdy zůstávali.\n\nNa podzim 1688 pokračovala i mongolsko-džúngarská válka. Čchingové posilovali ostrahu hranic a pokusili se přesvědčit Galdana k míru. Čichundordž požádal Čchingy o pomoc, ale ti na něm požadovali vzdání se samostatnosti a přijetí poddanství. Mongolové odmítli a opevnili se na ostrůvcích jezera Olgoj, aby zneutralizovali převahu džúngarské jízdy. I tak byli koncem srpna 1688 v několikadenním boji poraženi, Čichundorž, Dzanabadzar a další mongolští náčelníci se zachránili útěkem k Čchingům, načež jim nezbylo než přijmout čchingské poddanství.\n\nGaldan šířil fámy, že své akce koordinuje s Rusy a ruské akce proti tabunutským Mongolům na podzim 1688 jeho propagandu podpořily. V listopadu 1688 navíc vyslal poselstvo do Irkutska s návrhem na společnou válku proti Mongolům a navázání obchodních vztahů. Jako vstřícný krok se vzdal nároků na obyvatelstvo Sajan. Golovin nespěchal s odpovědí. Obával se návratu Galdana na západ a následné mandžusko-mongolské ofenzívy do Zabajkalí, proto Galdanovi odpověděl návrhem „neuzavírat mír s Mongoly ani Mandžuy před rusko-čchingskými jednáními a neustupovat před nimi do Džúngarska“. Po seznámení se s Golovinovým postupem analogický dopis poslala v červenci 1689 Galdanovi ruská vláda.\n\nGolovin v lednu 1689 poslal do Pekingu Ivana Loginova, který do Pekingu dorazil v polovině května s úkolem dohodnout okolnosti setkání vyslanců, a seznámit chingskou vládu s návrhy mírové smlouvy, připravenými v Moskvě. Pro setkání navrhl Albazin nebo Něrčinsk. Mandžuové nechtěli, aby Golovin s vojskem přijel do Albazinu, proto Loginovovi v Pekingu jednoznačně oznámili, že jednání vyslanců proběhnou u Něrčinska a s vyslanci pošlou tisíc vojáků. Současně Mandžuové od jara posilovali své vojsko v Ajgunu – naváželi zásoby, opravovali lodě a posílali nové vojáky; což znepokojilo Rusy v Albazinu i Něrčinsku. V červenci Golovin přikázal Bejtonovi v Albazinu sklidit obilí a mandžuským zástupcům přítomným v Něrčinsku si stěžoval na narušování příměří.\n\nV první polovině roku 1689 se císař Kchang-si stále snažil diplomatickou cestou usmířit Mongoly s Džúngary a Džúngary přesvědčit ke stáhnutí se z Mongolska a návratu na západ. Golovin zase v létě 1689 pochopil, že toho roku nedojde k čchingskému útoku na Galdana, a tak se koncem června začal přesouvat s celým svým plukem z Udinska do Něrčinska.\n\nPo uzavření dohody o sjezdu vyslanců v Něrčinsku Loginov 25. května 1689 odjel z Pekingu. Čchingští vyslanci ho však následovali už 3. června, o týden dříve, než bylo dohodnuto.\n\nTéhož 3. června se čchingské vojsko na 60 lodích objevilo pod Albazinem pod záminkou „zásobování vyslanců“, 1. července potom čchingští vojáci překročili Argun a na Šilce shromáždili 800 koní. V polovině července se v Něrčinsku dozvěděli, že kolem Albazinu na 120 lodích projelo už 4 000 mandžuských vojáků se 45 děly. Golovin reagoval upozorněním něrčinské posádky, pokračováním přesunu svého pluku, odesláním domorodých obyvatel z okolí Něrčinska hlouběji do vnitrozemí a vysláním posla k čchingskému poselství s protestem proti příchodu armády.\n\nDne 16. července čchingské vojsko o 70 lodích s 34 děly zakotvilo na Šilce kilometr nad Něrčinskem a blokovalo tak Rusům cestu na západ. Po protestech Vlasova se 18. července stáhlo po proudu na nové místo naproti Něrčinsku. Současně do Něrčinska přijeli poslové čchingských vyslanců informující Rusy o jejich postupu. Vlasov vyslancům poslal naproti nevelký oddíl, který byl překvapen jejich doprovodem – 5 000 vojáky s dělostřelectvem. Dne 22. července se Mandžuové soustředili v bezprostřední blízkosti Něrčinska, za protestů Rusů (Vlasova i Golovina, který byl stále ještě na cestě). Koncem července Mandžuové ustoupili k soutoku Šilky a Něrči, dále však neodešli. Až 9. srpna do Něrčinska dorazil Golovin. Mandžuové byli zklamáni přítomností jeho pomocných burjatských a tunguzských oddílů. Očekávali totiž, že místní obyvatelstvo Rusy nepodpoří.\n\nCílem Mandžuů bylo dosažení souhlasu Ruska s mandžuskou anexí ruských území na Amuru a uzavření míru s Ruskem, což by jim umožnilo pustit se do války s Džúngary a naopak zabránilo protičchingské džúngarsko-ruské alianci. Před Něrčinskem měli kolem 15 000 vojáků a 50 děl. Rusové měli původně 100 vojáků v Albazinu a 600 v Něrčinsku; po příchodu Golovina soustředili v Něrčinsku kolem 2 000 vojáků (přibyl tisícičlenný Golovinův pluk plus pomocné oddíly domorodců). Poměr sil byl podobný jako při obležení Albazinu, Něrčinsk ale neměl tak dobré opevnění. Jednání začala 12. srpna, za Rusko jednali Fjodor Golovin a Ivan Vlasov, za říši Čching Songgotu, Tchun Kuo-kang, Langtan a další. Čchingové si nárokovali země až k Bajkalu s odůvodněním, že kdysi patřily mongolské říši Jüan; Rusové navrhovali hranici na Amuru.\nČchingští vyslanci využili svou absolutní vojenskou převahu k nátlaku na ruské vyjednavače a donutili je přijmout většinu čchingských požadavků. Golovin se nakonec vzdal Albazinu a souhlasil s hranicí na horském hřbetu severně od Amuru. Smlouva byla podepsána 27. srpna. První tři články se týkaly hranic, čtvrtý zakotvoval vydávání přeběhlíků, ale pouze v budoucnu. Dosavadní přeběhlíky Rusové kategoricky odmítli vydat, Mandžuové zase nevydali zajatce od Albazinu. Pátý článek se týkal obchodu otevřeného pro kupce s průvodními listy, šestý zakotvoval nenarušování hranic.\n\nDo Moskvy se první informace o smlouvě dostaly koncem května 1690, podrobné v červnu. V Posolském prikaze se ke smlouvě a Golovinovi postavili kriticky, nicméně po příjezdu do Moskvy vláda vyjádřila Golovinovi uznání.\n\nPro říši Čching urovnání vztahů s Ruskem odvrátilo hrozbu rusko-džúngarského spojenectví, mohla se nyní soustředit na válku s Džúngary. Rusku zase uspořádání vztahů s čchingskou říší umožnilo nerušený dovoz čínského zboži. Naopak džúngarský chán Galdan se celé následující desetiletí snažil získat ruskou podporu, neuspěl však, protože nebyl schopen ruské vládě nabídnout náhradu za obětování výnosného obchodu s Čínou.\n\nNa nově získaných zemích v povodí Amuru ponechala čchingská vláda místní kmeny jejich vlastnímu životu. Zakázala komukoliv se na nich usazovat a poté o ně ztratila zájem. Rusko prosadilo posunutí hranice na Amur až po dvou staletích: ve čtyřicátých letech 19. století zahájilo průzkum a kolonizaci Poamuří a v letech 1858/1860 v Ajgunské a Pekingské smlouvě získalo území severně od Amuru a východně od Ussuri.\n\n"}
{"id": "1204862", "url": "https://cs.wikipedia.org/wiki?curid=1204862", "title": "Blanka Portugalská (1259–1321)", "text": "Blanka Portugalská (1259–1321)\n\nBlanka Portugalská (25. února 1259, Santarém – 17. dubna 1321, Burgos) byla portugalská infantka.\n\nNarodila se jako dcera portugalského krále Alfonse III. Portugalského a jeho manželky královny Beatrix Kastilské. Po stopách její pratety královny Terezy Portugalské a dalších členek královských a šlechtických rodů odešla roku 1277 žít do kláštera v Lorvão avšak ne jako řeholnice.\n\nRoku 1295 se stala řeholnicí v Las Huelgas o čemž svědčí dopis z 15. dubna 1295, kde podrobně popisuje důvodu vstupu do kláštera a to na základě doporučení jejím strýcem králem Sanchem IV. Kastilským. Na začátku však do kláštera vstoupit nechtěla. S sebou do kláštera přinesla i velké věno. Zemřela 17. dubna 1321 a byla pohřbena v klášteře Las Huelgas.\n\nMěla nemanželského syna s šlechticem Pedrem Nunesem Carpinteiro:\n"}
{"id": "1204863", "url": "https://cs.wikipedia.org/wiki?curid=1204863", "title": "Tazbiči", "text": "Tazbiči\n\nTazbiči, zároveň též Tazbičská soutěska (, ) je středisková obec ve stejnojmenné soutěsce v okrese Itum-Kali na jihu Čečenské autonomní republiky Ruské federace. Obec je tvořena řadou usedlostí a osad, roztroušených po celém území soutěsky.\n\nHorská obec Tazbiči lemuje údolí říčky Cheldachoj-Echk v jihovýchodní části itum-kaliského okresu. Osady se nacházejí v nadmořské výšce od 1000 do 1200 metrů. Nejbližšími obcemi v okolí jsou Nižnij a Věrchnij Cherachoj na severu, na jihu leží Veduči a na západě se nacházejí zaniklé vsi Cjuniki a Chačaroj-Echk. K 1. 1. 2013 žilo v Tazbičské soutěsce 796 osob. Z hlediska náboženského obyvatelé Tazbiči vyznávají sunnitský islám, který se na severním Kavkaze rozšířil v 17. - 18. století.\n\nČetné středověké památky, dochované v soutěsce Tazbiči, jsou důkazem toho, že toto údolí bylo osídleno již v 11. - 12. století. Nejblíže k okresnímu středisku Itum-Kali se nacházela pevnost Djore, jejíž obyvatelé střežili přístupové cesty do Argunské a Djorchoj-Erkské soutěsky.\n\nV roce 1944 byli obyvatelé Tazbičské soutěsky násilně vysídleni a deportováni do Kazachstánu. Do vlasti se mohli vrátit až po rehabilitaci v roce 1956.\n\nV údolí Tazbiči, na území, spadajícím pod střediskovou obec, se nachází pět středověkých věží, pohřebiště a památkově chráněná mešita. V Etkali je mešita, jejíž minaret byl původně obrannou věží. V téže usedlosti si lze prohlédnout ještě další věž s petroglyfy. Na seznamu památek kulturního dědictví národů Ruské federace jsou pod čísly 2000000041 - 43 uvedeny památky z usedlosti Djore (čečensky \"Доьра\", rusky \"Дёрe\") v Tazbičské soutěsce, a to jmenovitě pozůstatky staveb v tomto aulu a dvě obranné věže. Pod čísly 2000000070 - 71 jsou zapsány stavby v osaděTalkali a jedna tamější obytná věž. Vesnická zástavba osady Urzmieduk a někdejší obytná věž jsou na seznamu kulturních památek evidovány pod čísly 2000000095 - 96. Věž \"Šulu\" v Djore, pocházející z 11. století, se podařilo rekonstruovat v roce 2010.\n\nV Tazbiči aktivně působí Střední všeobecně vzdělávací škola G. Ch. Jusupova. Vyučujícími jazyky jsou ruština a čečenština. V roce 2016 absolvovalo 11letou výuku celkem 8 místních chlapců a dívek.\n\nZ Tazbiči pocházela Pasichat Džukalajeva (1881 - 2005), do roku 2005 nejstarší občanka Čečenska. Ani jako vdova s 6 dětmi se nevyhnula koncem února 1944 deportaci Čečenců do střední Asie. Její mladší dcera zahynula ještě během této cesty hladem a zimou. Další dva Pasichatini synové zemřeli v důsledku útrap nuceného pobytu na území Kazachstánu. Pasichat Džukalajeva žila i ve vysokém věku aktivně a byla zcela soběstačná. Nikdy nedržela žádnou dietu, jedla nejen ovoce a zeleninu, ale i tučná jídla, pečené maso a sladkosti, ale vždy jen malé porce.\n\nDoprava z Grozného do Tazbiči - ať už maršrutkou, autostopem či vlastním vozem - je vcelku bezproblémová. Zásadní problém však spočívá v tom, že ke vstupu do soutěsky Tazbiči je kromě platného pasu mít třeba i oficiální povolení ke vstupu na dané území. Tento tzv. \"propusk\" vystavuje pouze velení pohraničních sil v Grozném, přičemž pro držitele ruského pasu vyřízení trvá 15 - 30 dní, pro cizince však ještě déle.\n\n\n"}
{"id": "1204865", "url": "https://cs.wikipedia.org/wiki?curid=1204865", "title": "Silly", "text": "Silly\n\nSilly může být: \n\n"}
{"id": "1204867", "url": "https://cs.wikipedia.org/wiki?curid=1204867", "title": "George Monro (voják)", "text": "George Monro (voják)\n\nPlukovník George Monro (taktéž psáno Munro) byl Skotsko-irský voják. Byl plukovníkem britské armády a proslul díky svému vedení při obraně pevnosti William Henry během Francouzsko-indiánské války v roce 1757. Obrana pevnosti byla zprvu velmi účinná, leč nakonec byla překonána francouzsko-indiánskými vojsky a byla následována masakrem britské posádky indiánskými spojenci Francie. Tato událost je popisována v románu Jamese Fenimora Coopera Poslední Mohykán.\n\nMonro se narodil kolem roku 1700 v irském městě Clofinu v hrabství Longford. Jeho otec byl skotský vojevůdce, který proslul svým vítězstvím v bitvě u Dunkledu v roce 1689, kde porazil Jakobity. Monro měl dva sourozence: staršího bratra Alexandera a sestru Margaratu.\n\nRoku 1718 se Monro přidává k Otwayskému 35. pěšímu pluku jako poručík. Roku 1750 je povýšen na hodnost Plukovníka.\n\nRoku 1757 byl Monro postaven do velení pevnosti William Henry s 1500 vojáky. V létě toho roku proběhla Bitva o pevnost William Henry, kdy byla pevnost napadena francouzskými vojsky s 8000 muži pod velením Markýze de Montcalma. Britská posádka, která byla oproti francouzským počtům v nevýhodě, byla spolehlivě odříznuta od zbytku britských vojsk a Monro byl nucen 9. srpna začít vyjednávat s Montcalmem. Výsledkem vyjednávání měla být kapitulace Britů a zajištění jejich bezpečného odchodu z pevnosti do 17 mil vzdálené pevnosti Edward. Francouzská vojska se však nedohodlo se svými indiánskými spojenci a ti zaútočili na odcházející britskou posádku a vypukl její masakr. Masakr, který zanechal 185 mrtvých, Monro přežil, ale umírá o pouhé tři měsíce později 3. listopadu 1757 v Albany.\n"}
{"id": "1204868", "url": "https://cs.wikipedia.org/wiki?curid=1204868", "title": "Benignus Sychrovský", "text": "Benignus Sychrovský\n\nBenignus Sychrovský (1. října 1675, Zbiroh – 13. září 1737, Praha), vlastním jménem Jan Kryštof Sychrovský (psáno též Sichrovský, Sichrowsky), byl český katolický kněz a teolog, člen řádu obutých augustiniánů. \n\nGymnázium vystudoval u jezuitů v Klementinu, další vzdělání získal na řádovém učilišti u sv. Tomáše na Malé Straně. Do řádu vstoupil roku 1693, kněžské svěcení přijal roku 1700. Poté působil jako lektor filosofie a teologie na domácím \"studium generale\", roku 1713 byl zvolen provinciálem a roku 1721 byl povolán do Říma. Angažoval se v kanonizačním procesu Jana Nepomuckého, roku 1728 byl podruhé zvolen provinciálem. Zemřel v konventu u sv. Tomáše na Malé Straně.\n\nDo českých zemí uvedl teologickou školu Jiljího Římského (Aegidius Romanus), svébytný směr scholastického teologického myšlení, prosazující se vedle školy tomistické, skotistické a molinistické. K tomuto účelu Sychrovský adaptoval dílo italského augustiniána F. N. Gavardiho \"Theologia exantiquata juxta orthodoxam beatissimi ecclesiae magistri Augustini doctrinam a fundatissimo doctore B. Aegidio Columno expositam\" (6 foliových svazků, Neapol a Řím 1683–1696). Výsledkem bylo čtyřsvazkové kompendium \"Theologia scholastica aegidio-augustiniana\", vydané v letech 1716–1720 v Norimberku. Přestože oproti Gavardiho spisu jde o výrazné zkrácení, jedná se o úctyhodné dílo, pokrývající systematicky veškerou látku scholastické teologie a tvořící jednu z nejrozsáhlejších teologických prací vzniklých na české půdě.\n\n"}
{"id": "1204869", "url": "https://cs.wikipedia.org/wiki?curid=1204869", "title": "Sóhei", "text": "Sóhei\n\nSóhei, neboli válčící mnichové (japonsky: 僧兵) byli buddhističtí mniši, organizovaní a vycvičení k vedení války. Kláštery válčících mnichů vznikaly ve 10. až 14. století na území Japonska. Za jejich vznikem zpravidla stojí politické neshody s vládnoucí vrstvou, vedoucí k potřebě ochrany klášterů, popřípadě nutnosti vydobýt si vliv silou. První a největší kláštery vznikaly na hoře Hiei a v Naře. Později se objevovali armády mladších populistických buddhistických sekt, z nichž byla nejvýznamnější Ikkó-ikki, která nebyla přímo tvořena mnichy, nýbrž její členy spojovala silná náboženská víra. Válčící mniši byli jedni z prvních armád, co začali pravidelně používat palné zbraně, arkebuzy. \n\nPrvní velké buddhistické chrámy byli postavené v městě Nara, prvním hlavním městě Japonska od roku 710. Chrámy jako Tódaidži a Kófukudži měli velký politický vliv, avšak neuplatňovali jej za pomocí vojenské síly. Když bylo později hlavní město přesunuto do Kjóta, situace se změnila. Na severovýchodě od Kjóta stála hora Hiei, která měla podle feng šui stát mezi hlavním městem a \"bránou démonů\" na severovýchodě. Na vrcholu hory byl v tu dobu před šesti lety postaven buddhistický chrám Enrjakudži, založený mnichem Saičó, který v roce 767 opustil Naru pro věčný mocenský boj a na hoře Hiei hledal klid. Chrám Enrjakudži se stal nejvýznamnějším japonským chrámem, měl podporu dvora a šlechty, přitom si držel nezávislost vlády. Byla tam také založena nová buddhistická sekta Tendo, která měla fungovat mimo vliv duchovních z Nary. Chrám brzy velice zbohatl, vlastnil území jinde v Japonsku a samotný komplex čítal okolo 3000 budov. Začala vznikat rivalita mezi jednotlivými kláštery. K průlomu došlo v 10. století, kdy došlo k několika fyzickým konfrontacím mezi mnichy. Důvody konfliktů nebyli spory o náboženskou doktrinu a dogmata, nýbrž to byly politické spory o území nebo jmenování vysokých pozic. Vysoký počet těchto konfrontací vedl k tomu, že se opat kláštera Enrjakudži, Rjógen, rozhodl zavést stále vojenské jednotky v chrámu. Spekuluje se, že první z válčících mnichů byli pouhými žoldnéři a nepatřili do kláštera.\n\nDalší z významných buddhistických sekty pochází z kláštera Negorodži, vedená kněžím jménem Kógjo Daiši. Byl považován za reformátora sekty Šingon. Dostal od císaře Gotoby pozemky zahrnující Negorodži, kde rozšiřoval učení Šingonu. Narazil na odpor u chrámu na hoře Kója, odkud byl vyhnán. V sektě nedošlo k žádnému schizmatu, jejich válečné úsilí bylo nasměrováno proti samurajům.\n\nNásledujících sto let docházelo k velmi častým konfliktům mezi chrámy. Nezřídka docházelo k tomu, že se dva spojily proti třetímu, jako v případě, když se Enrjakudži spojil s Miiderou proti Kófukudži v roce 1081. Avšak jejich spojenectví nevydrželo dlouho, a Enrjakudži zapálili Miideru ihned po svátku ve svatyni. \n\nV roce 1180 začala občanská válka Gempei, kde oba znepřátelené klany Taira a Minamoto se snažili na svou stranu získat schopné chrámové armády. Nakonec zůstali na straně poražených, Taira Kijomori byl rozhodnutý nenechat mnichům projít jejich zapletení do občanské války. Jeho syn Tomomori převálcoval mnichy z Miidery. Později poslal delegaci o 500 mužích do Nary, ti však byli napadení mnichy a 60 samurajů bylo zabito. Kijomori nechal následně město Nara podmanit a vypálit chrám.\n\nTo způsobilo na hoře Hiei zděšení, Enrjakudži zůstalo v pozadí událostí války, byť jistou dobu v roce 1183 ukrývali vůdce rodu Minamoto Kiso Jošinaka. Stejně se drželi v ústraní za války Šokjů ve 13. století. Enrjakudži na hoře Hiei byli v tu dobu jediný nevypálený chrám válčících mnichů. Za válek Nambokkčó ve 14. století využil horu jako svou základnu syn císaře Godaiga. Byl proto známý jako \"Princ z Pagody\". Povstání proti šógunátu skončilo neúspěšně a mniši po zbytek války opět zůstali v ústraní.\n\nStaré sekty založené na náboženské zapálenosti byli brzo vojenskou silou překonány mladšími populistickými sektami, které k sobě přitahovali převážně rolníky. Tyto sekty si nikdy nenajímali vojáky, neboť být válečníkem bylo součástí toho být věřícím. Nebyli to skuteční mniši, ale velice oddaní a zapálení válečníci, svázáni rituálním chováním. Největší z nich byla Ikkó-ikki, původně známá spíše pro svou výtržnickou činnost, odkud pochází slovo ikki. Ikkó znamenalo \"mající jediný cíl\". Byli vedeni Jošizaki Rennjó, náboženským reformátorem. Během zmatků následující válku Ónin se jim podařilo získat vládu nad provincii Kaga, předtím ovládanou samurajskou rodinou Togaši, v roce 1488. Byli první kdo v Japonsku, nepocházející od dvora nebo z řad samurajů, vládl nad provincii. Jejich vliv rostl a získali významné lokality mimo Kagu, jako Išijama Hongandži a Nagašima. \n\nKolem roku 1500 začala mít v okolí Kjóta velký vliv Buddhistická sekta Ničiren, mocenský equivalent Ikkó-ikki v oblasti, i když obě mladé sekty byli znepřátelené. Mniši z Enrjakudži si uvědomovali, že ohrožují jejich pozici. Svou situaci vyřešili vypálením všech 21 chrámu Ničirenu v Kjótu a opět získali moc. Následně hledali spojenectví, našli jej u rodin Asai a Asakura, kteří byli územím velice blízko. Tyto rody byly hlavní nepřátele Ody Nobunagy v oblasti. Byli poraženy během roku 1570, avšak ne úplně. Po mnoha porážkách potřebovali pomoc od mnichů z hory Hiei, díky kterým by byli schopni ještě posledního protiútoku. Nobunaga si uvědomoval, že mniši představují nebezpečí a varoval je před podporou jeho nepřátel. Mniši mu nevyhověli. Nobunaga zaútočil první na horu Hiei, která nebyla sama o sobě příliš dobře chráněná, kromě armády mnichů. Mniši nebyli schopní se mu bránit. Chrámy na hoře byly vypáleny, a bylo vyvražděno 20 000 lidí. Tím skončily válčící mniši na hoře Hiei, armáda už nebyla nikdy znovu obnovena.\n\nVzhled oblečení valčících mnichů se příliš neodlišuje od dnešních mnichů. Mnich nosil přes bederní roušku fundoši kimono, přes něj kabátek ušitý z tuhého materiálu. Nosili slaměné sandále waradži, nebo geta dřeváky. Odlišná byla bílá kapuce, přeložená a utažená tak, aby zakrývala krk a nechala tvář volnou, byť jsou mniši někdy místo toho zobrazováni s čelenkou hačimaki. Sóhei nosili také brnění přes roucho. Pod vnějším oděvem nosili brnění dómaru. Na rukách nosili rukavice kote, látkové s plechovými destičkami. Také často nosili masivní plechové holenice. Válčící mnich v plné zbroji na bojišti mohl velice dobře připomínat samuraje v plné zbroji.\n\nJako zbraně mniši používali naginaty, jistou variantu meče s dlouhou rukojetí. Během staletí vystřídali řadu variant této zbraně, s různým poměrem délky čepele a rukojeti. Styl boje sóhei s naginatou je přirovnáván k točení vodním kolem. Někteří s ní uměli točit tak rychle, že dokázali odrážet vystřelené šípy. Vedle toho měl mnich ještě japonský meč tači, který nosil u opasku. Musel se vytahovat s použití obou rukou. Také používali dýky tantó a uměli velmi dobře s dlouhými japonskými luky.\n\nVálečníci z Ikkó-ikki nebyli takto standardně vybavení, jejich řady působili velice různorodě. Byli zastoupeni od rolníků po samuraje v plných zbrojích. Mnoho z nich získávalo svou zbroj levně po pobitých v bitvě. Na konci 16. století začali mniši ve velkém používat arkebuzy, jednoduché muškety.\n\n"}
{"id": "1204871", "url": "https://cs.wikipedia.org/wiki?curid=1204871", "title": "Sajať-Nova", "text": "Sajať-Nova\n\nSajať-Nova, arménsky Սայաթ-Նովա, gruzínsky საიათნოვა, rodným jménem Harutjun Sajatjan (1712, Tbilisi – 1795, Tbilisi) byl arménský básník narozený na území dnešní Gruzie, nejvýraznější představitel kavkazské středověké trubadúrské poezie, tzv. ašughů (\"slavíků\"). Byl dvorním pěvcem kharthlo-kachetinského krále Erekla II. Dochovalo se 68 jeho básní v arménštině, 35 v gruzínštině a 120 v ázerbájdžánštině. Básně byly tehdy zpívané, ale nápěvy se povětšinou nedochovaly. V jeho díle převažuje milostná lyrika, ale objevují se i tzv. chratakany (básně didaktické), žaloby (společensko-kritické verše) a básně panegyrické. Hlásil se k Arménské apoštolské církvi a považoval se za Arména.\n\nPocházel z rolnické rodiny. Možná se vyučil tkalcem – tak o tom hovoří ve svých básních, někteří historikové tomu ale nevěří a pravděpodobnější se jim zdá, že získal vzdělání v nějaké klášterní škole, kde se nejspíše vyučovalo gruzínsky (je nápadné, že jeho arménština není čistá a dělal v ní gramatické chyby). Od mládí se také učil hrát na hudební strunné nástroje typické pro ašughy (kamanča, čonguri, tar).\n\nV jedné své básni tvrdí, že byl v patnácti letech zajat perským králem Nádir-šáhem a v jeho armádě se zúčastnil tažení do Indie a obléhání Dillí. Historikové nemají pro tuto informaci žádné jiné potvrzení, pravdou však je, že během tohoto tažení se mohl sblížit s budoucím králem Ereklem, který se ho rovněž zúčastnil. Byl by to klíč k pochopení toho, proč Erekle II. po nástupu na trůn Sajať-Novu vykoupil ze zajetí a pozval ho na svůj dvůr jako pěvce. Stalo se tak kolem roku 1748. Tento dvůr se nejprve nacházel v Thelavi, později byl přemístěn do Tiflisu (dnešního Tbilisi).\n\nNa dvoře si pěvec zvolil jméno Sajať-Nova, které bylo perské a v perštině značilo \"král písní\" – perština byl jazyk, který rovněž ovládal a byl pro něj zřejmě jazykem nejčastější komunikace. Verše v ní ovšem nepsal.\n\nPodle arménských historiků byla ženou básníkova srdce, jíž věnoval většinu svých trubadúrských vyznání, Ereklova sestra Anna Bagrationi, dcera krále Theimuraze II. Gruzínští badatelé se naopak přiklánějí k verzi, že byl Sajať-Nova zamilován do katolické dívky Tality.\n\nVětšinu děl vytvořil autor ve 40.-50. letech. První datovaná báseň je z roku 1753. V letech 1752-1753 byl Sajať-Nova ze dvora vypovězen, neznámo proč. Roku 1759 byl z Eraklova dvora vypovězen definitivně, ani v tomto případě není důvod známý. Musel odejít do vyhnanství v přístavu Anzal na břehu Kaspického moře, který tehdy náležel Persii. Podle arménské tradice stál za vypovězením jeho tajný poměr s princeznou Annou, či minimálně žárlivost Annina manžela Demetre Orbelianiho. Ale historikové se spíše kloní k názoru, že důvod byl jiný. Ve svých básních si před vyhnáním často stěžuje na pomlouvače, byl zřejmě neoblíben u dvorské šlechty, která jím pohrdala pro jeho nízký původ.\n\nDoba jeho vyhnání kolem roku 1759 byla paradoxně jeho vrcholným tvůrčím obdobím. V exilu žil se svou manželkou Marmar, kterou poznal možná ještě na dvoře a odešli spolu. Z existenčních důvodů se stal knězem (v tomto případě tzv. ženatým knězem). Byl znám jako bratr Stepanos. Básně přestal psát, ale přepisoval některé starší. V této době také uspořádal svou nejslavnější sbírku – \"Tetrak\". Roku 1768 zemřela jeho žena, načež se stal knězem celibátním (tzv. vardapetem). Život trávil v haghpatském klášteře.\n\nRoku 1795 klášter poničili Peršané, když vypukla válka mezi Ereklem a jimi. Mniši uprchli do Tiflisu, kde se uchýlili do kostela sv. Jiří (\"Surb Gevorg\"). Peršané však dobyli i Tiflis. Během jejich řádění byl možná zabit i Sajať-Nova. Lidová tradice říká, že jeho posledními slovy bylo \"\"Nevyjdu z kostela, nevzdám se Ježíše\"\", načež byl ubit. Někteří historikové se však přiklánějí k variantě, že zemřel až kolem roku 1801.\n"}
{"id": "1204872", "url": "https://cs.wikipedia.org/wiki?curid=1204872", "title": "Howard Brookner", "text": "Howard Brookner\n\nHoward Brookner (30. dubna 1954 – 27. dubna 1989) byl americký filmový režisér a scenárista, známý pro dokumentární film \"\".\n\nNarodil se v New Yorku a studoval na Kolumbijské a Newyorské univerzitě. Od konce sedmdesátých let pracoval na dokumentárním filmu o spisovateli Williamu Sewardu Burroughsovi. Ten nakonec dostal název \"\" a premiéru měl v roce 1983. Na snímku se jako zvukař podílel režisér Jim Jarmusch. Brookner se jako elektrikář podílel na jeho snímku \"Trvalá dovolená\". Rovněž mu bylo poděkováno v závěrečných titulcích Jarmuschova filmu \"Tajuplný vlak\". Později natočil film o divadelním režisérovi Robertu Wilsonovi s názvem \"Robert Wilson and the Civil Wars\". Později rovněž natočil komedii \"Vražda na Broadwayi\". Premiéry tohoto filmu, která proběhla 3. listopadu 1989, se však nedočkal. Zemřel v New Yorku dne 27. dubna 1989, tři dny před svými pětatřicátými narozeninami. Byl gay. Příčinou úmrtí bylo AIDS. Pochován byl v den svých pětatřicátých narozenin. V roce 2016 měl premiéru dokumentární film o Brooknerově životě s názvem \"Uncle Howard\", který režíroval jeho synovec Aaron Brookner. Vystupovali zde například Jim Jarmusch, Tom DiCillo a Sara Driver.\n\n"}
{"id": "1204880", "url": "https://cs.wikipedia.org/wiki?curid=1204880", "title": "William S. Burroughs Jr.", "text": "William S. Burroughs Jr.\n\nWilliam Seward Burroughs III, známější jako William S. Burroughs Jr. nebo Billy Burroughs, (21. července 1947 – 3. března 1981) byl americký romanopisec.\n\nNarodil se v texaském městě Conroe. Byl pravnukem vynálezce Williama Sewarda Burroughse I a synem spisovatele Williama Sewarda Burroughse II. Jeho matkou byla Joan Vollmer. Oba jeho rodiče užívali drogy. V roce 1951 Burroughs II před synovýma očima zastřelil jeho matku. Ve svých pěti letech začal žít u svých prarodičů. Od nich odešel ve třinácti. Později byl sám závislý na drogách a alkoholu. Dne 2. března 1981 byl nalezen podchlazený, vyčerpaný a opilý v příkopu u dálnice ve floridském městě DeLand. Náhodný kolemjdoucí jej vzal do nemocnice, kde však následujícího dne ve věku třiatřiceti let zemřel na akutní gastrointestinální krvácení spojené s mikronodulární cirhózou. Byl zpopelněn a popel pohřben v coloradském Boulderu.\n\nSvůj první román nazvaný \"Speed\" vydal v roce 1970. Jde o autobiografický román zabívající se detaily ze života osoby závislé na metamfetaminu. O tři roky později vydal knihu \"Kentucky Ham\". Později pracoval na knize \"Prakriti Junction\", která však zůstala nedokončená.\n\n"}
{"id": "1204886", "url": "https://cs.wikipedia.org/wiki?curid=1204886", "title": "Einsatzkommando 14", "text": "Einsatzkommando 14\n\nEinsatzkommando 14 bylo spolu s Einsatzkommandem 13 jádrem Einsatzgruppe H, jednotky Sicherheitspolizei a Sicherheitsdienstu, německých policejních a bezpečnostních sil působících na slovenském území v průběhu a po skončení Slovenského národního povstání. Obě komanda byla založena ve dnech 30. až 31. srpna 1944 v Brně a na Slovensko byla vyslána v souvislosti s vypuknutím SNP, přičemž byla zodpovědná za množství válečných zločinů. Jejich velitelem byl SS-Obersturmbannführer Josef Witiska, jemu podřízeným velitelem Einsatzkommanda 14 byl SS-Hauptsturmführer Georg Heuser\n\nJednotky Einsatzgruppe H operovaly na území Slovenska od září 1944. Sídlem štábu Einsatzkommanda 14 byla od konce října 1944 Banská Bystrica, kde byl za velitele určen SS-Obersturmführer Kurt Deffner. Pod jeho velením členové komanda spolu s příslušníky POHG povraždili v Kremničce nejméně 747 osob. Jejich příslušníci spáchali také vraždy ve vápence v Nemecké, kde popravovali osoby ranou do týla. Mrtvá těla následně padala do pece vápenky. Počet obětí vraždění v Nemecké je odhadován na přibližně 400. Do března 1945 působila jednotka v okresech Banská Bystrica, Zvolen, Brezno nad Hronom, Banská Štiavnica, Kremnica, Dobšiná, Revúca, Hnúšťa, Lovinobaňa, Krupina, Modrý Kameň a Nová Baňa. Ve Zvolenu v listopadu 1944 jednotka zavraždila 128 lidí (z toho 36 žen a 6 dětí), nalezených v šesti masových hrobech. Později komando působilo i v okresech Prievidza, Svätý Kríž nad Hronom, Topoľčany, Nitra, Zlaté Moravce a Hlohovec. V lednu a únoru 1945 příslušníci komanda vraždili u Kováčové, kde bylo po válce odkryto 8 masových hrobů se 105 oběťmi.\n\nJednotka spolupracovala s protipartyzánskou jednotkou Edelweiss, se kterou se podílela na zajetí příslušníků anglo-americké styčné mise na vánoce 1944 na Velkém boku. Ve spolupráci se slovenskými kolaboranty Einsatzkomando 14 zajalo 3. listopadu 1944 v Pohronském Bukovci velitele povstání, generály Viesta a Goliana.\n\nNechvalně známým se staly i protipartyzánské akce, při nichž byly vypáleny a vydrancovány partyzánské obce Kalište a Baláže. Jednotka zaživa upálila 9 občanů Kalište přímo v jejich domech a 12 raněných partyzánů v bunkru poblíž obce. Dalších pět obyvatel bylo zastřeleno v obci a 19 blízko nedaleké Moštenice.\n\nEinsatzkommando 14 bylo, podle slovenských historiků Jána Stanislava a Stanislava Mičeva, na Slovensku zodpovědné za vraždu 2876 osob. Komando se z jednotek Einsatzgruppe H nejvýrazněji podílelo na represích vůči Romům. Celkově je jednotka považována za nejaktivnější nacistickou represivní složku, která zasáhla na slovenském území po skončení povstání.\n\nJen velmi málo členů Eisatzkommanda 14 bylo po válce za své zločiny potrestáno. Velitel Einsatzgruppe H Josef Witiska byl zadržen v americké okupační zóně, před plánovaným vydáním do Československa spáchal v roce 1946 sebevraždu. Velitel Einsatzkommanda 14 Georg Heuser se vyhýbal trestu až do roku 1959, kdy byl poprvé zatčen a začal s ním soudní proces v souvislosti se zločiny, které spáchal ještě v Sovětském svazu. Byl odsouzen na 15 let vězení, podmínečně byl propuštěn v roce 1969. Obvinění v souvislosti se zločiny spáchanými na Slovensku byla vůči němu vznesena německou prokuraturou až na konci 80. let, soudní proces s ním se však už nekonal, protože Heuser v roce 1989 zemřel.\n"}
{"id": "1204887", "url": "https://cs.wikipedia.org/wiki?curid=1204887", "title": "Henry Worsley", "text": "Henry Worsley\n\nHenry Worsley, MBE (4. října 1960 Londýn – 24. ledna 2016 Punta Arenas, Chile) byl anglický cestovatel a důstojník Britské armády. \n\nNarodil se v Londýně jako jediný syn armádního důstojníka, pozdějšího generála Richarda Worsleyho. Nechodil na univerzitu, ale po dokončení střední školy šel rovnou na Královskou vojenskou akademii v Sandhurstu. V roce 1980 vstoupil do Britské armády. Nejprve sloužil u jednotky Royal Green Jackets, následně u pěchotního pluku The Rifles. V roce 1993 mu byl udělen Řád britského impéria. Roku 2008 vedl výpravu přes Transantarktické pohoří v Antarktidě. Expedice se konala u příležitosti stého výročí výpravy Ernesta Shackletona a dosáhla vzdálenosti 157 kilometrů před Jižním pólem. Do Antarktidy se vrátil v roce 2011 a znovu v roce 2015. \n\nVýchozím bodem expedice v roce 2015 byl Berknerův ostrov, kam dorazil 13. listopadu 2015. Jeho cílem bylo dokončit expedici za osmdesát dní. Patronem této expedice byl princ William, vévoda z Cambridge. \n\nZa 69 dní ušel Worsley 1469 kilometrů, zbývalo mu posledních 48, avšak kvůli vyčerpání a těžké dehydrataci byl nucen strávit následující dva dny ve stanu. Následně si vysílačkou přivolal pomoc a byl letecky převezen do chilského města Punta Arenas. Zde mu byl diagnostikován bakteriální zánět pobřišnice. Dne 24. ledna 2016 zemřel na selhání orgánů po chirurgickém zákroku ve věku 55 let. Pokud by dosáhl svého cíle, byl by první, kdo přešel Antarktidu sólově a bez cizí pomoci.\n"}
{"id": "1204888", "url": "https://cs.wikipedia.org/wiki?curid=1204888", "title": "Synové Moghovi", "text": "Synové Moghovi\n\n„Synové Moghovi“ (v originále „Sons of Mogh“) je v pořadí patnáctá epizoda čtvrté sezóny seriálu \"\".\n\nNa stanici přilétá Worfův bratr Kurn, byl po událostech v epizodě Cesta válečníka vyloučen z Vysoké rady, zabavili mu lodě i půdu a ztratil svou čest. Po Worfovi chce, aby ho rituálně zavraždil.\n\nWorf uzná argumenty svého bratra a skutečně ho zabije, jenže Jadzia a Odo vpadnou do Worfovy kajuty hned vzápětí a transportují ho na ošetřovnu, kde mu doktor Bashir zachrání život. Kurn se tedy stane členem bezpečnostního týmu na stanici Deep Space Nine, v akci se ale odmítne bránit v naději, že bude zabit a je znovu postřelen. Mezitím má Benjamin Sisko problémy s klingonskou lodí, která oficiálně u červí díry provádí cvičení. Pošle tedy na místo Defiant, který zde zachytí explozi a následně pomůže odtáhnout na stanici poškozený klingonský křižník. Podle Worfa klingoni rozmístili u červí díry miny; spolu s Kurnem se převlečou za klingonské důstojníky, transportují se na palubu a získají aktivační kódy min. Defiant jich následně několik odpálí a tím vyžene všechny klingonské lodě zpátky do své říše.\n\nWorf nakonec přijde s jediným možným řešením: vymaže Kurnovi paměť a změní jeho vzhled. Stane se z něj Rodek, syn Noggrův, který byl přítelem Worfova otce. Při odchodu z ošetřovny se Rodek/Kurn Worfa zeptá, jestli je členem jeho rodiny, na což Worf odpoví „Já nemám rodinu“.\n"}
{"id": "1204892", "url": "https://cs.wikipedia.org/wiki?curid=1204892", "title": "Heinrich Kaulfersch", "text": "Heinrich Kaulfersch\n\nHeinrich Kaulfersch (27. října 1864 – ???) byl rakouský politik německé národnosti z Čech, poslanec Českého zemského sněmu a starosta Frýdlantu.\n\nNarodil se v říjnu 1864. Působil jako statkář a továrník ve Frýdlantu. Byl členem městské rady. V květnu roku 1912 se stal i starostou města. Starostou města byl do roku 1917. Zasedal v německé sekci zemské zemědělské rady, do které ho povolal zemský výbor coby odborníka. V 1911–1917 byl členem (náhradníkem) státní železniční rady ve Vídni. Zasedal též v Zemské komisi pro regulaci řek v Království českém. Byl jednatelem zemědělského nákupního spolku ve Frýdlantu. V prosinci 1916 mu byl udělen Řád Františka Josefa (rytířský kříž). Byl tehdy uveden coby fabrikant a starosta z Frýdlantu.\n\nZapojil se i do vysoké politiky. V doplňovacích zemských volbách v únoru 1907 byl zvolen na Český zemský sněm, kde zastupoval kurii městskou, obvod Frýdlant. Byl tehdy uveden coby městský radní z Frýdlantu a kandidát Německé agrární strany. Podle jiného zdroje ovšem byl kandidátem Německé lidové strany. Mandát získal i v řádných zemských volbách roku 1908, nyní ovšem za kurii venkovských obcí, obvod Frýdlant. Uváděl se tehdy jako nezávislý německý kandidát.\n\nJeho jméno se v dobových pramenech objevuje i v meziválečném období. V květnu 1921 se zmiňuje, že v nově utvořené odborné skupině zemědělského strojního průmyslu, která byla součástí Německého hlavního svazu průmyslu, se předsedou stal průmyslník Heinrich Kaulfersch z Frýdlantu. V květnu 1932 byl zvolen za řadového člena Německého hlavního svazu průmyslu (Deutscher Hauptverband der Industrie). V říjnu 1934 proběhly ve Frýdlantu oslavy 70. narozenin Heinricha Kaulfersche, zemědělce a majitele továrny na zemědělské stroje. Byl připomínán jako zakladatel okresního zemědělského spolku a muž, který po 43 let poskytoval své názory ve prospěch německé sekce zemské zemědělské rady. Po 46 let se angažoval v místní skupině národnostního spolku Deutscher Kulturverband. Ceremoniálu se zúčastnili zástupci četných místních spolků, pozdravy zaslala zemská zemědělská rada nebo okresní hejtman Petrásek.\n\nV říjnu 1935 je jistý Heinrich Kaulfersch po okresních volbách uváděn jako nově zvolený člen okresního zastupitelstva ve Frýdlantu za Německou křesťansko sociální stranu lidovou. V červenci 1937, když frýdlantský zemědělský nákupní spolek slavil 50. výročí vzniku, byl Heinrich Kaulfersch coby zakladatel a ředitel spolku účasten na oslavách. Byl tehdy spolu s Josefem Jägerem jeho nejstarším žijícím členem.\n"}
{"id": "1204894", "url": "https://cs.wikipedia.org/wiki?curid=1204894", "title": "Tales from the Kingdom of Fife", "text": "Tales from the Kingdom of Fife\n\nTales from the Kingdom of Fife je debutové album britsko-švýcarské power metalové kapely Gloryhammer. Album bylo vydáno 29. března 2013 u vydavatelství Napalm Records.\n\nVe fiktivním Skotsku 10. století, jak praví prolog (“Anstruther’s Dark Prophecy”), zlý černokněžník Zargothrax (Christopher Bowes - klávesy) dobude město Dundee svou armádou nemrtvých jednorožců (“The Unicorn Invasion of Dundee”). Princ království Fife, Angus McFife (Thomas Winkler - zpěv), se zapřísáhne za tohle pomstít (\"Angus McFife\"); v jeho snu se mu zjeví tři mocné artefakty, s jejichž pomocí může černokněžníka porazit. A vyráží na výpravu za jejich získáním. \n\nAngus nejdříve vyrazí na sever pro první artefakt, magické válečné kladivo (“Quest for the Hammer of Glory,”), pak cestuje do Strathclyde, kde si ochočí zlatého draka (“Magic Dragon”). Inspirován vzpomínkami princezny McDougall, uvězněné Zargothraxem ve vězení z ledu (“Silent Tears of Frozen Princess,”), vydává se Angus k jezeru Loch Rannoch, kde vyloví z jeho hlubin Amulet Spravedlnosti (“Amulet of Justice”). Tímto získá všechny tři artefakty. \n\nS pomocí rytířů z Crailu (“Hail to Crail”), Angus cestuje skrze Cowdenbeath (“Beneath Cowdenbeath”), aby se střetl se Zargothraxem v jeho pevnosti. Mezitím co rytíři bojují s černokněžníkovými temnými silami na bojišti Dunfermline, Angus a Barbarský válečník z Unstu (James Cartwright - basoví kytara), za pomoci poustevníka Ralathora (Ben Turk - bicí), se proplíží tunely trpaslíků do pevnosti. Tam potkají Zargothraxe a v souboji muže proti čaroději Angus Zargothraxe porazí a uvrhne jeho nesmrtelné tělo do zmrzlého jezera tekutého ledu. Angus poté použije Amulet Spravedlnosti a tím osvobodí princeznu a zbaví jednorožce jejich prokletí, obnoví tak vesmírnou rovnováhu Království Fife. (\"The Epic Rage of Furious Thunder\")\n\n\nHeroic edice\n\n\n\n"}
{"id": "1204897", "url": "https://cs.wikipedia.org/wiki?curid=1204897", "title": "Anton Lande", "text": "Anton Lande\n\nAnton Lande (26. prosince 1869 Bečov – 6. března 1931 Bečov) byl rakouský politik německé národnosti z Čech, poslanec Českého zemského sněmu.\n\nPůsobil jako statkář v Bečově na Mostecku. V roce 1890 se uvádí jako náhradník ve vedení Okresní zemědělské záložny. V roce 1907 je uváděn jako starosta Bečova.\n\nZapojil se i do vysoké politiky. Neúspěšně kandidoval za všeněmce ve volbách do Říšské rady roku 1907. V zemských volbách roku 1908 byl zvolen na Český zemský sněm, kde zastupoval kurii venkovských obcí, obvod Most, Horní Litvínov, Hora sv. Kateřiny, Jirkov. Uváděl se tehdy jako kandidát Německé radikální strany, stoupenec Karla Hermanna Wolfa.\n"}
{"id": "1204899", "url": "https://cs.wikipedia.org/wiki?curid=1204899", "title": "Sestra (film)", "text": "Sestra (film)\n\nSestra je české filmové drama režiséra Víta Pancíře, jenž jej natočil podle scénáře, který vychází z knihy \"Sestra\" od Jáchyma Topola. Hlavní role ve snímku hráli Jakub Zich a Verica Nedeska. V krátkém záběru se ve filmu objevil také Jáchym Topol (osoba s nákupním košíkem v obchodě Hypernova). Jako doprovod byla použita hudba skupiny Psí vojáci, jíž vedl Topolův bratr Filip Topol.\n\n"}
{"id": "1204900", "url": "https://cs.wikipedia.org/wiki?curid=1204900", "title": "Jízda naslepo", "text": "Jízda naslepo\n\nJízda naslepo (1997, Driving Blind) je povídková sbírka amerického spisovatele Raye Bradburyho. Sbírka obsahuje devatenáctt autorových povídek z let 1993–1997 a dvě starší (z roku 1948 a 1974). Jde povídky plné poetičnosti, melancholie a tajemna. Kniha je zakončena autorovým esejem \"A Brief Afterword\" (Stručný doslov).\n\n"}
{"id": "1204901", "url": "https://cs.wikipedia.org/wiki?curid=1204901", "title": "Josef Novotný (poslanec Českého zemského sněmu)", "text": "Josef Novotný (poslanec Českého zemského sněmu)\n\nJosef Novotný (20. října 1854 Hlubyně – ???) byl rakouský politik české národnosti z Čech, poslanec Českého zemského sněmu.\n\nPůsobil jako rolník v Hlubyni, okresní tajemník a v letech 1899–1901 se připomíná i jako okresní starosta v Březnici. V roce 1899 byl kandidátem zemědělského sdružení. Podle jiného zdroje nastoupil na post okresního starosty mnohem dříve. V roce 1908 mu byl udělen Řád Františka Josefa. V té době zastával úřad okresního starosty již po 25 let. V prosinci 1882 byl odsouzen za to, že jako starosta obce Hlubyně nařídil bez soudního příkazu domovní prohlídku u několika osob, čímž porušil právo ochrany domovní svobody. Už tehdy je uváděn i jako okresní starosta. Bylo mu 28 let. Byl katolického vyznání.\n\nZapojil se i do vysoké politiky. V zemských volbách roku 1908 byl zvolen na Český zemský sněm, kde zastupoval kurii venkovských obcí, obvod Březnice, Blatná, Mirovice. Uváděl se jako kandidát agrární strany.\n\nKoncem 20. let 20. století se jistý Josef Novotný, zemědělec z Hlubyně, uvádí jako kandidát Československé národní demokracie do zemských voleb 1928.\n"}
{"id": "1204902", "url": "https://cs.wikipedia.org/wiki?curid=1204902", "title": "Cesta do Bugulmy", "text": "Cesta do Bugulmy\n\nCesta do Bugulmy je divadelní hra českého spisovatele Jáchyma Topola. Premiéru měla v Německu, později byla představena také v Polsku a až následně v Česku. Poprvé byla uvedena v Divadle v Dlouhé, později na dalších místech. Rovněž vznikla rozhlasová inscenace díla. Hra měla původně pojednávat o spisovateli Jaroslavu Haškovi, přesněji o tom, jak prožívá krizi středního věku a abstinuje. Nakonec však záměr změnil. Hra se odehrává v době po třetí světové válce v Simbérii, kde se setkává několik zvláštních osob.\n"}
{"id": "1204906", "url": "https://cs.wikipedia.org/wiki?curid=1204906", "title": "Tunel Žilina", "text": "Tunel Žilina\n\nTunel Žilina je dálniční dvoutrubkový tunel s délkou 687 m. Nachází se na dálnici D1 v úseku Hričovské Podhradie - Lietavská Lúčka v okrese Žilina. Smlouva na výstavbu byla podepsána 9. prosince 2013. Samotná výstavba se oficiálně začala 20. února 2014 s termínem dokončení v lednu 2018, později prodloužený na říjen 2018.\n\nSlavnostní začátek ražení tunelu a osazení sošky sv. Barbory se uskutečnilo dne 5. listopadu 2014 u západního portálu.\n"}
{"id": "1204907", "url": "https://cs.wikipedia.org/wiki?curid=1204907", "title": "Tunel Horelica", "text": "Tunel Horelica\n\nTunel Horelica je tunel na trase dálnice D3. S portály má délku 605 m. Tunel se začal razit v dubnu 1998. Proražení se uskutečnilo v květnu 2002. Dne 29. října 2004 byl tunel, spolu s 6,4 km dlouhým obchvatem Čadce otevřený v polovičním profilu, čímž nahradil silnici I/11, procházející Čadcou.\n\nNa dostavbu druhé tunelové trouby v současnosti probíhá proces stavebního řízení a začátek výstavby je plánován na rok 2018.\n\n"}
{"id": "1204912", "url": "https://cs.wikipedia.org/wiki?curid=1204912", "title": "Chaos (báseň)", "text": "Chaos (báseň)\n\nChaos je báseň demonstrující nepravidelnosti v anglickém pravopise a výslovnosti. Napsal ji nizozemský spisovatel, cestovatel a učitel Gerard Nolst Trenité (1870–1946) a v nejobsáhlejší verzi zahrnuje 800 příkladů pravopisných nepravidelností. První verze o 146 řádcích textu se objevila v dodatku k autorově učebnici \"Drop Your Foreign Accent: engelsche uitspraakoefeningen \"(1920). Existuje však obsáhlejší verze, vydaná The Spelling Society v letech 1992–93, která má 274 řádků.\n\n Dearest creature in creation,\n\n"}
{"id": "1204913", "url": "https://cs.wikipedia.org/wiki?curid=1204913", "title": "Nestor Holejko", "text": "Nestor Holejko\n\nNestor Holejko (28. října 1902 - březen 1981) byl původem z Ukrajiny a prakticky s obsazením Čech, Moravy a Slezska již od března 1939 spolupracoval s Němci jako konfident SD a Gestapa. Po druhé světové válce zakotvil v USA, kde pracoval pro CIA. V USA také zemřel.\n\nNestor Holejko se narodil na Ukrajině a byl původně elektroinženýr. Do roku 1936 byl členem KSČ a zároveň se aktivně angažoval v ukrajinském nacionalistickém hnutí. Ve třicátých letech dvacátého století pracoval jako instruktor moskevského vedení III. internacionály. V Praze vykonával funkci instruktora. Později byl tajemníkem (placeným funkcionářem) KSČ pro obvod Praha - město i tajemníkem ÚV KSČ.\n\nDen po obsazení Čech, Moravy a Slezska (16. března 1939) byl zatčen. Výměnou za svobodu přistoupil na nabídku spolupráce s Němci. Od počátku okupace Čech, Moravy a Slezska pracoval Nestor Holejko pro Sicherheitsdienst (tajnou policii nacistického Německa) jako konfident pro záležitosti KSČ. Zde používal krycí jméno \"Kalinin\". Jeho cesty do Moskvy organizovala německá zpravodajská služba. Cesty z Moskvy zpět do Protektorátu pak zase na oplátku sovětská vojenská zpravodajská služba GRU (ruská rozvědka).\n\nV roce 1941 jej Sicherheitsdienst (SD) uvolnil coby konfidenta ve prospěch úřadovny pražského gestapa. Do konce roku 1942 pracoval jako konfident v sektoru protikomunistického referátu. Později jej gestapo nasazovalo i v rámci protiparašutistického referátu (tzv. sektor padákových agentů).\n\nNestor Holejko byl jedním z nejvýkonnějších konfidentů zpravodajského aparátu pražského gestapa. Při zpravodajských hrách Gestapa proti odboji vystupoval pod krycím jménem „inženýr KALININ“ a předstíral osobu politického komisaře fiktivního partyzánského oddílu. Při styku s odbojem užíval i další krycí jména jako: Kalina, Jirka, Korsakov, Slava, Slava Novák, Major. Často vystupoval jako sovětský parašutista.\n\nJeště před skončením druhé světové války a vypuknutím pražského povstání odcestoval 20. dubna 1945 z Prahy do Švýcarska. Přes Švýcarsko se doslal posléze do USA. Na počátku padesátých let dvacátého století za ním vycestovala z Československa i jeho rodina. Po útěku do USA sloužil v řadách americké Ústřední zpravodajské služby (CIA).\n\nNa seznam válečných zločinců byl Nestor Holejko zapsán československými úřady 11. února 1948 (pod pořadovým číslem 7.528). Důvodem byla jeho konfidentská spolupráce s pražským gestapem, jeho podíl na likvidaci partyzánské skupiny kapitána Rudé armády Alexandra Vasiljeviče Fomina (partyzánské brigády \"Mistr Jan Hus\") , podíl na smrti nejméně osmnácti odbojářů jakož i parašutistů Františka Pospíšila (velitele paravýsadku BIVOUAC) a Vítězslava Lepaříka (paravýsadek GLUCINIUM).\n\nVypátrán byl až v šedesátých letech dvacátého století v USA. Následně byl Městským soudem v Praze dne 8. února 1965 vyhotoven zatýkací rozkaz. Ten byl pak 10. května 1965 předán coby první nóta ministerstva zahraničních věcí na velvyslanectví USA. Poslední urgence zastupitelského úřadu ČSSR byla datována k 16. srpnu 1967. Všechny tyto požadavky na vrácení Nestora Holejka do Československa byly Američany zamítnuty. Do Československa tak Holejko nikdy vydán nebyl a v USA žil až do své smrti.\n\n"}
{"id": "1204915", "url": "https://cs.wikipedia.org/wiki?curid=1204915", "title": "Gerard Nolst Trenité", "text": "Gerard Nolst Trenité\n\nGerard Nolst Trenité (20. července 1870, Utrecht – 9. října 1946, Haarlem) byl nizozemský učitel angličtiny.\n\nNolst Trenité publikoval pod pseudonymem Charivarius a je známý v anglicky mluvícím světě hlavně pro svou báseň \"Chaos,\" která demonstruje mnoho zvláštností anglického pravopisu. Ta obsahuje ve své obsáhlejší 274 řádkové verzi zhruba 800 příkladů pravopisných nepravidelností, což ji dělá jednou z nejobtížněji recitovatelných anglických básní, a je také často používána jako rychlý test zdatnosti v angličtině.\n"}
{"id": "1204916", "url": "https://cs.wikipedia.org/wiki?curid=1204916", "title": "Alejandro Aravena", "text": "Alejandro Aravena\n\nAlejandro Aravena (* 22. června 1967 Santiago) je chilský architekt. \n\nV roce 2016 získal Pritzkerovu cenu, prestižní ocenění v oblasti architektury. Aravena byl zvolen pro svou práci v oblasti sociálního bydlení a zlepšování životních podmínek znevýhodněných vrstev společnosti.\n"}
{"id": "1204917", "url": "https://cs.wikipedia.org/wiki?curid=1204917", "title": "Policejní akademie (seriál)", "text": "Policejní akademie (seriál)\n\nPolicejní akademie (v anglickém originále Police Academy: The Series) je americký komediální televizní seriál, který byl premiérově vysílán v syndikaci letech 1997–1998, kdy bylo v jedné řadě natočeno 26 dílů. Jedná se o spin-off stejnojmenné filmové série. Z ní se v seriálu představil v jedné z hlavních rolí Michael Winslow, někteří ostatní herci z filmů (David Graf, George Gaynes, Bubba Smith, George R. Robertson, Leslie Easterbrook, Art Metrano) se zde příležitostně objevili jako hosté. V Česku byl seriál, jenž pojednává o skupině nováčků, kteří se na akademii cvičí na policejní příslušníky, a jejich bláznivých příhodách z výcviku, vysílán v roce 1998 na TV Nova.\n\n\n"}
{"id": "1204922", "url": "https://cs.wikipedia.org/wiki?curid=1204922", "title": "Poliský rajón", "text": "Poliský rajón\n\nPoliský rajón (ukrajinsky Поліський район) je rajón na Ukrajině, který se nachází na severozápadě Kyjevské oblasti. Centrem rajónu je sídlo městského typu Krasjatiči (od r. 1996, předtím smt Poliske). Severní část rajónu leží na území Uzavřené zóny Černobylské jaderné elektrárny. Počet obyvatel byl 1. říjen 2013 celkem 5 881 osob. Rajón má rozlohu 1 288 km². Byl založen 5. října 1923.\n\nV letech 1923—1935 nesl název Chabňanský (Chaběnský) rajón, mezi roky 1935—1957 Kaganovický rajón. Na území rajón se nachízí celkem 13 selsovětů (vesnických rad), 1 městská rada a 31 vesnic.\n\nPrvní zmínky o městě Poliske se datují do roku 1274.\n"}
{"id": "1204931", "url": "https://cs.wikipedia.org/wiki?curid=1204931", "title": "Pláž Maho", "text": "Pláž Maho\n\nPláž Maho, úředně Maho Beach, je pláž ležící v jižní nizozemské části Sint Maarten ostrova Svatý Martin, jenž tvoří součást karibských Závětrných ostrovů. K pláži bezprostředně přiléhá přistávací dráha Mezinárodního letiště princezny Juliany, díky níž získala popularitu.\n\nVzhledem k nízké výšce pomalu letících letadel nad pláží se tato lokalita stala vyhledávanou leteckými spottery. Jedná se o jednu z mála světových lokalit, kde mohou být dopravní letadla pozorována přímo za patou ranveje. V přilehlých barech a restauracích jsou návštěvníkům zobrazovány aktuální časové informace odletů a příletů. „Sunset Bar and Grill“ měl na terase reproduktor, který zprostředkovával radiový kontakt mezi posádkou a letištní řídící věží.\n\nCedule u dráhy č. 10 dlouhé 2 180 metrů pozorovatele varují na riziko vážných zranění, která může způsobit odmrštění na vodní hladinu v důsledku vzdušného poryvu proudových motorů startujících letadel.\n\nPláž je tvořena bílým pískem, navazujícím azurovým mořem a je chudá na vegetaci pro kontinuální erozi způsobovanou proudovými motory. V přilehlém moři je provozován windsurfing a skimboarding. Hurikán Omar poničil pláž s přilehlými zařízeními 16. října 2008.\n\n"}
{"id": "1204936", "url": "https://cs.wikipedia.org/wiki?curid=1204936", "title": "SSK Talent M.A.T. Plzeň", "text": "SSK Talent M.A.T. Plzeň\n\nSSK Talent M.A.T. Plzeň, zkráceně Talent Plzeň, je mužský házenkářský klub sídlící v Plzni. Jedná se o trojnásobné mistry České republiky z let 2013/14, 2014/15 a 2015/16.\n\nMužská házená vždy měla v Plzni silnou základnu, díky „Škodovce“, tedy klubu TJ Škoda Plzeň, později hrajícího též pod hlavičkou HC Kovopetrol Plzeň, se v Plzni slavilo několik mistrovských titulů. Tento tradiční klub se ovšem po sezóně 2001/02 rozpadl a Plzeň se na čas ocitla bez vrcholové házené. Extraliga se do Plzně vrátila v sezóně 2005/06, kdy do nejvyšší soutěže postoupil tým SC Lokomotiva Plzeň hrající dříve dlouhá léta v nižších soutežích. V roce 2010 se družstva Lokomotivy spojila s klubem SSK Talent Plzeň a vznikl nový klub hrající pod hlavičkou SSK Talent M.A.T. Plzeň. Klub se během několika let propracoval mezi absolutní špičku české házené, když vybojoval tři tituly mistra České republiky.\n\nV sezóně 2013/14 se extraliga hrála systémem základní část + nadstavba. Nehrálo se tedy play–off. Talent v základní části zaznamenal mimo jiné unikátních 14 vítězství v řadě a dominoval i nadstavbě, celou soutěž zakončil s osmibodovým náskokem na čele tabulky. V Plzni se tak po 15 letech opět slavil házenkářský titul, když na tradici zaniklé Škodovky/Kovopetrolu navázal v roce 2010 zformovaný Talent.\n\nOd sezóny 2014/15 se extraliga opět vrátila k play-off. Talent ovládl základní část se čtyřbodovým náskokem, v play-off pak postupně vyřadil Frýdek-Místek 3–1, Karvinou 3–0 a ve finále Lovosice také 3–0.\n\nPřed sezónou 2015/16 Plzeň výrazněji obměnila kádr a především v úvodu základní části to bylo znát. Ztrátu se už dohnat nepodařilo, Talent skončil v tabulce třetí. V play-off se však projevila síla týmu, ve čtvrtfinále Talent zdolal Lovosice 3–0, v semifinále Hranice také 3–0 a ve finále pak vítěze základní části Duklu Praha 3–1 na zápasy. Podařilo se tak dovršit vytoužený mistrovský hattrick.\n\n\n"}
{"id": "1204938", "url": "https://cs.wikipedia.org/wiki?curid=1204938", "title": "Hawa Abdi", "text": "Hawa Abdi\n\nHawa Abdi (* 17. května 1947 Mogadišu) je somálská lékařka a právnička, zakladatelka centra pro uprchlíky a mezinárodně uznávaná humanitární pracovnice.\n\nKdyž bylo Hawě 12 let, zemřela její matka v důsledku gynekologických komplikací. Tato skutečnost v ní probudila zájem o studium medicíny. V roce 1964 získala Hawa stipendium Sovětského svazu pro zahraniční studenty. Na lékařské fakultě Kyjevské univerzity obhájila titul v roce 1971. Následujícího roku zahájila na Somálské národní univerzitě v Mogadišu studium práva, které úspěšně zakončila v roce 1979.\n\nRoku 1983 založila Hawa Abdi na rodinných pozemcích severně od Mogadiša malou nemocnici, aby zpřístupnila gynekologickou péči venkovským ženám, které se jen obtížně dostávaly do města. Malá jednomístná budova se však během let rozrostla v kliniku se 400 lůžky a větším množstvím oddělení.\n\nPo začátku somálské občanské války v roce 1991 začaly nemocnici vyhledávat i lidé, postižení válečným konfliktem. Zraněným i zdravým osobám bylo umožněno zůstat na rodinných pozemcích, a tak se okolí nemocnice brzy proměnilo ve velký uprchlický tábor, který zůstává v provozu až do současnosti. V roce 2011 jej obývalo na 90 000 lidí. Kromě nezbytného lékařského ošetření je pro dětské uprchlíky k dispozici škola. Přilehlé pozemky slouží k pěstování zemědělských plodin a chovu dobytka pro potřeby tábora. S chodem nemocnice i celého tábora pomáhá více než stovka zaměstnanců, mezi nimi i Hawiny dcery, obě též lékařky. Provoz také podporuje organizace Lékaři bez hranic.\n\nMimo jiná ocenění byla Hawa Abdi v roce 2012 navržena na Nobelovu cenu za mír.\n\nPrvní manželství, uzavřené ještě v pubertě, bylo po krátkém soužití rozvedeno. Z druhého manželství, které Hawa Abdi uzavřela v roce 1973, se narodily dcery Amina, Deqo a syn Ahmed.\n"}
{"id": "1204942", "url": "https://cs.wikipedia.org/wiki?curid=1204942", "title": "HSC Plzeň", "text": "HSC Plzeň\n\nHSC Plzeň, známý též pod názvy TJ Škoda Plzeň či HC Kovopetrol Plzeň byl mužský házenkářský klub z Plzně, který během své existence vybojoval celkem tři tituly mistra republiky, jeden v československé lize (1973/74) a dva po rozpadu Československa v české lize (1997/98 a 1998/99).\n\nKlub mužské házené při plzeňské „Škodovce“ byl založen v roce 1953. Během padesátých a šedesátých let vybojoval v nejvyšší soutěži řadu 2. a 3. míst, na titul však nikdy nedosáhl. Plzeňští fanoušci se dočkali až v sezóně 1973/74, kdy tým pod vedením trenéra a bývalého vynikajícího střelce Václava Ereta konečně vybojoval svůj první titul. Součástí vítězného týmu byl i pozdější úspěšný trenér Vladimír Haber. Následovala opět medailová umístění, ale k dalšímu titulu vždy kousek chyběl. Ve druhé polovině osmdesátých let nastal ústup ze slávy, klub se umisťoval ve spodní polovině tabulky a v sezóně 1989/90 dokonce z nejvyšší soutěže sestoupil. Sice se rychle vrátil, ale výkony se nemohl měřit se špičkovými kluby.\n\nPo rozpadu Československa se klub přejmenoval nejprve na Jatas Plzeň (sponzorem byly plzeňské jatky) a později na HC Kovopetrol Plzeň. S příchodem Kovopetrolu jako hlavního sponzora v roce 1994 začala nová zlatá éra klubu. Před sezónou 1996/97 se týmu jako trenér ujal člen mistrovského kádru ze sezóny 1973/74 Vladimír Haber a tým výrazně posílil, přišli Roman Bečvář, Martin Šetlík a další. Klub se rychle propracoval na nejvyšší příčky extraligové tabulky. V sezóně 1997/98 Kovopetrol vyhrál základní část soutěže a v play-off postupně vyřadil Jičín 2–0, Zubří 3–2 (rozhodující zápas byl kontumován ve prospěch Plzně kvůli neoprávněnému startu hráče za tým Zubří) a ve finále Karvinou 3–0 na zápasy. Druhý titul v historii klubu přišel po dlouhých 24 letech. Následující sezóna měla podobný scénář jako předchozí. Kovopetrol vyhrál základní část, v play-off vyřadil nejprve Jičín 2–0, pak Karvinou 3–0 a ve finále po velkém boji Frýdek-Místek 3–2 na zápasy. Klub tak oslavil třetí a poslední titul.\n\nPo sezóně 1998/99 odešel Kovopetrol z pozice hlavního sponzora a klub se přejmenoval na HSC Plzeň. Úbytek financí se projevil, v následující sezóně 1999/00 tým ještě obsadil 3. místo, ovšem po vzniku česko-slovenské interligy v roce 2000 nastal postupný ústup ze slávy. Po dvou pátých místech v sezónách 2000/01 a 2001/02 nedokázal klub sehnat finance na další provoz a zanikl.\n\nKlub SSK Talent M.A.T. Plzeň, trojnásobný mistr České republiky z let 2013/14, 2014/15 a 2015/16, nemá s HSC Plzeň nic společného, vznikl z „konkurenčního“ klubu HC Lokomotiva Plzeň.\n\n"}
{"id": "1204945", "url": "https://cs.wikipedia.org/wiki?curid=1204945", "title": "Uškaloj", "text": "Uškaloj\n\nUškaloj  (, ) je středisková obec v Argunské soutěsce v okrese Itum-Kali na jihu Čečenské autonomní republiky Ruské federace.\n\nUškaloj leží na pravém břehu řeky Argun severovýchodně od správního centra okresu Itum-Kali. O něco výše proti proudu poblíž Uškaloj se do Argunu vlévají dvě místní říčky - Mulkan-Eka ze západu a Dzums-Erk z jihovýchodu. Nejbližšími sídly v okolí jsou Gučum-Kale na severu, Bugaroj na jihovýchodě, Konžuchoj na jihozápadě a na severozápadě obec Guchoj. K 1. 1. 2013 bylo v obci Uškaloj evidováno 372 obyvatel. K 1. 1. 2016 vzrostl počet obyvatel na 406.\n\nPůvod názvu obce Uškaloj bývá vysvětlován jako složenina dvou různojazyčných výrazů - turkického \"uš\", což znamená \"tři\", a vajnachského \"kchelli\" (\"vesnice\"). Podle tohoto výkladu tedy \"Uškaloj\" znamená \"Tři vesnice\".\n\nStarobylý původ památek, nacházejících se na území obce, dokazuje, že zde existovalo rozvinuté společenství pravděpodobně již v 11. století. Uškaloj býval sídlem tejpu rodu Činchoj (čečensky \"Ч1инхой\", \"Ч1иннахой\").\n\nV roce 1944, kdy bylo na základě rozhodnutí nejvyšších stranických a státních orgánů Sovětského svazu veškeré čečenské obyvatelstvo násilně vysídleno do střední Asie, byl deportacemi postižen i Uškaloj. První z navrátilců se v Uškaloji opětovně usadili až po rehabilitaci čečenského národa v roce 1956.\n\nVzhledem ke své strategické poloze v Argunské soutěsce byl Uškaloj výrazně poznamenán již boji v průběhu Kavkazské války a celé území obce silně utrpělo i během tzv. čečenských válek na přelomu 20. a 21. století. V září roku 2002 se v Uškaloji odehrál střet čečenských bojovníků s vládními vojsky, během něhož zde padlo 6 příslušníků ruských vojenských sil.\n\nDo roku 2008 byl Uškaloj součástí okresu Urus-Martan. K novému vymezení obvodu střediskové obce a jejímu začlenění do okresu Itum-Kali došlo na základě přijetí zákona č. 46-рз ze dne 14. 7. 2008 (v doplněném znění ze dne 28. 6. 2010).\n\nNa území obce se nacházejí ruiny četných architektonických památek. Jedná se o pozůstatky středověkých obytných a strážních věží, opevnění, pohřebiště a zbytky starobylého kamenného mostu, postaveného bez použití malty. Po roce 2000 byly na území obce v lokalitách Zumsoj a Uš-kchelli archeology objeveny starobylé hrobky, pocházející z 13. - 15. století. V Uškaloji je též mešita, ta však vyla postavena až v 70. letech 20. století.\n\nV lokalitě Pchoču (\"Пхьоччу\") na dně Argunské soutěsky se v jednom z jejích nejužších míst nacházejí dvě středověké, zhruba 11 metrů vysoké strážní věže, kterým se přezdívá \"Dvojčata\". Ve své původní podobě pocházely z 11. - 12. století. Věže byly vybudovány ve výklenku pod převisem skalní stěny hory Selin-Lam. Jedna z věží byla poškozena již v 19. století a zcela zničena při vysídlení čečenského obyvatelstva v roce 1944, druhá byla silně poškozena při bojových operacích během Druhé čečenské války v roce 2001. Obě věže byly rekonstruovány v roce 2011 na základě rozhodnutí správy itum-kalinského okresu a Ministerstva kultury Čečenské republiky. Existuje však domněnka, že levá věž ve skutečnosti v této podobě neexistovala, nýbrž že se v tomto místě nacházel pouze jednopatrový objekt, který sloužil jako ubytovací a odpočinkové zázemí pro vojáky. kteří strážili soutěsku a vybírali u mostu přes Argun mýto.\n\nV Uškaloji v roce 2014 žilo jen 40 rodin, jejichž příslušníci se zabývali zemědělstvím a včelařstvím. Chyběla základní občanská vybavenost včetně obchodu, pro nákupy dojížděli obyvatelé Uškaloje každou sobotu do Itum-Kali. Během zimy 2014/2015 se v oblasti Uškaloje zvýšilo nebezpečí napadání skotu, ovcí i místních obyvatel vlčími smečkami. Odhadovalo se, že v této oblasti lovilo na 1000 vlků, kteří se kvůli zimě a hladu začali stahovat do obydlených oblastí. V únoru 2015 bylo z popudu vlády Čečenska do oblasti Uškaloje vysláno více než sto lovců, kteří měli za úkol provést odstřel přemnožené vlčí populace.\n\n"}
{"id": "1204946", "url": "https://cs.wikipedia.org/wiki?curid=1204946", "title": "Čogolisa", "text": "Čogolisa\n\nČogolisa je hora v pohoří Karákóram v pákistánské provincii Gilgit - Baltistán. Má několik vrcholků, nejvyšší \"Čogolisa I\" položený jihozápadně má nadmořskou výšku 7665, což činí z Čogolisy 36. nejvyšší horu světa. Druhý nejvyšší, \"Čogolisa II\" položený severovýchodně, má výšku 7654 m n. m..\n\nPrvní významnější pokus o výstup podnikl v roce 1909 Luigi Amedeo di Savoia-Aosta, který dosáhl výšky 7498 m n. m., což byl tehdejší světový rekord.\n\nV roce 1957 se o výstup pokusili Hermann Buhl a Kurt Diemberger několik týdnů po svém úspěšném výstupu na Broad Peak s Marcusem Schmuckem a Fritzem Winterstellerem. Dne 27. června je ale špatné počasí přimělo k ústupu, při kterém se s Buhlem utrhla převěj a zahynul.\n\nPrvní úspěšný výstup se konal o rok později, kdy se na vrchol \"Čogolisa II\" dostala výprava Kjótské univerzity.\n\nNa hlavní vrchol \"Čogolisa I\" se první výstup podařil až 2. srpna 1975 Fredem Presslem a Gustav Ammererem z rakouské výpravy vedené Eduardem Koblmuellerem.\n"}
{"id": "1204951", "url": "https://cs.wikipedia.org/wiki?curid=1204951", "title": "Ciolkovskij", "text": "Ciolkovskij\n\nCiolkovskij () je uzavřené město v Amurské oblasti v Ruské federaci. Při sčítání lidu v roce 2010 měl bezmála šest tisíc obyvatel.\n\nCiolkovskij leží na řece Bolšaja Pjora (pravý přítok Zeji v povodí Amuru). Nejbližší město je Šimanovsk přibližně dvacet kilometrů na severozápad. Od\nBlagověščensku, správního střediska oblasti, je Ciolkovskij vzdálen přibližně 200 kilometrů na sever.\n\nCiolkovskij byl založen v roce 1961 a dříve se jmenoval \"Svobodnyj-18\" (, odkazuje k nedalekému městu Svobodnyj) a byl utajený, neboť sloužil přilehlé základně mezikontinentálních balistických raket. V roce 1994 byl přejmenován na \"Uglegorsk\" ().\n\nV září 2015 se Uglegorsk stal městem a k 30. prosinci byl přejmenován na \"Ciolkovskij\" k poctě ruského vědce Konstantina Ciolkovského v souvislosti s tím, že se zhruba 20 kilometrů severovýchodně od města nachází nový ruský kosmodrom Vostočnyj, který má snížit ruskou závislost na kosmodromu Bajkonur v Kazachstánu.\n"}
{"id": "1204957", "url": "https://cs.wikipedia.org/wiki?curid=1204957", "title": "Káhirská deklarace lidských práv v islámu", "text": "Káhirská deklarace lidských práv v islámu\n\nKáhirská deklarace lidských práv v islámu je deklarace přijatá v roce 1990 v Káhiře členskými státy Organizace islámské spolupráce. Je reakcí na Všeobecnou deklaraci lidských práv přijatou v roce 1948, kterou muslimské země vnímaly jako příliš západní, a definuje islámské představy o lidských právech v kontextu šaríi, islámského právního systému.\n\nZastánci Všeobecné deklarace je Káhirská deklarace kritizována zejména pro nábožensky jednostranný pohled, kdy se řada bodů deklarace přímo odkazuje na šaríu a závěrečné dva body 24. a 25. ji výslovně uvádí jako autoritu a jediný zdroj pro výklad či vysvětlení jednotlivých bodů deklarace. Fakticky tak Káhirská deklarace oproti Všeobecné deklaraci spíše omezuje než podporuje například rovnost mužů a žen, svobodu vyznání nebo svobodu projevu.\n\nAdama Dieng z Mezinárodního výboru právníků deklaraci odsoudil, neboť podle něj ohrožuje mezikulturní konsenzus ohledně lidských práv a podporuje diskriminaci žen a nemuslimů.\n\n"}
{"id": "1204970", "url": "https://cs.wikipedia.org/wiki?curid=1204970", "title": "Železářská huť svatého Klimenta", "text": "Železářská huť svatého Klimenta\n\nŽelezářská huť svatého Klimenta, též Viktorova huť v Plasích, byla založena v letech 1827–1829 knížetem Metternichem. Kromě provozní budovy, ulice Lipová, čp. 214 a přilehlé vysoké pece, patří do areálu huti – pozdější železárny – ještě budovy čp. 4 a čp. 380. Celý objekt je chráněn jako kulturní památka České republiky.\n\nPlaská železářská a hutní výroba, založená cisterciáky, je v pramenech zmiňována již na sklonku 17. století. V roce 1826 koupil kníže Metternich klášter v Plasích a v letech 1827–1829 se rozhodl vystavět 700 m severně od kláštera železářskou huť s vysokou pecí a slévárnou. K tomuto rozhodnutí přispěly zřejmě dostatečné zásoby dřeva ve vlastních lesích, blízkost řeky Střely a naleziště uhlí v nedalekém Kaznějově. Toto uhlí nahradilo později dřevěné uhlí, původně používané k tavení rudy v dřevouhelné vysoké peci belgického typu.\n\nPodle záznamů sestávala knížecí železárna z vysoké pece, kuplovací pece s parním strojem, slévárny kovů, sedmi bucharů, táhla, váhovny a mechanické dílny a v roce 1843 zaměstnávala 124 horníků, 26 hutních dělníků, 75 slévačů a čističů, 45 železářských kovářů, 45 zámečníků, soustružníků a modelářů a 35 uhlířů. Surové železo bylo zpracováváno sléváním, přetavováním, zkujňováním a od roku 1859 i válcováním.\n\nHuť si získala svou pověst zejména výrobky z litiny a to jak užitkovými, tak ozdobnými. Svědčí o tom řada dochovaných uměleckých výrobků (Kunstguss), např. kašna, kandelábry a lucerny, domovní čísla na některých budovách, náhrobky a kříže na hřbitově. Patří k nim i železný pomník na plaském hřbitově, věnovaný knížetem Metternichem na památku zesnulým cisterciákům.\n\nV 70. letech 19. století již bylo nutné rudu dovážet a výroba se začala prodražovat. Po smrti kancléře Metternicha zdědil železářskou huť jeho syn Richard. V roce 1872, při velké povodni, byla huť značně poškozena a v roce 1875 byl provoz železárny zastaven. Objekty byly postupně rozprodávány nebo bourány na stavební materiál.\n\nNejstarší částí areálu železářské huti je nepochybně objekt bývalé slévárny s vysokou pecí z 20. let 19. století. Hlavní provozní budova byla dokončena později, v roce 1844. Empírová jednopatrová zděná budova obdélného půdorysu má hladké průčelí o 10 osách a je krytá sedlovou, taškami pokrytou střechou. Podélná osa stavby probíhá ve směru SV–JZ, klenutým průjezdem prochází hlavní komunikace na Žebnici a Horní Hradiště. Na jihozápadní straně je v celé šířce budovy postavena hranolová věž krytá nízkou stanovou stříškou. V její dolní třetině se nachází půlkruhové větrací okno, v horní třetině je umístěn kulatý hodinový ciferník.\n\nK jižní fasádě budovy přiléhá větší část tělesa bývalé vysoké pece tvaru komolého jehlanu, která je vyzděná z cihel a kvádrů.\n\nZ areálu železárny se dochoval ještě objekt bývalé slévárny (čp. 4 a čp. 308). Tato přízemní zděná budova protáhlého obdélníkového půdorysu s asymetricky řešenou polovalbovou střechou krytou taškami, byla později upravená na byty. Severně od železárny se nacházela kolonie přízemních dělnických domků. Dnes jsou řadové domky zmodernizovány pro účely rodinného bydlení.\n\nPlaská huť byla v roce 1963 prohlášena za technickou památku a koncem 90. let se město Plasy spolu s Plzeňským krajem a Nadací Via zapojilo do projektu její záchrany. Současně se rozběhl projekt „Plaská litina“, na který poskytlo grant Ministerstvo kultury ČR a město Plasy. Proběhla rekonstrukce hlavní budovy, ve které byla zřízena\nvýstavní síň, zaměřená na historii železárny a výrobků z litiny. Před hutí byla umístěna restaurovaná socha sv. Jana Nepomuckého, dílo hlavního restaurátora projektu „Plaská litina“ Jindřicha Kovaříka z muzea v Mariánské Týnici. Slavnostní otevření výstavní síně plaské litiny a obnovené hutě se konalo dne 26. května 2005.\n\n"}
{"id": "1204973", "url": "https://cs.wikipedia.org/wiki?curid=1204973", "title": "Armen Mkrtčjan", "text": "Armen Mkrtčjan\n\nArmen Mkrtčjan, arménsky \"Արմեն Մկրտչյան\" (* 6. říjen 1973, Vedi) je bývalý arménský zápasník.\n\nNa olympijských hrách v Atlantě roku 1996 vybojoval stříbrnou medaili ve volném stylu, v muší váze (do 48 kilogramů). Ve finále prohrál s obhájcem zlata, Severokorejcem Kim Il-ongem 5:4 na body. Má též bronz z mistrovství světa v Atlantě z roku 1995 a tři medaile z mistrovství Evropy: zlato z Říma 1994, stříbro z Budapešti 1996 a bronz z Budapešti 2001, kde poprvé zabodoval v těžší váhové kategorii (do 54 kg).\n\nV Arménii získal roku 1996 titul Zasloužilého mistra sportu.\n"}
{"id": "1204982", "url": "https://cs.wikipedia.org/wiki?curid=1204982", "title": "Datalan", "text": "Datalan\n\nDatalan, a.s. je slovenská společnost působící v odvětví informačních technologií. Založili ji v roce 1990 jako společnost s ručením omezeným absolventi FEI STU v Bratislavě.\n\nOd 1. května 2001 je Datalan akciovou společností, předsedou představenstva se stal Ing. Štefan Petergáč. V roce 2007 proběhla fúze se společností Ability Development SK a.s. Tím se Datalan stal jedním z největších producentů softwaru na Slovensku V roce 2009 Datalan získal firmu Euroaltis, a.s. a zařadil se mezi největší poskytovatele IT služeb pro samosprávy na Slovensku.\nHlavní oblasti činnosti firmy jsou:\n\n\nNové nápady, zajímavé osobnosti, diskuse – DATALAN IT FORUM je každý rok příležitost poznat špičkové odborníky a inovace, které mají budoucnost. \n\nUmožňuje všem dětem studovat online a získat diplom absolventa Dětské Univerzity Komenského. Dostupná je pro děti z celého Slovenska ve věku od 9 do 14 let, stačí přístup na internet. \n\nŘešení pro Dětskou fakultní nemocnici Košice, které umožňuje rychlou diagnostiku novorozence už v lokální nemocnici před převozem do Košic. Aplikace najde využití ve východoslovenském regionu a je výsledkem spolupráce firem Datalan, Intel a Microsoft.\n"}
{"id": "1204986", "url": "https://cs.wikipedia.org/wiki?curid=1204986", "title": "Taxonomie", "text": "Taxonomie\n\nTaxonomie může odkazovat na:\n\n\n\n"}
{"id": "1204990", "url": "https://cs.wikipedia.org/wiki?curid=1204990", "title": "Svatý Šebestián (Kubišta)", "text": "Svatý Šebestián (Kubišta)\n\nSvatý Šebestián je obraz, který patří k mimořádným dílům malíře Bohumila Kubišty (1884-1918). Malíř ho namaloval v roce 1912. Světec na obraze představuje umělce-mučedníka. Ve skutečnosti to je fiktivní malířův autoportrét, který zůstal nepochopený tehdejší veřejností i uměleckou kritikou. Dnes je obraz \"Svatý Šebestián\" považován za jedno z malířových vrcholných děl založených na geometrické kompozici. Vedle Emila Filly patří Bohumil Kubišta k nejvýraznějším představitelům umělecké avangardy nastupující v prvním desetiletí 20. století. Byl členem skupiny \"Osma\" (1907-1908) a německé skupiny \"Die Brücke\" (1911-1912). V raném období byl ovlivněn pozdním impresionismem, později expresionismem a došel až k futurismu a fauvismu, čímž vytvořil osobitou modifikaci kubismu. Tento umělecký styl dnes označujeme jako \"kuboexpresionismus\".\n\nUmělecký styl nazvaný \"kubismus\" osvobodil formu od viděné skutečnosti a umožnil tak Bohumilu Kubištovi propojit vnitřní geometrický obsah námětu s jeho vnější podobou. Jako racionálně založený umělec své obrazy propočítával, precizně komponoval s cílem dosáhnout potřebné stavebnosti. A Svatý Šebestián je jedno z jeho vrcholných děl, které je založeno na jasné geometrické kompozici. Rozměrná tužková kresba, která obrazu předcházela, je názorným dokladem malířova postupu práce a způsobu analýzy tvarů. Patrným motivem byla snaha vystihnout tvarovým kontrastem geometrických forem vnitřní světcovo rozpoložení v okamžiku mučednické smrti. Z kresby a následně i z obrazu je zřejmá dvojí výstavba polopostavy světce, kde partie těla jsou modelovány pomocí elips a jejich úseků, zatímco hlava je vymezena systémem trojúhelníků a přímek. Hlava je skutečným centrem obrazu založeným na geometrické kompozici rovnostranného trojúhelníku, který vymezuje tvář světce. Vychýlením trojúhelníku z ideální polohy se malíř snaží vyjádřit tragiku tématu. Změna polohy výchozího geometrického prvku podmiňuje spirálový pohyb procházející celým obrazem. Pohyb vycházející z hlavy světce sledují i sklony šípů. Plynulost spirálovitého pohybu je metaforou života a smrti, neklidu a nejistoty bytí.\n\nBarevná škála tohoto obrazu jez významně zredukována. Omezuje se na barevný rozsah od starorůžové, přes cihlově červenou a její temné odstíny až po šedočerné stínování. Protiváhou k těmto barvám je studená zelená barva listů stromu. Převažující hnědá barva souvisí s křesťanskou symbolikou této barvy. Svým významem hnědá barva v obraze násobí smyl geometrické konstrukce a zdůrazňuje světce vítězícího svou vůlí nad utrpením. Světec byl podle legendy důstojníkem Diokleciánovy císařské gardy. Jako křesťan byl odsouzen ke smrti zastřelením a byl proto vydán lučištníkům jako střelecký terč. Jeho tělo bylo pohřbeno na Via Apia v Římě.\n\nRozhodujícím způsobem Kubištovu tvorbu ovlivnila pražská výstava norského malíře Edvarda Muncha, která se uskutečnila v roce 1905. Ta v Kubištovi roznítila zájem o expresionismus. Další etapa jeho tvorby pokračovala roku 1910 během pobytu v Paříži, kdy začal pracovat na svých prvních kubistických dílech. Začal do nich vnášet základní geometrické tvary, což dokládají obrazy \"Epileptická žena\" (1911), jeho \"Dvojportrét\" (1911) či \"Pierot\" z téhož roku. Vystihuje v nich psychické stavy, k jejichž vyjádření používá expresivní modifikace kubistické stavby obrazu. K nejvyzrálejším dílům tohoto období patří \"Svatý Šebestián\" z počátku roku 1912, stejně jako obraz \"Podobizna Jana Zrzavého\" (1912) nebo \"Polibek smrti\" či \"Zátiší s lebkou\" (oba rovněž z roku 1912). V roce 1913 z existenčních důvodů vstoupil do armády jako důstojník pobřežního dělostřelectva v Pulji. To znamená, že základy českého kubismu stačil položit během 7 let (mezi roky 1907 a 1913). Krátce po skončení 1. světové války se vrací do Prahy, kde v listopadu 1918 umírá na španělskou chřipku ve věku 34 let.\n\nKubištův odkaz tvoří 128 olejomaleb a pastelů, mezi kterými vyniká obraz \"Svatý Šebestián\". Ten výstižně prezentuje Kubištovo pojetí malířského stylu později označeného za kuboexpresionismus. Obraz byl součástí umělcovy posmrtné výstavy, kterou v roce 1920 zorganizoval jeho přítel Jan Zrzavý v Domě umělců v Praze. Následné výstavy Kubištových děl v roce 1922 a 1929 otevřely nové tvůrčí obzory kladoucí důraz na magičnost zdánlivě všedních věcí. Na poslední soubornou Kubištovu výstavu v roce 1993 navázala až objevná výstava nazvaná \"Zářivý krystal\". Výstava, která skončila v lednu 2015, připomněla Kubištovu tvorbu, včetně jeho \"Svatého Šebestiána\". Výstavní projekt nazvaný \"Zářivý krystal-Bohumil Kubišta a české umění 1905-2013-Průniky-Střety-Přesahy v Galerii výtvarného umění v Ostravě, představil 224 uměleckých děl od 46 umělců, mezi kterými dominovalo téměř 130 Kubištových prací.\n\n\n"}
{"id": "1204992", "url": "https://cs.wikipedia.org/wiki?curid=1204992", "title": "Kostel svatého Josefa (Vaňov)", "text": "Kostel svatého Josefa (Vaňov)\n\nŘímskokatolický filiální kostel svatého Josefa je sakrální stavba ve stylu architektonického tradicionalismu, stojící ve Vaňově, části statutárního města Ústí nad Labem. Patří do farnosti-arciděkanství Ústí nad Labem.\n\nPůvodně stála ve Vaňově kaple, kterou si podle pověsti postavili místní obyvatelé z vlastních peněz. V roce 1939 zde byl vystavěn kostelík, zasvěcený svatému Josefovi, jehož výstavbu financoval ústecký podnikatel Georg Schicht. Pravidelné bohoslužby bývaly v kostele až do 60. let 20. století. V roce 1992 byl kostel opraven.\n\nKostel je tradicionalistická jednolodní obdélná stavba s mělkým užším presbytářem. Jižnímu průčelí je představena předsíň s otevřenou gotizující arkádou, nad níž stojí v ose průčelí nízká věž. Gozizující závěry mají také okna v lodi a presbytáři. K severozápadnímu nároží stavby přiléhá sakristie.\n\n"}
{"id": "1205000", "url": "https://cs.wikipedia.org/wiki?curid=1205000", "title": "Kostel svatého Prokopa (Chotětov)", "text": "Kostel svatého Prokopa (Chotětov)\n\nŘímskokatolický farní kostel svatého Prokopa v Chotětově je původně gotická, později barokizovaná, sakrální stavba nacházející se na jižní straně návsi na bývalém hřbitově. Dominantou kostela je hranolová věž s cibulovou střechou a barokní vstupní brána. Od roku 1967 je kostel chráněn jako kulturní památka. Také blízká fara (čp. 22) je chráněna jako kulturní památka České republiky.\n\nKostel byl vystavěn v gotickém stylu, někdy okolo roku 1546 na místě starší církevní stavby ze 14. století. V roce 1773 byl kostel přestavěn do barokní podoby.\n\nStavba je obdélná, jednolodní. Na jeho triumfálním oblouku se nachází nápisová deska. Kostel má průčelní věž, jižní předsíň a oratoř z roku 1612. Presbytář je užší, polygonální. Jsou zde opěráky a půlkruhová okna. Věž je hranolová, dole hladká, výše je členěna vpadlými rámy. Na vrcholu je cibulová střecha. Věž je vestavěna do hladkého průčelí s vysokým štítem. Okna jsou ve tvaru půlkruhu.\n\nLoď má plochý strop. V lodi se nachází zděná kruchta spočívající na třech arkádách. Jižní přístavek je sklenut v obou podlažích valeně. Presbytář je sklenut žebrovým křížem a paprsčitě s klínovými vyhloubenými žebry. V kostele je nástěnný výklenkový pozdně gotický sanktuář.\n\nZařízení je rokokové z roku 1773. Hlavní oltář je portálový, sloupový a zdvojený. Je na něm kopie sázavského obrazu sv. Prokopa. Na stranách se nachází dvojice bust sv. Václava a sv. Víta. Na kredenčním oltáříčku je obrázek sv. Anny v rokokovém rámečku, který je adorován dvěma anděly. Dále jsou v kostelu dva boční protějškové oltáře. Jsou rámové s anděly a s obrazem \"Snímání s kříže\", který se nachází na levé straně. Na pravé straně je obraz sv. Jana Nepomuckého s historicky novými anděly a novým psuedorokokovým retáblem. Kazatelna je zdobena reliéfy \"Čtyř evangelistů\". Dále je v kostele prosklený rokokový oltáříček (svatyňka) s gotickým krucifixem, na kterém je gotický korpus z 15. století. Na zdi nad vchodem do sakristie je obraz \"Bolestné Panny Marie\" v rozvilinovém barokním rámu s medailóny z počátku 18. století. Lavice v kostele jsou umělecky kvalitním barokním dílem. Jsou vyřezávané v barokním stylu z 1. poloviny 18. století. Křtitelnice je cínová a pochází z roku 1531.\n\nNad studánkou na návsi pod kostelem je empírová výklenková kaplička z roku 1819. Na návsi je také barokní sousoší \"Korunování Panny Marie\" asi z roku 1730. Restaurováno bylo v roce 1936. Na rozcestí směrem na Bezno jsou Boží muka. Jedná se o zděnou polygonální kapli s lichými arkádami a s kovaným křížem ze 2. poloviny 17. století.\n\n"}
{"id": "1205005", "url": "https://cs.wikipedia.org/wiki?curid=1205005", "title": "Klášterní komplex paulínů (Šaštín-Stráže)", "text": "Klášterní komplex paulínů (Šaštín-Stráže)\n\nKlášterní komplex Paulínů ve městě Šaštín-Stráže je památkový komplex sakrálních budov tvořený zejména bazilikou Sedmibolestné Panny Marie, budovy paulínského kláštera, Kaplí Sedmibolestné Panny Marie, ke klášteru patřícími hospodářskými stavbami, sousoším na podstavci - Šaštínska pieta, sousoším na trojičním sloupu a přilehlou historickou zelení. Výstavba komplexu je spojena se sochu Panny Marie Sedmibolestné, která byla podle kanonického vyšetření a z příkazu ostřihomského arcibiskupa Imricha Esterházyho 10. listopadu 1732 prohlášena za zázračnou. 2. dubna 1733 přišli do Šaštína zástupci Pavlínů s cílem postavit pro sochu Panny Marie Sedmibolestné poutní chrám a klášter pro jejich řád. 11. června 1991 vláda SR vyhlásila \"Klášterní komplex Paulínů s poutním chrámem Panny Marie Sedmibolestné\" za národní kulturní památku. V registru je pod číslem ÚZPF 752.\n\nKlášterní náměstí č. 14.\nChrám je postaven v pozdněbarokním slohu. Jeho hrubá stavba byla dokončena roku 1748, autorem fresek je c. k. dvorní malíř, freskař Jean Joseph Chamant a vytvořil je roce 1757. Boční oltáře zdobí obrazy namalované J. L. Kräckerem. Hlavní oltář z červeného mramoru projektoval císařský stavitel F. A. Hildebrandt. Kostel má délku 62 metrů, šířku 23 metrů a výšku 26 metrů. Hlavní loď je vysoká 13 metrů. Věže byly zvýšeny roce 1864 hodonínským stavitelem Josefem Bártou, do té doby byly do výšky střechy.\nSlavnostní svěcení chrámu se konala 15. srpna 1764, kdy byla přenesena socha Sedmibolestné Panny Marie na hlavní oltář. Svěcení se zúčastnili nejvyšší představitelé monarchie, císařovna Marie Terezie a její manžel František Štefan Lotrinský.\n27. června 1964 povýšil papež Pavel VI. Chrám na Baziliku minor.\n15. září 1997 bylo slavnostně otevřeno Mariologické muzeum Slovenské národní svatyně v Šaštíně-Stráže. Otevřel ho kardinál Tomko.\n\nKlášterní náměstí č. 18.\n\nKaple má trojúhelníkový půdorys, postavili ji v roce 1654, stojí na severovýchodní straně bočního průčelí baziliky v místě vyslechnuté modlitby Angely Bakičové. Byla v ní původně umístěna milostivá socha Piety. Pietu na hlavní oltář baziliky přenesli v roce 1764.\n\nKlášterní náměstí č. 18.\n\nPozdněbarokní komplex kláštera, spojený s bazilikou, byl postaven v letech 1733-1786.\n\nKlášterní náměstí č. 14.\n\nJe postavena do tvaru C. Stavba probíhala ve stejném období jako stavba samotného kláštera. Ukončena byla roku 1764 a je také v pozdně barokním slohu.\n\nKlášterní náměstí\n\n<nowiki> </nowiki>Sloup se sousoším Nejsvětější Trojice je prací trnavského kamenického mistra Josefa Habenichta který ji roce 1821 postavil na Klášterním náměstí.\n\nKlášterní náměstí\n\nSousoší Panny Marie s Kristem v náručí na podstavci. Nachází se v parku, severně od fasády baziliky. Pochází z roku 1883, je v slohu lidového klasicismu.\n\nV okolí komplexu je park, jehož sadová úprava pochází z konce 19. století.\n\n\n"}
{"id": "1205008", "url": "https://cs.wikipedia.org/wiki?curid=1205008", "title": "Klášter a kostel kamaldulů na Zoboru", "text": "Klášter a kostel kamaldulů na Zoboru\n\nKlášter a kostel kamaldulů na Zoboru je barokní klášterní komplex na úpatí vrchu Zobor v Nitře.\n\nPůvodní benediktinský klášter byl pravděpodobně založen v roce 880. Opatství zrušil Matyáš Korvín v roce 1468 poté, co se opatství ve sporu mezi ostřihomským arcibiskupem a Matějem Korvínem postavilo na stranu arcibiskupství.\n\nKlášter byl vypleněn a zcela zničen polským vojskem vévody Kazimíra v roce 1471. Rozsáhlé majetky připadly nitranskému biskupství.\n\nNitranský biskup (a pozdější ostřihomský arcibiskup) Juraj Pohronec-Slepčiansky dal postavit v roce 1663 na místě opuštěného kláštera kapli. Do správy řádu kamaldulů se ho rozhodl dát nitranský biskup Blažej Jaklin, který chtěl oživit opuštěný klášter. Biskup musel požádat císařský dvůr o souhlas s příchodem tohoto řádu do Uherska. Císař Leopold I. žádosti vyhověl a v roce 1691 vydal povolení k jejich příchodu. Kamaldulové, nazýváni i bílí mniši, žili poustevnickým životem a hlásali přísné pokání a askezi. V roce 1691 začali na starém místě stavět nový klášter. Spolu s klášterem postavili i kostel zasvěcený sv. Josefovi. Kostel měl tři brány, hlavní byla na severní straně. Pozůstatky původního benedktínskeho kláštera byly v důsledku stavebních úprav zcela zničeny. Návštěvníky u vchodu vítal latinský nápis: ABSIT AB HAC PORTA TURBATOR EREMI, ODIT ENIM TURBAS TURBA SACRATA DEO (v překladu „Nech je od této brány vzdálený rušiteľ samoty, lebo Bohu zasvěcený zbor nenávidí rušitelů pokoje“). Blažejov bratranec Mikuláš Jaklin dokončil dostavbu v roce 1697.\n\nMezi mnichy v klášteře působil i jazykovědec, autor latinsko-slovenského slovníku Romuald Hadbávný. Klášter nechal zrušit císař Josef II. v roce 1782.\n\nRuiny a částečně zachované budovy kláštera jsou součástí areálu Specializované nemocnice sv. Svorada Zobor.\n"}
{"id": "1205009", "url": "https://cs.wikipedia.org/wiki?curid=1205009", "title": "Kostel svatého Prokopa (Libošovice)", "text": "Kostel svatého Prokopa (Libošovice)\n\nŘímskokatolický farní kostel svatého Prokopa v Libošovicích je pozdně gotická a pseudogotická sakrální stavba uprostřed obce. Kostel je obklopen bývalým hřbitovem s kamennou ohradní zdí. Od roku 1964 je kostel chráněn jako kulturní památka.\n\nKostel existoval již ve 14. století a poprvé je připomínaný v roce 1352. V roce 1610 byl výrazně přestavěn či spíše znovu postaven. Roku 1874 byla prodloužena loď k západu a postavena věž v ose západního průčelí. Celá stavba byla slohově sjednocena ve formách novogotiky.\n\nKostel je obdélný, jednolodní. Má polygonálně uzavřený presbytář, při kterém se na východní straně nachází sakristie a na severní straně oratoř. Kostel má novou průčelní část s věží. Opěráky a hrotitá okna mají dvojité kružby. Jižní portál je hladký. Hladká je i hranolová věž, která nese kvádrový jehlanec a vystupuje z prostoru hřbitova.\n\nUvnitř je kostel sklenut valeně s lunetami. Na hranách jsou maltová žebra. V lodi na klenbě je letopočet 1610. Renesační kruchta je zděná a spočívá na třech pilířových arkádách. Oratoř i sakristie jsou čtvercové. Mají valenou klenbu. V oratoři na východní straně se nachází hrotité okno.\n\nZařízení je z 18. století. Hlavní oltář je rokokový, rámový. Je nesený anděly a je na něm původní obraz sv. Prokopa a sochy sv. Norberta a sv. Ivana na portálech. Dva boční oltáře jsou rokokové, rámové. Na levé oltáři je zobrazena \"Kalvárie\" a na pravém oltáři je zpodobněn sv. Jan Nepomucký. Kazatelna je klasicistní, válcová. Je na ní obraz \"Kázání na hoře\" a obrazení Evangelistů. Pochází z konce 18. století.\n\nOkolí kostela\nPoblíž kostela se na kamenném soklu nachází klasicistní socha sv. Prokopa z 19. století.\n\n"}
{"id": "1205011", "url": "https://cs.wikipedia.org/wiki?curid=1205011", "title": "Radomil Rous", "text": "Radomil Rous\n\nRadomil Rous (21. května 1978, Třebíč) je český motocyklový jezdec.\n\nRadomil Rous začal v národních soutěžích závodit v roce 1994, další rok přešel na kategorii motocyklů o obsahu motoru 250 ccm. Mezi lety 2001 a 2003 získal tituly mistra republiky. Poprvé se účastnil evropského šampionátu motocyklů v roce 1998, do roku 2004 pak působil v kategorii motocyklů s obsahem do 250 ccm, od roku 2006 do roku 2008 pak v kategori Supersport.\n\nNa několika soutěžích mistrovství světa silničních motocyklů působil jako soutěžící startující na divokou kartu, primárně pak na závodech Velké ceny České republiky mezi lety 1997 a 2003, posléze startoval na divokou kartu i ve Valencii v roce 2003. Na tomto závodě získal první bod do mistrovského bodování. V roce 2004 se zúčastnil celé sezóny v závodech motocyklů o obsahu motoru 250 ccm a z toho dva závody jako zástupný jezdec na motocyklu l'Aprilia RSV 250 pro tým Campetella Racing, posléze také s motocyklem Yamaha YZR 250 pro tým UGT Kurz.\n\nV roce 2005 závodil opět v kategorii motocyklů do 250 ccm a to s motocyklem Honda RS 250 R a to v týmu Würth Honda BQR, nedosáhl však žádných výrazných výsledků. V roce 2007 startoval na divokou kartu na Velké ceně České republiky v Brně v závodech světového šampionátu Supersportů s motocyklem Yamaha YZF-R6 v týmu KRTZ IV., získal body za pořadí v závodu.\n\nV témže roce se účastnil šampionátu Alpe Adria, tam získal vítězství v kategoriích Stock 600 a Supersport, v roce 2008 pak vyhrál českou ligu v kategoriích Supersport a Supersport 600.\n\n"}
{"id": "1205015", "url": "https://cs.wikipedia.org/wiki?curid=1205015", "title": "Kostel svatého Prokopa a Mikuláše", "text": "Kostel svatého Prokopa a Mikuláše\n\nŘímskokatolický farní kostel svatého Prokopa a Mikuláše v Bohušovicích nad Ohří je barokní sakrální stavba. Od roku 1964 je kostel chráněn jako kulturní památka.\n\nKostel byl postavený v roce 1716 na místě staršího předchůdce z něhož se dochovala věž. Autorem projektu byl snad Octavio Broggio. Několikrát postižen povodní, naposledy 2002. Byl opraven a je nadále využíván k pravidelným bohoslužbám.\n\nJedná se o podélnou, jednolodní stavbu s odsazeným pravoúhlým presbytářem orientovaným k východu. Stavba je poměrně úzká, výrazně vertikálně orientovaná. Na bocích má rizality. V ose západní průčelí se nachází vtažená hranolová věž, která je zřejmě zčásti gotická, jak napovídá okénko ve druhém patře. Kamenný portál je s chronogramem 1716. Na hlavní římse po stranách věže jsou pískovcové sochy sv. Mikuláše a sv. Prokopa.\n\nUvnitř jsou tři polygonální pole plackové klenby, z nich to uprostřed je větší.\n\nHlavní oltář je barokní a pochází z období stavby. Je rámový, s mnoha uměleckými prvky a s andílky. Titulní obraz pochází od Siarda Noseckého. V nástavci má obraz \"Nejsvětější Trojice\". Boční oltáře jsou dva. Tyto pozdně barokní oltáře jsou umělého mramoru a pocházejí ze 2. poloviny 18. století. Jeden nese původní obraz sv. Mikuláše a druhý obraz sv. Josefa od místního faráře H. Seykory z období kolem roku 1850. Dřevěné sochy na bočních oltářích a v nikách pilířů, celkem se jich tam nachází 13, jsou bílé se zlacenými lemy. Jedná se o barokní práci z 1. poloviny 18. století. Obraz \"Svaté rodiny\" je v bohatém černém a zlaceném rámu s řezanými rokajovými křídly. Pochází z poloviny 18. století. Také Pieta, Krucifix, sv. Jan Nepomucký a \"sv. Josef s Ježíškem\" jsou z 18. století. Zde se však jedná o umělecky méně významná díla. Dřevěná křtitelnice s akantovým ornamentem a sochou sv. Jana Křtitele pochází z roku 1716. Kazatelna je z umělého mramoru od J. Hennevogela z Prahy z roku 1777. Pozdně barokní varhany z 2. poloviny 18. století jsou s řeznaným ornamentem.\n\nU domu čp. 20 se nachází kaplička s kamennou sochou Piety z 19. století. Za dráhou směrem k Brňanům se nachází empírová kaple sv. Anny z 1. poloviny 19. století. V Bohušovicích nad Ohří se také nachází železný tepaný křížek s akantovými motivy ze 2. poloviny 19. století.\n\n"}
{"id": "1205017", "url": "https://cs.wikipedia.org/wiki?curid=1205017", "title": "Paul Weiland", "text": "Paul Weiland\n\nPaul Weiland (* 11. červenec 1953, Londýn) je anglický filmový a televizní režisér. Započal svou kariéru v roce 1973 v londýnské reklamní agentuře. Hrál v mnoha filmech, jako např. Jak ukrást nevěstu, Starosti s Mr. Beanem, Roseannin hrob, Rok'66 a další. V roce 1987 obrátil svou pozornost k dramatické tvorbě.\n"}
{"id": "1205018", "url": "https://cs.wikipedia.org/wiki?curid=1205018", "title": "Luboš Pelánek", "text": "Luboš Pelánek\n\nLuboš Pelánek (* <time class=\"nowrap date-lien\" datetime=\"1981-07-21\">21. července 1981 </time>Třebíč) je český silniční cyklista. Je známý jako tzv. vrchař, specialista na alpská a další stoupání.\n\n\n\n"}
{"id": "1205019", "url": "https://cs.wikipedia.org/wiki?curid=1205019", "title": "Vladimír Gajdoš", "text": "Vladimír Gajdoš\n\nVladimír Gajdoš (30. listopadu 1936 Bratislava – 11. března 2016 Banská Bystrica) byl slovenský dirigent hudební skladatel a pedagog.\n\nPo absolvování střední školy v Banské Bystrici studoval v letech 1951–1956 skladbu na \"Štátnom konzervatóriu v Bratislavě\" u Andreje Očenáše. Pokračoval studiem hudební vědy na Filozofické fakultě Univerzity Komenského v Bratislavě. Nejprve učil na hudební škole v Banské Bystrici. Od roku 1967 působil jako odborný asistent na tamní Pedagogické fakultě (dnes Univerzita Mateja Bela v Banskej Bystrici). V roce 1985 byl jmenován docentem a v letech 1992–1999 byl vedoucím katedry hudební výchovy. Od roku 1991 vyučoval také na banskobystrické konzervatoři.\n\nV letech 1963–1989 byl šéfdirigentem a uměleckým vedoucím \"Krajského symfonického orchestru v Banské Bystrici\" a v letech 1965–1986 také jako umělecký vedoucí a dirigent \"Štúdiového orchestra Čs. rozhlasu\". V Banské Bystrici také organizoval chrámové koncerty. Byl členom Svazu slovenských skladatelů – Slovenské hudobní unie.\n\nJe autorem a spoluautorem vysokoškolských učebníc, učebních textů a různých studijních materiálů pro potřeby vysoké školy. Zpracovával archivní notové památky. Komponoval symfonické, komorní i vokální skladby. Byl autorem většiny scénické hudby her vysílaných Československým rozhlasem v Banské Bystrici. Upravoval a instrumentoval lidové písně pro studiový soubor rozhlasu i pro symfonický orchestr.\n\n\n\n"}
{"id": "1205020", "url": "https://cs.wikipedia.org/wiki?curid=1205020", "title": "Kostel svatého Stanislava z Krakova (Loukov)", "text": "Kostel svatého Stanislava z Krakova (Loukov)\n\nŘímskokatolický farní kostel svatého Stanislava z Krakova je sakrální stavba v obci na stráni nad silnicí na zrušeném hřbitově. Od roku 1964 je kostel chráněn jako kulturní památka.\n\nKostel je připomínán jako farní k roku 1368. Dnešní kostel byl vystavěn ve 2. polovině 18. století.\n\nJedná se o jednolodní stavbu s půlkruhově uzavřeným presbytářem se sakristií (s oratoří) po severní straně. Nad západním průčelím se nachází hranolová věž. Vnějšek kostela je bez výrazného členění.\n\nPresbytář a loď jsou zaklenuty plackami. Kruchta je zděná. Na stropě se nacházejí fresky na téma legendy o sv. Stanislavovi v iluzívní architektuře. Pocházejí z konce 18. století a byly později opravovány.\n\nZařízení je novorenesanční z období kolem roku 1880 od Antonína Suchardy z Nové Paky. Na hlavním oltáři je obraz \"Zavraždění sv. Stanislava\" od J. Kandlera. Od téhož autora pocházejí i obrazy na bočních oltářích zpodobňující Pannu Marii a sv. Josefa. V podvěží je \"kaple Božího hrobu\" se sochařsky zpracovaným oltářem z období kolem roku 1800. U vchodu na kruchtu se nachází deskový obraz \"Ukřižování\". Jedná se o lidové dílo ze 17. století. Na kruchtě je deskový obraz sv. Stanislava ze 17. století, který byl patrně původně na hlavním oltáři. V sakristii jsou dvě barokní sošky sv. Kateřiny a sv. Apolonie. Jedná se o umělecky kvalitní díla ze 2. čtvrtiny 18. století. Socha \"Božského srdce Páně\" pochází od Čeňka Vosmíka.\n\nVe věži kostela se nachází čtyři zvony:\n\nZa vsí na cestě do Hájů se nachází socha sv. Jana Nepomuckého s anděly. Pochází ze 2. poloviny 18. století a stojí na trojbokém podstavci s figurálními reliéfy.\n\n"}
{"id": "1205033", "url": "https://cs.wikipedia.org/wiki?curid=1205033", "title": "Buchy (Moselle)", "text": "Buchy (Moselle)\n\nBuchy je francouzská obec v departementu Moselle v regionu Grand Est. V roce 2013 zde žilo 125 obyvatel.\n\nSousední obce jsou: Beux, Liéhon, Luppy, Silly-en-Saulnois, Solgne a Vigny.\n\n\"Počet obyvatel\"\n"}
{"id": "1205034", "url": "https://cs.wikipedia.org/wiki?curid=1205034", "title": "Buchy", "text": "Buchy\n\nBuchy je název dvou obcí ve Francii:\n\n"}
{"id": "1205046", "url": "https://cs.wikipedia.org/wiki?curid=1205046", "title": "Quirk Books", "text": "Quirk Books\n\nQuirk Books je americké nezávislé knižní nakladatelství se sídlem ve Filadelfii.\n\nQuirk Books bylo založeno v roce 2002 Davidem Borgenichtem, spoluautorem série Jak přežít. Quirk Books vydává 25 knih napříč žánry ročně.\n\nV roce 2009 společnost vydala knihu \"Pýcha a Předsudek a Zombies\", která se udržela na žebříčku bestsellerů sestaveném denníkem \"The New York Times\" po více než 50 týdnů. Kniha \"Pýcha a Předsudek a Zombies\" má v současné době více než jeden milion výtisků a byla přeložena do 25 jazyků. \"Rozum a Cit a Mořské Příšery \"je titul navazující na knihu \"Pýcha a Předsudek a Zombies\". Tento titul se podle The New York Times stal bestsellerem v září 2009. \n\nV roce 2011 se na žebříčku bestsellerů The New York Times držela déle než 60 týdnů kniha Ransoma Riggse \"Sirotčinec slečny Peregrinové pro podivné děti\". V lednu 2014 vydalo nakladatelství pokračování \"Prázdné město\", které bylo následováno třetí knihou série s titulem \"Knihovna duší\" v září 2014.\n\nQuirk vydalo bestseller \"William Shakespeare's Star Wars\" od Iana Doeschera v roce 2013. Pokračování \"William Shakespeare’s The Empire Striketh Back Star Wars Part the Fifth\" bylo vydáno v roce 2014. Třetí kniha, \"William Shakespeare's The Jedi Doth Return\", byla vydána v roce 2014.\n\n"}
{"id": "1205049", "url": "https://cs.wikipedia.org/wiki?curid=1205049", "title": "Hotel Vítkov", "text": "Hotel Vítkov\n\nHotel Vítkov je ubytovací zařízení, které bylo vystavěno ve 30. letech 20. století. Nachází se na rušné křižovatce ulic na Ohradě ve čtvrti Žižkov na Praze 3.\n\nArchitektonický návrh hotelu ze 30. let 20. století je kombinací prvků Bauhausu, modernismu a stylu art deco. V roce 2007 byla provedena celková rekonstrukce hotelu. Hotel nabízí celkem 96 jedno a dvoulůžkových pokojů. \n"}
{"id": "1205054", "url": "https://cs.wikipedia.org/wiki?curid=1205054", "title": "Karditsa", "text": "Karditsa\n\nKarditsa je město ve vnitrozemí Řecka, ležící 60 km jihozápadně od Larisy, hlavního města Thesálie. Město má 38 554 obyvatel a je střediskem stejnojmenné regionální jednotky. Nachází se v úrodné nížině podél řeky Péneios, kde se pěstuje obilí, réva vinná a bavlník, významný je i chov dobytka. Prochází jím národní silnice EO 30.\n\nDoklady o osídlení kraje pocházejí již z 9. tisíciletí př. n. l., nebyla tu však žádná velká města. Z doby osmanské nadvlády pochází zmínka o tom, že na místě současného města ležela obec \"Sotiri\", v níž žili převážně Karaguni. V roce 1881 získalo Thesálii Řecko a o rok později bylo oficiálně založeno město Karditsa. O původu názvu jsou dvě teorie: podle jedné je odvozen od slova \"kardia\" (srdce), protože leží v geografickém srdci země, podle druhé pochází ze slovanského \"gradica\" (ohrazené místo, pevnost). 12. března 1943 Karditsu obsadili příslušníci hnutí ELAS a stala se tak prvním osvobozeným městem v okupované Evropě.\n\nKarditsa je známá výrobou jízdních kol a hustou sítí cyklostezek, město je v Řecku oceňováno za svoji podporu ekologické dopravy. K rekreaci slouží nedaleká Plastirasova přehrada. V Karditse sídlí veterinární fakulta Thesalské univerzity a fotbalový klub Anagennisi Karditsa.\n\n\n\n"}
{"id": "1205058", "url": "https://cs.wikipedia.org/wiki?curid=1205058", "title": "Poslední adresa (projekt)", "text": "Poslední adresa (projekt)\n\nProjekt Poslední adresa (rusky ') vznikl v roce 2014 jako původně ruská občanská iniciativa, jež se postupně rozšířila do řady dalších zemí včetně České republiky – Poslední adresa, Ukrajiny – ', Gruzie – Last Address Georgia, Moldavska , Letzte Adresse v Německu, a spuštění projektu se připravuje v dalších zemích, mimo jiné v Polsku, Lotyšsku, Bělorusku a Rumunsku.\n\nCílem iniciativy je připomenout osudy jednotlivých popravených či ve vězení umučených lidí, kteří se stali oběťmi politických represí jak v někdejším Sovětském svazu, tak oběťmi komunistických režimů v dalších zemích bývalého východního bloku. Na zdi domů, které byly poslední známou adresou těchto lidí, jsou na jejich památku umísťovány pamětní tabulky velikosti dlaně. Každý pamětní znak je věnován konkrétnímu člověku. Cílem projektu je vyzdvihnout osudy často veřejnosti neznámých jednotlivců, proto je jeho mottem: „Jedno jméno, jeden život, jeden znak“.\n\nZáštitu projektu Poslední adresa udělil v roce 2018 předseda Poslanecké sněmovny Parlamentu Radek Vondráček. Záměr uctít oběti komunistického režimu z řad církve podpořili kardinál Dominik Duka a arcibiskup olomoucký Jan Graubner.\n\nV červenci 2019 se Poslední adresa stala členem Mezinárodní koalice míst paměti (International Coalition of Sites of Conscience) sdružující více než 200 subjektů z 55 zemí.\n\n\"\"Součástí projektu jsou také oficiální webové stránky www.posledniadresa.cz, představující především virtuální památník konkrétních obětí. Každá oběť má svůj špendlík na mapě a medailonek obsahující základní životopisná data a informace ze soudních, případně vyšetřovacích spisů. Na internetových stránkách českého projektu jsou také zpřístupněny a českými vysvětlivkami opatřeny ruské databáze obětí politického teroru vytvořené sdružením Memorial, které je možné použít jako pomůcku při vyhledávání lidí, a to včetně Čechů a československých občanů, kteří se stali oběťmi sovětského teroru na území tehdejšího SSSR,\"\" uvádí koordinátorka projektu v České republice v revue Paměť a dějiny\n\nProjekt je inspirován myšlenkou připomínání památky obětí holokaustu pokládáním kamenů zmizelých – Stolpersteinů, jejichž autorem je německý výtvarník Gunter Demnig. Iniciátorem projektu \"Poslední adresa\" je novinář a publicista Sergej Parchomenko, projekt se rozvíjí s podporou sdružení Memorial.\n\nSergej Parchomenko při své návštěvě v Praze v roce 2015 uvedl: „\"Nejde o to, abychom rozmístili tisíce tabulek, ale abychom lidi jejich prostřednictvím přiměli mluvit o tom, co se stalo. Aby nikdy nezapomněli. Aby tu historii vysvětlovali svým dětem. Abychom neztratili vědomí, že nejvýznamnější společenskou hodnotou je lidský život. Právě za ním musíme vždy stát.\"“\n\nPamětní plaketa má podobu ocelové tabulky o rozměrech 11×19 cm, do níž jsou ručně vyryty základní informace o člověku, jehož postihly represe – jeho jméno, zaměstnání a data narození, zatčení, smrti, rehabilitace. Autorem designu je Alexandr Brodskij. Na tabulce je ponecháno prázdné místo o rozměrech 2x2 cm, evokující prostor pro podobenku, který však zůstává záměrně prázdný.\n\nStejnou podobu mají tabulky ve všech zemích, kde projekt Poslední adresa běží.\nProjekt se v Rusku opírá o zákon O rehabilitaci obětí politických represí z roku 1991, který definuje období považované za období politických represí v Rusku a SSSR – jejich počátek vymezuje bezprostředně datem 25. října (7. listopadu) 1917 – a stanovuje, co je považováno za politické represe.\n\nV České republice se projekt opírá o Zákon o rehabilitacích č. 87/1991 Sb. přijatý ve snaze zmírnit křivdy, k nimž došlo v období let 1948 až 1989.\n\nProjekt v České republice představilo veřejnosti sdružení Archipelag a Gulag.cz v roce 2015. Prvotním záměrem bylo umístit tabulky Poslední adresy obětem, odvlečeným v květnu 1945 do SSSR a tam popraveným. \"\"Sovětská NKVD a speciální jednotka Smerš po dobytí Prahy Rudou armádou v květnu 1945 odvlekly do gulagů několik set československých občanů, převážně ruského původu. Mezi nimi byl například i armádní generál Sergej Vojcechovský. Sdružení dobrovolníků a potomků obětí chce nyní na domy, kde tito lidé před zatčením žili, umístit tabulky připomínající tragické osudy unesených, kteří zmizeli za tichého přihlížení svých spoluobčanů\".\"\n\nV roce 2016 se původní myšlenka projektu rozšířila na uctění památky českých obětí komunistického režimu v Československu a projekt zastřešil Ústav pro studium totalitních režimů. V Den politických vězňů 27. června 2017 byly umístěny první čtyři pamětní tabulky obětem komunistických represí v Československu. Výrobu a umístění samotných tabulek, stejně jako organizační zajištění projektu realizuje v České republice Ústav pro studium totalitních režimů, který poskytuje také odbornou badatelskou a archivní základnu. \"\"Jako mimořádně důležitý vnímám fakt, že Poslední adresa jako připomínka obětí komunismu přichází právě z Ruska, odkud k nám přišel i samotný komunistický režim,\" říká badatel Ústavu pro studium totalitních režimů Štěpán Černoušek, zastupující zároveň organizaci Gulag.cz, která rozšíření projektu do Česka iniciovala.\"\"\n\nTabulky Poslední adresy obětem komunistického režimu umístěné v České republice:\n\n\nIniciátorem umístění tabulek může být kdokoli. Česká Poslední adresa poskytuje českým žadatelům pomoc ze zajištěním a organizací umístění tabulky v dnešním Rusku či Ukrajině. V tomto případě se jedná o pamětní tabulky Čechoslovákům, popraveným v letech Velkého teroru v SSSR. Zásadní výzkum v této oblasti uskutečnil historik Mečislav Borák, který v archivech našel více než tisícovku Čechů, kteří zahynuli ve stalinských věznicích. Právě on podal první žádosti o umístění prvních tabulek českým, respektive československým obětem stalinských čistek v SSSR. „\"Každý zastřelený Čech, který má často zamlčený osud, má právo na to, aby se jeho osud vrátil, byl znovu pojmenovaný alespoň na tabulce, která bude viset v Moskvě“, říká rusista Jan Machonin,\" který první moskevské tabulky popraveným Čechoslovákům osobně připevnil. „\"Na podzim 2015 se nám podařilo pověsit první tabulku popravenému Čechovi na Arbatě 51... Byla to tabulka věnovaná Leonidu Frčkovi,“ říká Jan Machonin\".\n\nDne 3. června 2018 se slavnostní odhalení pětice pamětních plaket v Moskvě konalo u příležitosti konference věnované událostem roku 1968 v tehdejším Československu, kterou spoluorganizovaly sdružení Memorial, České centrum v Moskvě, Ústav pro studium totalitních režimů, Zastoupení EU v Ruské federaci aj. za přítomnosti hostů z řad českých vědců, historiků, pamětníků, novinářů i veřejných představitelů. Akce se zúčastnil první předseda Senátu ČR Petr Pithart, výkonná ředitelka sdružení Memorial Jelena Žemkovová, a další. Pithart při této příležitosti poznamenal: „\"Dějiny by byly mnohem horší, kdybychom se nedokázali poučit\".“ Projev Petra Pitharta u příležitosti umístění pamětní tabulky Antonínu Urbanovi v Moskvě\n\nPředseda Poslanecké sněmovny Radek Vondráček se v rámci své oficiální návštěvy Moskvy zúčastnil dne 16. října 2018 slavnostního umístění pamětní plakety Václavu Pilařovi.\n\nPamětní tabulky českým obětem politických represí v SSSR:\n\n\nZákladním zdrojem informací o bezmála 3 milionech osob, jež se staly oběťmi politických represí v SSSR je databáze nevládní neziskové historické a osvětové organizace Memorial. Vyhledat své příbuzné či známé podle jména nebo adresy může kdokoli prostřednictvím databáze projektu, k níž společnost Memorial poskytla svůj archiv údajů o obětech politických represí vytvořený na základě regionálních Knih paměti – právě tato archivní databáze byla základem tradiční akci Vracení jmen (Возвращение имён), která se každoročně koná 29. října u Solověckého kamene, památníku obětem politických represí, na Lubjanském náměstí v Moskvě.\nDatabáze obětí represí z řad obyvatel Leningradu (Petrohradu) a Leningradské oblasti, kteří byli následně rehabilitováni, je založena na materiálech shromážděných historikem Anatolijem Rozumovem, který pracuje na Knize paměti obětí politických represí v SSSR \"Leningradský martyrolog\" už čtvrt století.\n\nV databázích lze dohledat i československé oběti sovětských represí. Pro české uživatele jsou databáze zpřístupněny na internetových stránkách Poslední adresa v záložce Oběti politického teroru v SSSR, kde je i návod k vyhledávání v databázích a také vysvětlivky k jednotlivým položkám ve vyhledávači.\n\nDne 28. 9. 2015 získal projekt \"Poslední adresa\" ocenění časopisu \"Snob Vytvořeno v Rusku\" v kategorii sociální projekty a certifikát na umístění 50 tabulek. Do rukou předsedy mezinárodní společnosti Memorial Arsenije Roginského předala cenu šéfredaktorka časopisu \"Novoje litěraturnoje obozrenije\" Irina Prochorova.\n\nDne 2. 12. 2015 obdržel iniciátor projektu Sergej Parchomenko cenu \"The Moscow Times Awards\" v kategorii sociální odpovědnost jednotlivců za práci na projektu \"Poslední adresa\". V době ocenění bylo v Rusku instalováno více než 100 pamětních tabulek a přijato na 1000 žádostí na výrobu tabulek dalších.\n\nDne 30. 12. 2015 byl projekt označen časopisem \"New Times\" za událost roku.\n\n15. června 2018 byla iniciativě \"Poslední adresa\" udělena cena Karla-Wilhelma Frickeho Za demokracii a svobodu z rukou Joachima Gaucka.\n\nTabulka se umísťuje na fasádu domu tak, aby byla z chodníku dobře vidět. Iniciátorem umístění tabulky je konkrétní člověk, který o ni zažádá. Správnost informací týkajících se oběti represí prověřují v archivech historici.\nPrvní pamětní tabulky Poslední adresy byly umístěny v Moskvě v den lidských práv 10. prosince 2014.\nNa stránkách projektu Poslední adresa je možné se podrobně seznámit s mapou zachycující místa, kde jsou tabulky rozmístěny. Nejvíce se jich nachází v Moskvě a v Petrohradě.\n\nV České republice byly první čtyři tabulky umístěny v Den politických vězňů 27. června 2017 v Praze.\n\nDalší tabulky přibyly v Praze, Kostelci nad Orlicí, Plzni, Brně, Rokytnici nad Rokytnou, Horním Újezdu a Babicích. Umístěné pamětní tabulky a podané žádosti v různých stádiích přípravy jsou dostupné na interaktivní mapě projektu\n\n\n\n"}
{"id": "1205062", "url": "https://cs.wikipedia.org/wiki?curid=1205062", "title": "Anton Karl Wilhelm Gawalowski", "text": "Anton Karl Wilhelm Gawalowski\n\nAnton Karl Wilhelm Gawalowski (původně Anton Karl Kobosil, také uváděn jako Gawalovsky, 16. března 1848, Podklášteří, Třebíč – 24. března 1927, Fügen (Zillertal)), byl česko-rakouský chemik.\nNarodil se v Třebíči, jeho otec není znám, matkou byla Marie, dcera Josefa Kobosila, který byl správcem třebíčského panství. Gawalowski mezi lety 1865 a 1867 studoval na Německé vysoké škole technické v Brně chemii a vstoupil do pluku Marchia Brünn. Zde byl roku 1866 členem a později byl jmenován čestným členem. Později, v letech 1868 a 1869, studoval universitu v Giessenu. Roku 1973 získal svolení k přejmenování se na Gawalovsky.\n\nV roce 1874 se stal prvním laboratorním asistentem a úředníkem v chemicko-zemědělského odvětví společnosti a později se stal majitelem chemicko-analytické laboratoře v Raitz u Brna. V roce 1875 se stal soudním znalcem v oboru chemie u zemského soudu v Brně a později byl jmenován soudním znalcem pro potraviny a lékárny. Od roku 1907 do roku 1908 byl chemikem pro Rohpetrolölhandel. Posléze se udává jako poradce pro různé průmyslové podniky.\n\nGawalowski byl redaktorem chemických a farmaceutických časopisů a příruček. Postavil různé laboratorní přístroje pro analytická stanovení. Oženil se s Kateřinou Kainzovou z Prostějova, měli dvě děti – Wilhelma Antona (1878) a Hermínu Emilii (1880).\n"}
{"id": "1205068", "url": "https://cs.wikipedia.org/wiki?curid=1205068", "title": "Alois Reckendorf", "text": "Alois Reckendorf\n\nAlois Reckendorf (10. června 1841, Třebíč — 11. dubna 1911, Lipsko) byl německý klavírista a hudební pedagog.\n\nPo absolvování gymnázia v Brně se zapsal nejprve na Vídeňský polytechnický institut a pak studoval filozofii na heidelberské univerzitě a nakonec vystudoval vysokou školu hudební a divadelní v Lipsku, později na ní od roku 1877 až do konce života vyučoval.\n\nNejvíce je znám jako učitel Wilhelma Backhause, ten u něj studoval v roce 1891 a pak v letech 1894–1899 přímo na konzervatoři v Lipsku. Je uváděno, že Reckendorf byl jediným rádcem Backhause. Sporadicky u Reckendorfa studoval také Johan Halvorsen a také Alfred Hill.\n\nReckendorf je autorem mnoha skladeb (zejména provedl přepis opery Johana Svendsena).\n"}
{"id": "1205070", "url": "https://cs.wikipedia.org/wiki?curid=1205070", "title": "A Million in Prizes: The Anthology", "text": "A Million in Prizes: The Anthology\n\nA Million in Prizes: The Anthology je kompilační album amerického zpěváka Iggyho Popa složené ze dvou disků. Vydala jej v roce 2005 společnost Virgin Records. Název alba je vyňat z textu písně „Lust for Life“. Kromě dvou koncertních nahrávek z roku 1993 obsahuje pouze písně nahrané ve studiu. Ty původně vycházely na albech v letech 1969 až 2003.\n\n\n"}
{"id": "1205071", "url": "https://cs.wikipedia.org/wiki?curid=1205071", "title": "Hyunmoo III", "text": "Hyunmoo III\n\nHyunmoo III (Strážce severní oblohy) je podzvuková protizemní řízená střela s plochou dráhou letu vyvinutá pro armádu a námořnictvo Korejské republiky. Může být vypuštěna z válečných lodí, ponorek, či ze země. Jsou jí vyzbrojeny jihokorejské torpédoborce tříd \"KDX-II\" a \"KDX-III\" (ve vertikálních vypouštěcích sdilech K-VLS), ponorky třídy \"Son Won-il\" a připravované třídy \"KSS-III\" (K-VLS). Existuje v několika verzích lišících se doletem. Koncepčně je podobná americkým střelám Tomahawk.\n\nKorejská republika od počátku 80. let usilovala o získání vlastních balistických raket jako protiváhy severokorejských raket Scud a Nodong-1. Proto v 80. letech na základě amerického typu MIM-14 Nike Hercules vyvinula balistickou raketu Hyunmoo I s doletem 180 km a později v 90. letech vylepšené rakety Hyunmoo II s doletem 300 km. Korejská republika se roku 2001 zapojila do systému kontroly raketových technologií (Missile Technology Control Regime – MTCR) a zavázala se nevyvíjet balistické rakety s doletem nad 300 km. Dlouhodobým cílem ale bylo získat střely schopné zasáhnout cíle kdekoliv na území KLDR, a proto jihokorejská Agency for Defense Development (ADD) vyvinula zcela nové střely s plochou dráhou letu Hyunmoo III.\n\nVývoj střely probíhal v utajení, dle jihokorejských médií testy nové střely probíhaly od roku 2006 a sériová výroba od roku 2008. Veřejnosti byla střela Hyunmoo III poprvé představena 1. října 2013 na vojenské přehlídce konané na oslavu 65. výročí vzniku jihokorejských ozbrojených sil.\n\nStřela má délku 5,5 metru. Hmotnost střely je 1500 kg, z toho samotná bojová hlavice má 500 kg. Pohání ji malý dvouproudový motor. Střela využívá inerciální navigaci a GPS.\n\n"}
{"id": "1205074", "url": "https://cs.wikipedia.org/wiki?curid=1205074", "title": "Anania Širakaci", "text": "Anania Širakaci\n\nAnania Širakaci, arménsky \"Անանիա Շիրակացի\" (610–685) byl starověký arménský filozof, matematik, astronom, geograf, kartograf a alchymista, zakladatel arménské vědy.\n\nRozhodl se získat vzdělání v Byzantské říši, ve městě Trebizond. Tam se stal žákem renomovaného řeckého učence Tychikose, který hovořil arménsky. Širakaci se u něj učil matematiku osm let. V roce 651 se vrátil do Arménie, kde si otevřel školu, v níž vyučoval aritmetiku, geometrii, hudbu a astronomii (tzv. quadrivium).\n\nRoku 667 ho Arménská apoštolská církev pozvala do Dvinu a požádala ho o reformu arménského kalendáře. Navrhl řadu úprav - sedmidenní týden, měsíční cyklus, sluneční rok apod. Církev úpravy ovšem nakonec nepřijala.\n\nPoté vydal své nejslavnější dílo, knihu nazvanou \"Ashkharatsuyts\" (\"Աշխարհացույց\"), zeměpisnou publikaci o Kavkazu. Někteří badatelé nicméně tvrdí, že autorem díla je jiný arménský starověký učenec, Movses Chorenaci.\n\nAnania je také autorem díla \"Kosmografie a kalendář\", které se ve 48 kapitolách věnuje astronomii, meteorologii a geografii. Svět popsal jako \"vejce\", v němž žloutek je zemí, bílek atmosférou a obloha skořápkou. Mléčnou dráhu popsal jako pás slabě svítivých hvězd a souhlasil s tezí, že Měsíc je nezářící těleso, jehož světlo je dáno jen odrazem od Slunce.\n"}
{"id": "1205078", "url": "https://cs.wikipedia.org/wiki?curid=1205078", "title": "Katedra sociální a kulturní ekologie Fakulty humanitních studií Univerzity Karlovy", "text": "Katedra sociální a kulturní ekologie Fakulty humanitních studií Univerzity Karlovy\n\nKatedra sociální a kulturní ekologie (KSKE) je katedrou založenou roku 2000 na Fakultě humanitních studií Univerzity Karlovy. Vznikala společně se zřizováním fakulty. Vyučuje se zde obor sociální a kulturní ekologie.\n\nKatedru založil český ekolog, vysokoškolský pedagog a politik PhDr. Ivan Rynda, který je po celou dobu jejím vedoucím. Na katedře je od jejího založení vyučován pouze dvouletý magisterský program sociální a kulturní ekologie s názvem Ekologie a ochrana prostředí. Katedra nicméně organizuje kurzy pro studenty bakalářského programu FHS UK, kteří se tak již mohou zaměřit na studium sociální a kulturní ekologie a po úspěšném složení přijímací zkoušky pokračovat ve studiu přímo na katedře. Předchozí bakalářské studium je však možné absolvovat v jakémkoliv oboru. Absolventi katedry mohou také pokračovat v doktorském studiu v Centru pro otázky životního prostředí Univerzity Karlovy, které s katedrou spolupracuje na její výuce.\nSociální a kulturní ekologie se prezentuje na oficiálním webu fakulty jako: \"„multidisciplinární obor zkoumající filozofické, sociální, psychické a kulturní předpoklady a způsoby existence člověka v přírodním i nově utvářeném životním prostředí. Sociální a kulturní ekologie poznává a analyzuje zvláště vzájemné vztahy lidských kultur, zejména euroamerické, a přírody založené na etických, hodnotových a kulturních modelech, umožňující trvalou udržitelnost rozvoje člověka, kvality života a lidské společnosti v relativně stabilním přírodním a životním prostředí. Sociální a kulturní ekologie tedy zkoumá uplatnění principů trvalé udržitelnosti v konkrétní kultuře, civilizaci, v politice a veřejné a sociální politice.“\"\n\nK úspěšnému zakončení studia a získání magisterského titulu musí student KSKE získat 120 kreditů, splnit veškeré povinné a povinně volitelné předměty a státní závěrečnou zkoušku, která je složena ze 4 souborných částí, a to \"Přírodovědného rozměru sociální a kulturní ekologie\"; \"Společenskovědního rozměru sociální a kulturní ekologie\"; \"Specializačního rozměru sociální a kulturní ekologie\" (na výběr jsou tři specializace: Environmentální historie, Ekosystémové služby a Humanitní zaměření) a \"obhajoby magisterské diplomové práce\". Při studiu je kladen velký důraz na rozvíjení sociálních dovedností, vzájemnou spolupráci a aplikaci teoretických znalostí v praxi. Za tímto účelem jezdí studenti několikrát během studia na terénní praxe, semináře a jsou zváni na neformální setkání mimo rámec výuky (např. filmový klub, pravidelná měsíční setkávání...).\n\nNa chodu katedry se podílí především vedoucí PhDr. Ivan Rynda (vedoucí specializace: Humanitní zaměření), ekolog a ředitel Centra pro otázky životního prostředí UK prof. RNDr. Bedřich Moldan, CSc. (vedoucí specializace: Ekosystémové služby), archeolog - a garant oboru - prof. PhDr. Václav Matoušek, Csc. (vedoucí specializace: Environmentální historie). Mezi interní vyučující pak dále patří Ing. Michael Bartoš, CSc., Mgr. & Mgr. Arnošt Novák, Ing. Radek Trnka, Ph.D. Seznam externích vyučujících je uveden zde.\n\nVyučující, absolventi i studenti jsou aktivně činní i mimo akademickou sféru. Angažují se v politice, různých organizacích, publikují kromě odborných článků i texty populárně naučné, vystupují v médiích a informují veřejnost o environmentální problematice. Bedřich Moldan byl prvním českým ministrem životního prostředí za Občanské fórum, Ivan Rynda byl československý poslanec Sněmovny lidu Federálního shromáždění za Občanské fórum, později za Občanské hnutí, v současné době je místopředsedou Liberálně ekologické strany, oba se také stali členy rady vlády pro udržitelný rozvoj. Studenti a absolventi pak aktivně podporují politické strany, jejichž jsou často členy (Např. Zelení). Významná je také jejich činnost spočívající v zakládání a podpoře NNO - nevládních neziskových organizací (např. v občanských sdruženích: DoKrajin, Za Branou, Antikomplex). Někteří absolventi podnikají také v komerční sféře, kde prosazují principy udržitelného rozvoje (např. založením sítě kaváren mammacoffee).\n\nVíce informací o katedře, uplatnitelnosti absolventů a přijímacím řízení, je k dispozici na stránkách Fakulty humanitních studií.\n\n\"Tento článek je s vědomím autora převzat z Enviwiki.\"\n\n"}
{"id": "1205084", "url": "https://cs.wikipedia.org/wiki?curid=1205084", "title": "Strom (mytologický symbol)", "text": "Strom (mytologický symbol)\n\nStrom byl v mnoha dávných civilizacích, kulturách a náboženstvích ať už jako rostlina či mytologický symbol významným předmětem uctívání a rovněž místem pro nejrůznější obřady, modlitby a meditace, které provázely každodenní duchovní život mnoha kultur, kmenů a národů po celém světě, jenž této rostlině přisuzovaly hluboký duchovní význam a často také léčivou moc. Stromům se v minulosti zasvěcovaly rozsáhlé háje, popř. celé lesy a tato místa se poté stávala centrem s vysokou koncentrací energie a léčitelství.\n\nStálezelené stromy byly vnímány jako obraz plodnosti, nesmrtelnosti nebo také znovuzrození. V jejich hlubším duchovním chápání nabývaly stromy ještě vyšších významů a funkcí. Jednou z nich byla funkce světové osy – axis mundi (→ \"strom světa\"). Strom dále poskytoval množství životodárných i léčivých plodů a mimo jiné i jednu velmi důležitou surovinu – dřevo (→ \"strom života\"). Byl s ním spojován také čas, v době kamenné např. střídání letního a zimního slunovratu. A v neposlední řadě byl strom uctíván jako spojnice mezi pozemskými a nebeskými říšemi, jako místo \"vyššího vnuknutí\" nebo jako zdroj nezměrné moudrosti a poznání (→ \"strom vědění\").\n\nTyto tradiční aspekty posvátného stromu můžeme v nejrůznějších formách nalézt zejm. v mytologii, ale také v mnoha světových náboženstvích, jak polyteistických, tak i v monoteistických.\n\n\"Strom světa\", popř. \"světový strom\" lze považovat za základní význam posvátného stromu. Tento aspekt se nejčastěji objevuje v mýtech o stvoření světa. Podle těchto mýtů na počátku nebylo nic, jen jeden maličký bod, který praskl v oslnivé explozi. Poté se začal bod rozpínat nejprve ve vertikální linii a nabyl tak funkce \"světové osy\" (→ axis mundi). Pak následovalo rozpínání v horizontální linii a bod se tak stal celý svět objímajícím stromem světa. Ten byl uctíván i coby spojnice pozemských a vyšších nebeských říší nebo přímo jako sídlo nebeských božstev. Stromy se díky tomuto významu staly vhodnými místy pro nejrůznější obřady, rituály, modlitby, věštby, meditaci či shromáždění.\n\nAspekt \"stromu vědění\" pravděpodobně pramení z předchozího aspektu stromu světa, díky kterému bývaly stromy často označovány jako \"místa vyššího vnuknutí\", na kterých bylo možno dosáhnout nepředstavitelných vědomostí a moudrosti. Duchovní zde v posvátných hajích rozmlouvali se stromovými božstvy, prováděli zde věštby a prorokovali.\n\nJiného významu nabývá strom vědění v křesťanství a judaismu, kde se vyskytuje v podobě \"stromu poznání dobra a zla\", který se stal příčinou prvotního hříchu a pádu prvních lidí (→ Adam a Eva).\n\nTřetím tradičním aspektem je \"strom života\", který může zahrnovat více významů. Základní význam vychází z funkce stromu jako zdroje životodárné potravy, léčivých plodů, kterými se živí i sami bohové a důležité stavební suroviny – dřeva.\n\nV pravěkém období Neolitu (neboli mladší doby kamenné) byl strom spojován především s časem. Ten pro soudobého člověka znamenal střídání dne a noci, měsíčního měsíce a slunečního roku. Brzy byl člověk schopen odhalit dva extrémní body, jenž z těchto rytmů vyplývaly a každý rok se opakovaly. Byly jimi \"zimní slunovrat\" (s nejdelší nocí a nejkratším dnem) a \"letní slunovrat\" (s nejdelším dnem a nejkratší nocí). Tyto body dělí rok na přibývající a ubývající polovinu. \n\nV této době se začal objevovat univerzální symbol tzv. \"slunečního kola\" či \"slunečního kříže\". \n\nTento symbol sestává z kruhu a dvou spojnic (vertikální a horizontální). Ty vytvářejí na kruhu čtyři body, které znázorňují jak slunovraty, tak i rovnodennosti (jarní a podzimní). \n\nVe spojitosti se stromem je však rovněž důležitá skutečnost, že sluneční kříž označuje čtyři hlavní světové strany (sever, jih, východ a západ). K těmto základním se poté přidají ještě čtyři vedlejší (SV, SZ, JV, JZ), které mimo jiné označují východy a západy Slunce o letním (severovýchod a severozápad) a zimním slunovratu (jihovýchod a jihozápad). Vznikne nám \"osmipaprskové sluneční kolo\" (mohou být i \"šesti\" či \"dvanáctipaprsková\"). Existovala ovšem ještě jedna možnost jak spolu spojit hlavní body tohoto \"kruhu roku\". Na svislé hlavní ose, spojující slunovraty, pak leží několik horizontálních linek.\n\nV severské mytologii, pocházející od germánských kmenů, které obývaly Skandinávský poloostrov a jeho okolí, byl uctíván severský strom světa, jehož jméno bylo \"Yggdrasil\". Byl popisován jako vždyzelený vzrostlý jasan (nebo také tis). Yggdrasil představoval obrovský, celý svět objímající strom, který se rozprostíral od podzemních říší (\"Helheim\"\", Svartálfheim\"), skrze pozemské (\"Niflheim\"\", Múspellheim, Jötunheim, Vanaheim, Midgard\") až do nebeských říší (\"Ásgard\"\", Álfheim\") a spojoval tak všech devět světů severské kosmologie.\n\nU jeho kořenů se nacházely tři studny (prameny), které vyživovaly strom: pramen Elivágar v Niflheimu – dvanáct ledových proudů, Mímirova studnice v Jötunheimu – zdroj veškeré moudrosti a studna Wyrd v Ásgardu, střežená trojicí norn (\"Urd, Verdandi\" a \"Skuld\"). Yggdrasil byl též obklopen několika bájnými zvířaty a stvořeními. V Midgardu se nacházel mořský had Midgardsormr, který zakousnut do svého vlastního ocasu celou říši obepínal (→ Uroboros). Kořeny Yggdrasilu v Niflheimu ustavičně neúspěšně ohryzával drak Nidhogg. Mezi další obyvatele stromu patřil i orel Vidofnir (popisován také jako kohout), který sídlil v nejvyšších větvích. Napříč stromem běhala sem a tam veverka Ratatosk, která předávala urážlivé vzkazy mezi moudrým orlem a drakem Nidhoggem, jehož se orel snažil odehnat od kořenů stromu.\n\nS Yggdrasilem je úzce spjat především nejvyšší severský bůh Ódin, který při své obětní \"jízdě\" na stromu trpěl po devět dnů a nocí aby získal největší tajemství moudrosti – runy.\n\nVe chvíli, kdy nastane konec světa (→ Ragnarök) a dojde k poslední bitvě mezi dobrem a zlem, se v kmeni Yggdrasilu schová jeden lidský pár, jemuž bude umožněno přežít. Jeho potomci poté zalidní celý nově vzniklý svět.\n\nYggdrasil je mj. detailně popsán ve sbírce islandských epických mytologických a hrdinských písní z 10. století, známé jako \"Poetická Edda\". V knihách 18. a 19. století se nacházejí nádherné a pozoruhodné ilustrace, zobrazující Yggdrasil jako všeobjímající světový strom.\n\nV keltské mytologii a keltském duchovním životě se stromy rovněž těšily velké úctě. Celé keltské kmeny se pojmenovávaly po stromech, např. galské kmeny Eburoviců a Eurobonů (podle tisu – něm. \"eibe\") a Lemoviců (podle jilmu – angl. \"elm\", lat. \"ulmus\"). Některá města na území dnešního Spojeného království a blízkého Irska mají rovněž svá jména odvozena od názvů stromů. Město York na severu Anglie se původně jmenovalo Eboracum, tj. \"místo mezi tisy\" a irské město Derry má své jméno po dubu (irs. \"doire\").\n\nKeltové, kteří přišli v polovině 1. tisíciletí př. n. l. do Irska, jej rozdělili na pět provincií – čtyři ve tvaru čtyřpaprskového kola a pátou uprostřed. Z nejstaršího stromu na ostrově byla vzata ratolest a jeho plody byly zasazeny v těchto pěti provinciích. Později vyrostly v pět posvátných stromů Irska (\"Bile Tortan\" v hrabství Meath, \"Eo Mugna\" v hrabství Kildare, \"Eo Rossa\" v hrabství Carlow, \"Craeb Daithi\" a \"Bile Uisnig\" v hrabství Westmeath). Každý z těchto pěti stromů byl pak svou provincií vnímán jako kosmická osa světa.\n\nSe stromy bývají spojováni především keltští kněží – druidové. Římský filosof Plinius starší se domníval, že jejich jméno pochází z řeckého slova \"\"drys\"\" (dub). Pronesl také, že: \"\"Druidové nepovažují nic za posvátnější než jmelí a strom, na němž roste, je-li to dub.\"\" Společnost si poté díky těmto výrokům začala keltské duchovní spojovat především s tímto stromem. Dle pravděpodobnějších překladů (zejm. těch z irštiny) by slovo \"\"druid\"\" mohlo znamenat \"\"dubvědoucí, stromvědoucí\" či \"lesvědoucí\"\".\n\nDruidové pro své různorodé aktivity volili především prostory posvátných hájů. Zde u Keltů se tato místa nazývala \"Nemeton\" (podle keltské bohyně Nemetony). Na těchto často odlehlých místech druidové nevykonávali pouze oběti a obřady s nimi spojené. Druidové zde, jakožto uznávaní a vážení učitelé, i vyučovali. \"\"Vyprávělo se, že\" \"tam nazpaměť učí verše ve velkém počtu. Druidové i sami jejich žáci jsou toho názoru, že není správné to, co se naučili, přechovávat v písemné podobě.\"\" (Gaius Julius Caesar, \"Commentarii de bello Gallico).\"\n\nZajímavým prvkem druidského vědění je mimo jiné tzv. \"stromová abeceda\" neboli Ogham (Ogam). Původ tohoto slova je obsažen v irském manuskriptu \"The Book of Ballymote\" ze 14. století: \"\"Nově vymyslel Ogma, muž vysoce nadaný v řeči a básnictví, ogam [...] Ogam má zvuk a materii jeho jména [...]\"\" Ogam byl vytvořen v souladu se stromovými duchy, kteří obklopovali druidy v posvátných hájích. Abeceda však sloužila pouze ke studiu a věštění (podobně jako germánské runy), nikoliv k zapisování jejich učení (k tomu užívali řeckých písmen). Jednotlivé znaky ogamu bylo možno psát buď ve vertikální nebo horizontální linii. V případě vertikální se psalo zdola nahoru, v případě horizontální zleva doprava.\n\n"}
{"id": "1205089", "url": "https://cs.wikipedia.org/wiki?curid=1205089", "title": "Hladinovka", "text": "Hladinovka\n\nHladinovka může být v biologii český rodový název pro několik různých rodů organismů:\n\nAnableps – rod paprskoploutvých ryb z řádu halančíkovci (Cyprinodontiformes), další české synonymum je halančík\nhladinovka (rostlina) (\"Hydrocleys\") – rod jednoděložných rostlin z čeledi žabníkovité (\"Alismataceae\")\nScapholeberis rod korýšů z řádu lupenonožci (Diplostraca), čeledi hrotnatkovití (Daphniidae)\n"}
{"id": "1205109", "url": "https://cs.wikipedia.org/wiki?curid=1205109", "title": "Cholerová kaple (Trnava)", "text": "Cholerová kaple (Trnava)\n\nCholerová kaple v Trnavě je památka na cholerovou epidemii, která Trnavu postihla od 1. srpna do 24. září 1831, a která si vyžádala za tyto dva měsíce přes 800 obětí. Nachází se v severovýchodní okrajové části Trnavy, v blízkosti sídliště Kopánka. Postupem času kaple začala chátrat a až v druhé polovině 20. století ji renovovalo Krajské středisko státní památkové péče a ochrany přírody Trnava.\n"}
{"id": "1205110", "url": "https://cs.wikipedia.org/wiki?curid=1205110", "title": "Bruno Giordano", "text": "Bruno Giordano\n\nBruno Giordano (* 13. srpna 1956 Řím) je bývalý italský fotbalista, hrající na postu útočníka.\n\nRodák z Trastevere je odchovancem římského Lazia, v roce 1976 s ním vyhrál mládežnickou soutěž Campionato Primavera a byl povolán do A-týmu, kde nahradil na hrotu útoku Giorgia Chinagliu. V sezóně 1978/79 se stal s devatenácti brankami králem střelců Serie A, v letech 1980 až 1982 měl zákaz činnosti kvůli účasti v sázkařské aféře Totonero. Po návratu se stal nejlepším střelcem Serie B 1982/83 a pomohl Laziu k návratu mezi elitu. V roce 1985 přestoupil do SSC Neapol, kde byl součástí útočného tria proslulého jako Ma-Gi-Ca (Diego Armando Maradona, Giordano, Careca). V Neapoli získal v roce 1987 italské double, v této sezóně byl i nejlepším střelcem Coppa Italia.\n\nHrál také malou kopanou za klub Torrino Sporting Club Calcio a 5.\n\nAktivní kariéru ukončil v roce 1992, stal se televizním komentátorem pro RAI a trenérem, v první lize vedl kluby AC Reggiana 1919 a FC Messina Peloro, od roku 2015 je hlavním koučem maďarského FC Tatabánya.\n\nV reprezentaci debutoval 21. prosince 1978, odehrál třináct mezistátních zápasů, jediný gól vstřelil v přípravném zápase proti Řecku 5. října 1983 v Bari.\n\n"}
{"id": "1205111", "url": "https://cs.wikipedia.org/wiki?curid=1205111", "title": "Tofik Bachramov", "text": "Tofik Bachramov\n\nTofik Bachramov (29. leden 1925, Ağcabədi – 26. březen 1993, Baku) byl ázerbájdžánský fotbalový rozhodčí.\n\nProslavil se svým rozhodnutím ve finále mistrovství světa roku 1966. V 8. minutě prodloužení finálového zápasu mezi Anglií a Německem vystřelil Angličan Geoff Hurst a jeho střela se odrazila od břevna k brankové čáře, načež míč vlétl zpět do hřiště. Švýcarský rozhodčí Gottfried Dienst si nebyl jist, zda míč přešel brankovou čáru a tak se přiběhl poradit k asistentovi na čáře, jímž byl právě Bachramov. Na jeho radu gól uznal. Moment patří k nejdiskutovanějším v dějinách světových šampionátů a fotbalu vůbec. Protože Bachramov byl tehdy nominován Sovětským svazem a uznal gól válečného spojence Anglie proti společnému nepříteli Německu, bylo často jeho rozhodnutí komentováno jako „poslední akt druhé světové války“ či „druhý Stalingrad“.\n\nV Ázerbájdžánu je Bachramov ctěn jako velká osobnost, byl po něm pojmenován národní stadion v Baku a má v Baku i bronzovou sochu. Je prvním rozhodčím na světě, po němž se jmenuje fotbalový stadion.\n"}
{"id": "1205112", "url": "https://cs.wikipedia.org/wiki?curid=1205112", "title": "Alomon", "text": "Alomon\n\nAlomon je chemická látka produkovaná jedinci jednoho druhu za účelem ovlivnění chování jiného druhu. Produkce alomonů je typická zejména u rostlin jako forma obrany proti hmyzu.\n\nMnoho druhů hmyzu si ale vyvinulo cesty, jak těmto protilátkám odolávat. Závody ve zbrojení probíhají zejména na poli bezproblémové reakce na takové látky, ať už chemické nebo fyziologické, alomony se tak stanou kairomony. Jiné možnosti zahrnují vylučování dalších hormonů nebo regurgigaci.\n\nTřetí kategorií alelochemikálií (látek užívané k mezidruhové komunikaci) jsou synomony, z nichž těží oba zasažené druhy.\n\n"}
{"id": "1205113", "url": "https://cs.wikipedia.org/wiki?curid=1205113", "title": "Kaple Panny Marie Růžencové (Dúbravka)", "text": "Kaple Panny Marie Růžencové (Dúbravka)\n\nKaple Panny Marie Růžencové je římskokatolická kaple nacházející se v Bratislavské Dúbravce.\n\nKaple se nachází ve staré Dúbravke, nedaleko farní budovy. Pravděpodobně jde o zbytek nedostavěného barokního kostela. Sakrální prostor je ukončen segmentovým uzávěrem a je zaklenut valenou lunetovou klenbou. Na severní straně se nachází sakristie, zaklenuta pruskou klenbou.\n\nPozdněbarokní hlavní oltář se vyznačuje sloupovou architekturou s Korintskými hlavicemi, nákladů a štítem. Ve středu se nachází obraz Panny Marie, který ze stran přidržují andělé. Dále se zde nacházejí plastiky sv. Josefa a Panny Marie. Ve stejném slohu je i boční oltář.\n\nNedaleko místa, kde se pastýři zjevila Panna Maria, Dúbravčania postavili malou jeskyňku. V ní je zobrazen výjev zjevení Panny Marie v Lurdech.\n\n\n"}
{"id": "1205114", "url": "https://cs.wikipedia.org/wiki?curid=1205114", "title": "Loupežnický most", "text": "Loupežnický most\n\nLoupežnický most, jindy nazývaný Vysoký most, je bývalý silniční most u Velkého Meziříčí, v katastrálním území obce Petráveč, nad Radslavickým potokem, v těsné blízkosti skládky odpadů. 17. února 1988 byl zapsán pod názvem „renesanční most“ jako kulturní památka, 14. července 2017 nabylo právní moci rozhodnutí o zrušení památkové ochrany, dva dny před tím bylo zahájeno řízení o novém prohlášení kulturní památkou. Od 7.6. 2019 je most opět kulturní památkou.\n\nDoba vzniku mostu není známá. Na základě strohých písemných zpráv se dá zařadit do roku 1593 – autorem by pak byl stavitel Antonín Vlach, stál by 8 tisíc zlatých a sloužil by pro potřeby silnice mezi Brnem a Jihlavou – nebo do poloviny 18. století, kdy Marie Terezie nechala v těchto místech postavit tzv. císařskou silnici. Nevýrazné a jednoduché zdobící prvky na mostu dnes neumožňují určení zařazení jeho vzniku do renesance či pozdního baroka. Svojí výškou 10 metrů byl v době svého zprovoznění považován za nejvyšší most v českých zemích. Tím získal označení \"Vysoký most\" (přezdívka \"Loupežnický most\" je nesprávná, protože Lokalita Loupežník podle které se jméno přisuzuje je přesně na druhé straně Velkého Meziříčí takže s touto lokalitou nemá žádnou souvislost). V roce 1706 jej poškodila povodeň a jeho oprava tehdy trvala 4 roky. Další rozsáhlá oprava následovala po povodni v roce 1740. Původní silnice časem přestala vyhovovat narůstajícímu dopravnímu ruchu a proto byla po roce 1937 vystavěna asi 200 m severněji nová silnice. Od poloviny 80. let 20. století se most nachází na jižní hranici skládky odpadů.\n\nStejně jako není známa doba výstavby mostu, není znám jeho majitel. Silně zchátralá památka sice leží na katastrálním území obce Petráveč, ale jako majitel bývá označováno i město Velké Meziříčí a Kraj Vysočina. V roce 2012 soud za majitele označil město Velké Meziříčí. Ačkoliv městská rada doporučila rozhodnutí soudu přijmout, městské zastupitelstvo hlasovalo pro odvolání. Soud v roce 2016 po odvoláních určil jako vlastníka Českou republiku – Úřad pro zastupování státu ve věcech majetkových. \n\n"}
{"id": "1205115", "url": "https://cs.wikipedia.org/wiki?curid=1205115", "title": "Trest zákazu činnosti", "text": "Trest zákazu činnosti\n\nTrest zákazu činnosti je zakotven v ustanovení § 73 trestního zákoníku a pod § 74 je vedena úprava výkonu trestu zákazu činnosti. Tento typ zákazu činnosti se staví na alternativní pozici proti nepodmíněnému trestu odnětí svobody. Zmíněný trest má zabránit pachateli v následném konání trestných činů. Pachateli následně znemožňuje vykonávat určité zaměstnání, povolání, funkce nebo činnosti, k němuž je potřeba speciálního oprávnění nebo povolení. Nejčastěji tak bývá u motorových vozidel, jež je typickým udělením trestu zákazu činnosti, kvůli páchání trestných činů v dopravě. Brání také veřejnosti v mylné důvěře k určitému druhu povolání, jako jsou zaměstnanci bank, lékaři a úřední osoby. Trestem zákazu činnosti, se tedy zamezuje pachateli vykonávat činnosti, ke kterým je potřebná určitá morální a odborná způsobilost. Trestným činem pachatel vyvolává pochybnosti o způsobilosti své vykonávané aktivity. Uložením trestu může vést k ukončení kariéry, změně zaměstnání apod.\n\nTrest zákazu činnosti upravuje v českém trestním právu především § 73 trestního zákoníku:\nVýměra trestu zákazu činnosti činí rozpětí mezi jedním rokem a deseti lety. Tento trest může být uložen i jako samostatný, kdy trestní zákoník z pohledu spáchaného trestného činu tuto možnost dovoluje. Hodnotí se povaha vážnosti spáchaného trestného činu, osoba a poměry pachatele. Pokud se uloží pachateli trest odnětí svobody, doba jeho výkonu se do doby výkonu trestu zákazu činnosti nezapočítává. Pokud se však oprávnění k činnosti, které se zákaz týká, odepře jinými právními předpisy nebo opatřením správního orgánu, tuto dobu je nutno do doby trestu zákazu činnosti započíst. Většinou se přímo týká zákazu řízení motorových vozidel, kdy pachateli předcházelo odnětí řidičského průkazu podle správních předpisů.\n\nDolní hranice, která platí pro odpovědné právnické osoby, je stanovena na jeden rok a horní je dána dvaceti lety. U mladistvých je dolní hranice stejná, jako u dospělých pachatelů, horní hranice je však určena na pět let zákazu činnosti. Při zákazu činnosti mladistvého se uplatňuje další omezení, a to pokud by činil zákaz překážku v přípravě na budoucí povolání. Konkrétní výměra zákazu činnosti se řídí obecnými hledisky, které jsou zakotveny v § 39 trestního zákoníku. Soud dále zvažuje důsledky, které ovlivňují budoucí život pachatele, povolání pachatele a osob na něm závislých.\n\nDůležitou podmínkou při uložení trestu o zákazu činnosti je to, že trestný čin byl přímo „spáchán v souvislosti s touto činností“. Souvislost, která vymezuje obsah tohoto zákazu, se stává předmětem trestu zákazu činnosti. Toto také platí při uložení trestu odpovědné právnické osobě. Souvislostí se klade podmínka, jež musí být užší, přímá a bezprostřední. Musí nastat při výkonu dané aktivity, která podléhá trestu zákazu činnosti.\n\nTrestem zákazu činnosti se dle § 73 odst. 3 trestního zákoníku postihuje výkon pět okruhů činností:\n\nVýkon trestu zákazu činnosti je obsažen v ustanovení § 74 odst. 1 a 2 trestního zákoníku. Právní mocí rozsudku, kterým byl udělen trest zákazu činnosti, začíná jeho výkon a končí uplynutím doby, na kterou byl stanoven, pokud nedošlo k podmíněnému upuštění od výkonu zbytku tohoto trestu dle § 90 odst. 1 a § 91 odst. 1 a 3 trestního zákoníku.\n\nZákaz činnosti rovněž představuje správní trest, který je možné uložit za spáchání přestupku. § 47 zákona o odpovědnosti za přestupky a řízení o nich stanoví:\n\n"}
{"id": "1205116", "url": "https://cs.wikipedia.org/wiki?curid=1205116", "title": "Kaple svatého Jana Nepomuckého (Bojnice)", "text": "Kaple svatého Jana Nepomuckého (Bojnice)\n\nKaple svatého Jana Nepomuckého v Bojnicích vznikla v roce 1732 přestavbou původní renesanční dvoupodlažní brány hřbitova, který se nacházel v okolí kostela. \n\nKaple, s bohatým zastoupením barokních prvků na fasádě, patří k významným umělecko-historickým objektům ve Starém městě. Uvnitř se nachází kamenná socha klečícího sv. Jana Nepomuckého, připisovaná sochaři baroka 18. století – Dionýsovi Stanettimu (původem z Kremnice), který umělecky pracoval v Bojnicích pro rod Pálffyů.\n"}
{"id": "1205119", "url": "https://cs.wikipedia.org/wiki?curid=1205119", "title": "Kaple Přesvaté Bohorodičky Spolutrpitelky (Sečovce)", "text": "Kaple Přesvaté Bohorodičky Spolutrpitelky (Sečovce)\n\nKaple Přesvaté Bohorodičky Spolutrpitelky je řeckokatolická kaple v městské části Albín v městě Sečovce. Kaple byla zřízena v 90. letech 20. století v jižní části budovy bývalé základní školy v Albínově, která fungovala do roku 1971. Zbytek budovy se nadále využívá jako volební místnost volebního okrsku Albínov nebo na občasné společenské akce.\n\nLoď kaple se nachází ve sloučených dvou pokojích na jihovýchodním okraji stavby, které byly součástí bytu učitele bývalé školy. Místa na sezení pro věřící se nacházejí i na chodbě. Ve dvou místnostech na jihozápadním okraji stavby se nachází sakristie a sklad.\n\nZvonice byla dostavěna v roce 1997, jižně nedaleko od vchodu do kaple.\n\nLiturgie se v kapli konají alespoň jednou týdně v neděli. Jednou měsíčně se provádí svátost smíření. Odpustková slavnost se koná na svátek Přesvaté Bohorodičky Spolutrpitelky, který je v sobotu po svátku Božského srdce Ježíšova. Předtím se konala 15. září, na svátek Sedmibolestné Panny Marie.\n"}
{"id": "1205120", "url": "https://cs.wikipedia.org/wiki?curid=1205120", "title": "Soubojová kompetice", "text": "Soubojová kompetice\n\nV ekologii znamená soubojová kompetice situaci, ve které je zdroj (potrava, voda, vzduch nebo i specifické živiny) přístupný pro všechny vzájemně si konkurující (druhy, které nad zdroji prostředí nemají absolutní monopol). Nicméně, vzhledem k tomu, že množství zdrojů je většinou pro populaci jedním z limitujících faktorů (je omezený), vytváří soubojová kompetice nepříznivé podmínky pro všechny zapojené druhy. Soubojová konkurence lze také definovat jako boj o omezené zdroje sdílené mezi konkurenty, takže průměrné množství jídla se snižuje s rostoucí populační hustotou.\n\nPokud jsou druhy v takové kompetici sevřeny, jsou v takzvaně frekvenčně závislém výběru a jejich evoluce je omezena pouze na lepší čerpání zdrojů; čím více se například rozroste stepní tráva, tím více se v dalších generacích uživí kamzíků.\n\nNa lidskou evoluci se pokusil soubojovou kompetici uplatnit například v 18. století Thomas Malthus ve své populační teorii, kde tvrdí, že evoluce druhu využívající omezené zdroje musí vést k vyčerpání a extinkci druhu. Nicméně u lidí může dojít k racionální volbě (například populačním regulacím či omezení čerpání zdrojů) a přirozený výběr je tudíž uměle ovlivnitelný.\n"}
{"id": "1205121", "url": "https://cs.wikipedia.org/wiki?curid=1205121", "title": "Lineární vedení", "text": "Lineární vedení\n\nLineární vedení je strojní součást nebo část stroje, která umožňuje pohyb části zařízení (vozíku) po přímkové dráze (kolejnici). Příkladem může být pohyb smykadla u obrážeček, pohyb stolu u hoblovek a frézek nebo pohyb suportu po loži soustruhu. \nLineární vedení se obecně dělí na \"uzavřená\", která vedou pohyblivou část ve všech směrech, jako je vedena třeba kabina výtahu mezi dvěma kolejnicemi, a \"otevřená\", kde pohyblivá část spočívá na vedení svojí vlastní vahou, tak jako železniční vagon na kolejích. \n\nLineární vedení se dále liší svou přesností, maximální dovolenou rychlostí pohybu, maximální přenášenou silou a podobně. Mají-li se dvě části po sobě smýkat, musí mezi nimi být určitá vůle a styčné plochy je třeba mazat. Značného omezení vůle lze dosáhnout u kuličkových (valivých) lineárních vedení, kde styk mezi oběma částmi zprostředkuje věnec kuliček jako u valivých ložisek. Také mazání se dá zajistit snáze, styk se však musí udržovat v čistotě, řešení je nákladnější a působící síly bývají omezené. \n\nLineární vedení se vyskytují v mnoha oblastech od slévárenství, potravinářství, zemědělství, přes transporty a jeřáby až po strojírenský průmysl, důlní průmysl nebo čistírny odpadních vod. Setkáte se s ním i v dřevozpracujícím a potravinářském průmyslu. \n\nV kluzném vedení se obě části smýkají po sobě.Typické otevřené lineární vedení má profil drážky, v níž se pohybuje odpovídající hranol, nebo naopak kolejnice, po níž klouže profil vozíku. Typické uzavřené vedení může mít rybinový profil, často užívaný u obráběcích strojů, ale také to může být třeba válcová tyč s drážkou proti otočení, dvojice tyčí, profilová kolejnice a podobně. \n\nValivé vedení je zprostředkováno pomocí rotujících kuliček, které obíhají v uzavřených drážkách v těle vozíku. Vozík tak přenáší sílu na vodící kolejnici a jeho pohyb je zatížen pouze valivým třením. Průmyslové lineární vedení obsahuje čtyři řady cirkulujících ocelových kuliček, které jsou uspořádány v konfiguraci O a svírají 45° kontakt s ocelovou kolejnicí. To zaručuje vysokou zatížitelnost a tuhost. Pro maximální zatížení vozíku se používají velké ocelové kuličky, které poskytují větší přenosovou plochu.\n\nPokud aplikace vyžaduje tichý chod společně s vysokým zatížením, lze použít vozíky, ve kterých je implementován vnitřní kuličkový řetězec. Rotující kuličky jsou tak vždy přesně uspořádány, což zaručuje především nízkou hlučnost. Kuličky mají také větší průměr, což zvyšuje až o 30 procent statické i dynamické zatížení.\nNěkteré typy lineárního vedení používají pro přenos síly válečkové vedení místo kuliček. Výhodou válečkového vedení je vyšší zatížení, ale nevýhodou vyšší hlučnost a tření.\n\nSpeciální konstrukce mazání umožňuje mazat přímo obíhající ocelové kuličky, což zaručuje optimální mazání minimálním množstvím maziva, snižuje tření, chrání kovové části před korozí a snižuje náklady na údržbu. Kvalitnější vozíky již standardně obsahují zásobník, který se podle potřeby doplňuje mazivem.\n\nUž v základním provedení je vozík vybaven kovovým koncovým těsněním, které zabraňuje vniknutí hrubých nečistot a chrání vnitřní jemné těsnění, které zabraňuje vniknutí prachových nečistot. Navíc snižuje ztráty maziva a zaručuje vyšší tuhost vozíku což je velkou výhodou pro dynamické aplikace.\n\nJe vyráběno ve velikostech 15, 20, 25, 30, 35, 45, 55. Mezi hlavní výhody průmyslového lineárního vedení patří vysoká tuhost konstrukce, vynikající dynamické funkce (maximální rychlost 10 m/s a zrychlení 450 m/s) a ochrana proti prachu dvojitým koncovým těsněním.\n\nPro aplikace vyžadující přenos velkých klopných momentů, které je používáno zejména u vertikálních os, se používá široké lineární vedení. \n\nPro aplikace vyžadující miniaturní provedení se používá miniaturní lineární vedení s velikostmi 3, 5, 7, 9, 12, 15 což zároveň určuje i šířku samotné kolejnice. Tyto miniaturní vozíky obsahují dvě řady rotujících kuliček, v případě kvalitního provedení je navíc zaručena vysoká tuhost, zatížení, moment a přesnost.\n\nProfilované kolejnice z tvrzené oceli vynikají přesností a velkou tuhostí.\n\n"}
{"id": "1205140", "url": "https://cs.wikipedia.org/wiki?curid=1205140", "title": "Muzeum betlémů Třešť", "text": "Muzeum betlémů Třešť\n\nMuzeum betlémů Třešť je pobočkou Muzea Vysočina Jihlava a muzeum v Třešti, umístěno je v Schumpeterově domě v Rooseweltově ul. čp. 462. Muzeum je zřizováno jako pobočka Muzea Vysočiny Jihlava a založeno bylo v roce 2003.\n\nV muzeu je několik různých expozic věnovaných jak historii Třeště, tak i tradičním betlémům.\n\nV expozici s názvem \"Betlémářství v Třešti\" a okolí jsou vyobrazeny ukázky vývoje betlémářské tradice v Třešti. Sbírka betlémů zahrnuje papírové betlémy, vyřezávané dřevěné betlémy z 19. a 20. století až po betlémy stále aktivních autorů.\n\nExpozice \"Zámecký pokoj\" vyobrazuje ukázku nábytku a dalšího vybavení z inventáře třešťského zámku, primárně jsou ukázány kusy nábytku a také fotografie posledních majitelů zámku.\n\nExpozice je věnována rodině Schumpeterů, která dlouho v Třešti žila a úspěšně podnikala, dům, ve kterém je umístěno muzeum dříve patřil právě rodině Schumpeterů. V tomto domě se také narodil ekonom Josef Alois Schumpeter, narodil se v Třešti v roce 1883 a zemřel ve Spojených státech amerických v roce 1950. Součásti sbírky jsou archivni materiály z života Josefa Aloise Schumpetera, informace sesbíral muzejní spolek a město Třešť.\n\nV poslední expozici jsou ukázány tradiční výrobky a výroba kvalitního sukna, konfekce, uniforem, stejnokrojů a čepic, stejně tak jsou ukázány hodinové skříně, rádiové skříně a také sektorový nábytek. Menší dílny dostaly také prostor a je tak ukázáno, jak se v Třešti vyráběly šachové figurky, housle, dýmky či krabičky sirek.\n\n"}
{"id": "1205147", "url": "https://cs.wikipedia.org/wiki?curid=1205147", "title": "UniCredit Czech Open 2016", "text": "UniCredit Czech Open 2016\n\nUniCredit Czech Open 2016 byl tenisový turnaj pořádaný jako součást mužského okruhu ATP Challenger Tour, který se hrál na antukových dvorcích tenisového areálu TK Agrofert Prostějov. Konal se mezi 30. květnem až 4. červnem 2016 v českém Prostějově jako 23. ročník turnaje.\n\n\n\n Oficiální stránky UniCredit Czech Open 2016\n"}
{"id": "1205173", "url": "https://cs.wikipedia.org/wiki?curid=1205173", "title": "Svatojánský večer u Vejle Fjordu", "text": "Svatojánský večer u Vejle Fjordu\n\nSvatojánský večer u Vejle Fjordu () je obraz, jehož autorem je dánský malíř Harald Slott-Møller (17. srpna 1864, Kodaň – 20. října 1937, Kodaň). Dílo je krajinomalbou, ale může být také považováno za portrétní malbu umělcovy manželky Agnes Slott-Møller. Na obraze je žena sedící zády k divákovi a dívající se přes fjord na noční oblohu. Atmosféra tohoto obrazu se vyznačuje neobvyklým využitím barev, a to zejména na ženině červené pláštěnce. Obrazy Haralda Slott-Møllera jsou založené na naturalismu a symbolismu, volba struktury obrazu a použití barev mají symbolický význam, jak je tomu i na tomto obraze.\n"}
{"id": "1205175", "url": "https://cs.wikipedia.org/wiki?curid=1205175", "title": "U Lyžaře", "text": "U Lyžaře\n\nU Lyžaře je turistické rozcestí pod vrchem Rudný (Šacberk), na silnici z Jihlavy na Smrčnou, v místech odbočky na Zbornou. Místo je také vyhledávané lyžaři, neboť je považováno za ideální východiště lyžařských tras v okolí vrchu Šacberk. Prochází tudy trasa Hornické naučné stezky a dvojice značených turistických tras – žlutá od Zborné na Hybrálec a modrá taktéž od Zborné, ale pokračující na Borovinku. Nachází se zde i penzion U Lyžaře.\n\nPrvní zmínky se objevují v katastrálních mapách k roku 1870 a tehdy se jednalo o hospodářské stavení. Za první republiky objekt částečně vyhořel a došlo k jeho přestavbě na hostinec, známý podle tehdejšího majitele \"U Hokiho\". Po druhé světové válce došlo k jeho znárodnění, okolo roku 1965 prošel generální rekonstrukcí a následně se objekt stal oblíbeným místem turistů, svatebčanů a často jej navštěvovali i hokejisté Dukly Jihlava. Po sametové revoluci byl kvůli špatnému technickému stavu uzavřen a byla provedena nákladná generální rekonstrukce. Ke znovuotevření došlo 1. května 2010, kdy byl objekt rozšířen o původní klenby v místech bývalé kuchyně a skladů (ještě předtím stáj pro koně) a také došlo k odhalení původních trámových stropů nad výčepem a sálem.\n\n"}
{"id": "1205176", "url": "https://cs.wikipedia.org/wiki?curid=1205176", "title": "Lluís Domènech i Montaner", "text": "Lluís Domènech i Montaner\n\nLluís Domènech i Montaner (21. prosince 1850 Barcelona – 27. prosinec 1923 Barcelona) byl katalánský architekt, jeden z nejvýznamnějších představitelů katalánského modernismu a secese.\n\nDo historie vstoupil také jako katalánský politik, který vystupoval se svými silně nacionalistickými názory, byl totiž přesvědčen o kulturní nadřazenosti Katalánska a také jako člen Katalánského národního centra a prezident Regionální ligy, hrál významnou roli v hnutí za osamostatnění Katalánska. V roce 1904 však byl politikou zklamán a rozhodl se plně věnovat architektuře a archeologii.\n\nZpočátku však architekturu ani nestudoval. Studoval fyziku a přírodní vědy, po dvou letech však změnil obor a v roce 1873 architekturu dostudoval a byl jako architekt v Barceloně zaregistrován. Také 45 let pracoval jako profesor a později od roku 1899 jako ředitel na \"Escola d’Arquitectura\", barcelonské škole architektury, kde se také hojně věnoval psaní esejů o architektuře, odborných knih a článků do novin a časopisů\nJeho nejslavnější díla - nemocnice Sant Pau (Hospital de Sant Pau) a Palác hudby (Palau de la Música Catalana) v Barceloně byly společně zařazeny v roce 1997 na seznam kulturního dědictví UNESCO. Na obou stavbách můžeme vidět rysy pro Domènech i Montanerovi stavby typické, jako například inspirace Maorskou kulturou, barevné mosaiky nebo prosvětlené prostory. V těchto stavbách také vyvrcholila jeho představa spojení racionalismu a bohaté výzdoby inspirovaná španělsko-arabskou architekturou. Na rozdíl od svých současníků, mezi kterými vyčnívá především Antoni Gaudí, Domènech i Montaner měl tendenci tvořit své stavby z lehčích materiálů a otevřených konstrukcí. \n\nInstitut Pere Mata\nPřed koncem devatenáctého století, kdy byla katalánská secese na vrcholu, Domènech navrhl a postavil ústav pro duševně choré ve městě Reus. Objekt je ukázkou veřejné stavby sloužící potřebám obyvatel, která však dodržuje dobové estetické principy. Tato snaha byla součástí posupných změn ve zdravotnictví, které podporovalo sociální přístup k lidskému zdraví. Budova se skládá z izolovaných pavilonů organizovaných podle vnitřních chodeb, aby co nejlépe vyhovovaly potřebám pacientů. Domènech do budovy vnesl prvky jako přírodní ornamenty v podobě mozaik, keramiky a vitráží, které v kombinaci s velkým množství světla vstupujícím do budovy má pomáhat léčit ducha. Tyto architektovi stavební postupy vyplynuli z jeho studií mnoha Evropských nemocnic a výsledkem byly již zmíněné izolované pavilony. Ty samé stavební postupy byly použity i na jeho další a známější stavbě nemocnice Sant Pau.\n\nNemocnice Sant Pau\n\nProjekt nemocnice vznikl v důsledku rostoucího strachu o lidské zdraví ve velkých městech. Doménechova stavba kombinuje katalánskou klenbu a ocelové konstrukce, díky čemuž bylo dosaženo velkého množství světla a čistoty jednotlivých prostorů, která je podpořena střídmostí zdiva použitého v budově.\n\nPalác hudby v Barceloně\n\nVe své nejznámější stavbě využil Doménech velmi pokročilých stavebních postupů, jakými jsou laminátové profily, ocelové rámy vyztužené systémem pilířů a obvodové klenby inspirované gotikou, stejně jako velké prosklené zdi. Budova je vzorem Doménechovi práce a stylu. Ovládnutí interiéru a světla za použití dvojitých fasád a stylistické jednoty při výběru užitého umění - soch, mozaiek, keramiky, vitráží a plastik. Tyto práce byly tvořeny známými umělci, jako byl Lluís Bru (mozaiky), nebo Miguel Blay (sochy).\n\n"}
{"id": "1205180", "url": "https://cs.wikipedia.org/wiki?curid=1205180", "title": "Mammad Amin Rasulzade", "text": "Mammad Amin Rasulzade\n\nMammad Amin Rasulzade, ázerbájdžánsky \"Məmməd Əmin Rəsulzadə\" (31. leden 1884, Novchane u Baku – 6. březen 1955, Ankara) byl ázerbájdžánský politik, zakladatel a první prezident Ázerbájdžánské republiky, jež existovala v letech 1918–1920.\n\nNarodil se v konzervativní šíitské rodině, studoval na rusko-muslimské střední škole a poté nastoupil ke studiu na Vysoké škole technické v Baku. Od roku 1903 psal články do různých opozičních časopisůa v letech 1905–1907 se zapojil do Ruské revoluce. Podporoval antimonarchistickou platformu s požadavky národní autonomie Ázerbájdžánu. Součástí protimonarchistické platformy v Baku byli i sociální demokraté, a to i ti radikálnější, takže to byl Rasulzade, který ukryl mladého Josifa Stalina, když ho policie v Baku roku 1905 hledala jako podněcovatele nepokojů. Tato pomoc budoucímu diktátorovi měla v Rasulzadeho životě později sehrát důležitou roli.\n\nI po revoluci Rasulzade pokračoval v žurnalistické činnosti. Roku 1908 představil svou první divadelní hru s názvem \"Světlo v temnotách\". V roce 1909 odjel do Íránu, aby se připojil k Sattarchanově povstání. Sattarchan vedl ázerbájdžánské osvobozenecké hnutí v Íránu, kde ázerbájdžánci sice tvoří menšinu, ale ještě dnes jich tam žije více než v Ázerbájdžánu. Rasulzade zde založil stranu \"Iran-e no\" (\"Nový Írán\"). Strana měla demokratický program. V roce 1911 do Íránu vstoupila ruská vojska, načež Rasulzade uprchl do Istanbulu. I zde se hojně věnoval publicistice. Do Baku se vrátil roku 1913, když byla vyhlášena amnestie, u příležitosti 300. výročí nástupu Romanovců na trůn.\n\nKolem roku 1914 Rasulzade zahájil kampaň, v níž především oživil pojmy Azerové (případně ázerbájdžánští Turkové) a Ázerbájdžán, které po smlouvě mezi Ruskem a Persií z roku 1828, jež historický Ázerbájdžánský chanát dělila mezi tyto dva státy, prakticky vymizely. Je tak tvůrcem moderního ázerbájdžánského nacionalismu.\n\nV roce 1917 se stal předsedou strany Musavat. V květnu 1918 pak byl jednomyslně zvolen předsedou ázerbájdžánské národní rady (\"Milli Šura\") a 28. května 1918 tato rada vyhlásila samostatnou Ázerbájdžánskou republiku. Rasulzade zastával pozici hlavy státu (\"de facto\" prezidenta) a neformálně vedl i dva vládní kabinety. Aktivně se zapojil rovněž do založení Státní univerzity v Baku v roce 1919.\n\nV květnu 1920 se republika zhroutila, komunisté převzali moc a Rudá armáda vstoupila do Ázerbájdžánu. V srpnu 1920 byl Rasulzade zatčen Sověty a jen osobní známost se Stalinem ho zachránila od perzekucí. Byl propuštěn a Stalin mu nabízel různé funkce, které odmítl a přednášel orientální jazyky na Petrohradské státní univerzitě. Až v roce 1922 mu přátelé pomohli odjet do Finska, odkud se už nevrátil. Emigroval a v exilu prožil zbytek života – v Polsku, v Rumunsku a nakonec, po druhé světové válce, v turecké Ankaře.\n\nV letech exilu publikoval řadu prací na téma Ázerbájdžánu.\n"}
{"id": "1205188", "url": "https://cs.wikipedia.org/wiki?curid=1205188", "title": "Dora Pejačević", "text": "Dora Pejačević\n\nDora Pejačević (10. září 1885 Budapešť, Rakousko-Uhersko – 5. března 1923 Mnichov, Německo) byla chorvatská šlechtična a hudební skladatelka.\n\nDora Pejačević vyrůstala ve městě Našice ve Slavonii. Jejím otcem byl chorvatský bán hrabě Teodor Pejačević, matka byla maďarská baronka Elisabeta-Lilla Vay de Vaya, vzdělaná a vynikající klavíristka a zpěvačka. Základní hudební vzdělání získala mladá Dora u varhaníka Károlyho Noszedy (1863–1944) v Budapešti. Ve vzdělání pokračovala v chorvatském hudebním spolku v Záhřebu, u Václava Humla se učila na housle, u Ćirila Junka hudební teorii a v soukromé záhřebské škole Dragutina Kaisera instrumentaci. Od roku 1909 brala soukromé hodiny v Drážďanech u Percyho Sherwooda (1866–1939), v Mnichově pak studovala kompozici u Waltera Courvoisiera a housle u Henri Petriho (1853–1914). V podstatě byla ale samouk, své náměty hledala ve výměně myšlenek s dalšími umělci. K okruhu jejích známých a přátel patřili Annette Kolb, Karl Kraus (autor časopisu \"Die Fackel\" – „Pochoděň“), Rainer Maria Rilke, jeho žena Clara Westhoff, česká mecenáška a šlechtična Sidonie Nádherná i klavíristka Alice Ripper (1889-?). V deníku Dory Pejačević je zaznamenána četba mnoha děl, které probudily její zájem o filosofické a sociální otázky: jde o práce Arthura Schopenhauera, Sørena Kierkegaarda, Dostojevského, Ibsena, Nietzscheho, Oscara Wildea či Thomase Manna.\nSídlem rodiny v Chorvatsku byl zámek Pejačević ve městě Našice. Zde strávila celé své dětství, než se její rodina v roce 1903 přestěhovala do Záhřebu. V roce 1907 se do Našice vrátila ale o dva roky později studovala v Drážďanech. V roce 1911 přesídlila do Mnichova. Po vypuknutí první světové války v roce 1914 po celou dobu pomáhala jako zdravotní sestra v Našici a starala se o raněné vojáky. V této době také intenzivně komponovala. Z tohoto období pochází její nejlepší skladby.\n\nMezitím pobývala také v Budapešti, Praze, Vídni až do sňatku s rakouským důstojníkem Ottomarem Lumbem v roce 1921. Poté, až do své smrti v roce 1923, žila v Mnichově.\nDora Pejačević zemřela na komplikace po těžkém porodu 5. března 1923 v Mnichově. Pohřbena je v rodinném sídle na zámku v Našici.\n\nChorvatský režisér Zvonimir Berković natočil v roce 2003 v produkci HRT jako svůj poslední celovečerní film biografický snímek \"Kontesa Dora\", kde titulní roli ztvárnila chorvatská herečka Alma Prica.\n\nJejí díla, z nichž bylo vydáno jen několik, byla veřejně provedena jak v rodné vlasti, tak i v dalších evropských zemích. Účinkujícími byli klavíristé Walther Bachmann, Svetislav Stančić a Alice Ripper; houslisté Joan Manén, Václav Huml a Zlatko Baloković; zpěvačka Ingeborg Danz; dirigovali Oskar Nedbal a Edwin Lindner. Její skladby hrála i tělesa jako Záhřebská nebo Drážďanská filharmonie, Wiener Tonkünstler-Orchester a „Chorvatské smyčcové kvarteto“.\n\nJako první žena v Chorvatsku psala orchestrální díla. Její pozdně romantická, velmi svérázná, harmonická a instrumentálně rafinovaná hudba je považována za reprezentativní hudbu období Fin de siècle. Někdy je její styl přirovnáván k hudbě Sergeja Rachmaninova. Dora Pejačević zanechala bohaté dílo, celkem jde o 58 prací, které ovšem nejsou často hrány.\n\n\n\n\n\n\n"}
{"id": "1205189", "url": "https://cs.wikipedia.org/wiki?curid=1205189", "title": "349 (číslo)", "text": "349 (číslo)\n\nTři sta čtyřicet devět je přirozené číslo, které následuje po čísle tři sta čtyřicet osm a předchází číslu tři sta padesát. Římskými číslicemi se zapisuje CCCXLIX.\n\n\nSilnice II/349 je česká silnice II. třídy vedoucí na trase Čechtín – Svatoslav – Měřín\n\n\n"}
{"id": "1205192", "url": "https://cs.wikipedia.org/wiki?curid=1205192", "title": "Kulmbach", "text": "Kulmbach\n\nKulmbach je velké okresní město v německé spolkové zemi Bavorsko, ve vládním obvodu Horní Franky. Je administrativním centrem zemského okresu Kulmbach.\n\nV roce 2014 zde žilo 25 985 obyvatel.\nSousední obce jsou: Kasendorf, Ködnitz, Mainleus, Neudrossenfeld, Rugendorf, Stadtsteinach, Thurnau, Trebgast, Untersteinach a Weißenbrunn.\nKolem roku 900 v poloze dnešní čtvrti Spiegel stála malá osada s opevněným dvorem k ochraně křižovatky a brodu přes řeku Mohan u Grünwehru. Oblast později připadla hrabatům ze Schweinfurtu. Jméno Kulmbach se poprvé zmiňuje v darovací listině v Alcuinovy Bible mezi lety 1028 a 1040, je odvozeno od potoka sestupujícího z hory (Culmin-aha, Culmna).\n\nPo vymření mužských potomků rodu pánů ze Schweinfurtu přešel Kulmbach sňatkem dědičky Gisely s hrabětem Arnoldem z Dießenu na rod Dießen-Andechs.\nV první třetině dvanáctého století byla založena pevnost Plassenburg a tržní osada s kostelem v horním městě. Páni z Andechsu obdrželi v roce 1180 od císařem Barbarossy titul vévodů z Merana. Kolem roku 1231 získal Kulmbach městská práva a na horské ostrožně byl postaven nový hrad. Rod vévodů z Merana vymřel roku 1248 bezdětným vévodou Ottou II. Mezi léty 1260-1340 městečko ovládal durynský hraběcí rod pánů z Orlamünde. \n\nOd konce 14. století a za Hohenzollernů město řídila městská rada, vzkvétalo díky řemeslům (zejména soukeníci, barvíři, hedvábníci) a dálkovému obchodu na trase Bamberk, Norimberk, Cheb, Hof a Lipsko. V letech 1398-1500 zde žilo 2000 obyvatel. 31. ledna 1430 město vypálili čeští husité.\n\n\n\n\n"}
{"id": "1205196", "url": "https://cs.wikipedia.org/wiki?curid=1205196", "title": "Latch", "text": "Latch\n\nLatch může být:\n\n"}
{"id": "1205197", "url": "https://cs.wikipedia.org/wiki?curid=1205197", "title": "Hornotrenčínská nářečí", "text": "Hornotrenčínská nářečí\n\nHornotrenčínská nářečí (také \"severotrenčínská nářečí\", ) jsou podnářečí západoslovenského nářečí, rozšiřená v severovýchodní části Trenčínského kraje a severozápadní části Žilinského kraje Slovenska. Podle klasifikace slovenských nářečí Atlase slovenského jazyka hornotrenčínská nářečí spolu s dolnotrenčínskými a považskými nářečími patří ke skupině severních nářečí západoslovenského dialektu. Hornotrenčínský nářeční areál se člení na hornotrenčínská nářečí sensu stricto, kysucká (dolnokysucká) a hornokysucká nářečí. V některých klasifikacích se kysucká nářečí nezačleňují do hornotrenčínského areálu a vyčleňují se do zvláštního nářečního areálu.\n\nSvůj název hornotrenčínská nářečí (stejně jako přilehlá nářečí dolnotrenčínská) získala podle uherského Trenčínského komitátu. Hornotrenčínský nářeční areál se utvořil v hranicích tohoto historického území v době feudální roztříštěnosti.\n\nJazykový systém hornotrenčínských nářečí (stejně jako jazykové systémy zbytku severozápadoslovenských nářečí) v značné míře ovlivnilo středoslovenské nářečí. To se projevuje zejména ve vzniku ve fonetickém systému hornotrenčínských nářečí dvojhlásek a rytmického zákona, stejně jako v rozšíření v části trenčínského areálu samohlásek \"ä\" nebo \"e\" (současně s \"a\") na místě etymologického \"*ę\" po retných souhláskách. Ve sféře tvarosloví ke středoslovenskému vlivu patří přítomnost flexe \"-i̯a\" v nominativu plurálu životných substantiv. Zároveň v hornotrenčínských nářečích se objevují typické západoslovenské rysy. Sem patří například přítomnost \"e\" na místě praslovanské samohlásky \"ъ\" v silné pozici; spojení \"rot\", \"lot\" na místě praslovanských \"*ort\", \"*olt\"; spojení \"lu\" nebo samohlásky \"u\" na místě spojení redukované samohlásky s plynnou \"l\". \n\nMezi morfologické vlastnosti patří: přítomnost v genetivu a dativu přivlastňovacích zájmen nestažených tvarů \"mojého\" (v literární slovenštině \"môjho\" \"mého\"), \"tvojému\" (liter. \"tvojmu\" \"tvému\"); přítomnost příčestí mužského rodu na \"-l\" atd..\n\nJako nejvíc charakteristický místní nářeční rys se označuje přítomnost afrikátních souhlásek \"c\", \"ʒ\", které se vyvinuly na místě měkkých \"ť\", \"ď\".\n"}
{"id": "1205198", "url": "https://cs.wikipedia.org/wiki?curid=1205198", "title": "Vodojemy Žlutý kopec", "text": "Vodojemy Žlutý kopec\n\nVodojemy Žlutý kopec v Brně se nacházejí mezi ulicemi Tvrdého a Tomešovou na Starém Brně na úbočí Žlutého kopce. Tři vodojemy byly vystavěny postupně mezi 60. lety 19. století a druhým desetiletím 20. století. Z provozu byly vyřazeny v roce 1997 a v roce 2019 byly prohlášeny kulturní památkou.\n\nV roce 1869 byl přijat projekt na výstavbu nového vodovodu v Brně. Výstavba probíhala podle projektu anglického stavitele Thomase Docwryho. V letech 1869–1872 byla postavena úpravna vody v Pisárkách, která odebírala surovou vodu z řeky Svratky nad jezem v Kamenném mlýně. Upravená byla čerpána do dvou tlakových pásem, z nichž nižší tlakové pásmo bylo na Žlutém kopci. V letech 1869–1872 byl postaven první ze zdejších vodojemů, který je tvořen jednou podzemní nádrží o vnitřních rozměrech 45×45 m a hloubce 6 m. Nádrž je vyzděna pálenými červenými cihlami. Druhý vodojem tvoří obdobná nádrž (s rozměry 45×70 m) z let 1896–1900. Třetí vodojem byl vystavěn ve druhém desetiletí 20. století a je tvořen dvěma betonovými nádržemi s rozměry přibližně 30×35 m a 30×45 m a s hloubkou přes 5 m. Mezi prvním a druhým vodojemem stojí bývalý technický domek.\n\nVodojemy na Žlutém kopci byly odstaveny z provozu 18. března 1997, důvodem ukončení provozu byla nízká poloha vodojemů.\n\nV roce 2019 byl vybudován povrchový vstup do vodojemů; do té doby byly přístupné pouze po žebříku. Další využití jejich prostor je v jednání.\n\n"}
{"id": "1205199", "url": "https://cs.wikipedia.org/wiki?curid=1205199", "title": "Hlošina mnohokvětá", "text": "Hlošina mnohokvětá\n\nHlošina mnohokvětá (\"Elaeagnus multiflora\") je druh rostliny z čeledi hlošinovité. Je to opadavý keř nebo malý strom s jednoduchými, střídavými, na rubu stříbřitými listy. Květy jsou čtyřčetné, nažloutle smetanové, většinou jednotlivé. Plodem je červená pseudopeckovice. Plody jsou jedlé a rostlina je pěstována jako ovocný i okrasný keř. Pochází z Číny, Japonska a Koreje.\n\nHlošina mnohokvětá je opadavý keř nebo malý strom. Letorosty jsou pokryté rezavě zbarvenými šupinkami. Listy jsou eliptické, vejčité nebo podlouhlé, čepel je 3 až 10 cm dlouhá a 1 až 5 cm široká, na bázi tupá až klínovitá, na vrcholu tupá nebo špičatá. Řapík je 4 až 6 mm dlouhý. Na rubu jsou listy stříbřité, pokryté překrývajícími se šupinovitými trichomy. Žilnatina je zpeřená, s 5 až 7 postranními žilkami na každé straně. Květy jsou nažloutle smetanové, úžlabní, jednotlivé nebo řidčeji po 2, hustě pokryté bílými šupinami a roztroušenými hnědými šupinami. Kalich je čtyřčetný, kališní trubka je válcovitá až nálevkovitě válcovitá, 5 až 10 mm dlouhá, na bázi zaškrcená. Laloky jsou široce vejčité, 4 až 5,5 mm dlouhé. Koruna chybí. Tyčinky jsou velmi krátké, s asi 1 mm dlouhými nitkami. Čnělka je lysá. Plodem je podlouhlá, vejcovitá nebo elipsoidní pseudopeckovice. Plody jsou 1,2 až 1,4 cm dlouhé, jedlé.\n\nDruh se vyskytuje v Číně, Japonsku a Koreji. Roste v křovinách a světlých lesích, v nížinách i horách až do nadmořské výšky 1800 metrů. V Číně se vyskytuje nespojitě, avšak na velkém území, sahajícím od provincií S’-čchuan na jihozápadě a Fu-ťien na jihovýchodě po Che-pej na severu.\n\nPlody hlošiny mnohokvěté jsou jedlé, šťavnaté, sladkokyselé a lehce svíravé chuti.\nV Číně je tato hlošina běžně pěstována jako okrasný a ovocný keř a je zde známa pod názvem \"gumi\". Celkem zřídka se pěstuje i v České republice. Je vysazena např. v Průhonickém parku, Dendrologické zahradě v Průhonicích a Botanické zahradě v Rakovníku.\n\n"}
{"id": "1205201", "url": "https://cs.wikipedia.org/wiki?curid=1205201", "title": "Studie přírody (kodex)", "text": "Studie přírody (kodex)\n\nStudie přírody je ilustrovaný rukopis ze 16. století, zobrazující přírodní scenérie. Kodex je vyroben z pergamenu, měří 48,70 x 36,10 centimetrů a je vázán v zelené kůži. Byl od roku 1783 součástí císařské knihovny, kdy sem byly přeneseny osobní sbírky českého krále a římského císaře Rudolfa II. Snímky jsou rozděleny tematicky. Jsou zde zobrazeny rostliny, ptáci, savci, hmyz, ryby a přírodní scenérie. Úroveň zpracování je velmi pestrá – od velmi jednoduchých kreseb, po hloubkové studie až po detailní vyobrazení. Mnoho zvířat vyobrazených na albu jsou v muzeu Rudolfa II. Je možné, že sloužily jako modely pro malíře. Kodex obsahuje obrázky vytvořené různou technikou, kresby perem a inkoustem, jsou zde akvarely, tempery, a někde je použito i zlato. Kodex obsahuje díla několika různých autorů a je součástí Rakouské národní knihovny ve Vídni.\n"}
{"id": "1205204", "url": "https://cs.wikipedia.org/wiki?curid=1205204", "title": "Mezidruhová kompetice", "text": "Mezidruhová kompetice\n\nMezidruhová kompetice znamená pro evoluční biology výběr jedinců, kteří jsou schopnější konkurovat jinému druhu. Mezidruhovou kompeticí prochází všechny druhy v určitém ekologickém vztahu (symbióze, predaci...) a je motorem evolučních závodů ve zbrojení. Na jednotlivé aktéry může působit různý selekční tlak (viz Večeře, nebo život), daný podílem na zhoršené reprodukční úspěšnosti- druhy se tedy udržují v určité balanci (ESS) a jejich počty jsou často regulovány množstvím predátorů, parazitů či zdrojů prostředí. Pokud nějaký druh lépe odolává parazitům a predátorům nebo lépe využívá zdroje prostředí, je druh, který využívá stejné zdroje nebo je vystaven stejným predátorům a parazitům značně ohrožen.\n\nBiologové dělí mezidruhovou kompetici podle dominance jednotlivých druhů na soutěživou konkurenci a soubojovou kompetici. Pro toto dělení se předpokládá, že množství zdrojů je omezené a druhy sdílí jednu niku. Podle tohoto dělení lze určit, zda bude mít populace tendenci klesat či stoupat a zejména soutěživá konkurence do značné míry ovlivňuje vznik výměnných sociálních struktur.\nSoutěživá konkurence je situace, ve které zdroje prostředí mohou být pouze kompletně vyčerpány nebo nechány v přírodě. Soutěživá konkurence pro druhy znamená přísnou selekci těch, kteří zdroj dokáží využívat lépe a nárust populace je přesně regulován. Tato kompetice může probíhat o samičky či teritoria.\n\nV soubojové kompetici neexistuje jednoznačný vítěz a poražený a početnost populace se vyvíjí neodhadnutelně.\n"}
{"id": "1205207", "url": "https://cs.wikipedia.org/wiki?curid=1205207", "title": "Václav Huml", "text": "Václav Huml\n\nVáclav Huml (18. září 1880 Beroun – 6. ledna 1953 Záhřeb, Chorvatsko) byl český a chorvatský houslista a hudební pedagog, zakladatel „záhřebské houslové školy“.\n\nVáclav Huml studoval housle v Praze u hudebního pedagoga Otakara Ševčíka. Od roku 1903 působil v Záhřebu na hudební škole Chorvatského hudebního institutu (, dnes \"Hrvatski glazbeni zavod\"). Mezi jeho slavné žáky patří Ljerko Spiller a Zlatko Baloković.\n\nV roce 1919 byl jedním ze zakládajících členů „Záhřebského kvarteta“ (\"Zagrebački kvartet\"). Od roku 1921 až do své smrti v roce 1953 působil jako profesor na záhřebské hudební akademii (\"MUZA\").\n\nPro pokračování tradic komorní hudby a díla Václava Humla, založili jeho žáci a studenti záhřebské Hudební akademie v roce 1957 „Záhřebský komorní orchestr mládeže“ (\"Zagrebački omladinski komorni orkestar\", \"ZOKOR\").\n\nOd roku 1977 se na jeho počest v Záhřebu každé čtyři roky koná Mezinárodní houslová soutěž Václava Humla.\n\n"}
{"id": "1205209", "url": "https://cs.wikipedia.org/wiki?curid=1205209", "title": "Pedro Afonso, hrabě z Barcelosu", "text": "Pedro Afonso, hrabě z Barcelosu\n\nPedro Afonso, hrabě z Barcelosu (před 1289 – květen 1350) byl nelegitimní syn portugalského krále Dinise I..\n\nNarodil se před rokem 1289 jako syn portugalského krále Dinise I. a Grácie Frois. Jako další nemanželské děti krále Dinise byl vychováván na královském dvoře.\n\nJako dospělý přijal vládu nad zeměmi Lisabon, Estremoz, Evoramonte, Sintra, Tavira a několik dalšími.\n\nRoku 1307 se stal stevardem královny Beatrix Kastilské. Při konfliktu mezi králem a korunním princem Alfonsem mu král udělil titul hraběte z Barcelosu, v té době nedědičného královského titulu. Pedro zůstal po králově boku během počátku občanské války v letech 1319 a 1324, zároveň se snažil být v blízkosti korunního prince. Po neschodách se svými bratry Joãem Afonsem a Afonsem Sanchezem byl králem poslán do exilu do Kastilie.\n\nPo návratu v roce 1322 se vrátil ke svému otci, aby obnovil jemu odejmuté tituly.\n\nPoprvé se oženil s Brancou Peres de Sousa. Měli jedno dítě, které zemřelo v dětství. Podruhé se oženil s Marií Ximénez Cornel. Po smrti své druhé manželky se potřetí oženil s Teresou Annes.\n\nZemřel v květnu roku 1350.\n"}
{"id": "1205217", "url": "https://cs.wikipedia.org/wiki?curid=1205217", "title": "Václav Huml (rozcestník)", "text": "Václav Huml (rozcestník)\n\nJméno a příjmení Václav Huml může označovat:\n\n"}
{"id": "1205219", "url": "https://cs.wikipedia.org/wiki?curid=1205219", "title": "Židenický hřbitov", "text": "Židenický hřbitov\n\nŽidenický hřbitov je hřbitov ležící mezi ulicemi Balbínova, Šaumannova a Údolíček v brněnské čtvrti Židenice. Po Ústředním hřbitově je druhým největším v Brně. Je zde pohřbeno množství regionálních osobností.\n\nŽidenický hřbitov byl na dnešním místě založen roku 1886; předtím měly Židenice hřbitov nejprve u farního kostela sv. Kunhuty v Zábrdovicích, poté na místě dnešního Tyršova sadu na Gajdošově ulici. V současné době má rozlohu 8,2 ha, na níž se nachází 7 500 hrobů a bezmála 28 000 pohřbených. V 80. letech, kdy už jeho kapacita přestávala dostačovat, byl rozšířen o urnové pohřebiště. S jeho rozšiřováním se dále počítá i do budoucna, a to až na dvojnásobek jeho současné rozlohy.\n\nNedaleko vchodu se nalézá památník 37 obětí prvního náletu na Brno z 25. 8. 1944, který omylem zasáhl obytné domy v Židenicích. Jsou zde i tři čestné hroby, a to hrob odbojáře a mistra světa v gymnastice Jana Gajdoše, lékaře Nikolaje Muzyčuka a obětí druhé světové války.\n\nV roce 1984 byla na hřbitově postavena obřadní smuteční síň podle návrhu architekta Ivana Rullera. Jeho osobité architektonické zadání, které počítalo např. i s vodním prvkem symbolizujícím mytologickou řeku mrtvých Styx v interiéru, však nebylo zcela naplněno a vlivem nedodržení technologických postupů, nevhodných materiálů a nekázně při výstavbě během tzv. „Akce Z“ začala stavba brzy vykazoval značné vady. Od roku 2007 je síň pro havarijní stav zcela uzavřena; v roce 2015 se však začalo jednat o její rekonstrukci a možném znovuotevření.\n\nNa vnější straně hřbitovní zdi v ulici Balbínova je umístěna pamětní deska s tematickým citátem Bohumila Hrabala, který se v této ulici narodil.\n\nNěkteré osobnosti pohřbené na Židenickém hřbitově:\n"}
{"id": "1205221", "url": "https://cs.wikipedia.org/wiki?curid=1205221", "title": "Blokovi", "text": "Blokovi\n\nBlokovi (v srbské cyrilici Блокови) je neformální název pro část Bělehradské čtvrti Nový Bělehrad. Nachází se na levém břehu řeky Sávy. Název doslovně odkazuje na výškové budovy, které zde byly vybudovány v souvislosti s rozvojem města po druhé světové válce. \n\nV roce 2002 měly podle údajů z srbského sčítání lidu spolu se sousedním sídlištěm Dr. Ivana Ribara celkem 89 561 obyvatel. \n\nČtvrť se nachází v jihovýchodní zastavěné části Nového Bělehradu, zhruba mezi ostrovy Ada Međica a Ada Ciganlija. Sousedí s městskými částmi Bežanija a Bežanijska Kosa. Brutalistické sídliště vzniklo v první polovině 70. let.\n\nPři tvorbě urbanistického plánu Nového Bělehradu bylo rozhodnuto, že nové město, které mělo být protikladem srbské metropole a které má dát k dispozici všechny vymoženosti moderní doby, bude rozděleno na 72 bloků, jako například blok 45. Autorem plánu byl urbanista Jovan Mišković. Jednotlivé bloky se dále dělí na podbloky (např. 8-a, 9-a, 9-b apod.) Umístění jednotlivých bloků bylo zvoleno zcela náhodně, ačkoliv se v samotném Bělehradě nějakou dobu diskutovalo, že se jedná o sofistikovaný systém. Bloky 44 a 45 např. od sebe oddělují bloky č. 70 a 71.\n\nVzhledem k tomu, že se nově vznikající výškové budovy nacházely dále od středu Nového Bělehradu na louce, která neměla žádný místní název, začal se přirozeně pro tuto oblast používat název \"Blokovi\" (česky \"Bloky\"). Hlavní osou této části města je ulice Jurija Gagarina. Dopravu zajišťují tramvaje a autobusy.\n\nV 90. letech byla tato hustě osídlená část srbské metropole vyobrazena v srbské filmové kultuře jako ghetto. Natáčelo se zde několik filmů, které se zabývaly srbskou společností v období po rozpadu Jugoslávie, jako např. Apsolutnih sto, Rane, nebo Sedam i po.\n"}
{"id": "1205222", "url": "https://cs.wikipedia.org/wiki?curid=1205222", "title": "Kostel svatého Martina (Kozly)", "text": "Kostel svatého Martina (Kozly)\n\nKostel svatého Martina je římskokatolický farní kostel v Kozlech v okrese Louny. Od roku 1964 je chráněn jako kulturní památka. Stojí v jihozápadním cípu návsi. Kostel je v jádře gotický, ale v roce 1717 proběhla barokní přestavba.\n\nJednolodní kostel má obdélný půdorys. Na loď navazuje polygonální presbytář opatřený opěráky, k jehož jižní straně je připojena sakristie. V ose západního průčelí stojí hranolová věž a k jižní stěně lodi přiléhá obdélná kaple. Nároží věže zdůrazňují pilastry a fasády lodi i presbytáře jsou členěné lizénovými rámy. Loď je zaklenutá valenou klenbou a stejný typ klenby s lunetami byl použit pod kruchtou. Presbytář je od lodi oddělený lomeným vítězným obloukem a zaklenutý jedním polem křížové klenby s paprsčitým závěrem na baldachýnových konzolách.\n\nDominantou kostela je hlavní sloupový oltář v podobě barokní zvlněné trojdílné architektury z doby okolo roku 1740. Ze stejné doby pochází oltářní obraz a sochařská výzdoba od A. Kuena, který je také autorem dalších plastik v kostele. Z téže doby jsou kazatelna, zpovědnice s figurální výzdobou a tři boční oltáře zasvěcené Zavraždění svatého Václava, svatému Janu Nepomuckému a Bolestné Matce. O něco starší soška Krista na konzole na poprsnici kruchty pochází z roku 1725. Doplňuje ji soška Madony z první čtvrtiny šestnáctého století. K vybavení patří také barokní obraz Panny Marie a mramorová křtitelnice.\n\n"}
{"id": "1205223", "url": "https://cs.wikipedia.org/wiki?curid=1205223", "title": "Kolektivní vyjednávání (Star Trek: Stanice Deep Space Nine)", "text": "Kolektivní vyjednávání (Star Trek: Stanice Deep Space Nine)\n\n„Kolektivní vyjednávání“ (v originále „Bar Association“) je v pořadí šestnáctá epizoda čtvrté sezóny seriálu \"\".\n\nRoma trápí ušní infekce, jenže kvůli tvrdým Quarkovým pracovním podmínkám si ani nemůže zajít k lékaři, takže zkolabuje. Doktor Bashir mu při ošetření navrhne, aby založil odbory, ale Rom odmítne. Quark poté kvůli nízkým tržbám sníží všem plat o třetinu a to už je dostatečná motivace, aby Rom odbory založil. Jejich požadavky jsou vyšší plat, kratší pracovní doba a placená nemocenská. Quark se jim samozřejmě vysměje a Rom vyhlásí stávku. Quark se nastalou situaci pokusí vyřešit s pomocí holografických číšníků a poté podplatí Roma, jenže neuspěje. Navíc stávkující ruší provoz na promenádě, takže kapitán Sisko dá Quarkovi ultimátum, aby stávku ukončil, jinak mu Federace zruší bezplatný nájem na stanici Deep Space Nine.\n\nNa stanici se objeví obávaný likvidátor Brunt v doprovodu dvou Nausicaanů a jeho úkolem je pomoci Quarkovi vyřešit nastalou situaci. Brunt pohrozí stávkujícím finančními tresty a když neuspěje, Nausicaani pro výstrahu zmlátí Quarka. Quark tedy v tajnosti všechny Romovy požadavky splní a ten na oplátku na oko odbory zruší. Roma vítězství povzbudí natolik, že dá u Quarka výpověď a stane se členem diagnostické a opravárenské noční čety na stanici Deep Space Nine.\n"}
{"id": "1205224", "url": "https://cs.wikipedia.org/wiki?curid=1205224", "title": "Claude Lelouch", "text": "Claude Lelouch\n\nClaude Lelouch (30. října 1937 Paříž) je francouzský režisér, kameraman, herec a producent.\n\nZačal studovat na vysoké škole, studia ale nedokončil. Poté se živil jako novinář. V roce 1960 založil produkční společnost \"Les Films 13\".\n\nProslavil se v roce 1966 filmem Muž a žena s Jeanem-Louisem Trintignantem a Anouk Aimée v hlavních rolích. Toto dílo získalo v roce 1966 Zlatou palmu na filmovém festivalu v Cannes a dva Oscary. Film dále obdržel více než 40 dalších cen na filmových festivalech.\n\nPoté natočil ještě asi čtyři desítky dalších snímků.\n\nByl několikrát ženat, je otcem sedmi dětí.\n\n\n"}
{"id": "1205225", "url": "https://cs.wikipedia.org/wiki?curid=1205225", "title": "Rudný (Křemešnická vrchovina)", "text": "Rudný (Křemešnická vrchovina)\n\nRudný (též Šacberk, něm. \"Schatzberg\", dříve též \"Sparberg\" či \"Schodlberg\"; 613 m n. m.) je vrchol v České republice, v Křemešnické vrchovině, mezi Jihlavou, Lesnovem, Bedřichovem, Pávovem, Zbornou a Hybrálcem. Místo, jak už název napovídá, je spjato s hornickou minulostí Jihlavy. Na severní straně vrchu se nachází Ski areál Šacberk.\n\nAsi 100 m na východ od vrcholu kopce roste památný buk. Jeho výška bývá odhadována na 30 m a obvod kmene na 410 cm. Od 15. listopadu 1990 je státem chráněný. V jeho okolí je pak možné najít zbytky původního bukového lesa.\n\nPomníček stojí při cestě z vrchu Rudný k rozcestí U Lyžaře, v místě, které je v lesnických mapách označováno jako \"U svatého Huberta\". V minulosti zde stával dřevěný kříž se stříškou a obrazem sv. Huberta, patrona myslivců. Autorem pomníčku je Karel Hurdálek z Hronova a Jihlavě jej věnovala Hospitální nadace Františka Antonína hraběte Sporcka v Kuksu, podporovaná členy Řádu sv. Huberta. K odhalení došlo 5. května 2009 a vysvětil jej svatojakubský farář Petr Ivan Božík.\n\nVlastní vrchol je dostupný především po Hornické naučné stezce. Pod kopcem, u silnice z Jihlavy na Smrčnou a odbočce na Zbornou se nachází rozcestí U Lyžaře, kudy prochází dvojice značených turistických tras, které Rudný obíhají – žlutá od Nového Pávova přes Zbornou na Hybrálec a modrá od Štok přes Zbornou na Staré Hory. Svahy kopce pak křižuje několik lesních silniček a cest.\n\n\n"}
{"id": "1205226", "url": "https://cs.wikipedia.org/wiki?curid=1205226", "title": "Arnošt Antonín z Valdštejna", "text": "Arnošt Antonín z Valdštejna\n\nArnošt Antonín František z Valdštejna (10. října 1821, Praha – 1. srpna 1904, Praha) byl český šlechtic, hrabě z rodu Valdštejnů.\n\nNarodil se v roce 1821 v Praze Kristiánu Vincenci Arnoštovi z Valdštejna a jeho choti Marii Franzisce von Thun-Hohenstein. Stal se jednou z klíčových postav v českých zemích a hojně podporoval výstavbu nových komunikací (silnic, železnic). Stál například u založení České severní dráhy, jenž se později stala důležitou železniční společností v Rakousku-Uhersku.\n\nJeho manželkou se stala Anna Marie ze Schwarzenbergu z dalšího významného středoevropského rodu. Spolu měli syna Arnošta Karla (* 1849). Anna při porodu zemřela. Dva roky poté se Arnošt oženil s Marií Leopoldinou, také z rodu Schwarzenberků, avšak z jiné rodové linie. Marie mu porodila dceru Gabrielu Idu (* 1857), Kristianu Alžbětu (* 1859) a nejmladšího syna Adolfa Arnošta (* 1868).\n\nArnošt Antonín z Valdštejna zemřel 1. srpna 1904 v Praze. Pochován byl do rodinné hrobky.\n"}
{"id": "1205229", "url": "https://cs.wikipedia.org/wiki?curid=1205229", "title": "Krev mé krve", "text": "Krev mé krve\n\nKrev mé krve (v anglickém originále Blood of My Blood) je šestý díl šeté řady seriálu Hra o trůny stanice HBO. Celkově se jedná o 56 epizodu. Režíroval ji Jack Bender, scénář vytvořil Bryan Cogman. Mezi hlavní vystupující postavy patří Bran Stark, Meera Reed, Benjen Stark, Samwell Tarly, Gilly (Fialka), Jaime Lannister, Margaery Tyrell, Tommen Baratheon, Arya Stark a Daenerys Targaryen. V USA měl díl měl premiéru 29. května 2016, v České republice o den později.\n\nEpizoda byla obecně přijata velmi dobře a kritiky především udivilo jednání některých charakterů, například Aryin odchod z Dómu Mnohotvářného Boha, ale také návrat jiných postav, jako je Walder Frey nebo Benjen Stark, který byl již od první série považován za mrtvého.\n\nEpizoda začíná scénou Meery (Ellie Kendrick) a Brana (Isaac Hempstead Wright). Bran sní, zatímco jej Meera sama táhne na lehátku. Meera padá a přestože se snaží, nemůže jít dále. Bran se v tu chvíli probudí a krátce nato je dostihují první nemrtví. Před jistou smrtí oba zachrání tajemný jezdec, který nemrtvé pobije a Meeru a Brana odveze s sebou neznámo kam.\n\nMeera a Bran jsou neznámým jezdcem odvezeni do lesa, kde má táborák. Zachránce Brandonovi prozradí, že jej zná; naposledy jej viděl ještě jako chlapce. Když se ho Meera zeptá, kdo je, odhalí se. Jedná se o Branova strýce (bratra Neda Starka) Benjena (Joseph Mawle). Již od první série seriálu se ale předpokládalo, že je mrtvý, jelikož se ztratil na za Zdí a nikdy se nevrátil. Benjen vysvětluje, že společně s oddílem se vydali za Zeď hledat bílé chodce, ale byli jimi přepadeni. Samotného Benjena proměnili také v bílého chodce, později jej ale našli Děti lesa, které za pomocí dračího skla proměnu zastavily. Také Branovi sdělí, že on (Bran) je nyní Tříoká vrána.\nDěj se přesouvá do kočáru, ve kterém jede Sam Tarly (John Bradley-West) a Gilly (Hannah Murrayová) i s dítětem Samem. Jsou na cestě do sídla rodu Tarlyů, kde má dívka i s dítětem zůstat, dokud se Sam nevyučí mistrem a nebudou se moci společně vrátit do Černý hrad. Sam je ze setkání s rodinou a především otcem, který jej zavrhl, nesvůj. Také Gilly varuje, že jeho otec nenávidí Divoké a nesmí se prozradit. Při příjezdu jej příjemné přivítá sestra Talla (Rebecca Benson) a Samova matka Melessa (Samantha Spiro). Sam jim představí i Gilly, ze které jsou obě nadšené.\n\nSam a Gilly dorazí na Parožnatý vrch a připravují se na večeři, kde budou přítomni všichni členové rodiny Tarlyů. Večeře je tichá, dokud se Samův otec Randyll (James Faulkner) nezačne navážet do Sama kvůli jeho váze a vojenské neschopnosti. Když začne Gilly Sama obhajovat, připomene, že sám zabil i bílého chodce. Tomu ale nevěří ani Randyll, ani Samův bratr Dickon (Freddie Stroma). Gilly se prořekne, že se to stalo při cestě na jih na Černý hrad. Nakonec musí přiznat, že je Divoká a Randyll je velmi rozhořčený a slibuje Samovi, že je to jeho poslední noc na tomto hradě. Také podotkne, že Gilly bude moct pracovat v kuchyni a o dítě bude postaráno. Vzápětí se chystá Sam odjet předčasně do Citadely, avšak nakonec se pro Gilly a malého Sama vrací; nechce je na zámku nechat. Při cestě ukradne i rodový meč, o kterým mu otec řekl, že mu nikdy nedovolí, aby jej mohl vzít do ruky.\n\nNejvyšší vrabčák (Jonathan Pryce) a mladý král Tommen (Dean-Charles Chapman) spolu mluví o očištění Margaery (Natalie Dormer) od jejích hříchů. Nejvyšší vrabčák nakonec Tommenovi dovolí manželku vidět. Ta je očividně se svým osudem smířená a rozhodla se přijmout víru v Sedm Bohů a kát se. Margaery se králi přiznává, že přestože se v minulosti snažila chudým pomáhat, nebylo to dost a vše to bylo jen pro její popularitu a chce se zlepšit a být více nápomocná.\n\nV Králově přístavišti se schyluje k vojenskému konfliktu mezi Nejvyšším vrabčákem a malou armádou Jaimeho Lannistera (Nikolaj Coster-Waldau) a lorda Mace Tyrella (Roger Ashton-Griffiths). Společně vedou armádu Tyrellů městem až k septu, kde vyzvou Nejvyššího vrabčáka, aby jim vydal Margaery i jejího bratra, sera Lorase (Finn Jones). Vrabčák nepřijímá, ale také upozorňuje, že ke krveprolití vůbec nemusí dojít. Ze septa pak vychází král Tommen, který svému strýci a zároveň otci zakáže na Nejvyššího vrabčáka jakkoliv útočit. A protože Margaery odčinila své hříchy tím, že k víře přivedla i Tommena, je propuštěna. Následně Jaimeho donutí, aby se postavil do čela armády, která bude od Bryndena Černé Ryby (Clive Russell) dobývat zpět Řekotočí.\n\nJaime nesouhlasí s rozkazem Tommena vydat se dobýt Řekotočí. Chce najmout žoldáky a zabít Nejvyššího vrabčáka, ale Cersei (Lena Headey) ho nakonec přesvědčí, aby Tommenovi neodporoval a slíbí mu, že Nejvyšší vrabčák bude za své činy také souzen.\n\nArya (Maisie Williams) sleduje další představení, kde hraje její cíl, herečka zvaná lady Crane (Essie Davis). Představení popisuje průběh svatby Margaery a Joffreyho (Jack Gleeson), kdy se Joffrey otráví vínem. Další scénka popisuje zavraždění lorda Tywina Lannistera (Charles Dance) jeho synem Tyrionem (Peter Dinklage), která se odehrála v epizodě \"Děti\". Mezitím schází Arya do zákulisí, kde se chystá otrávit rum lady Crane. Nejdříve váhá, ale nakonec jed do lahvičky nalije. Při cestě ven ji ale lady Crane zastaví a konverzuje s ní o dětství a herectví. Když už se lady Crane chystá rum vypít, Arya ho odhodí a řekne, ať si Crane dává pozor na její spolupracovnici Biancu. Tomu všemu přihlíží Dívka bez tváře (Faye Marsay). Poví Jaqenu H'ghar (Tom Wlaschiha) o tom, jak Arya nesplnila úkol a požádá o to, zda by ji mohla zabít. Jaqen souhlasí. Mezitím Arya nachází mečík, který pro ni na Zimohradu nechal ukovat John Sníh (Kit Harington), Jehlu, a rozhodne se odejít z Dómu Mnohotvářného Boha.\n\nDaenerys (Emilia Clarke) společně s Daariem (Michiel Huisman) a khalasarem projíždí pouští. Nejdříve se ptá, kolik lodí bude potřebovat pro přepravení dothraků, Synů harpyje a jejích dalších bojovníků přes moře a nakonec Daaria nechává za sebou a ujíždí na koni do pouště sama. Tam za ní přiletí i Dragon. Společně s ním posílí víru dothraků v ní a ti ji přísahají, že pro ni přeplují moře.\n\nPo dlouhé době se v seriálu objevuje i Walder Frey (David Bradley). Zlobí se na své syny Lothara (Daniel Tuite) a Waldera (Tim Plester), kteří měli Řekotočí ubránit, avšak nepodařilo se jim to. Nakonec syny vyšle, aby Řekotočí znovu dobyli.\n\nEpizoda Krev mé krve byla režírována Jackem Benderem, zatímco scénář vytvořil Bryan Cogman. Ten již v minulosti vytvořil scénáře pro sedm epizod \"Hry o trůny\" a bude vytvářet i scénář pro následující díl \"Zlomený muž\" (premiéra 6. června 2016). Některé scény mají údajně být podle obsahu šesté knihy ze série Písně ledu a ohně; \"Větry zimy\".\n\nEpizoda byla specifická především návratem několika \"ztracených postav\": Waldera Freye a především Benjena Starka. Walder Frey se naposledy v seriálu objevil při Krvavé svatbě, kde byla zabita Katelyn Stark (Tully), její syn Robb i další příslušníci rodu. Benjen Stark se v seriálu naposledy objevil v první sérii, která se natáčela v roce 2013. Již tehdy se v rozhovoru vyjádřil, že by se rád do seriálu opět vrátil. Představitel jeho syna Waldera se od té doby nezměnil, avšak namísto Lothara byl dosazen nový herec; Daniel Tuite. Když Bran snil, objevil se v jeho snu bývalý král Aerys II. Targaryen, kterého ztvárnil David Rintoul. V této scénce se, mimo jiné, objevila i známá věta „Spalte je všechny!“, v důsledku čehož bylo zabito mnoho postav seriálu, mimo jiné i otec Neda Starka.\n\nNatáčení se odehrává na různých místech, například scény na schodiště septa se odehrávají ve Španělsku v katedrále Panny Marie ve Gironě. Jedná se o katedrálu z 11. století postavenou v gotickém stylu. Některé záběry z Braavosu byly též natáčeny v Gironě.\n"}
{"id": "1205233", "url": "https://cs.wikipedia.org/wiki?curid=1205233", "title": "Scott Hahn", "text": "Scott Hahn\n\nScott Hahn (* 28. října 1957) je americký katolický teolog a apologeta, člen Opus Dei a bývalý pastor presbyteriánské církve. O své konverzi napsal (se svou manželkou Kimberly) stěžejní dílo \"Naše cesta do katolické Církve\" (v orig. \"Rome Sweet Home\"), které je velmi oblíbené nejen ve Spojených státech amerických. V češtině mu vyšla ještě kniha \"Hostina Beránkova. Kniha Zjevení jako obraz Mše svaté\" (\"The Lamb’s Supper: The Mass as Heaven on Earth\"). Často je nazýván přezdívkou \"Luther v obráceném směru\", případně \"Luther naruby\", které prve užila jeho manželka Kimberly a která je popisována v Hahnově nejslavnější knize \"Naše cesta do katolické Církve\". Je to přezdívka poměrně příhodná, neboť jeho příkladu následoval velký počet presbyteriánských pastorů a biblistů. Se svou manželkou mají šest dětí.\n\nVystudoval teologii na presbyteriánském semináři, poté se záhy oženil s Kimberly a stal se pastorem v malém městě ve Virginii, kde také vyučoval na křesťanské střední škole. Po čase studia Písma svatého a církevních otců usoudil, že protestantské principy \"sola fide\" a \"sola scriptura\" jsou mylné a nebiblické. Zjistil, že katolická Církev si jako jediná uchovala plnost Pravdy. Katolíkem se stal o Velikonocích roku 1986. O čtyři roky později se katoličkou stala i jeho žena Kimberly. Od své konverze se věnuje apologii katolické víry spolu se svou manželkou. Později se stal členem osobní prelatury Opus Dei, jejíž členové mu imponovali svou znalostí Bible a uskutečňováním křesťanského povolání v každodenním životě.\n\n\n"}
{"id": "1205234", "url": "https://cs.wikipedia.org/wiki?curid=1205234", "title": "Pilatus PC-24", "text": "Pilatus PC-24\n\nPilatus PC-24 je dvoumotorový proudový bizjet vyvíjený švýcarskou společností Pilatus Aircraft. Letoun je vyvíjen jako výkonnější alternativa turbovrtulových letounů Pilatus PC-12 se zachováním schopností STOL.\n\nImpulz k vývoji typu PC-24 vzešel od uživatelů úspěšného turbovrtulového typu Pilatus PC-12, kteří požadovali rychlejší letoun, avšak při zachování výhod typu PC-12 (kapacita, odolnost a schopnost operovat z krátkých a nezpevněných ploch). Byl proto vyvinut letoun s proudovými motory, vysokými výkony a dobrou ovladatelností, která jej řadí mezi letouny s krátkým vzletem a přistáním (STOL).\n\nSlavnostní rollout prvního prototypu s továrním označením P-01 (HB-VXA) proběhl 1. srpna 2014. První prototyp slouží především k ověřování aerodynamiky a letových parametrů. První let tohoto letounu proběhl 11. května 2015. Druhý prototyp P-02 (HB-VXB), sloužící především k testování avioniky, jej doplnil 16. listopadu 2015. 2017 prototyp P-03 (HB-VSA).\n\n\n"}
{"id": "1205236", "url": "https://cs.wikipedia.org/wiki?curid=1205236", "title": "Cirk-UFF", "text": "Cirk-UFF\n\nCirk-UFF je mezinárodní festival nového cirkusu, založený v roce 2011 Liborem Kasíkem, ředitelem polyfunkčního kulturního centra Uffo v Trutnově. \n\nFestival se koná každoročně na přelomu května a června a končí zpravidla prvním červnovým víkendem. Trvá obvykle 3–6 dní. Prestižní ekonomický časopis \"The Economist\" ve své ročence World 2014 zařadil \"Cirk-UFF\" mezi 29 událostí na světě hodných sledování. \n\nNa festivalu pravidelně probíhají placená i volně přístupná představení. \n\nPrvní ročník probíhal v polyfunkčním centru Uffo a v trutnovských ulicích. Od druhého ročníku (2012) přibylo rovněž cirkusové šapitó pravidelně stojící přímo naproti Uffu.\n\nCirk-UFF každoročně představuje několik zahraničních souborů a výběr toho nejlepšího z české novocirkusové scény. Mezi pravidelné hosty patří například Cirk La Putyka, Bratři v Tricku, Squadra Sua, Cirkus Mlejn, Cirkus Tety či Amanitas. Z významných zahraničních souborů vystoupily na festivalu například Akoreacro, La Meute, Compagnie IETO, Compagnie EA EO, Cirkus Xanti a mnoho dalších. \n\nNa festivalu rovněž probíhají premiéry (například Cirk La Putyka – Dolls či Short Round Productions – Filament), Cirk-UFF rovněž pořádá rezidence a je koproducentem představení.\n\n"}
{"id": "1205238", "url": "https://cs.wikipedia.org/wiki?curid=1205238", "title": "Swingjugend", "text": "Swingjugend\n\nSwingjugend nebo Swing-Jugend (\"swingová mládež\") bylo mládežnické hnutí příznivců jazzové a swingové hudební scény na území Německa (především Hamburk, Frankfurt a Berlín) v třicátých letech 20. století. Mladí lidé ve věku od 14 do 19 let postupem času začali ventilovat svou averzi vůči ideologii nacistického Německa převzetím prvků americké či britské kultury. Nepřímo se také projevovali jako odpůrci hnutí Hitlerjugend.\nOznačení Swing-jugend bylo původem parodie na četné organizace mládežníků pod taktovkou Nacistů (např. Hitlerjugend). Samotní jazzoví nadšenci se titulovali jako \"swing-boy\", \"swing-girl\" či \"hepcat\" - označení pro zdatného muzikanta/znalce jazzu.\nNaprostá většina z řad \"Swingařů\" příslušela k vyšším (majetným) sociálním třídám, jelikož ty měly jako jedny z mála přístup k výuce angličtiny a četným tanečním večírkům, které se později staly stavebním kamenem pro protančené noci. Ne náhodou patřil Hamburk, díky svému přístavnímu spojení s Británií a Amerikou, k centru této subkultury.\nHlavní složkou byla svoboda a nespoutanost, kterou se snažili dát najevo anglickým stylem oblékání (deštník, velké šály, pršipláště...) či samotnou stylizací vlasů (chlapci nosili pro 30. léta naprosto netypické dlouhé vlasy a dívky se se snažily přiblížit hollywoodským divám svou červenou rtěnkou a rozpuštěnými vlasy).\nNezbytností byl poslech anglických rádiových stanic (např. BBC).\nNa základě rasové ideologie byl s konečnou platností zařazen na seznam zvrhlého umění (něm. \"Entartete Kunst\") i swing jakožto podkategorie jazzové kultury, která byla kvůli svému základu v černošských melodiích a židovském původu muzikantů (např. jeden z nejslavnějších Benny Goodman). Na základě těchto opatření docházelo k častějším kontrolám podniků a jejich hudebního repertoáru popřípadě k jejich zavření z důvodu porušení zákona. V platnost přišla v roce 1937 nařízení (ustanovená Heinrichem Himlerem týkající se nočních vycházek mladých lidí (resp. jejich zákaz po deváté hodině večerní). \nZ otevřených tančíren se jazzová kultura přesunula do soukromějších prostorů, jedním z těch známějších byl například podnik \"Café Heinz\" v Hamburku.\n\nDne 18. srpna 1941 došlo v Hamburku k masivní policejní operaci, která přinesla 300 zajatých \"hepcats\". Část z nich byla propuštěna pod podmínkou přísného sledování. Valná většina však byla obviněna z politického odporu a odporu jako takovému vůči nacionalistickému socialismu a následně zaslána do pracovních táborů. V únoru roku 1942 vyzval \"Heinrich Himmler\" Reinharda Haydricha k odstranění hlavních představitelů tohoto hnutí posláním do koncentračních táborů s nucenými pracemi a tělesnými tresty. \nV období mezi roky 1942 a 1943 došlo k zpřísnění veškerých opatření a k rapidní redukci swing klubů.\nV únoru roku 1943 byl deportován do koncentračního tábora pro mladistvé \"Günter Discher\" (jeden z posledních hlavních představitelů hnutí swing). \n\nMezi Bílou růží a Swingjugend nedošlo nikdy k oficiálnímu spojení zájmů, díky výrazně silnější politické motivace členů \"Bílé růže,\" ačkoli můžeme mluvit o vzájemných sympatiích.\n\nKromě Německa se tento hudební styl těšil velké oblibě i v Rakousku (Vídeň) a ve Francii zejména v Paříži, kde si jeho příznivci říkali \"Les Zazous\".\n\nNejznámějším filmem pojednávající o problematice subkultur v Nacistickém Německu je Swing kids z roku 1993 (v hlavní roli Christian Bale a Robert Sean Leonard), kterému jako kulisa Hamburku posloužila Praha.\n\n"}
{"id": "1205242", "url": "https://cs.wikipedia.org/wiki?curid=1205242", "title": "Hermann Bollé", "text": "Hermann Bollé\n\nHermann Bollé (18. září 1845 Kolín nad Rýnem – 17. července 1926 Záhřeb) byl rakouský architekt francouzsko-německého původu, jeden z nejdůležitějších architektů působících v Chorvatsku.\n\nPo absolvování stavební školy působil Hermann Bollé v ateliéru kolínského architekta Heinricha Wiethase, kde se podílel na projektech kostelů a sakrálních staveb. Od roku 1872 studoval architekturu na Akademii výtvarných umění ve Vídni a přitom pracoval v ateliéru významného rakouského architekta a stavitele katedrál Friedricha von Schmidta. V letech 1875 až 1876 pobýval v Itálii, kde se seznámil s biskupem Josipem Strossmayerem a malířem Izidorem Kršnjavim. Toto setkání svedlo jeho životní cestu do Chorvatska. Ještě v roce 1876 přišel do Đakova, kde po smrti architekta K. Rösnera pokračoval s Friedrichem von Schmidtem v dostavbě katedrály svatého Petra.\n\nVe stejném roce vedl restaurátorské práce na záhřebském kostele svatého Marka podle Schmidtových plánů. Bollé se v roce 1878 natrvalo usadil v Záhřebu. Zde byl ihned pověřen různými architektonickými, kulturními, sociálními a vzdělávacími projekty.\n\nBollé restauroval a v Chorvatsku postavil četné objekty v různých stylech, jako například budovu Muzea umění a řemesel (), Katedrálu Nanebevzetí Panny Marie, svatého Štěpána a svatého Ladislava v Záhřebu a hřbitov Mirogoj. V duchu romantismu renovoval křížové chodby v poutní obci Marija Bistrica, záhřebskou katedrálu, arcibiskupský palác a kurii v Kaptolu. V novogotickém stylu ztvárnil řeckokatolickou katedrálu Nejsvětější Trojice ve městě Križevci.\n\nBollé měl velký vliv na stavební rozvoj města a ovlivnil všechna důležitá rozhodnutí jeho vývoje, zejména v souvislosti s přestavbou po zemětřesení v roce 1880. Rozsáhle se věnoval jeho práci a projektům v oblasti užitého umění, od nábytku a divadelních kostýmů až po sklářské umění, šperky, nádobí nebo osvětlení a dalších.\n\nPozoruhodný je i Bollého kulturní a pedagogický vliv. Byl aktivním členem spolku milovníků umění a jedním ze zakladatelů Muzea umění a řemesel a také odborné školy, z níž vznikla Škola pozemního stavitelství, kterou 32 let vedl. Se svými studenty se účastnil velkých mezinárodních výstav (Terst 1882, Budapešť 1885 a 1886, Paříž 1900), kde získal několik ocenění a vyznamenání. Bollé hrál důležitou roli při formování vzhledu města Záhřeb v druhé polovině 19. století. S Bolléem spolupracoval dánský malíř a dekoratér Johannes Clausen.\n\nZ architektonického hlediska jsou důležité i letní rezidence jako Višnjevac u obce Mali Radenci ve Sremu na sremské planině poblíž pohoří Fruška Gora z roku 1905, snebo \"Fišerov Salaš\" mezi městy Ruma a Jarak.\n\nZatímco letní sídlo Višnjevac bylo postaveno jako takzvaná \"pudarska kuča\" (chata strážce vinohradu) a agronomické centrum ve středu sremské plošiny daleko od městské zástavby, sloužilo sídlo \"Fišerov salaš\" (salaš znamená farma) jako reprezentativní letní rezidence určená pro rekreaci majitelů. Fišerov salaš je dřevěný dům obklopený podloubím stojící uprostřed parku s exotickými dřevinami (mimo jiné například jinan). Dům má doškovou střechu, která v této oblasti není obvyklá. Ve městě Ruma samotném Bollé navrhl pro srbskou ortodoxní církev Kostel sv. Ducha. Zdejší monumentální ikonostas svými ikonami vyzdobil Uroš Predić. Kromě toho Bollé na zdejším hřbitově navrhl dvě rodinné hrobky.\n\nZáhřeb\n\ndalší stavby v Chorvatsku\n\nmimo Chorvatsko\n\nZáhřeb\n\nv Chorvatsku\n\nmimo Chorvatsko\n\n"}
{"id": "1205249", "url": "https://cs.wikipedia.org/wiki?curid=1205249", "title": "Chilwa", "text": "Chilwa\n\nChilwa je sladkovodní jezero v Africe. Nachází se v distriktu Zomba na jihovýchodě Malawi, krátký úsek jeho východního pobřeží náleží Mosambiku. Od roku 2006 má jezero s okolím status biosférické rezervace.\n\nJezero vyplňuje přírodní proláklinu a je obklopeno rozsáhlými bažinami. Je poměrně mělké (maximální hloubka činí dva metry) a značně mění rozlohu v závislosti na intenzitě srážek. Jeho velikost je uváděna jako 1240 km², ale fakticky může kolísat od 400 km² po 2600 km². Jezero postupně vysychá: David Livingstone ve svém deníku uvádí, že v roce 1859, kdy tudy procházel, sahalo až k pohoří Mulanje, které leží o 30 km jižněji.\n\nJezero Chilwa je bezodtoké. U jeho západního pobřeží leží ostrov Chisi o rozloze asi 20 km² a menší ostrov Thongwe, oba jsou obydlené.\n\nV jezeře žije množství ryb, jako je keříčkovec červenolemý, parmička bažinná nebo endemický tlamoun \"Oreochromis shiranus chilwae\". Chilwa leží na frekventované trase stěhovavých ptáků, z vodního ptactva jsou nejrozšířenější slípka zelenonohá a čírka hottentotská. Pobřežní vegetaci tvoří převážně orobinec druhu \"Typha domingensis\".\n\nBřehy ostrova jsou hustě osídleny, převážně příslušníky kmene Jaů. Obyvatelé se věnují pěstování rýže a lovu ryb a ptáků. Dánská humanitární organizace DANIDA financuje projekt, jehož cílem je nabídnout domorodcům nové způsoby obživy, které by byly šetrné vůči ekosystému jezera.\n\n"}
{"id": "1205252", "url": "https://cs.wikipedia.org/wiki?curid=1205252", "title": "Destroyer Tour", "text": "Destroyer Tour\n\nDestroyer Tour bylo koncertní turné americké rockové skupiny Kiss. Jedná se o jedno z nejslavnějších turné skupiny. Jeho součástí byl i koncert v kalifornském Anaheimu, který se konal 20. srpna 1976. Kapelu tehdy sledovalo více než 42 000 diváků, což byl největší počet v její historii.\n\n\n"}
{"id": "1205254", "url": "https://cs.wikipedia.org/wiki?curid=1205254", "title": "Ordrupgaard", "text": "Ordrupgaard\n\nOrdrupgaard je dánské státní umělecké muzeum. V letech 1916–1918 jej založil sběratel umění Wilhelm Hansen společně s manželkou. Muzeum se nachází poblíž lesního parku Jægersborg Dyrehave severně od Kodaně a nyní se v něm nachází jedna z nejvýznamnějších sbírek dánského a francouzského umění z 19. století a počátku 20. století v severní Evropě.\n\nSběratel Wilhelm Hansen začal budovat svou uměleckou sbírku dánského umění již v roce 1892. Během první světové války se zaměřil navíc na francouzské umění a zakoupil množství obrazů, kreseb a soch různých významných francouzských umělců. Jeho zájem byl zaměřen především na impresionismus a díla nejvýznamnějších malířů tohoto uměleckého směru, jakými byli například Camille Pissarro, Claude Monet nebo Auguste Renoir. Pro lepší ilustraci uměleckých souvislostí však kupoval rovněž díla představitelů dalších směrů - například Eugène Delacroix představoval romantismus, Théodore Rousseau byl představitelem barbizonské školy, Gustave Courbet byl realista, Édouard Manet byl modernista a Paul Gauguin bývá označován jako symbolista. Při nákupech francouzského umění mu mnohokrát radil umělecký kritik Théodore Duret.\n\nV roce 1918 společně s dalšími obchodníky s uměním založili společnost, prostřednictvím které pokračovali v dalších nákupech ve Francii. Manželé Hansenovi koupili severně od Kodaně velký pozemek, na kterém postavili vlastní sídlo s velkou zahradou a 14. září 1918 otevřeli muzeum s těmito sbírkami.\nV roce 1922 Hansen utrpěl velké finanční ztráty, v důsledku čeho byl nucen prodat více než polovinu francouzské části sbírky, včetně děl Cézanna, Maneta nebo Gaugina. Nicméně, když finanční krizi překonal, muzejní sbírky opětovně doplnil o další díla, které se v ní nacházejí doposud.\n\nPo jeho smrti v roce 1936 muzeum spravovala jeho manželka Henny, po jejím úmrtí v roce 1951 společně s domem a parkem připadlo v souladu s původním přáním svého zakladatele do vlastnictví dánského státu. V roce 1953 bylo otevřeno pro veřejnost.\n\nV srpnu 2005 bylo muzeum rozšířeno o nově postavený výstavní pavilon, díky kterému zdvojnásobilo svou výstavní plochu. Stavbu navrhla významná irácká architektka Zaha Hadid. Náklady na rozšíření představovaly 6,8 milionu eur a byly do značné míry hrazeny státem.\n\n"}
{"id": "1205256", "url": "https://cs.wikipedia.org/wiki?curid=1205256", "title": "Jiří Kubíček (fotbalista)", "text": "Jiří Kubíček (fotbalista)\n\nJiří Kubíček (* 7. dubna 1956) je bývalý český fotbalový brankář a později funkcionář Sigmy Olomouc (1981–2010), Československého a Českomoravského fotbalového svazu (1990–2010).\n\nS kopanou začínal v Těšeticích, roku 1974 přestoupil do divizních Železáren Prostějov. V sezonách 1977/78 a 1978/79 byl třetím brankářem Zbrojovky Brno, do prvoligového utkání ovšem nikdy nezasáhl. Od roku 1979 hrál II. ligu za Sigmu ZTS Olomouc. Během ZVS nastupoval v I. A třídě Jihomoravského kraje za RH Holešov. V sezoně 1983/84 a na podzim 1984 ještě střežil branku divizního Uničova, poté se však začal soustředit na funkcionářskou kariéru a chytal už jen v krajských a okresních soutěžích za Drnovice, Holici, Slatinice a Horku nad Moravou. Na závěr hráčské kariéry nastupoval opět ve Slatinicích a Horce nad Moravou.\n\nV období 1981–1984 pracoval jako sekretář mládeže v olomoucké Sigmě, poté byl tamtéž téměř 26 let (18. prosince 1984 – 31. července 2010) ředitelem, přičemž od roku 1996 až do roku 2010 byl nepřetržitě zároveň předsedou či místopředsedou představenstva klubu.\n\n"}
{"id": "1205258", "url": "https://cs.wikipedia.org/wiki?curid=1205258", "title": "Love Gun Tour", "text": "Love Gun Tour\n\nLove Gun Tour bylo turné americké rockové skupiny Kiss na podporu alba \"Love Gun\". Jednalo se o první turné, na kterém Ace Frehley zpívá, a to v písni Shock Me. Tři koncerty v Los Angeles byly nahrány pro Alive II\n\n\n"}
{"id": "1205270", "url": "https://cs.wikipedia.org/wiki?curid=1205270", "title": "Kiss My Ass Tour", "text": "Kiss My Ass Tour\n\nKiss My Ass Tour je název turné hudební skupiny Kiss, které skupina koncem srpna a začátkem září 1994 absolvovala po Jižní Americe kde vystupovala na festivalu Monsters of Rock. V lednu 1995 se kapela vydala na turné po Japonsku, a v únoru 1995 na turné po Austrálii kde vystoupila poprvé od roku 1980. Australská část turné byla nazvána \"The Kiss My Ass Downunder Tour\"\n"}
{"id": "1205274", "url": "https://cs.wikipedia.org/wiki?curid=1205274", "title": "Kiss Tour", "text": "Kiss Tour\n\nKiss Tour bylo turné americké rockové skupiny Kiss na podporu prvního alba.\n\n"}
{"id": "1205282", "url": "https://cs.wikipedia.org/wiki?curid=1205282", "title": "Jan Slavíček (cyklista)", "text": "Jan Slavíček (cyklista)\n\nJan Slavíček (* 14. srpna 1969 v Kolíně) je český cyklista a cyklistický trenér.\n\nJako závodník začínal v Lokomotivě Praha. Věnoval se především cyklokrosu a poté horským kolům. V roce 1986 se stal juniorským mistrem ČSR v cyklokrosu a na začátku devadesátých let patřil k nejlepším českým bikerům (vítěz ČSP 1991, mistr ČSR 1992, 16. místo na MS 1993).\n\nPo ukončení aktivní závodní kariéry se začal věnovat trenérské práci. Vystudoval FTVS, je diplomovaným trenérem cyklistiky. Jeden rok vedl tým CCC Polsat, kde tehdy působila pozdější olympijská medailistka Maja Wloszoczowska. Vybudoval od základu jeden z nejsilnější českých bikových a cyklokrosových týmů Scott Scania team Kolín – v současnosti Remerx Merida team Kolín. Jaroslava Kulhavého přivedl k juniorským titulům mistra světa i Evropy. K dalším jeho kolínským odchovancům patří Milan Vočadlo či Tomáš Paprstka. Na základě dobrých trenérských výsledků v klubu mu byla nabídnuta pozice v reprezentaci, v roce 2008 převzal po Jiřím Lutovském trénování české reprezentace, kde působil až do roku 2012.\n\nMimo závodní a trenérské činnosti společně se svým kolegou Michalem Čepičkou navázal i na organizátorskou práci Miloše Fišery, když v roce 2005 obnovili tradici kolínských cyklokrosů, které přenesli ze Štítar do Borků a pravidelně se zde každý rok pod jejich vedením pořádá jeden ze závodů TOI-TOI CUP (ČP v cyklokrosu) pod názvem \"\"Velká cena města Kolína\"\".\n"}
{"id": "1205283", "url": "https://cs.wikipedia.org/wiki?curid=1205283", "title": "Jozef Štepánek", "text": "Jozef Štepánek\n\nJozef Štepánek [jozef štěpánek] (* 16. září 1948) je bývalý slovenský fotbalista, obránce.\n\nV československé lize hrál za Duklu Banská Bystrica a Tatran Prešov. Dal 6 ligových gólů. V Poháru UEFA nastoupil ve 3 utkáních.\n\n\n"}
{"id": "1205284", "url": "https://cs.wikipedia.org/wiki?curid=1205284", "title": "Imadaddin Nasimi", "text": "Imadaddin Nasimi\n\nImadaddin Nasimi (také Nesimi, snad 1370, Šamachi, Ázerbájdžán – 1417, Aleppo, Sýrie) byl ázerbájdžánský básník a mystik přelomu 14. a 15. století. Svá díla psal v ázerbájdžánštině, perštině a arabštině. Protože jeho turečtina je velmi blízká ázerbájdžánštině, považuje se za zakladatele spisovného jazyka i ázerbájdžánské literatury. \n\nO jeho mládí se ví málo, dokonce ani původ a jméno není známo. Jeho život lze sledovat až od chvíle, kdy se stal členem sekty hurufistů, jíž vedl mystik Fadl Allah z Astarábádu, s nímž se Nasimi osobně setkal a nadchl se pro jeho učení. Hurufisté vycházeli ze súfismu a měli blízko ke kabale a numerologii, fascinovala je hra s čísly a písmeny (odtud i název sekty – \"huruf\" značí \"písmeno\"). Krom toho věřili, že člověk je inkarnací Boha. Fadl Allah byl roku 1401 obviněn z hereze a za živa stažen z kůže. Nasimi dál působil jako misionář, až roku 1418 byl stejně krutě usmrcen. \n\nZ Nasimiho díla se zachovaly dvě sbírky (tzv. \"divany\"), jedna v perštině a jedna v turečtině, později byly nalezeny i texty v arabštině, které se mu připisují. První, turecká sbírka, která je považována za jeho vrcholnou, obsahuje přes 250 \"ghazalů\" (lyrických básní) a přes 150 zpěvnějších čtyřverší (tzv. \"robáí\"). Vyjadřuje v nich mj. i sufistické a hurufistické přesvědčení a připomíná svého zabitého mistra.\n\n"}
{"id": "1205306", "url": "https://cs.wikipedia.org/wiki?curid=1205306", "title": "Daisy Ducati", "text": "Daisy Ducati\n\nDaisy Ducati (* 8. prosince 1989, San Francisco, Kalifornie) je americká pornoherečka.\n\n"}
{"id": "1205309", "url": "https://cs.wikipedia.org/wiki?curid=1205309", "title": "Kostel svatého Šimona a Judy (Mojžíř)", "text": "Kostel svatého Šimona a Judy (Mojžíř)\n\nŘímskokatolický farní kostel svatého Šimona a Judy v Mojžíři je gotická sakrální stavba. Od 27. října 1995 je kostel chráněn jako kulturní památka České republiky.\n\nJedná se o původně gotický kostel sv. Šimona a Judy v Mojžíři. Byl postaven ve 14. století, v 15. století zchátral a obnoven byl v roce 1598. Sloužil jako farní kostel pro obce na levém břehu Labe mezi Račím a Kozím vrchem. Z původní stavby se dochovalo zdivo presbytáře s opěrnými pilíři a spodní část východní věže. Klenba se však nedochovala. Roku 1846 byla postavena nová rozměrná loď s plochým stropem a zvonicové patro věže, jejíž střešní helmice s hodinami byla osazena roku 1926. Po devastaci v poválečném období byl kostel v 90. letech 20. století opraven.\n\nKostel je trojlodní s polygonálním presbytářem a hranolovou věží. Okna jsou půlkruhově zakončená. Fasády jsou členěny pilastry. Na nárožích presbytáře jsou opěráky. Ve věži jsou sdružená půlkruhová okna. Uvnitř je plochý strop.\n\nZařízení, které se dochovalo, je gotické i barokní a má značnou uměleckou hodnotu. Na bočním oltáři jsou barokní klečící andělé z období kolem roku 1750, kteří pocházejí původně z kostela v Povrlech. Na druhém bočním oltáři je gotická socha Madony z období kolem roku 1515, která pochází z kaple v Lužci. Dále je v kostele pozdně gotická socha sv. Vavřince z poloviny 16. století a barokní socha sv. Floriána z poloviny 18. století. Na postranních oltářích jsou osazeny reliéfy čtyř evangelistů v nikách. Pocházejí z období kolem roku 1600. Kolem starého hlavního oltáře se nacházejí dřevořezby. Na konzole je barokní socha sv. Anny Samotřetí z období kolem roku 1700, která se nacházela původně v kapli v Mírkově. Kamenná křtitelnice na středové polygonální nožce s prstencem má na kalichu geometrický reliéfní ornament. Obraz sv. Šimona a Judy, který se nachází v kostele, pochází z období kolem roku 1730. Je snad dílem B. Kerna. Původně se nacházel na boční stěně presbytáře. Barokní obraz \"Narození Páně\" je z období kolem roku 1750 a nachází se na boční stěně presbytáře.\n\nZvon z roku 1921 je dílem Richarda Herolda.\n\nPři kostele se nachází klenák s datem 1611, který byl přenešen z vrat starého zbořeného dvora. U presbytáře kostela se nachází na hranolovém soklu socha sv. Donáta, která byla přenesena z křižovatky mezi Neštěmicemi a Krásným Březnem. Jedná se o raně barokní práci z období kolem roku 1640. Před domem čp. 58 je na hranolovém soklu s medailónem socha sv. Floriána.\n\n"}
{"id": "1205316", "url": "https://cs.wikipedia.org/wiki?curid=1205316", "title": "Ladislav Michálek (fotbalista)", "text": "Ladislav Michálek (fotbalista)\n\nLadislav Michálek (* 20. února 1948) je bývalý slovenský fotbalista.\n\nV československé lize hrál za AC Nitra. Nastoupil v 50 ligových utkáních a dal 6 gólů.\n\n"}
{"id": "1205317", "url": "https://cs.wikipedia.org/wiki?curid=1205317", "title": "Mikrofórum", "text": "Mikrofórum\n\nMikrofórum je pořad Československého rozhlasu původně určený pro mladé posluchače. .\n\nNa pokyn stranických ideologů měl vzniknout pořad, který částečně přetáhne mládež od poslechu zahraničních hudebních stanic. Mikrofórum bylo koncipováno jako proud hudby, aktualit a zajímavostí pro mladé lidi. 12. července 1965 poprvé zazněla znělka pořadu, který se stal doslova fenoménem doby a který oslovil několik generací svojí neformálností a dialogy s hosty v době, kdy živé vysílání nemělo právě zelenou. První Mikrofórum bylo o vybavení pro turistiku a redaktorem byl Milan Rykl.\n\nV lednu 1987 k pořadu Mikrofórum přibyl pořad z názvem Noční linka Mikrofóra. Podle výzkumů sledovanosti z 90 let měl pořad Mikrofórum 1,2 miliónů pravidelných posluchačů.\n\nZnělkou jsou části instrumentální skladby Raunchy v podání Billy Vaughna a jeho orchestru (1957).\n"}
{"id": "1205319", "url": "https://cs.wikipedia.org/wiki?curid=1205319", "title": "Miroslav Medveď", "text": "Miroslav Medveď\n\nMiroslav Medveď (* 2. března 1946) je bývalý slovenský fotbalový brankář.\n\nV československé lize hrál za AC Nitra. Nastoupil v 11 ligových utkáních.\n\n"}
{"id": "1205322", "url": "https://cs.wikipedia.org/wiki?curid=1205322", "title": "František Švec", "text": "František Švec\n\nFrantišek Švec (* 21. června 1942 Zbehy) je bývalý slovenský fotbalový záložník, technik, bývalý politik HZDS a bývalý poslanec NR SR.\n\nV československé lize hrál za AC Nitra. Nastoupil ve 40 ligových utkáních a dal 4 góly.\n\nV devadesátých letech působil jako přednosta Okresního úřadu v Nitře. V předčasných parlamentních volbách v roce 1994 kandidoval za HZDS v západoslovenském volebním kraji. Mandát získal až dodatečně za Olgu Keltošovou, která se stala členkou vlády. V parlamentu působil ve výboru pro zdravotnictví a sociální věci a v mandátovém a imunitním výboru.\nV parlamentních volbách 1998 opět kandidoval za HZDS a opět mandát získal až jako náhradník, ale již na ustavující schůzi parlamentu za Ivana Hudece, který byl v té době členem končící vlády.\n\n\n"}
{"id": "1205324", "url": "https://cs.wikipedia.org/wiki?curid=1205324", "title": "Lutin", "text": "Lutin\n\nLutin (luton, nuton) je bytost z francouzského folklóru podobná českým skřítkům, trpaslíkům a šotkům, ale i jiným domácím duchům z evropského folklóru. Objevují se i ve folklóru frankokanadských obyvatel Quebecu a Newfoundlandu. Jsou to stvoření šibalské povahy, schopná měnit libovolně podobu a nacházející se v lesích, ve vodě, v jeskyních i na polích.\n\nVe francouzštině se jeho jméno ozývá ve slově \"lutiner\" „škádlit, popichovat“. Ve Valonsku se slovo luton objevuje v rčeních jako \"být posedlý lutonem\" „být očarovaný“ nebo \"vede ho luton\" „zbloudil, jedná pomateně, je pronásledován smůlou“ a slovo nuton přeneseně označuje buď člověka malého nebo zasmušilého, nespolečenského, misantropa a cholerika.\n\nAnglický učenec Gervais z Tilbury na počátku 13. století zmiňuje bytosti neznámé povahy, snad démony, zvané \"neptuni\" či \"portuni\", které navštěvují venkovany a pomáhají jim. Ač jsou zpravidla užiteční, někdy však provádí šibalské kousky. Mají podobu malých vrásčitých starců.\n\nPro lutiny je typické nošení čepičky, což je pravděpodobně spojuje s římsko-keltskými genii cucullati – duchy s kapucí.\n\nPodle některých badatelů slovo lutin pochází z latinského Neptunus, podle jiných spíše z jmen keltských božstev Nodense, Nudda a Nuady. Všechna tato božstva mají jistý vztah k vodnímu živlu. Může mít spojitost i s božstvem Netonem uctívaným v dnešním Španělsku a Portugalsku.\n\nNejstarším dokladem víry v lutony může být latinský nápis z belgické vesnice Celles který zní:\n\n„\"Dle svého slibu, ke slávě Neuttona, dal Tagasius — nebo Titus Agausius — dobrovolně a v plném právu postavit tento oltář.\"“\n\nPodle Claude Lecouteuxe může být Neutton označením lutinů nebo božstva z kterého se zrodili.\n"}
{"id": "1205330", "url": "https://cs.wikipedia.org/wiki?curid=1205330", "title": "Helena Klímová", "text": "Helena Klímová\n\nHelena Klímová, (* 3. únor 1937 Praha) je česká skupinová analytička, psychoanalytická psychoterapeutka, publicistka, signatářka Charty 77.\n\nHelena Klímová se narodila v Praze, za Holokaustu přišla o většinu příbuzných z matčiny stran.\n\nV 1960 promovala na Karlově univerzitě, obor filologie. V 70. letech absolvovala psychoterapeutické výcviky a vzdělání v SUR, vedené MUDr. Jaromírem Rubešem a doc. MUDr. Jaroslavem Skálou, pořádané Českou lékařskou společností. Výcviky v rodinné terapii absolvovala u MUDr. Petra Boše, muzikoterapii u PhDr. Jitky Vodňanské. Cvičnou analýzu absolvovala u MUDr. et JUDr. Otakara Kučery supervizi u PhDr. Šebka a PhDr. Vackové. V 90. letech absolvovala výcvik ve skupinové analýze (IGA Kodaň).\n\nOd 1962 do 1968 pracovala a publikovala jako redaktorka Literárních novin, později přejmenonvané na Literární listy v rubrice, kterou řídil Ludvík Vaculík. Po roce 1968 změnila profesi. Psychoterapeutickou praxi provozuje od 1982, nejprve v manželských poradnách, v devadesátých letech pracovala v Psychoterapeutickém středisku Břehová. Dnes provozuje soukromou praxi.\n\nJe členkou České společnosti pro psychoanalytickou psychoterapii, České psychoterapeutické společnosti, České lékařské společnosti J. E. Purkyně, Institutu skupinové analýzy, IRENE (předsedkyně), Rafael Institutu (čestná předsedkyně) a Group-Analytic Society International (čestná členka).\n\nOd 1958 je vdaná za spisovatele Ivana Klímu, 2 děti, 4 vnoučata, 2 pravnuci.\n\nNebyla a není členkou žádné politické strany, signatářka Charty 77 od r. 1978.\n\n\n"}
{"id": "1205331", "url": "https://cs.wikipedia.org/wiki?curid=1205331", "title": "Kaptol (Záhřeb)", "text": "Kaptol (Záhřeb)\n\nZáhřebský Kaptol () je název hlavní ulice a zároveň části Horního města v Chorvatském hlavním městě Záhřebu. Spolu s částí Gradec tvoří záhřebské „Horní město“ (\"Gornji grad\"). Nachází se zde záhřebská katedrála a arcibiskupský palác, sídlo záhřebské arcidiecéze.\n\nExistence Kaptolu, osady na východním svahu, je doložena od roku 1094, kdy uherský král Ladislav I. založil Záhřebskou diecézi. Biskupství, biskupova rezidence a katedrála se nacházely v jihovýchodní části kaptolského kopce. V blízkosti katedrály se nacházela Vlaška ves. Ta byla pod správou biskupa a první zmínka o ní pochází z roku 1198. Ulice Kaptol se táhla z jihu na sever přes kaptolský kopec až k dnešní ulici \"Bakačeva\" a Náměstí bána Jelačiće. Podél ní stály v řadách domy kanovníků. Název \"kaptol\" pochází z latinského \"capitulum\" (\"kapitula\"), což znamená „sbor kanovníků při biskupském chrámu“.\n\nKatedrála Nanebevzetí Panny Marie, svatého Štěpána a svatého Ladislava byla vysvěcena v roce 1217, ale v roce 1242 byla silně poškozena po mongolském vpádu. Po roce 1263 byla zrestaurována a zrekonstruována. Osada Kaptol měla tvar nepravidelného čtyřúhelníku s jižním vstupem na ulici Bakačeva a s koncem na severu u dnešní základní školy Miroslava Krleže. \n\nVe středověku neměl Kaptol vlastní hradby. Byl jen obklopen dřevěnými ploty a palisádami, které byly opakovaně ničeny a opravovány. Hradby a obranné věže kolem kaptolu byly postaveny v letech 1469–1473. Věž ležící poblíž dnešní základní školy je jednou z nejlépe dochovaných z tohoto období. V roce 1493 Turci dorazili k Sisaku a začali ho obléhat, ale byli poraženi. Z obav před tureckou invazí dal záhřebský biskup postavit hradby kolem katedrály a své rezidence. Obranné hradby a věže postavené v letech 1512–1520 se zachovaly dodnes, s výjimkou opevnění z přední strany katedrály, na Kaptolském náměstí. Tato část hradeb byla zbořena v roce 1907.\n\nVe 13. století byly postaveny dva gotické kostely – kostel sv. Františka s františkánským klášterem a kostel Panny Marie, rekonstruovaný v 17. a 18. století. Na Opatovine lze dodnes vidět malé domy bývalých obyvatel Kaptolu, ale některé uličky v dolní části kaptonu byly v roce 1926 zničeny při výstavbě současné tržnice Dolac. V roce 1334 kaptolští kanovníci založili osadu pro služebnictvo poblíž svých rezidencí, na sever od Kaptolu. Tak vznikla nová osada – \"Nova ves\", dnešní ulice \"Nova ves\".\n\nKaptol administrativně patří do čtvrti \"Gornji Grad–Medveščak\" spolu s částí Grič (Gradec). Kaptol zahrnuje především ulici Kaptol, která se táhne přes park Ribnjak na východě. Nákupní centrum Kaptol Centar se nachází v Nové vsi. \n\nVětšina Kaptolu patří do záhřebského 1. volebního okrsku \"August Cesarec\" (pojmenovaném podle Augusta Cesarce), podle ščítání obyvatel v roce 2011 zde žilo 1523 lidí.\n\n"}
{"id": "1205338", "url": "https://cs.wikipedia.org/wiki?curid=1205338", "title": "Fuad Abdurahmanov", "text": "Fuad Abdurahmanov\n\nFuad Abdurahmanov (11. květen 1915, Şəki – 15. červen 1971, Baku) byl ázerbájdžánský sochař a malíř.\n\nStudoval na Ázerbájdžánské státní umělecké vysoké škole (1929-1932) a poté na Repinově ústavu malířství, sochařství a architektury v Petrohradě (1935-1939). V letech 1942-1948 přednášel na Ázerbájdžánská státní umělecké škole A. Azimzadeha.\n\nJe autorem řady sochařských portrétů, mj. i Uzeira Hadžibekova. K jeho známým sochám patří \"Střelec\" (1934), \"Mladý milenec\" (1939). Je též autorem památníků v Baku - Fuzuliho, Bábeka, Sameda Vurguna. Také Ibn Síny v Buchaře.\n\nV roce 1947 byl oceněn Státní cenou SSSR, roku 1964 Zlatou medailí Sovětské akademie umění. Roku 1956 byl jmenován Národním umělcem Ázerbájdžánu. Je též dvojnásobným laureátem státní ceny (1947, 1951). Byl členem sovětské akademie umění (1949). V Baku se dnes nachází muzeum věnované jeho dílu.\n"}
{"id": "1205340", "url": "https://cs.wikipedia.org/wiki?curid=1205340", "title": "Kostel svatého Šimona a Judy (Plazy)", "text": "Kostel svatého Šimona a Judy (Plazy)\n\nŘímskokatolický farní kostel svatého Šimona a Judy v Plazích je barokní sakrální stavba stojící na vyvýšenině na návsi obce na místě bývalého zrušeného hřbitova. Od roku 1967 je kostel chráněn jako kulturní památka.\n\nKostel byl vystavěn v letech 1739–1753 podle projektu architekta F. Rossiho, který v té době pocházel z Mladé Boleslavi. Stavitelem byl Š. Ševčík.\n\nBudova je obdélná a jednolodní. Průčelí kostela je členěno pilastry, se zdobeným štítem a pravoúhlým presbytářem a se sakristií. Presbytář i východní čtvercová sakristie byly dostavěny v roce 1764. Fasády kostela jsou v pseudorenesančním stylu.\n\nPresbytář je sklenutý valenou klenbou se stýkajícími se lunetami z roku 1746. Loď je zdobena stejně jako presbytář. Stěny člení pilastry.\n\nHlavní oltář je rámový, mřížkový s anděly od F. Práška z Mladé Boleslavi a s obrazem sv. Šimona a Judy od J. Ruty. Kostel má nový retábl s pseudobarokními sochami. Od F. Práška jsou i řezby čtyř evangelistů na kazatelně z roku 1757, kterou zhotovil truhláš J. Schütr. Dva boční oltáře jsou pseudobarokní.\n\nOkolo kostela je pískovcová zeď. Na zrušeném hřbitově je v severozápadním rohu zvonice. Dole je zděná, nahoře má bezdněné patro. Pochází z poloviny 18. století.\n\n"}
{"id": "1205342", "url": "https://cs.wikipedia.org/wiki?curid=1205342", "title": "Těžká hodina", "text": "Těžká hodina\n\nTěžká hodina je nejvýznamnější sbírka básní od českého básníka Jiřího Wolkera. Vydána byla roku 1922 a jde o typické dílo proletářské poezie. Obsahuje básně se sociální tematikou.\n\nJiří Wolker byl český básník, který se narodil roku 1900 v Prostějově a umřel ve věku 23 let roku 1924 v téže městě na tuberkulózu. Od roku 1919 studoval práva v Praze. V letech 1921-1922 byl členem tzv. Literární skupiny a v letech 1922-1923 byl členem Devětsil. Od roku 1921 působil v KSČ. Jeho životní zkušenosti měly na jeho díla nemalý vliv. \n\nByl to významný představitel proletářské poezie, což je literární směr zobrazující hlavně dělnickou třídu, její útlak a vykořisťování. Díla proletářské poezie jsou silně provázána s levicovou ideologií. Tento směr vznikal ve 20. letech 20. století. Dalšími představiteli tohoto směru byli Stanislav Kostka Neumann, Jaroslav Seifert, Josef Hora či Jindřich Hořejší. Těžká hodina je jeho nejvýznamnější dílo. Obsahuje typické proletářské básně se sociálními tématy. Všechny balady mají pesimistické ladění. Sbírka bývá často srovnávána s Kyticí od Karla Jaromíra Erbena, sociální balady v obou dílech se ale liší pojetím motivu viny a trestu.\nSbírka patří do české meziválečné poezie, byla vydána roku 1922 a byla ovlivněna koncem války i atmosférou v bývalém Československu. Inpirovala i autory jako Seifert nebo Hora.\n\nSbírka obsahuje celkem 22 básní, které mají rychlý děj. Lyrický subjekt většinou není součástí děje. Autor používá verše nestejné délky. Nejčastěji je používán rým nepravidelný sdružený. Vnitřní kompozice je velice barvitá a rozmanitá. Autor pravidelně používá anafory, epifory, metafory či apostrofy. Mezi použité motivy patří např. motiv Boha, utrpení, bídy, hvězd či srdce. Hrdinové, kteří se v básních neopakují, jsou chudí dělníci, kteří se dokáží obětovat pro kolektiv, což je jeden z realistických rysů. Jsou to pesimisticky laděné sociální balady. Autor se snaží ukázat na nespravedlnost ve společnosti a vyzývá dělníky k revoluci.\n\n\n\n"}
{"id": "1205345", "url": "https://cs.wikipedia.org/wiki?curid=1205345", "title": "Kaptol", "text": "Kaptol\n\nKaptol (z lat. \"capitulum\", česky kapitula) může být:\n\n"}
{"id": "1205346", "url": "https://cs.wikipedia.org/wiki?curid=1205346", "title": "Železniční muzeum moravskoslezské", "text": "Železniční muzeum moravskoslezské\n\nŽelezniční muzeum moravskoslezské ,o.p.s, je muzeum se sídlem v Ostravě. Bylo založeno v červnu 2012. Jeho prostory se nacházejí v historické výpravní budově železniční stanice Ostrava střed. Je to nezisková obecně prospěšná společnost, která se zabývá shromažďováním historických písemných dokumentů (jízdní řády, předpisy, časopisy, knihy), historického obrazového materiálu (fotografií, výkresů, filmů) a zařízení s železniční tematikou. Součástí je i modelová železnice, simulační trenažéry. Vznik Železničního muzea moravskoslezského podporovalo Statutární město Ostrava, Moravskoslezský kraj a Správa železniční dopravní cesty. Hlavní partnerem jsou České dráhy. Základní výstava byla pod názvem \"Historie železniční dopravy na Ostravsku v 18. a 19. století\".\n"}
{"id": "1205347", "url": "https://cs.wikipedia.org/wiki?curid=1205347", "title": "Kostel svatého Šimona a Judy (Stebno)", "text": "Kostel svatého Šimona a Judy (Stebno)\n\nŘímskokatolický farní kostel svatého Šimona a Judy ve Stebně je barokní sakrální stavba stojící ve středu obce při silnici. Od 21. června 1993 je kostel chráněn jako kulturní památka České republiky.\n\nKostel byl postaven v roce 1692. V roce 1900 byl přestavěn. Další opravy proběhly v 90. letech 20. století.\n\nKostel stojí na přibližně čtvercovém půdorysu s půlkruhovým presbytářem a s hranolovou věží. Věž je kryta cibulovou bání. V přízemí je portál s polosloupy. Po stranách věže jsou ve štítové stěně niky.\n\nUvnitř má loď plochý strop. Presbytář je sklenut křížovou klenbou.\n\nUvnitř je původní barokní vybavení. Na hlavním oltáři je obraz sv. Šimona a Judy signovaný „\"J. Heřman\" 1898“. Dále je v kostele zdobená pískovcová křtitelnice z roku 1546. Opravovaná byla v roce 1908. Na středové nožce křtitelnice je prstenec s bobulemi. Kalich má křtitelnice zdobený peckami. V kostele se nachází lidová socha \"Madony s Ježíškem\". Jedná se o dílo z konce 16. století. Prořezávaná byla začátkem 18. století.\n\nVe věži se nachází zvon z roku 1728 od Antonína Schönfelda z Prahy.\n\n"}
{"id": "1205360", "url": "https://cs.wikipedia.org/wiki?curid=1205360", "title": "NGC 6207", "text": "NGC 6207\n\nNGC 6207 je spirální galaxie v souhvězdí Herkula vzdálená 60 milionů světelných let. Její zdánlivá jasnost je 11,7 mag a úhlová velikost 3,0'×1,3'. Na obloze se promítá 0,5° severovýchodně od jasné kulové hvězdokupy M 13.\nByla objevena 16. května 1787 Williamem Herschelem.\nV galaxii byla pozorována supernova typu II s názvem SN 2004A a maximální magnitudou 15,7. \n\n"}
{"id": "1205363", "url": "https://cs.wikipedia.org/wiki?curid=1205363", "title": "Kostel Stětí svatého Jana Křtitele (Těchlovice)", "text": "Kostel Stětí svatého Jana Křtitele (Těchlovice)\n\nŘímskokatolický farní kostel Stětí sv. Jana Křtitele v Těchlovicích je gotická sakrální stavba stojící v centru obce severně od těchlovické tvrze. Stojí na opyši ostrohu, vybíhajícího podél potoka nad pravý břeh Labe. Od roku 1966 je kostel chráněn jako kulturní památka.\n\nKostel pochází ze 14. století. Poprvé byl písemně připomínán v roce 1363. Kolem roku 1550 byl přestavěn a v roce 1936 k němu byla přistavěna západním průčelí předsíň.\n\nJedná se o původně gotický jednolodní obdélný kostel s mírně šířkově a výškově odsazeným pětibokým presbytářem, orientovaným k východu. Po severní straně se nachází sakristie. Po jižní straně lodi je přístavek \"Božího hrobu\". V jihozápadním nároží se nachází hranolová věž. Před hladkým západním průčelím je předsíň. Boční stěny mají polokruhově zakončená okna. Presbytář je s hrotitě sklenutými okny bez kružeb (s výjimkou východního se zachovanou kružbou) a odstupňovanými rohovými opěráky. Hranolová věž je zdobená štukovými poli a kryta cibulovitou bání. Věž bez oken, s výraznými ciferníky fungujících hodin.\n\nPresbytář je sklenut křížovou a paprsčitou klenbou s jedním svorníkem a mohutnými hruškovými žebry bez konzol. V kostele jsou tři malá hrotitá okna v nepravidelných špaletách. V závěrové stěně je dvoudílné hrotité okno s kružbami a středovým prutem. V severní stěně se nachází malý hrotitý sanktuář. V jižní stěně je velký hluboký pravoúhlý výklenek. Triumfální oblouk je hrotitý a má zkosené hrany. Loď je obdélná s dřevěný stropem. V jejím jihozápadním koutě je vestavěná věž, která je v přízemí i v patře otevřená do lodi velkými polokruhovými oblouky. Kruchta je dřevěná, tříramenná. Prostor \"Božího hrobu\" je čtvercový a má plochý strop. Sakristie je obdélná a sklenutá hladkou křížovou klenbou.\n\nHlavní oltář \"Stětí svatého Jana Křtitele\", boční oltář Panny Marie a kazatelna jsou pseudogotické. Obraz sv. Barbory je rokokový. Barokní sošky zpodobňující \"Vítězného Krista\", sv. Jana Nepomuckého a sousoší \"Ukřižování\" pocházejí z 18. století. Kamenná křtitelnice pochází ze 16. století. Je v ní mísa, která je datovaná do roku 1585. Křtitelnice je opatřena dřevěným barokním víkem.\n\nV 17. stol. se zde nacházely „nějaké malé varhany“. Roku 1709 byly nahrazeny novým positivem o pěti rejstřících, který dodal T.F.Fleck. V roce 1726 tento varhanář nástroj opravil, další oprava je zaznamenaná v roce 1750. (archiv Biskupství litoměřického, kart. 141.; dále Státní oblastní archiv Děčín – Vs Děčín -  knihy kostelních účtů 1682-1725 , 1725-1776 a 1818-1860) Fleckovy varhany roku 1709 činily 80 zlatých. Fleckova oprava roku 1726 stála 3 zl. 30 kr, oprava roku 1750 stála 4 zl. a 57 kr. \n\nRenovací těchto varhan, kterou byl pověřen roku 1824 Franz Feller z Libouchce, byl přistavěn pedál.  Další opravy jsou zmiňovány v letech 1846-1876. Stav je označován jako špatný, renovace r. 1824 činila 117 zl. 30 kr.\n\nO stavbě nového nástroje bylo rozhodnuto roku 1863. Tehdy předložil rozpočet Franz Müller z Janova (u Sloupu) s nabídkou 49 tónů v manuálu a 22 v pedálu. Počet rejstříků : 8  (ze starého pozitivu měla být použita Octave a Mixtur). Tento náveh však nebyl přijat. Po shromáždění potřebných finančních prostředků až r.1877 se stavby ujali bratři Fellerové (Franz a Josef). Vytvořili „fabrický“ typ své dílny v Libouchci. Štafírování provedl r. 1881 Wenzel Hegebart z Bohosudova \"(Státní archiv Děčín, sign. B-41; dopisy těchlovického faráře, návrh varhanáře z 13.3.1863. Dále dopis regenschoriho – sign.B-41 č. 49.)\" Oprava r. 1895 stála 273 zl – dobrozdání regenschoriho z 18.8.1895. Provedli ji J. Schiffner a A. Paštika. Přestože nástroj nebyl rekvírován roku 1918, pozdějším vandalským zásahem byly zcizeny prospektové píšťaly – nyní zinkové.\n\nDispozice:\n\n-   dle F.Müllera: Flute 8´, Principal 4´Flute 4´, Quinte 3 (kopula 8), Oktáva 2´, Mixture 3x. Pedál: Subbas 16´, Octavbas 8´.\n\n-   dle bří Fellerů: Principal 8´, Gedakt 8´, Octave 4´, Flute 4´, Superoctav 2´*, Mixture 1´-1/3. 4x. Pedál: Subbas 16´, Octavbas 8´. \n\n<nowiki>*:</nowiki> v místě superoctav 2´se nyní nachází Gamba 8´ (\"podle vyjádření MUDr. Horáka\" \"byl tento zásah proveden někdy po roce 1918.)\"\n\nDne 20.12. LP 1992 provedli prohlídku Těchlovických varhan organolog MUDr. Tomáš Horák a varhaníci Jan Záhora st. a Jan Záhora ml. Dle zápisů, nalezených ve varhanách jde o nástroj, pocházející z libouchecké dílny Franze a Josepha FELLERA. Postaveny v květnu 1877. Opravili ( a změnu v dispozici později udělali) Jindřich Schiffner, Praha + August Paštika, známí to „romantičtí“ varhanáři roku 1895. V literatuře jde o prozatím neznámý nástroj Fellerů. (V Děčíně u sv. Václava a Blažeje je nástroj třetího z bratrů Fellerů – Antona). Z dochovaných materiálů lze určit, že po roce 1965 již nástroj nebyl funkční, hrací stůl byl zakryt kobercem a přes opravy celého kostela k opravě varhan nedošlo. K bohoslužbě se používalo harmonium, po roce 1994 elektrofonický nástroj.\n\n          V srpnu 2005 varhany prohlédl Jan Záhora st., regenschori v Děčíně, s konstatováním, že shora popsaný stav je nezměněn, navíc od prohlídky v r. 1992 chybí několik píšťal. Prohlídce přítomna starostka obce pí. Hrůzová a duchovní správce excurrendo Mgr. Martin Davídek.\n\nOkolní bývalý hřbitov byl zrušen beze stop. Při silnici se nachází výklenková kaple. Má trojúhelný štít a je sklenuta valenou klenbou. Uvnitř se nachází barokní kamenná socha Piety z konce 17. století. Nedaleký železný kříž na kamenné podstavci je datován letopočtem 1833.\n\n"}
{"id": "1205366", "url": "https://cs.wikipedia.org/wiki?curid=1205366", "title": "Jan Preisler (vědec)", "text": "Jan Preisler (vědec)\n\nJan Preisler (* 11. května 1969 Brno) je český chemik a pedagog.\n\nNarodil se v Brně. V roce 1987 nastoupil na Masarykovu univerzitu a získal magisterský titul pod vedením prof. Lumíra Sommera v oboru analytická chemie. Doktorská studia úspěšně absolvoval pod vedením E. S. Yeunga na Iowa State University. Svůj výzkum shrnul v disertační práci s anglickým názvem \"Laser: a tool for optimization and enhancement of analytical methods.\" Další čtyři roky aktivně působil v laboratořích B. L. Kargera na Barnett Institute/Northeastern University (MA). Následně se vrátil na svou alma mater, Masarykovu univerzitu v Brně, kde roku 2007 získal titul docenta a v roce 2014 byl jmenován profesorem.\n\nJan Preisler se ve svém vědeckém životě věnuje bioanalytické instrumentaci. Jeho specializací je zejména hmotnostní spektrometrie MALDI TOF, kapilární elektroforéza, spojování separačních technik s hmotnostní spektrometrií a nové techniky zavádění vzorků pro atomovou hmotnostní spektrometrii - laserová desorpce za účasti substrátu (SALD) a tepelné odpařování diodovými lasery (DLTV).\n\n"}
{"id": "1205367", "url": "https://cs.wikipedia.org/wiki?curid=1205367", "title": "Labyrintové těsnění", "text": "Labyrintové těsnění\n\nLabyrintové těsnění je speciální těsnění používané k bezkontaktnímu utěsnění dvou vzájemně rotujících součástí. Jako příklad je možné uvést těsnění otáčející se klikové hřídele proti nepohyblivému uložení (blok motoru), kdy z jedné strany odděluje prostor mazaný olejovou náplní od suchého prostoru nebo jiné olejové náplně.\n\nLabyrintové těsnění je tvořeno soustavou drobných kanálků, skrz které těsně (ale bezkontaktně) prochází hřídel. Vzhledem k povrchovému napětí tekutiny je tímto ztížen její průchod. V okamžiku, kdy se obě části těsnění začnou proti sobě rotačně pohybovat, dojde k vírovému pohybu tekutiny a tato je díky tomu vytlačována do jedné strany. Pro usnadnění tohoto jevu je někdy labyrintové těsnění konstruováno jako jemný závit, kdy se vzájemným pohybem tekutina vytlačuje ve směru závitu.\n\nTento typ těsnění se díky bezkontaktnosti používá především v aplikacích, kde je nutné brát zřetel na trvanlivost a spolehlivost (rychloběžné plynové turbíny, motory...). Na druhou stranu je díky nutnosti velmi přesného obrobení výrazně dražší než běžné gufero a je citlivé na znečištění těsněného média abrazivy, případně agresivními složkami.\n"}
{"id": "1205368", "url": "https://cs.wikipedia.org/wiki?curid=1205368", "title": "Richard Morawetz", "text": "Richard Morawetz\n\nRichard Morawetz (22. května 1881 Úpice, Rakousko-Uhersko – 18. října 1965 Toronto, Kanada) byl rakousko-uherský a československý průmyslník, velkostatkář a mecenáš umění židovského původu. Za první republiky patřil k významným osobnostem hospodářského života, v roce 1939 emigroval do Kanady. \nNarodil se jako syn továrníka Ludwiga Morawetze (1841-1901) v Úpici, kde se rodina od konce 18. století prosazovala v různých oborech průmyslové výroby a podnikání. Absolvoval Vyšší průmyslovou školu v Liberci a spolu se starším bratrem Moritzem se od mládí zapojil do vedení rodinných podniků, kterými byla Úpická prádelna a tkalcovna juty. Morawetzové patřili k předním producentům textilu ve východních Čechách. Ke svým textilním továrnám připojovali i další průmyslové aktivity jako kamenouhelné doly nebo elektrárny. \n\nV letech 1902-1911 podnikl několik studijních cest do Velké Británie, Spojených států amerických a jihovýchodní Asie, své poznatky poté publikoval v novinových článcích a na přednáškách. Zkušenosti z ciziny promítl i do charitativních počinů, již v roce 1907 zřídil v Úpici pro děti svých dělníků mateřskou školu. Téhož roku koupil v Úpici na náměstí jeden z nejhonosnějších domů (dnes Masarykovo náměstí č. p. 11), který byl pak jeho sídlem až do roku 1939. Po vzniku Československa se podílel na organizování hospodářského života, zastával funkce v Československé textilní komisi, Státním úřadu statistickém, působil také na ministerstvu obchodu. Nadále publikoval v tisku. Z jeho článků a společenských kontaktů vyplývala jeho pravicová orientace, i když se v politice neangažoval. K jeho dlouholetým přátelům patřil Jaroslav Preiss. Od počátku 20. století udržoval také kontakty s rodinu Masaryků a Tomáš Garrigue Masaryk byl při návštěvě Úpice v červenci 1921 ubytován v jeho domě na náměstí. \n\nVysoké výnosy z textilního podnikání mu umožnily zakoupit několik velkostatků na Vysočině. V roce 1914 koupil za dva a půl miliónu korun velkostatek ve Světlé nad Sázavou, krátce nato za další dva milióny přikoupil další pozemky Bačkově a Novém Dvoře, vytvořil tím pozemkový celek o rozloze 3 500 hektarů půdy. Ve Světlé se angažoval v podpoře židovské komunity, díky podmínkám kupních smluv, ale převzal i patronát nad čtyřmi katolickými kostely. Na zámku ve Zboží zřídil za první světové války lazaret, což mu vyneslo vyznamenání od Červeného kříže. Novým sídlem rodiny se měl stát zámek ve Světlé a tomu byly podřízeny stavební úpravy podniknuté během první světové války. Nakonec ale rodina shledala rozsáhlý zámek jako nepraktický a v roce 1920 se natrvalo přestěhovala zpět do Úpice. \n\nDíky svým aktivitám v podnikání a charitě se od počátku 20. století pohyboval i v prostředí umělců. Během několika desetiletí vytvořil uměleckou sbírku. Ta zahrnovala například kolekci holandského malířství 17. století, dále pak grafiky a malby českých umělců jako byl Mikoláš Aleš či Josef Lada. Morawetzova sbírka obsahovala dále bronzové plastiky, orientální nádoby a soubor starých tisků a knih, v němž nechyběla četná díla českých autorů Svatopluka Čecha, Boženy Němcové, Jaroslava Vrchlického atd. V roce 1918 finančně podpořil archeologický průzkum hradu Lipnice nas Sázavou.\n\nJeště při anšlusu Rakouska si mohl dovolit intervenovat za své židovské příbuzné ve Vídni a s odkazem na jeho vlastenectví jej podpořily významné osobnosti, například Přemysl Šámal. Po rychlém vývoji dalších událostí se nakonec sám rozhodl k odchodu z Evropy a koncem března 1939 emigroval do Kanady, kde znovu začal podnikat. Jeho opuštěný majetek v protektorátu vzápětí přešel do německé správy. \n\nPo druhé světové válce prošel jeho majetek složitým procesem. Do Československa se již nevrátil, jeho zájmy zastupoval až do roku 1953 pražský advokát Miloš Kočka. Mohl doložit své československé občanství z roku 1930 i újmu ze strany německé okupace, takže majetek mu byl v roce 1945 vrácen, ale po několika dalších majetkoprávních změnách byl nakonec zestátněn v květnu 1948. \n\nV roce 1914 se oženil s Fridou Glaserovou (1894-1997), dcerou továrníka a předsedy židovské náboženské obce v Praze, Adolfa Glasera. Z jejich potomstva vynikl syn Herbert (*1915), kanadský chemik a autor pamětí \"Mých devadesát let\", které v roce 2008 vyšly i v Česku. Jako hudební skladatel se prosadil mladší syn Oskar (1917-2007), který v roce 1957 navštívil Československo, později v restituci získal otcovy umělecké sbírky (1996). Část z nich pak převzala Národní galerie v Praze, část sbírek s hudební tematikou v roce 2004 zakoupilo Národní muzeum za tři milióny korun.\n\n"}
{"id": "1205371", "url": "https://cs.wikipedia.org/wiki?curid=1205371", "title": "Praga 350 OHC", "text": "Praga 350 OHC\n\nPraga 350 OHC, označovaná také jako Praga BCS 350 je motocykl, vyvinutý konstruktérem Jaroslavem Františkem Kochem, vyráběný v letech 1930–1934. Vyrobena byla v roce 1930 série 500 kusů s výrobními čísly 1311-1810 a v letech 1932-1934 druhá série s výrobními čísly 1811-2300.\n\nMotocykl je subtilnější alternativou modelu Praga BD 500 DOHC. Praga s ním však přišla v době hospodářské krize, kdy mu na trhu navíc konkurovaly jednodušší stroje nižších kubatur, které však Praga převyšovala designem s anglickými prvky. Výroba byla ukončena v roce 1935, kdy z firmy odešel i konstruktér Koch.\n\nČtyřdobý, kolmo uložený vzduchem chlazený jednoválec OHC, ventily ovládané shora pomocí jednovačkové hřídele, se zdvihovým objemem 346 cm³. Ovládání ventilů, vačky i ventily jsou zapouzdřené. Píst motoru je vyroben ze speciální hliníkové slitiny, ojnice je z chromniklové oceli s válečkovým ložiskem. Mazání je cirkulační, olej žene zubové čerpadlo. Motor má jednu olejovou rozvodnou trubku. V bloku s motorem je třírychlostní převodovka, ruční řazení je přímo na skříni. Ze sedlové nádrže je palivo samospádem přepravováno do karburátoru Amal – Binks, ovládaného otočnou rukojetí na řídítkách. Novinkou bylo použití vzduchového filtru na sání. Sekundární převod kardanem s ozubenými koly Gleason přes lamelovou spojku. Bubnové brzdy jsou již v kolech, na rozdíl od podobných konstrukcí konkurenčních firem, které měly brzděný kardan. Zapalování je dynamobateriové značky Bosch. Přední vidlice je lisovaná vahadlová.\n\n\n\n"}
{"id": "1205372", "url": "https://cs.wikipedia.org/wiki?curid=1205372", "title": "Kostel svatého Šimona a Judy (Štětí)", "text": "Kostel svatého Šimona a Judy (Štětí)\n\nŘímskokatolický farní kostel svatého Šimona a Judy ve Štětí je pozdně barokní sakrální stavba stojící v centrální části města. Od roku 1964 je kostel chráněn jako kulturní památka. Jako kulturní památka České republiky je zapsaná i fara ve Štětí.\n\nSpisovatel Friedrich Bernau se prvně zmiňuje, že tento farní kostel existoval již v roce 1300, tedy v době nejstaršího osídlení v oblasti. Průkazné listiny však pochází až z roku 1352, kdy je uveden ve vizitačním protokolu českých farností. Přestože byl kostel vystaven nejspíše na umělém pahorku, byl často ohrožován různými živelními pohromami, proto není známá původní podoba kostela. Údajně vyhořel v první polovině 15. století a byl rekonstruován v roce 1452 ze dřevěných trámů. V minulosti se u kostela nacházel též i hřbitov. Původní svatyně byla těžce poškozena na počátku třicetileté války v roce 1620, kdy prošlo přes město vojsko protestantů. Oprava začala v roce 1626 pod patronátem hraběte Viléma Slavaty, zástavního držitele mělnického panství. Tento kostel byl dosti menší proti původnímu, jehož základy byly nalezeny při opravách po povodních v roce 2002. Největší katastrofa postihla kostel v roce 1784 velkými povodněmi, kdy z kostela zůstala pouze opukou vyzděná věž zvonice. Ještě 22. července téhož roku byl položen základní kámen nového kostela, který byl posvěcen kněžnou z Lobkowicz, Marií Ludmilou Czerninovou. Rekonstrukce kostela trvala rok a v roce 1785 byl postaven v barokním stylu, který byl zachován do současné podoby. V roce 1930 byl restaurován architektem Jaroslavem Majorem a střecha z taškové krytiny byla opravena v letech 1998-2000. Po dokončení velkých oprav v roce 2002 uvnitř i vně kostela, byl po pár dnech opětovně zaplaven řekou do výšky 1,6 metru nad úrovní podlahy. Vahou vody se podlaha propadla do hloubky až 4 metrů a kostel se musel znovu opravovat.\n\nJedná se o podélnou stavbu s odsazeným presbytářem s oblým závěrem. V ose průčelí se nachází vyšší čtyřboká věž. Okna jsou sklenuta segmentem.\n\nV presbytáři je placková klenba. Strop v lodi je plochý. Na stropě lodi jsou freskové malby hudoucích andílků, Nejsvětější Trojice a skupiny světců. Na klenbě presbytáře je freska Nejsvětější Svátosti. V nice závěru se nachází fresková malovaná oltářní architektura se sochami a obrazem. V zaoblených rozích lodi před triumfálním obloukem jsou další dva malé freskové oltáře. Fresky jsou iluzívní, vesměs současné se stavbou kostela a jsou dílem Josefa Kramolína. Oltáře přemaloval ve 20. století P. Major.\n\nČást vnitřní výbavy kostela pochází z rušených pražských kostelů. Hlavní oltář, který je rokokový pochází ze 2. poloviny 18. století a je mramorový. Byl zakoupen z kostela Sv. Václava na Malostranském náměstí a vytvořil jej pražský kameník a mramorář Lauermann. Oltář je zasvěcen svatým Šimonu a Judovi Tadeáši. Jsou na něm sochy andílků se svícny a dalšími anděly na rokajových křídlech. Na levém bočním epištolním oltáři je obraz \"Kázání sv. Jana Křtitele\" s českou signaturou Augusta Bubáka z Bělé pod Bezdězem a letopočtem 1842. Od téhož malíře je údajně i obraz na evangelní straně druhém bočním oltáři, který je zasvěcen Panně Marii, a oba závěsné obrazy na stěnách lodi. Vlevo je klasicistní obraz \"Kázání Krista-dítěte\" a vpravo \"Kristus s apoštoly na Olivetské hoře\", který je s letopočtem 1845. Na jižní boku ve výklenku je dřevěný trojdílný oltář ze 16. století s reliéfními polychromovanými řezbami podle rytin Albrechta Dürera. Uprostřed se nachází \"Snímání z kříže\", na levém křídle je \"Stvoření Evy\" a na pravém křídle \"Křest Kristův\". Dole je menší reliéf \"Poslední večeře\". Oltář byl přenesen z kapličky u papírny. Kazatelna je ze 2. poloviny 18. století. Je pozdně barokní, dřevěná, čtyřboká s bílozlatými rokaji. Křtitelnice je z 1. poloviny 18. století. Je barokní, kamenná s reliéfními akanty a mušlovitou nádrží. Varhany pocházejí z roku 1792. Jsou trojdílné. Mají zlacené a stříbrné rokaje. Lavice jsou barokní, dřevěné, bohatě řezané a pocházejí z období kolem roku 1730. Byly do Štětí přeneseny z kostela sv. Františka u Anežského kláštera. V zasklené skříňce (svatyňce) u triumfálního oblouku je pozdně barokní soška Madony s Jezulátkem. Pochází ze 2. poloviny 18. století.\n\nPůvodně v kostele byly 4 zvony. Největší z nich Jesus Christus Salvátor váží 1,02 tuny s velkým českým nápisem, že byl pořízen k založení chrámu do města Štětí hrabětem Slavatou. Tři z nich byly za 2. světové války zrekvírovány. Zvon Salvátor byl však po válce vykoupen a usazen zpět na své místo. V kostele jsou tak dodnes 2 zvony.\n\nFarní budova (čp. 175) poblíž kostela nejspíše existuje již od středověku. Dle dochovaných historických pramenů ze 17. století, objekt původně sloužil i jako farní škola. Rekonstruována byla v letech 1737 až 1738. V roce 1784 byla smetena ničivou povodní, tak jako blízký kostel. Následně po opravě kostelu také probíhala rekonstrukce farní budovy následujícího roku. Jako většina památek na Štětsku je i tato budova pozdně barokního stylu, konkrétně v dekoru lizénových rámů. Při vjezdu k faře se nachází klenutá brána se segmentovým štítkem. Na faře dnes sídlí římskokatolická farnost Štětí nad Labem.\n\nSochy se nacházejí v těsné blízkosti kostela sv. Šimona a Judy na Husově náměstí směrem k Labi. Nejedná se o původní lokalitu soch, každá z nich sem byla přemístěna z jiného místa. Levá socha, která je umístěna na vysokém hranolovitém podstavci, byla původně umístěna na Velkém náměstí (dnešní Mírové náměstí). Pravá socha má mohutnější podstavec a jsou na ní vyobrazeny také dva andílci, volutové motivy a reliéf. Pochází z 1. poloviny 18. století. Autoři ani jedné ze soch nejsou známi.\n\n"}
{"id": "1205374", "url": "https://cs.wikipedia.org/wiki?curid=1205374", "title": "Nichts bereuen", "text": "Nichts bereuen\n\nNichts bereuen je německý dramatický film z roku 2001 režiséra Benjamina Quabecka. Film se mimo jiné natáčel ve Vile Springorum ve Wuppertalu. V hlavních rolích hrají Daniel Brühl, Denis Moschitto a Jessica Schwarz. \n\nDanielovi (Daniel Brühl) je devatenáctiletý kluk, už čtyři roky zamilovaný je zamilovaný do Lucy (Jessica Schwarz), ale stále jí to ještě neřekl. Příběh začíná, když Daniel složí maturitu a musí si najít některou z veřejně prospěšných prací. Nejprve vezme práci na farnosti, ale záhy o ni přijde. Najde místo jako ošetřovatel, ale objeví se spousta komplikací - zamiluje se do něj sestra Anna a navíc starší muž, se kterým společně vypil láhev alkoholu kradenou z benzínové pumpy, umírá. \n\nFilm znamenal herecký průlom pro Daniela Brühla a role mu vynesla ocenění pro nejlepšího herce na Deutscher Filmpreis. Také společně s Jessicou Schwarz získal cenu za nejlepšího nováčka. Režisér filmu, Benjamin Quabeck, rovněž získal cenu, a to Förderpreis Deutscher Film a nominaci na Evropskou filmovou cenu. \n\nČasopis \"Cinema\" dal filmu hodnocení čtyři z pěti bodů a vyzdvihli velkou autenticitu a jemný humor a ukazuje, že v životě není jen láska, ale také i utrpení. Recenze z \"Nürnberger Zeitung\" film shrnuje slovy „v rozpacích, ale celkově zábavný“.\n\n"}
{"id": "1205376", "url": "https://cs.wikipedia.org/wiki?curid=1205376", "title": "CzechStartups.org", "text": "CzechStartups.org\n\nCzechStartups.org je webový portál, první online hub a oficiální rozcestník pro startupovou komunitu v České republice. Jedná se o informační platformu pro lepší komunikaci mezi začínajícími podniky, inkubátory a investory s cílem podpořit startupové prostředí a startupy v České republice. Projekt byl spuštěn na podzim roku 2015 jako projekt agentury pro podporu podnikání a investic CzechInvest ve spolupráci s hlavními partnery projektu IBM, Czech ICT Alliance, AMSP ČR a Rockaway. Portál je psán v anglickém jazyce a v přípravě je i jeho česká verze. Web je postaven na platformě IBM Bluemix a SoftLayer cloudové infrastruktuře. Jedná se již o sedmé digitální město postavené na platformě IBM Bluemix a SoftLayer cloudové infrastruktuře.\n\nAgentura CzechInvest se již delší dobu věnuje podpoře malých a středních podniků. V minulosti CzechInvest nastartoval i projekty na podporu startupů, CzechEkoSystem a CzechAccelerator, které pomáhaly startupům všeho druhu prorazit v zahraničí. CzechInvest a jeho nový odbor startupů ve spolupráci s partnery projektu rozhodl o vybudování webového portálu, který by sloužil jako první digitální město ve střední a východní Evropě, kde se můžou střetávat inovativní společnosti s investory a celkovou startupovou infrastrukturou (podnikatelské akcelerátory, podnikatelské inkubátory, coworkingová centra) v České republice. Projekt CzechStartups.org byl spuštěn v testovacím režimu na podzim roku 2015.\n\nWebový portál CzechStartups.org soustřeďuje základní informace o českém startupovém prostředí na jednom místě dostupném všem. Portál poskytuje informace o existujících programech podpory pro startupy, kontakty na množství poskytovatelů podpory, jenž umožňují růst a rozvoj začínajících podniků či návody a tipy jak správně podnikat.\nDále portál shromažďuje rozsáhlé databáze jak startupů, tak investorů (Business Angels, Venture Capital, Investiční fond, Private equity a další) a infrastruktur, které pomáhají s orientací se v českém startupovém prostředí. A to včetně denního zpravodajství ze startupového světa, včetně reportů o úspěšných případech českých startupů, jenž uspěly a které mohou sloužit jako motivace pro další začínající společnosti. Portál přináší i aktuální informace o startupových akcích a konferencích.\n\nCzechStartups.org si klade za hlavní cíl propojení domácí české startupové scény, a to především mezi startupy/investory/infrastrukturou a informovat o českém startupovém prostředí. \n\n\n"}
{"id": "1205379", "url": "https://cs.wikipedia.org/wiki?curid=1205379", "title": "Olga Vilímková", "text": "Olga Vilímková\n\nOlga Vilímková (* 4. července 1960, Praha) je česká vysokoškolská pedagožka, romanistka a také spisovatelka, zabývající se dlouhodobě problematikou Latinské Ameriky, zejména pak Peru. Je zakladatelkou Nadačního fondu Inka, podporujícího peruánské indiány.\n\nVystudovala francouzštinu a češtinu na Filozofické fakultě Univerzity Karlovy, posléze pokračovala ve studiu iberoamerikanistiky na SIAS FF UK. \n\nVyučuje francouzštinu a reálie Latinské Ameriky na Vysoké škole ekonomické v Praze. \n\n\n"}
{"id": "1205381", "url": "https://cs.wikipedia.org/wiki?curid=1205381", "title": "Šaro-Argun (řeka)", "text": "Šaro-Argun (řeka)\n\nŠaro-Argun (rusky \"Шароаргун\") je řeka v Čečenské autonomní republice Ruské federace, pravostranný přítok řeky Argun.\n\nŘeka Šaro-Argun pramení na severním svahu Pirikitského hřebene Velkého Kavkazu. Jejím zdrojem jsou ledovce a sněhová pokrývka horských vrcholů Danosmta (\"Донос-мта\", 4176 m n. m.) na hranici s Gruzií, Češos-mta (\"Чешос-мта\"), Bolšoj Kaču (\"Большой Качу\") a Malyj Kaču (\"Малый Качу\"). Jedním z hlavních zdrojů vody v prameništní oblasti Šaro-Argunu je výběžek ledovce v průsmyku Kaču ve výšce 3200 m n. m. Jsou zde i další četné přítoky a prameny, jeden z nich stéká až z výše 3500 m n. m. na východním svahu hřebene Etkirči, který je severním výběžkem hory Komitodatachkort.\n\nPovodí Šaro-Argunu je na jihu ohraničeno Pirikitským a Sněžným hřebenem, na západě hřebenem Kobulam a na východě Andijským hřebenem. \n\nOd pramene k soutoku s Argunem Šaro-Argun protéká čečenskými okresy Šarojským, Čeberlojevským a Šatojským. Jižně od soutoku, který je v nadmořské výšce 530 m (některé zdroje uvádějí 355 m) leží obce Čiški a Daču-Barzoj, severně pak vesnice Duba-Jurt. \n\nV horních partiích soutěsky Šaro-Argunu byl v roce 1934 tok řeky přehrazen sesuvem, v důsledku čehož zde vzniklo jezero Kebosoj (rusky \"озеро\" \"Кебосой\"). Později však řeka tuto přírodní hráz zčásti prorazila. \n\nŠaro-Argun je rychle proudící horská řeka, která v některých úsecích dosahuje šíře až 40 metrů. Ve vodách Šaro-Argunu se vyskytuje několik druhů ryb – pstruh potoční, hrouzek obecný a plotice obecná. Přírodovědecká expedice, která se uskutečnila v roce 2004, potvrdila, že v horských oblastech Dagestánu, Ingušska a Čečenska, včetně horního toku Šaro-Argunu, se zachovala populace chráněného levharta perského, zvaného též levhart zakavkazský (\"Panthera pardus saxicolor\" nebo \"Panthera pardus ciscaucasica\"). \n\nÚzemí, kterým řeka protéká, bývalo od pradávna obydleno příslušníky horských vajnachských kmenů. V povodí Šaro-Argunu se vyskytuje množství historických památek, zejména pozůstatků pevností, obranných, strážních a obytných věží a místních pohřebišť. Mnohé z těchto staveb však utrpěly po násilném vysídlení čečenského obyvatelstva v roce 1944, řada sídel po rehabilitaci a návratu Čečenců do vlasti ani nebyla obnovena. Na horním toku Šaro-Argunu leží správní středisko šarojského okresu Chimoj, dále obce Šaroj, Kiri, Daj a Šaro-Argun. \nNa dolním toku jsou řeky Argun a Šaro-Argun odděleny horským hřebenem Dargenduk (\"Даргендук\"). Svahy tohoto hřebene jsou pokryty hustým lesem, ve vrcholových partiích se nacházejí horské louky. Toto území je spojeno s historií Kavkazské války, neboť v polovině 19. století využila ruská vojska k pochodu do oblasti Šatoje cestu přes Dargenduk, aby se vyhnula průchodu Argunskou soutěskou., obsazenou čečenskými bojovníky. Soutok Argunu a Šaro-Argunu se nachází zhruba 9 km proti proudu Argunu nad místem, kde byla v roce 1844 na území někdejšího aulu Čachkeri (\"Чахкери\", \"Шахьгири-Эвла\") ruskými vojsky vybudována Vozdviženská pevnost. \n\nZačátkem roku 2015 byla přímo v místě soutoku Šaro-Argunu s Argunem zahájena technicky obtížná výstavba nového, 22 m vysokého a 158 m dlouhého silničního mostu. Most je budován na 32. kilometru silnice č. 305 Groznyj – Itum-Kali. Ukončení výstavby mostu bylo plánováno na rok 2017. \n"}
{"id": "1205382", "url": "https://cs.wikipedia.org/wiki?curid=1205382", "title": "Ptačí skály", "text": "Ptačí skály\n\nPtačí skály (, ) je skupina žulových skal v polské části Krkonoš. Skály se nacházejí na území gminy Podgórzyn v okrese Jelenia Góra v Dolnoslezském vojvodství.\n\nPtačí skály leží zhruba 500 metrů vzdušnou čarou od česko-polské státní hranice na severním svahu Stříbrného hřebene, v jeho bočním výběžku, směřujícím k severozápadu od hory Smogornia, česky Stříbrný hřbet.\n\nJde o skupinu skal, jež se skládá z několika torů 5–7 metrů vysokých, které se tyčí v nadmořské výšce od 1005 do 1046 m n. m., na vrcholku a západním svahu vrchu Ptasiak. \nPtačí skály jsou příležitostně využívány k boulderingu nebo horolezectví stejně jako blízké Švédské skály (pol. Szwedzkie skały) nebo Sloup (pol. Słup) v dolině Myi.\n\n\n"}
{"id": "1205387", "url": "https://cs.wikipedia.org/wiki?curid=1205387", "title": "It Makes Me Glad", "text": "It Makes Me Glad\n\nIt Makes Me Glad je třetí studiové album americké rockové hudební skupiny Glass Harp. Vydala jej v roce 1972 společnost Decca Records a jeho producentem byl Lewis Merenstein, jenž se skupinou spolupracoval i na jejích dvou předchozích nahrávkách. Deska byla nahrána v newyorském studiu Electric Lady Studios. Jde o poslední album kapely až do roku 2003, kdy vyšla deska \"Hourglass\". V roce 2005 byla vydána digitálně remasterovaná verze desky, jež byla doplněna o jednu bonusovou píseň.\n\n\n"}
{"id": "1205389", "url": "https://cs.wikipedia.org/wiki?curid=1205389", "title": "Motorový závěsný kluzák", "text": "Motorový závěsný kluzák\n\nMotorový závěsný kluzák se startem za pomocí nohou foot-launched powered hang glider (FLPHG), také nazývaný motorové popruhy (powered harness), v Australii nanolight, nebo závěsný motor (hangmotor), v Česku motorové rogalo, je závěsný kluzák (hang glider) s motorem a vrtulí v tlačné konfiguraci. Závěsný kluzák využívá své křídlo a rám pro řízení, kdy pilot za pomocí nohou startuje ze země.\n"}
{"id": "1205393", "url": "https://cs.wikipedia.org/wiki?curid=1205393", "title": "Haloklina", "text": "Haloklina\n\nHaloklina, (někdy nazýván efek branické vody) je název pro pouhým okem neviditelný přechod mezi dvěma vrstvami vody s rozdílnou salinitou. Slovo je odvozeno od minerálu Halit - soli kamenné. Voda s vyšší salinitou (slanější voda) se drží díky vyšší hustotě dole a nad ní \"plave\" vrstva méně slané vody. Rozhraní je špatně viditelné, ale přítomnost halokliny se dá rozpoznat při jejím rozvíření, kdy se mísí dva roztoky o různém indexu lomu a vzniká efekt podobný rozpouštění šťávy (cukerného koncentrátu) ve vodě.\n\nS haloklinou se lze setkat například v Jaderském moři pod pohořím Velebit, kde se do moře dostává sladká krasová voda z podmořských vývěrů, tzv. vruljí. Přestože má při vývěru teplotu 7 až 10 °C, dostává se díky vysoké salinitě a tím pádem i hustotě jadranské mořské vody nahoru nad ní, ke hladině, kde se postupně ohřívá a mísí se s ní. Nastává situace, kdy je haloklina totožná s termoklinou. Podobná situace je například i u chorvatského města Omiš, kde se o množství sladké vody stará řeka Cetina vlévající se do Jaderského moře. Toto je samozřejmě obecný jev platný u ústí každé řeky vlévající se do moře za předpokladu, že má moře dostatečnou salinitu pro vznik zvrstvení vodních mas. Jeskyní potápěči se s jevem haloklina setkávají často a musí být na tuto situaci připraveni. Při proplouvání v této vrstvě vody, dochází k špatné viditelnosti a vše je rozmazané.\n\n"}
{"id": "1205396", "url": "https://cs.wikipedia.org/wiki?curid=1205396", "title": "Pavel Reisenauer", "text": "Pavel Reisenauer\n\nPavel Reisenauer (* 7. října 1961 Praha) je český malíř a výtvarník. Od roku 1991 pracuje jako ilustrátor v týdeníku \"Respekt\". Za „jedinečnou výtvarnou reflexi společenských událostí“ na stránkách tohoto periodika získal roku 2008 Cenu Karla Havlíčka Borovského.\n\n"}
{"id": "1205397", "url": "https://cs.wikipedia.org/wiki?curid=1205397", "title": "Úmluva o lidských právech a biomedicíně", "text": "Úmluva o lidských právech a biomedicíně\n\nÚmluva o lidských právech a biomedicíně (plným názvem \"Úmluva na ochranu lidských práv a důstojnosti lidské bytosti v souvislosti s aplikací biologie a medicíny\") publikovaná pod č. 96/2001 ve Sbírce mezinárodních smluv byla přijata Radou Evropy v roce 1997 ve španělském Oviedu. Česká republika tuto smlouvu ratifikovala v červnu 2001. Účinnosti nabyla 1. října 2001. Úmluva má celkem 38 článků.\n\nÚčelem úmluvy je ochrana lidské důstojnosti při aplikaci nových poznatků z oblasti medicíny a biologie. Vzhledem k tomu, že Úmluva je mezinárodní smlouva, je nadřazena všem vnitrostátním zákonům. Článek 2 explicitně říká, že vůle pacienta je důležitější, než vědecký pokrok; tedy že pacient nemůže být nucen k výzkumu.\n\nČlánek 2 je dále rozvíjen. Mimo jiné článkem 5, který říká, že k provedené jakéhokoli zákroku musí dát pacient souhlas. Tento souhlas může ale kdykoliv v průběhu léčení odvolat. Článek číslo 6 upravuje poskytnutí informovaného souhlasu v případě, že toho pacient není schopný (nedovoluje mu to zdravotní stav, nezletilost). Článek číslo 7 upravuje poskytnutí informovaného souhlasu v případě pacientů s duševní poruchou.\n\nČlánek 8 upravuje okolnosti poskytnutí informovaného souhlasu pro případ, že pacient je ve stavu nouze: „Pokud v situacích nouze nelze získat příslušný souhlas, jakýkoliv nutný lékařský zákrok lze provést okamžitě, pokud je nezbytný pro prospěch zdraví dotyčné osoby.“\n\nKaždý člověk má podle této kapitoly právo na informace, a to v takové podobě, aby jim rozuměl.\n\nTato kapitola zakazuje diskriminaci na základě genetického dědictví, upravuje zásahy do lidského genomu a genetická vyšetření. Zakazuje také volbu pohlaví při asistované reprodukci.\n\nTato kapitola se věnuje ochraně lidské bytosti při vědeckém výzkumu. Upravuje, za jakých podmínek může být prováděn výzkum na člověku, chrání osoby, které nejsou schopné dát souhlas s výzkumem, a upravuje podmínky výzkumu na embryích vzniklých in vitro. Článek číslo 16 říká, za jakých podmínek může být prováděn výzkum na člověku.\n\nTato kapitola upravuje podmínky odběru orgánu a tkáně z žijících dárců pro účely transplantace. Článek 19 uvádí základní ustanovení pro transplantace.\n\nTato kapitola důrazně odmítá finanční prospěch například při transplantacích.\n\nTyto kapitoly určují náhrady škody a sankce za porušení této Úmluvy a zasazují Úmluvu do kontextu ostatních úmluv.\n\nUrčuje, že veřejná diskuze je nezbytná k aplikaci nových odborných poznatků z oborů medicíny, biologie.\n\nTyto kapitoly jsou prováděcími kapitolami: upravují aplikaci Úmluvy.\n\nKapitola určuje vznik Řídícího výboru pro bioetiku (CDBI) a upravuje přijímání dalších návrhů týkající se bioetiky.\n\nNa Úmluvu navazují další dodatkové protokoly, které upravují především oblast výzkumu a transplantací: zejména Dodatkový protokol k Úmluvě na ochranu lidských práv a důstojnosti lidské bytosti v souvislosti s aplikací biologie a medicíny o zákazu klonování lidských bytostí (č. 97/2001 Sb.m.s.), dosud nebyl Českou republikou ratifikován.\n\n\n"}
{"id": "1205399", "url": "https://cs.wikipedia.org/wiki?curid=1205399", "title": "Mongolský vpád do Uher", "text": "Mongolský vpád do Uher\n\nMongolský vpád do Uher byl vpád mongolských vojsk do Uher v letech 1241 a 1242 v souvislosti s rozšířením Mongolské říše směrem na západ od jejích původních sídel.\n\nZačátkem 13. století se ve východní Asii, přibližně na území dnešní severní Číny zformovala Mongolská říše pod vedením Čingischána (Temüdžina). Po obsazení okolních území začala postupovat směrem na západ. V roce 1223 porazili Mongolové v bitvě na řece Kalce spojená ruská a kumánská vojska. Postupně obsadili velkou část staré Rusi a v roce 1240 (některé jiné, zde neuvedené, prameny uvádějí 1239) i Kyjev. Kumáni spolu se svým vůdcem uprchli před Mongoly do Uher, kde je král Béla IV. usadil na územích mezi Tisou a Dunajem. Žádost Mongolů o vydání Kumánů uherský král zamítl a Mongolové získali vhodnou záminku pro vpád do Uher, který se odehrál na jaře následujícího roku.\n\nV Uhrách se po nepříliš úspěšném panování Ondřeje II. (1205-1235), za nějž vzrostla moc šlechty až tak, že si Zlatou bulou vynutila od panovníka potvrzení svých svobod a výsad, dostal na trůn jeho syn Béla IV. (1235-1270). Béla chtěl oslabit moc velmožů, kteří měli v rukou stále větší politickou a hospodářskou moc, zaváděním různých opatření. Revidoval podle něj neoprávněné donace majetků svého otce, což se přirozeně nelíbilo šlechtě a stavěla se mu na odpor. Na druhé straně posiloval vrstvu královských servientů a hradních jobagiónů. Povolával také hosty z ciziny.\n\nPo obsazení Kyjeva Mongoly se Béla začal připravovat k válce. Dvůr i společnost podceňovala hrozící nebezpečí, tvrdíce, že Kumáni jsou spojenci Mongolů a že se jim nemá důvěřovat. Vypukla vzpoura a náčelník Kumánů byl zavražděn. Béla tedy nemohl počítat s pomocí Kumánů a ani s pomocí velmožů, kteří nebyli příliš ochotni bojovat a své oddíly vedené župany shromažďovali jen velmi pomalu.\n\nStrategie Mongolů, kteří měli precizní znalosti o příbuzenských a jiných vztazích evropských králů, a jejichž průzkumní jezdci procválali většinu Evropy až po Francii, byla rozdělena na několik fází, které dopodrobna vypracoval bahadur Sübetej. Uherska se týkala první z nich: \n\n\nV pozdějších fázích mělo dojít k dobytí Německa a Francie. Tyto fáze se však z dále zmíněných důvodů nikdy neuskutečnily.\n\nMongolové pod vedením prince Bátú začali tažení do Uher začátkem března 1241. V polovině března pronikli přední voje přes Karpatské průsmyky, které bránilo vojsko palatina Dionýze. V polovině března byli na území mezi Dunajem a Tisou a 17. března vypálili Vác. Rozhodující bitva se odehrála 11. dubna nedaleko Muhi u řeky Slaná. Mnohem silnější uherské vojsko Mongolové téměř na hlavu porazili. V boji padlo velké množství prelátů a velmožů. Bélův bratr Koloman utrpěl zranění, na následky nichž zanedlouho v Záhřebu zemřel. Králi Bélovi a některým malým skupinkám se podařilo z obklíčení uniknout. Béla se přes Gemer dostal do Nitry, posílil svůj průvod a odešel do Vídně na pozvání Fridricha. Fridrich však nedbal na tísnivou situaci, v níž se Béla ocitl a začal od něj vymáhat dluh 2000 hřiven stříbra ještě z roku 1235. Béla mu dal všechny své cennosti, které měl u sebe a do zástavy mu dal navíc Bratislavskou, Mošonskou a Šopronskou župu. Odtud odešel po krátkém pobytu do Záhřebu, kde umíral jeho bratr Koloman a nakonec přišel až do dalmatského přístavu Trogir. \n\nDruhý mongolský proud, vedený Orduchánem, porazil 9. dubna v bitvě u Lehnice v Polsku kníže Jindřicha II. Pobožného a pronikl přes Polsko až na Kladsko, kde ho zastavily záseky bráněné českým vojskem. Mongolové se proto obrátili na jihovýchod a přes Moravu (obléhali Olomouc) koncem dubna pronikli průsmyky v okolí Trenčína do Uher. Celá oblast jihozápadního Slovenska byla vystavena několikaměsíčnímu plenění mongolských hord. Bylo vypáleno množství vesnic, úroda zničena, popbito mnoho lidí (někteří se zachránili jen útěkem do lesů nebo bažin). Jedinými místy, která se Mongolům nepodařilo dobýt, byly opevněné hrady. V lednu 1242 překročil Orduchán s vojskem zamrzlý Dunaj a spojil se s vojskem prince Bátú. Jejich spojená vojska plenila Uhry až do poloviny roku 1242. Jejich odchod způsobila smrt velkého chána Ögedeje. Bátúchán spěchal domů, aby mohl rozhodnout o nástupnictví.\n\nPo vpádu Mongolů byly některé oblasti Uher zcela vylidněny, v jiných řádily loupežné skupiny. Dalším následkem byl hladomor, protože neměl kdo zasít úrodu. Podle soudobých zpráv padlo hladomoru za oběť přibližně stejně lidí, kolik jich zahynulo při mongolských nájezdech. Obnova země trvala několik let a poháněl ji strach z kolujících fám, které uváděly, že mongolové se ještě brzy vrátí. Ti znovu vtrhli do Uher až v roce 1285.\n\nPro Slovensko byly nejdůležitější tyto následky:\n\n"}
{"id": "1205402", "url": "https://cs.wikipedia.org/wiki?curid=1205402", "title": "Cílená mutace", "text": "Cílená mutace\n\nCílené či adaptivní (někdy též \"\"lamarckovská\", \"cairnsovská\"\" nebo \"\"selekčně indukovaná\" mutace\") mutace jsou takové genetické mutace, které může organismus (například v nouzovém případě změny teploty, hladiny živin či kyselosti) záměrně začít produkovat ve snaze přizpůsobit se na nové podmínky. Cílené mutace nebyly dosud úspěšně prozkoumány, ale z mnoha pozorování vyplývá, že v některých případech je organismy využívají; rychlost vzniku mutací totiž v extrémních podmínkách často neodpovídá pravděpodobnosti vzniku mutace za náhodných chyb meiózy a mitózy. Například v případě \"hladu\" přeměňuje \"E. Coli\" své DNA-polymerázy tak, že začínají číst DNA s chybami.\n\nSpeciální skupinou jsou řízené mutace, které by v teorii měly organismy vyrábět ve speciálních podmínkách za účelem specifické adaptace. Pro takové mechanismy dosud nejsou dostatečné důkazy, nicméně s podobným principem (využívání běžně neexpresovaných genů) v posledních letech s úspěchem přichází epigenetika.\n\n"}
{"id": "1205403", "url": "https://cs.wikipedia.org/wiki?curid=1205403", "title": "Vjačeslav Malcev", "text": "Vjačeslav Malcev\n\nVjačeslav Vjačeslavovič Malcev (rusky Вячеслав Вячеславович Мальцев, * 7. června 1964, Saratov) je ruský právník a politický aktivista. Od roku 2013 je známý jako kritik korupce v Rusku a také Vladimira Putina. Vzděláním je právník. Působil v regionální politice v Saratovské oblasti. Na konci roku 2013 založil opoziční kanál Artpodhotovka na YouTube. Opakovaně kritizoval politiku ruského prezidenta Putina, zejména ozbrojené připojení Krymu k Rusku.\n\n\n"}
{"id": "1205404", "url": "https://cs.wikipedia.org/wiki?curid=1205404", "title": "Rodičovský proces", "text": "Rodičovský proces\n\nRodičovský proces je v informatice označení pro proces, který v operačním systému vytvořil jeden nebo více potomků. Rodiče a potomci vytvářejí v systému stromovou strukturu. Potomek po svém ukončení předává rodiči návratový kód. Potomek může od rodiče dědit určitá nastavení, obsah operační paměti, otevřené soubory a podobně.\n\nV klasických unixových systémech je každý proces, s výjimkou procesu číslo 0 (swapper), vytvořen tím, že jiný proces provede systémové volání fork(). Proces, který vyvolal systémové volání fork() je \"rodičovský proces\" a nově vytvořený proces je \"potomek\". Každý proces (s výjimkou procesu 0) má jeden \"rodičovský proces\", ale může mít mnoho potomků.\n\nJádro operačního systému identifikuje každý proces pomocí svého identifikátoru. Proces číslo 0 je speciální proces, který je vytvořen při spuštění systému; po vytvoření potomka (process číslo 1) se proces číslo 0 stává swapper procesem (někdy také známý jako „idle task“). Proces číslo 1, známý též jako init, je pak předek všech ostatních procesů v systému.\n\nJádro Linuxu nemá swapper (proces číslo 0), používá místo toho tzv. kernel thready. Prvním procesem je tak proces init s číslem 1 (nověji pak systemd). V Linuxu však ve skutečnosti nebývá init/systemd úplně prvním procesem, protože při startu systému je nejprve používán initrd (nověji initramfs) a po jeho ukončení teprve proces číslo 1 provede systémové volání exec() tak, aby se procesem číslo 1 stal init/systemd.\n\nOperační systém udržuje tabulku, která sdružuje všechny procesy, prostřednictvím svého identifikátoru procesu (obecně označované jako \"\"pid\"\") na údaje nezbytné pro jeho fungování. Během celého života procesu tyto údaje by mohly zahrnovat paměťové segmenty určené pro proces, argumenty proč byly vyvolány, proměnné prostředí, čítače o využití prostředků, user id, group id, a group set, a možná i další typy informací.\n\nProces ukončí svou činnost, buď zavoláním metody \"exit\" (i když implicitně, provedením návratového příkazu z \"hlavní\" funkce), nebo na základě obdrženého signálu, který způsobí náhlé ukončení. Operační systém tak uvolní většinu informací týkajících se tohoto procesu, ale stále udržuje základní informace a návratový kód, protože rodič procesu by se mohl zajímat, jestli pomotek byl úspěšně proveden (pomocí standardních funkcí pro dekódování návratového kódu) a množství systémových prostředků jsou uvolněny během jeho plnění.\n\nVe výchozím stavu, systém předpokládá, že rodičovský proces se opravdu zajímá o tyto informace v době ukončení potomka, tudíž pošle rodiči signál \"SIGCHLD\", aby upozornil, že existují nějaké data o potomkovi, které by měli být předány. Sběr údajů se provádí pomocí \"systémového volání wait\" (buď \"wait\" nebo relativní volání, jako \"waitpid\", \"waitid\" nebo \"wait4\"). Jakmile tento sběr je proveden, systém uvolní zbytek informací o potomkovi a odstraňuje jeho pid z tabulky procesů. Nicméně, pokud rodičovský proces přetrvává ve sběru dat potomka (nebo neučiní-li to vůbec), systém nemá jinou možnost, než držet pid potomka a data o zániku v tabulce procesů na dobu neurčitou.\n\nTakto ukončený proces, jehož návratový kód nebyl vyzvednut, se nazývá \"zombie proces\", nebo jen \"zombie\" v UNIX řeči. Název má vtipné přirovnání vzhledem k uvážení ukončeného procesu jako \"již není naživu\" nebo \"mrtvý\"— protože opravdu přestal fungovat — a přetrvávající mrtvý proces \"inkarnoval\" do \"světa živých\" procesů — tabulky procesů — což je tedy vlastně \"nemrtvý\" nebo \"zombie\".\n\nZombie procesy mohou představovat problémy na systémech s omezenými prostředky, nebo s omezenou velikostí tabulky procesů. Vytváření nových, aktivních procesů může být tak zabráněno, nedostatkem prostředků dosud používaných dlouhotrvajícími zombie.\n\nJe proto dobré z programovací praxe v jakémkoli programu, který může vytvořit potomka, vytvořit kód, který zabrání tvorbě dlouhotrvajících zombie z původního potomka. Nejzřetelnější je mít kód, který volá \"wait\" (nebo jeho relativní volání, jako waitpid, waitid nebo wait4) někde po vytvoření nového procesu. Pokud se od programu očekává, že vytvoří mnoho potomků, které se mohou spouštět asynchronně a ukončit se v nepředvídatelném pořadí, je obecně dobré vytvořit handler pro \"SIGCHLD\" signál, který volá jeden z \"wait\" funkcí ve smyčce, dokud zůstávají nevyzvednuté data o potomkovi. Je také možné, aby rodičovský proces zcela ignoroval ukončení svého potomka a přesto nevytvořil zombie, ale to vyžaduje jednoznačné vymezení handleru pro \"SIGCHLD\" prostřednictvím volání \"sigaction\" se speciální možností flag \"SA_NOCLDWAIT\".\n"}
{"id": "1205405", "url": "https://cs.wikipedia.org/wiki?curid=1205405", "title": "Grandi Stazioni (Česko)", "text": "Grandi Stazioni (Česko)\n\nGrandi Stazioni Česká republika, (GSČR) je česká společnost s ručením omezeným (s.r.o.), dceřiná společnost italské akciové společnosti Grandi Stazioni S.p.A.\n\nČeská pobočka GS byla založena za účelem vypracování pilotního projektu revitalizace tří železničních stanic (Praha hlavní nádraží, nádraží Karlovy Vary a Mariánské Lázně), jejich realizace a následná správa po dobu 30 let. Jedná se o první pilotní projekt společnosti GS mimo Itálii.\n\nV roce 2003 byla uzavřena smlouva mezi a.s. České dráhy a GS na obnovu nádražních budov. Počítáno je s investicí přes jednu miliardu korun.\n\n"}
{"id": "1205406", "url": "https://cs.wikipedia.org/wiki?curid=1205406", "title": "Space 1992: Rise of the Chaos Wizards", "text": "Space 1992: Rise of the Chaos Wizards\n\nSpace 1992: Rise of the Chaos Wizards je druhé studiové album britsko-švýcarské power metalové kapely Gloryhammer, které bylo vydáno 25. září 2015 u vydavatelství Napalm Records. Deluxe edice alba obsahovala orchestrální verze všech písní s jinými názvy.\n\nV roce 1992, jedno tisíciletí po událostech v příbězích Tales from the Kingdom of Fife, zlý černokněžník Zargothrax setrvává v kryogenickém spánku, vězněn vesmírnými rytíři z Crailu na měsíci Neptunu, Tritonu (“Infernus Ad Astra”). Kult \"bezbožných chaotických čarodějů\" naplánuje jeho útěk a úspěšně ho osvobodí útokem na Triton (“Rise of the Chaos Wizards”). Mezigalaktický bojovník, princ Angus McFife XIII, potomek původního Anguse McFife(a), s kouzelným kladivem slávy, přejmenovaném za dlouhé tisíciletí na Hvězdné kladivo (“Legend of the Astral Hammer”), hodlá Zargothraxe zastavit. \nZargothrax vyhledá skřetího krále, aby mu dal krystalový klíč ke skrytému portálu do pekla pod mocnou citadelou ve městě Dundee (“Goblin King of the Darkstorm Galaxy”). K Angusovi se přidává legendární Hollywoodský Hootsman (“The Hollywood Hootsman”), a sjednocení rytíři z Crailu vedeni velmistrem Proletiem a Tritonskými přeživšími včetně velmistra Regulona (“Victorious Eagle Warfare”). Přidají se k Angusovi i Kvestlordi z Invernessu (“Questlords of Inverness, Ride to the Galactic Fortress!”). Obě síly, Anguse (“Heroes [of Dundee]”) a Zargothraxe (“Universe on Fire”) se připravují na konečný střet.\nKdyž se pak srazí armády na orbitě Marsu (s velkými ztrátami pro Anguse), Zargothrax letí na Zem, kde pod Dundeem začne rituál pro vyvolání zlého pekelného boha Kor-Virliatha, který má zničit galaxii. Varován poustevníkem Ralathorem, se Hootsman urychleně vrací na Zem, odhalí, že je kyborg a detonuje svojí neutronovou hvězdu co používá jako srdce. Zničí tím celou planetu (Zemi) a zastaví tím rituál (“Apocalypse 1992”). V poslední chvíli, aby se zachránil Zargothrax použije své poslední krystaly síly a vytvoří červí díru do jiné reality, kam projde následovaný Angusem McFifem XIII, aby černokněžníka provždy zničil.\n\n\n"}
{"id": "1205409", "url": "https://cs.wikipedia.org/wiki?curid=1205409", "title": "VidCon", "text": "VidCon\n\nVidCon je více žánrová online video konference a festival konající se každoročně v Jižní Kalifornii od roku 2010. Prvnotní nápad založit tuto akci měli John Green a Hank Green, je největší svého druhu na světě, dá se přirovnat například k českému Utuberingu, prezentují se tu tvůrci YouTube videí - youtubeři, vlogeři. V roce 2015 VidCon navštívilo necelých 20 000 lidí.\n\n"}
{"id": "1205410", "url": "https://cs.wikipedia.org/wiki?curid=1205410", "title": "Ostarbeiter", "text": "Ostarbeiter\n\nOstarbeiter (tzv. východní dělník) bylo nacistické označení pro dělníky, pocházející ze střední a východní Evropy, kteří byli nuceni pracovat pro Třetí říši během druhé světové války. Získáváni byl z nově vzniklých správních oblastí \"Reichskommissariat Ukraine\", \"Reichskommissariat Ostland\" a Generálního gouvernementu. Někteří badatelé odhadují, že se množství \"východních dělníků\" pohybovalo mezi 3 až 5,5 miliony lidí. Mezinárodní vojenský tribunál po válce určil, že se mezi příslušníky 14 národů osvobozených ostarbeiterů vyskytovalo 2,5 miliony osob z SSSR a zhruba milion Poláků.\n\nVětšina těchto pracovníků byla velmi mladá, do 16 let (starší 16 let byli obvykle odvedeni na vojenskou službu), přičemž 30 % z nich mělo v době odvodu do Německa 12–14 let. V listopadu 1943 se navíc věk odvodu snížil na 10 let. \n\nV zacházení s nuceně nasazenými dělníky existovaly rozdíly. Podle „rasové“ či politické příslušnosti byli cizí pracovníci rozděleni na „východní“ a „západní“ přičemž první skupina měla horší postavení. Rozdílnost v zacházení s jednotlivými skupinami určoval výnos RSHA. Do východní skupiny patřili Rusové, Poláci, Ukrajinci, Slovinci, Srbové a Češi. Avšak i uvnitř této skupiny se nezacházelo se všemi stejně. Nejhůře na tom byli právě Ostarbeitři (Rusové, Ukrajinci a Poláci). \n\nOd ostatních se odlišovali označením, nášivkou „OST“, kterou nosili nově příchozí dělníci nebo pracovníci s horšími výkony či chováním na hrudi. Ti výkonnější mohli tuto značku nosit na levé paži.\n\nPolkám a Ukrajinkám v Rakousku bylo kvůli jejich pobožnosti při návštěvě kostela odstraňováno označení pro Ostarbeiter (rukávová páska O), neboť si měli být všichni lidé rovni, což se však příliš nelíbilo nacistickému vedení. \n\nDělníci pracovali v průměru 12 hodin denně, šest dní v týdnu a na jejich výkonnost dohlížela závodní stráž, známá jako \"Werkschutz\". Například ve firmě Krupp byli využívání na práci v nejnamáhavějších výrobních úsecích (dobývání uhlí, železné rudy či hlíny na kelímky). Žili buď v pracovních táborech, které vlastnily a provozovaly velké firmy, nebo ve speciálních táborech, hlídaných již zmiňovanými příslušníky \"Werkschutz\". Ostarbeitři mohli vycházet z táborů pouze na zvláštní povolení a jen ve skupinkách. Navíc byli po celou dobu pod dozorem. Nesměli posílat a přijímat poštu, mimo dvou korespondenčních lístků za měsíc.\n\n"}
{"id": "1205419", "url": "https://cs.wikipedia.org/wiki?curid=1205419", "title": "Jaroslav Žícha", "text": "Jaroslav Žícha\n\nJaroslav Žícha ( - 16. května 1945 v Praze) spolupracoval dobrovolně jako konfident s protikomunistickým referátem gestapa již od roku 1939. Gestapo jej nejprve využilo proti vydavatelům ilegálního časopisu V boj a také proti odbojové skupině Všeobecné národní hnutí (známa spíše pod označením Prstýnkáři), na jejíž likvidaci měl Žícha nemalý podíl. Kromě likvidace ilegální odbojové skupiny KOS se Žícha podílel i na likvidaci skupiny \"Plamen svobody\". Jaroslav Žícha byl od roku 1943 členem volavčí sítě vybudované vedoucím protiparašutistického oddělení Willi Leimerem. Po skončení květnového povstání pražského lidu - asi 5 dní po osvobození (dne 16. května 1945) spáchal Jaroslav Žícha údajně sebevraždu oběšením ve sklepě domu, kde bydlel.\n\nNa popud Willi Leimera byl pověřen přední spolupracovník protiparašutistického referátu - konfident Jaroslav Nachtmann dvěma souběžně se podporujícími úkoly:\n\nKancelář sloužila gestapu k utajenému styku s konfidenty, ale i k jiným úkolům. (Především jako náhrada za kanceláře v Petschkově paláci pro operace \"mimo oči veřejnosti\".) Konfidentské fiktivní \"Ústředí\" fungovalo pod názvem \"Ústřední vedení revolučních národních výborů\" a mělo pokrývat oblast Plzeňska, středních Čech a Podkrkonoší. Do \"akce\" byli zapojeni konfidenti: Nestor Holejko (podílel se na vymýšlení její koncepce a stál v čele domnělého \"Ústředí\"); Zdeněk Fink; Jaroslav Žícha a bývalí parašutisté Adolf Horák (velitel výsadku SULPHUR); Vítězslav Lepařík (velitel výsadku GLUCINIUM) a Antonín Vohradník. Antonín Vohradník byl parašutista (paravýsadek KOM D/II), který byl v Praze zatčen 14. října 1943, následně \"zlomen\" ke spolupráci s gestapem a na jaře 1944 přidělen k ruce Jaroslavu Nachtmannovi.\n\nNa tuto \"návnadu\" se nakonec podařilo nalákat odbojové skupiny \"Prokop Holý\", \"Předvoj\" a některé menší organizace z ministerstva obrany, z řad železničářů Wilsonova nádraží, či z Avie Čakovice. Na organizaci \"Prokop Holý\" se na přelomu května 1944 a června 1944 napojili především konfidenti Adolf Horák (alias \"Standa\") a Jaroslav Žícha (alis \"Jarda Příbramský\"). Přes ilegální organizaci \"Prokop Holý\" se gestapo \"připojilo\" ještě na další organizace na Strakonicku (skupina \"Předvoj\") a Jičínsku. Ještě na konci června 1944 lákali Adolf Horák s Jaroslavem Žíchou odbojáře například do svých sítí tak, že \"přivezli z Prahy ruského parašutistu Tondu\" (toho ztělesňoval Antonín Vohradník) a jeho prostřednictvím pak uskutečnili schůzku (v Bratkovicích) se zástupci ilegální organizace \"Prokop Holý\".\nV prostorách dominikánského kláštera při kostele svatého Jiljí v Husově ulici v Praze (viz tabulka níže) zinscenovali konfidenti v rámci \"Akce Klášter\" v září 1944 a v listopadu 1944 dvě \"divadelní\" schůze domnělého odbojového \"Ústředí\". Tentokráte gestapo zneužilo k akci dobrou vůli dominikánského řádu poté co zdejší mniši projevili zájem spolupracovat s domácím odbojem.\n\nNa prvním zasedání \"Ústředí\" byly projednány \"směrnice\" pro zakládání národních výborů. Osoby a obsazení:\n\nV \"Ústředí\" dále zasedali Jaroslav Žícha (alias \"Jarda\"), Zdeněk Fink (alias \"Pepík\") a druhý parašutista Vítězslav Lepařík (paravýsadek GLUCINIUM, zatčen v Praze 18. října 1944) alias \"Víťa z Londýna\".\n\nFiktivní \"Akce Klášter\" sice dokonale mystifikovala \"skutečné\" odbojáře, ale gestapo nezískalo žádné nové oběti z řad padákových agentů. \"Akce Klášter\" byla proto v lednu 1945 ukončena velkým zatýkáním prozrazených \"ilegálů\".\n\n"}
{"id": "1205428", "url": "https://cs.wikipedia.org/wiki?curid=1205428", "title": "Kolace (textologie)", "text": "Kolace (textologie)\n\nKolace nebo též kolacionování (lat. \"collatio\" původem z \"collatum\" od \"conferre\" ,snášet, shrnovat; srovnávat‘) je porovnávání dvou nebo více verzí téhož textu, například originálu a jeho opisu. Kolacionování je základních metodou textové kritiky, umožňující stanovit z více verzí rukopisu či z více vydání díla pravděpodobné správné znění textu. Pomáhá také například identifikovat, který text byl předlohou jiné verze apod.\n\nV polygrafické terminologii se pojmem \"kolace\" označuje tzv. \"snášení\" – sestavení a kontrola správnosti knižního bloku před vazbou knihy.\n"}
{"id": "1205429", "url": "https://cs.wikipedia.org/wiki?curid=1205429", "title": "Kayah", "text": "Kayah\n\nKatarzyna Szczot, známá pod uměleckým jménem Kayah (* 5. listopad 1967, Warszawa) je polská zpěvačka, skladatelka a hudební producentka, televizní osobnost, členka Rady polské hudební nadace a zakladatelka své vlastní hudební vydavatelství Kayax v roce 2001.\n\nSvou debutovou skladbu pod názvem „Córeczko” vydala v roce 1988. Zlomem v její kariéře bylo vydání prvního autorského alba umělce s názvem Kamień v roce 1995. Největší popularitu přinesly zpěvačce písně „Testosteron”, „Fleciki”, „Supermenka”, „Na językach” spolu s „Śpij kochanie, śpij” a „Prawy do lewego”, která byla předzvěstí studiového alba Kayah i Bregović, které nahrála s Goranem Bregovićem v roce 1999. Její poslední sólové studiové album s názvem Transoriental Orchestra bylo vydáno v listopadu 2013.\n\nZpěvačka Kayah započala svou hudební kariéru v roce 1984, kdy spojila své síly s Kostkiem Joriadisem a později s kapelami Rastar a Zgoda. O rok později získala diplom hry na klavír u profesorky Anny Narkiewicz. V roce 1986 natočila se skupinou Tilt píseň „Mówię ci, że...”, která si získala popularitu v Polsku.\n\nV roce 1988 debutovala na Národním festivalu polských písní v Opole s kompozicí „Córeczko”, která jí přinesla v zemi popularitu. Stejná skladba získala zvláštní cenu během Baltic Song Contest ve městě Karlshamn. Ve stejném roce nahrála sólové album nazvané Kayah. Album obsahovalo písně, které byly napsány pro jinou zpěvačku Renatu Czarnoty, která ustoupila od projektu. Po vydání alba na přelomu 80. a 90. let žila ve Vídni, kde pracovala jako modelka.\n\nV roce 1991 vydala anglickou verzi svého debutového alba. V té době se zpěvačka podílela i na jiných albech a její hlas zní na deskách skupin De Mono či Atrakcyjny Kazimierz, zpěváka Stanisława Soykého, Obywatela G.C. nebo zpěvačky Martyny Jakubowicz.\n\nV roce 1993 se zúčastnila soutěže o Jantarového slavíka na Mezinárodním pěveckém festivale v Sopotech s písní „Jak liść”, se kterou nakonec vyhrála. Kompozice (pod názvem „Mówili o mnie”) se objevila na akustickém albu kapely Republika s názvem Bez prądu. O rok později se zpěvačka během Národního festivalu polských písní v Opole představila s písní „Ja chcę ciebie” (Chci tě), za kterou získala Cenu prezidenta města. Ve stejném roce získala své 2. místo na Baltic Song Contest ve městě Karlshamn.\n\nSvé první jazzové album s názvem Kamień bylo vydáno v listopadu 1995. První singl, který byl vyslán do rádií, nesl jméno „Jak liść” a druhým byl „Nawet deszcz”.\n\nV roce 1996 vydala další 2 promo singly k albu s názvy „Santana” a „Fleciki”, ke kterému se videoklip natáčel v Kalifornii a jeho režisérem byl Janusz Kamiński. Píseň se stala jedním z hitů roku a obdržela ocenění polských rozhlasových stanic PlayBox v kategorii Zlatá desítka. Ohlasy kritiků k písni byly velmi pozitivní, samotné album si získalo status zlaté desky a také zajistilo zapěvačce nominaci do Cen Fryderyk za Nejlepší zpěvačku roku.\n\nDalším album neslo název Zebra a bylo vydáno na jaře 1997. Po vydání následoval velký komerční úspěch. Na albu se nachází skladby na stylu disco a soul. Singly „Na językach” a „Supermenka” se ukázaly jako jedny z největších hitů roku a také nejhranější písně v rádiích, o čem svědčí 2 získané sošky PlayBox v kategorii Zlatá desítka. V rámci promo kampaně alba interpretka v doprovodu novinářů navštívila v den jeho vydání ZOO ve Varšavě a starala se zebru Kaju. Během několika dnů prodej desek přesáhl 100 000 kopií a celkově bylo prodáno více než 200 000 kusů, za což album obdrželo status dvojité platiny.\n\nV roce 1997 získala osm nominací na Ceny Fryderyk, z čehož vyhrála ve čtyřech kategoriích: Skladatel roku, Autor roku, Popové album roku (Zebra) a Zpěvačka roku. O rok později byl průvodcem 24dílného zábavného pořadu To było grane a také se zúčastnila kampaně Orange POP. Za hudbu složenou k této reklamě získala ocenění na festivalech Crackfilm, Kreatura a Złote Orły. Ve stejném roce se provdala za Rinka Rooyense a porodila syna, Roche.\n\nV roce 1999 se spojila s balkánským hudebníkem Goranem Bregovićem, s nímž nahrála album Kayah i Bregović, které mělo premiéru v dubnu téhož roku. Album se ukázalo jako největší obchodní úspěch zpěvačky v její kariéře stalo se jedním z bestsellerů v historii polské fotografii. Svým prodeje přesahujícím více než 700 000 kopií si zasloužilo status diamantové desky. Album je kombinací popu, balkánského folklór s lidové hudby.\n\nNa albu se nachází několik písní, které se objevily ve filmech Gorana Bregoviće, například Underground či Královna Margot. Z alba byly vydány promo singly „Śpij kochanie, śpij” a „Prawy do lewego”\", které se zařadily mezi jedny z největších hitů roku, za což zpěvačka obdržela dvě sošky PlayBox v kategorii Zlatá desítka od národních rozhlasových stanic. V září duo vystoupilo na koncertě ve varšavském Służewci, kterého se zúčastnilo více než 50 000 diváků. Vzhledem k obrovské popularitě alba v Polsku se společnost Bertelsmann Music Group rozhodla podpořit album v zahraničí. Album bylo vydáno ve Španělsku, Francii, Turecku, Řecku, Izraeli, České republice, Slovinsku, Chorvatsku a Itálii, kde se umístilo na 7. v seznamu bestsellerů.\n\nVe stejném roce získala dvojici Cenu Fryderyk za Album roku a Videoklip roku (za singl „Prawy do lewego”), kromě toho také získala ocenění v kategorii Zpěvačka roku. O rok později převzala 4 SuperJedynky během Národního festivalu polských písní v Opole v kategoriích: Nejlepší zpěvačka, Hit roku („Śpij kochanie, śpij”), Nejlepší album (Kayah i Bregović) a Nejlepší videoklip („Prawy do lewego”).\n\nDne 12. května 2000 vyšlo album s názvem JakaJaKayah, kterého bylo čtyři dny po premiéře prodáno na 50 tisíc kopií a o šest dnů později obdrželo titul alba měsíce na 68 rozhlasových stanicích v Polsku. Prvním singlem z alba byla pilotní skladba „Jaka ja Kayah”, která se ve vysolání rozhlasových stanic objevila 4 000 krát. Za nejlepší herecký výkon ve videoklipu k písni Kayah získala cenu na festivalu polských videoklipů Yach Film. Album bylo návratem k žánru soul a také obsahovalo prvky elektronické hudby. Albu byla udělena platinová deska za prodej více než 70 000 kopií a obdrželo 5 nominací na Ceny Fryderyk.\n\nKe konci roku 2000 se zpěvačka spojila s Cesárií Évorou, což na počátku roku 2001 vyústilo ve společný singl nazvaný „Embarcação”. Videoklip k písni zrežírovaný Bolesławem Pawicou získal první cenu na 10. ročníku festivalu Yach Film za Nejlepší režii. Píseň byla byla na polskou reedici alba, a v Kanadě a devíti evropských zemích bylo vydáno pod jiným jménem, YakaYaKayah. Ve stejném roce byla ambasadorkou Světového fondu na ochranu přírody v Polsku a založila společnost Kayax spolu s Tomikiem Grewińským. Prvním výsledkem jejich práce bylo sedm skladeb na albu Mówię tak, myślę nie od Ewy Bem. Zpěvačka se v té době podílela na různých hudebních projektech a také nahrála píseň „Wiosna przyjdzie i tak”, která byla určena k promu filmu Przedwiośnie.\n\nNásledující album s názevm Stereo typ bylo vydáno v srpnu 2003. Okamžitě se dostal na vrchol polského seznamu bestsellerů a obdrželo zlatou desku. Náklad alba dosáhnul více než 50 000 prodaných kopií. Videoklip k prvnímu singlu „Testosteron” obdržel první cenu na festivalu Yach Film. Na podzim téhož roku se uskutečnilo klubové koncertní turné s názvem Stereo Tour, kterého se zúčastnilo téměř 15 tisíc diváků. Za album Stereo typ získala zpěvačka sedm nominací na Ceny Fryderyk 2003 a v létě 2004 se objevila na 2. ročníku festivalu TOPtrendy vzhledem k 8. místu mezi nejprodávanějšími alby v Polsku loňského roku.\n\nNa konci dubna 2005 mělo premiéru debutové kompilační album o dvou deskách The Best & The Rest. Kompilace obdržela zlatou certifikaci díky prodeji více než 50 000 kopií. Promo singlem alba byla kompozice „Prócz ciebie, nic”, kterou nahrála v duetu s Krzysztofem Kiljańským, který ji umístil i na své debutové sólové album In the Room. PSkladba vyhrál Cenu Fryderyk 2005 v kategorii Píseň roku. Druhým singlem z alba byla píseň „Jutro rano” a videoklip k němu získal tři nominace na festival polských videoklipů Yach Film.\n\nV následujících letech se zpěvačka zaměřila více na činnost producenta. Pod svým vydavatelstvím publikovala alba of umělvů jako Maria Peszek, Zakopower či Novika. Natočila hudební témata pro několik filmů, včetně Kochankowie roku tygrysa a Ryś a zahrála si v několika inscenacích, včetně seriálu Chůva. Na konci listopadu 2006 v Lodži poprvé v Polsku a střední a východní Evropě se konal koncert z cyklu MTV Unplugged, na kterém v doprovodu s několika hosty zazpívala čtrnáct skladeb. Album s názvem MTV Unplugged obsahující záznamy z koncertu bxlo vydáno na CD a DVD v březnu 2007. Jednalo se o první album zpěvačky, které bylo vydáno na DVD a obdrželo zlatou desku za prodej více než 15 000 kopií. V polovině téhož roku vydala kompilaci Music 4 Boys & Gays. V roce 2008 seděl v porotců výboru hvězda Factory programu, vysílaného TV Polsat.\n"}
{"id": "1205433", "url": "https://cs.wikipedia.org/wiki?curid=1205433", "title": "Mongolský vpád", "text": "Mongolský vpád\n\nSousloví mongolský vpád může označovat následující invaze:\n\n"}
{"id": "1205435", "url": "https://cs.wikipedia.org/wiki?curid=1205435", "title": "Selhurst Park", "text": "Selhurst Park\n\nSelhurst Park je fotbalový stadion, který se nachází v londýnském South Norwoodu. Stadion je domovem ligového klubu Crystal Palace FC. Současná maximální kapacita stadionu činí 26 255 diváků. Stadion je rozdělen na čtyři tribuny, a to Holmesdale Road Stand (8 147 diváků), Arthur Wait Stand (9 754), Main Stand (6 163 diváků), a Whitehorse Lane Stand (víc jak 2 245 diváků).\n\nV roce 1922 byl pozemek dnešního stadionu odkoupen od společnosti Brighton Railway Company za 2 570 liber. Do té doby na něm stála bývalá cihelna. Stadion byl designován slavným skotským architektem Archibaldem Leitchem, který tehdy po celém Spojeném království navrhl spoustu známých fotbalových stadionů. Cena výstavby se nakonec vyšplhala na 30 000 liber. Slavnostní otevření se konalo 30. srpna 1924 utkáním domácích Crystal Palace proti hostujícímu Sheffieldu Wednesday, který domácí před návštěvou 25 000 diváků prohrály poměrem 0:1. V roce 1948 se zde konalo pár fotbalových zápasů na Letních olympijských hrách.\n\nCharlton Athletic se na stadion dočasně přesunul v roce 1985 z důvodu nevyhovujícího zázemí a špatné finanční situace, která pak omezovala jeho opravu. V roce 1990 byly po celém stadionu kompletně nainstalovány sedačky kvůli Taylorově zprávě o tragédii v Hillsborough. O rok později (1991) se Charlton znovu stěhoval a to tentokráte na Boleyn Ground, domácí stadion West Hamu United. Ve stejném roce je pak nahradil další londýnský klub Wimbledon FC, který musel nuceně uzavřít svůj stadion Plough Lane. Působil zde až do roku 2003, kdy se přestěhoval na National Hockey Stadium v Milton Keynes.\n\n"}
{"id": "1205436", "url": "https://cs.wikipedia.org/wiki?curid=1205436", "title": "Viljučinsk", "text": "Viljučinsk\n\nViljučinsk () je uzavřené město v Kamčatském kraji v Ruské federaci. Při sčítání lidu v roce 2010 mělo bezmála třiadvacet tisíc obyvatel.\n\nViljučinsk leží na jihovýchodním pobřeží Kamčatky na jihozápadním břehu Avačského zálivu, na jehož opačném břehu ve vzdálenosti přibližně pětadvaceti kilometrů vzdušnou čarou leží Petropavlovsk-Kamčatskij, správní středisko celého kraje.\n\nDalší blízké město je Jelizovo ležící ve vnitrozemí necelých třicet kilometrů severně od Viljučinsku.\n\nViljučinsk byl založen 16. října 1968 spojením tří menších sídel sloužících sovětskému námořnictvu především zásobováním a stavbou ponorek. Původně nesl jméno \"Sovetskij\" (), v roce 1970 dostal krycí jméno \"Petropavlovsk-Kamčatskij-50\", které se užívalo až do roku 1994, kdy bylo město přejmenováno podle Viljučinského, sopky nacházející se jihozápadně od města.\n"}
{"id": "1205438", "url": "https://cs.wikipedia.org/wiki?curid=1205438", "title": "Homelské Polesí", "text": "Homelské Polesí\n\nHomelské Polesí (bělorusky \"Гомельскае Палессе\") je fyzicko-geografický rajón Běloruského Polesí. Zahrnuje část Dněperské nížiny, která se rozkládá na východ od břehu řeky Dněpr na Ukrajině. Nachází se na východě Homelské oblasti, na území Homelského, Dobrušského, Lojeŭského, Brahinského, Chojnického, Naraŭljanského, Rečyckého, Žlobinského, Světlahorského rajónu a částečně twaké Kalinkavického, Akcjabrského, Rahačoŭského, Buda-Kašaljoŭského, Čačerského a Větkaŭského rajónu.\n\nHraničí Centralnabjarezinskou a Čačorskou rovinou na severu, Mazyrským a Pripjaťským Polesím na západě, Černihivským Polesím na jihu a Brahinskou rovinou na východě. Rozkládá se na 16,5 tis. km², délka od severu k jihu je přibližně 180 km, od západu k východu od 78 do 126 km. Nadmořská výška se pohybuje od 100 do 150 m.\n\nTektonicky spadá k centrální části Pripjaťského aulakogénu, nejjižnější oblast se řadí k Ukrajinskému štítu a jihovýchod oblasti náleží do Voroněžské anteklízy. Krystalický fundament je překryt sedimentární vrstvou horinin svrchního proterozoika (starohor), paleozoika (zvláště horniny pocházející z svrchního devonu o mohutnosti 3 500 metrů) a kenozoika. Zvláště horniny pocházející z svrchního devonu o mohutnosti 2 500 m. Paleogénní a neogénní sedimenty vystupují na povrch v pobřežních skaliscích Dněpru (v blízkosti měst Rečyca a Lojeŭ), Sože a Iputě. Antropogenní vrstvu o mohutnosti od 20 m na jihu do 60 m na severo-západě tvoří sedimenty třech dob ledových a meziledových.\n\nPovrch Homelského Polesí lze charakterizovat jako plochý a někdy zvlněný, se spádem k jihu. Fluktuace v relativních výškách činí 3—5 m/km².\n\nHomelské Polesí se nachází na území Homelského (východní část) a Žytkavicko-Mazyrského (západní část) agroklimatického rajónu. Průměrná teplota v lednu je 6,5 až –7,0 °C, v červenci 18,5 až 19,0 °C. Minimální teplota v zimě mohou klesnout až na -36 °C a méně, maximální letní teplota vzrůstá nad 36 °C. Průměrný úhrn srážek se pohybuje od 600 m na severozápadě regionu až 530 mm na jihovýchodě.\n\nHomelské Polesí protíná Dněpr a dolním toku jeho přítoku — Pripjať, Sož a Berezina. Na východě rajónu se nachází dolní přítok Sože – Běsjadzi, Ipuť, Vuč. V západní části leží řeky Žaloň, Myčva, Vič, Ipa a na jihu Braginka.\n\nNa jihu Homelského Polesí se rozkládá Poleská státní radiačně-ekologická rezervace (Палескі дзяржаўны радыяцыйна-экалагічны запаведнік). Na jeho území se nachází několik dalších rezervací.\n"}
{"id": "1205448", "url": "https://cs.wikipedia.org/wiki?curid=1205448", "title": "Dálnice Trakija", "text": "Dálnice Trakija\n\nDálnice Trakija ( \"Aвтомагистрала Тракия\") je dálnice v jižním Bulharsku. Nese označení A1. Spojuje hlavní město Sofie s městem Burgas a vedou po ní Е773 z Burgasu do Čirpanu a Е80 z Čirpanu do Sofie. V provozu je v celé své délce 360 km od roku 2013.\n\nDálnice nese jméno po historické oblasti Thrákie, \"Тракия\" (Trakija), na jejímž území probíhá.\n\nDálnice má km 0,000 na křižovatce se Sofijským okruhem, který je částečně zprovozněn. Až k odbočce na Lozen na km 4,400 je dálnice šestiproudá, odtud čtyřproudá. Z nadmořské výšky zhruba 565 m dálnice stoupá jihovýchodním směrem do hor a u obce Vakarel (838 m) překonává Srednegorje. Trasa běží víceméně souběžně se silnicí I/8 až ke vsi Mirovo. Nedaleko odtud prochází tunelem Trajanova Vrata (773 m n. m.) do údolí řeky Javorica. V těchto úsecích dálnice vede po několika významnějších mostech. Dále postupně klesá po úbočí hor do údolí Marici a poblíž Pazardžiku se stáčí k východu a opět se dostává do souběhu se silnicí I/8, kterou nechává 2 až 5 km na jih. Trasa pokračuje v nadmořské výšce mezi 220 a 150 m, přičemž míjí Plovdiv a na km 168,500 se od ní odpojuje dálnice Marica vedoucí směrem k Istanbulu. Zde se stáčí mírně k severovýchodu a překonává nejjižnější výběžky Sredné gory (234 m), přičemž vede souběžně se silnicí II/66. Postupně, ve vzdálenostech do 15 km míjí města Stara Zagora, Jambol a Sliven a stáčí se téměř k východu. Odtud běží k Burgasu, kde na km 360,000 končí na křižovatce se silnicí I/6 severovýchodně od jeho centra ve vzdálenosti 12 km, přičemž zde leží i její nejnižší místo (cca 25 m n. m.).\n\nTrakija je nejstarší dálnicí v Bulharsku a má v jeho hospodářství klíčový význam. 19. května 1964 bylo přijato rozhodnutí o výstavbě bulharské dálniční smyčky, jejíž je součástí spolu s dálnicemi Chemus a Černo more. Hlavními projektanty dálnice byli inženýři \"Gabrail Gabrailov\" a \"Ivan Kolarov\". Stavba byla zahájena v roce 1973. Do roku 1989 byla prováděna především společností \"Pătni stroeži\" (Пътни строежи).\n\nTunel Trajanova vrata (bulharsky \"тунел Траянови врата\") byl postaven v 70. letech 20. století. Tunelová trouba ve směru Sofie – Plovdiv má délku 739 m, v opačném směru 746 m; šířka každé trouby je 12,5 m a má plochu průřezu 78 m².\n\nZ mostů na dálnici Trakija jsou významnější tři mostní díla: most Vakarel, most na km 61,000 a most na km 67,000.\n\nMost Vakarel (bulharsky \"виадукт Вакарел\") se nachází poblíž dědiny Vakarel a zdejší údolí přechází ve výšce přes 100 m. Jde o dva souběžné mosty, každý o šířce 14 m s železobetonovou nosnou konstrukci. \n\n"}
{"id": "1205452", "url": "https://cs.wikipedia.org/wiki?curid=1205452", "title": "Dobrejšovo evangelium", "text": "Dobrejšovo evangelium\n\nDobrejšovo evangelium (též Dobrejšovo čtveroevangelium) pochází z makedonského prostoru, z první čtvrtiny 13. století. Rukopis původně obsahoval čtyři evangelia ve staroslověnštině (s novými prvky). Podle významně později připsaného data (snad z původního nedochovaného kolofonu) bylo evangelium napsáno roku 1221. Rukopis zahrnuje celkem 175 pergamenových listů zdobených barevnými ornamenty a třemi miniaturami evangelistů (Lukáš a Jan jsou provedeni na celostránkových iluminacích). Miniatura s Janem je zároveň donační, zde pop Dobrejšo věnuje knihu Janu Evangelistovi. Není zcela jisté, jestli pop Dobrejšo text přepsal, nebo financoval (nebo obojí).\n\nRukopis byl nalezen v Rumunsku, v Tulce. Většina z obsahu – 127 listů, je uložena v bulharské Národní knihovně. Až do roku 1941 bylo dalších 48 listů uloženo v Srbské národní knihovně v Bělehradě, knihovna byla zasažena bombardováním a tyto listy jsou zničeny.\n"}
{"id": "1205461", "url": "https://cs.wikipedia.org/wiki?curid=1205461", "title": "Prokletí přírodních zdrojů", "text": "Prokletí přírodních zdrojů\n\nProkletí přírodních zdrojů je označení paradoxu, že kultury a státy oplývající přebytkem přírodních zdrojů, zejména těch neobnovitelných, jako jsou fosilní paliva nebo minerály, vykazují často slabší hospodářský růst a hospodářský rozvoj a často také i méně demokratický společenský režim v porovnání s kulturami a státy, které mají přírodních zdrojů méně.\n\nPozorování není platné bez výjimky, nicméně pro vysvětlení paradoxu vznikla řada různých teorií. Nejedná se přitom jen o moderní těžbu ropy, vědci hledají například rozdíly ve vývoji civilizací, které měly či neměly k disposici brambory coby velmi výnosný zdroj kalorií.\n\nHolandskou nemocí se rozumí situace, kdy snadné a velké zisky z vývozu přírodní suroviny způsobí výrazné zhodnocení měny, což zkomplikuje vývoz jiných výrobků a způsobí stagnaci a úpadek jiných odvětví. Hospodářství se pak stává čím dál závislejším na vývozu oné suroviny a na výkyvech v její ceně.\n\nZdánlivá solventnost státu na základě přírodního bohatství může vést k nabídkám půjček za nižších úroků, což povzbuzuje zadlužování.\n\nZisk z přírodních zdrojů obvykle provozuje stát, což jej do určité míry zbavuje závislosti na produktivitě a danění občanů a naopak dává diktátorským režimům možnost „uplácet“ občany blahobytem. I pokud v zemi není přímo diktatura, bohatství a tím hospodářská moc se obvykle soustředí do rukou úzké elity spjaté s řízením či vlastněním těžby a vývozu dané suroviny.\n\nPřitažlivost snadných zisků z těžby a vývozu přírodního zdroje může být značnou motivací pro vznik válek, ať už mezinárodních nebo občanských. Případné ovládnutí zdrojů může zajistit ozbrojeným povstaleckým skupinám dlouhodobě dostatek prostředků k vedení vleklé války.\n\nPři dostatečném bezpracném zisku z přírodních zdrojů klesá motivace státu i jednotlivých lidí o zvyšování vzdělání a kvalifikace. Naopak nejvyšší platy přitahující nejschopnější pracovníky jsou lidem nabízeny právě v oblasti těžby a výnosu, což obírá jiné obory o lidské zdroje.\n\nTěžba lukrativní suroviny je často prováděna poměrně bezohledně (vizte výše odstavec o korupci), což může vést k narušení ekosystému a tím mimo jiné opět k poškození jiných hospodářských odvětví.\n"}
{"id": "1205469", "url": "https://cs.wikipedia.org/wiki?curid=1205469", "title": "Afonso Sanches, pán z Albuquerque", "text": "Afonso Sanches, pán z Albuquerque\n\nAfonso Sanches, pán z Albuquerque (24. května 1289, Cerva – 2. listopadu 1329, Escalona) byl středověký šlechtic.\n\nNarodil se 24. května 1289 v Cervě jako syn portugalského krále Dinise I. Portugalského a Aldonçi Rodrigues Talha. Oženil se s Teresou Martínez de Meneses, s vnučkou krále Sancha IV. Kastilského.\n\nZemřel 2. listopadu 1329 v Escaloně.\n"}
{"id": "1205470", "url": "https://cs.wikipedia.org/wiki?curid=1205470", "title": "Drago Sukalovský", "text": "Drago Sukalovský\n\nDrago Sukalovský (* 7. června 1962 Brno) je český politik, programátor a PR konzultant, od roku 2012 zastupitel Jihomoravského kraje, od roku 2010 starosta Kuřimi (předtím čtyři roky radní města), člen STAN.\n\nV letech 1977 až 1981 vystudoval elektrotechnickou průmyslovku v Brně a následně v letech 1981 až 1986 obor číslicové počítače na Fakultě elektrotechnické Vysokého učení technického v Brně (získal titul Ing.).\n\nNejdříve pracoval v národním podniku TOS Kuřim a posléze v dalších firmách jako programátor a později jako systémový analytik. Od roku 1993 se začal věnovat public relations a později marketingu, jako osoba samostatně výdělečně činná, zaměstnanec na různých pozicích včetně vedoucích a jako podnikatel. Při zaměstnání vystudoval v letech 2008 až 2012 obor marketingová studia na Fakultě multimediálních studií Univerzity Tomáše Bati ve Zlíně (získal titul Mgr.).\n\nDrago Sukalovský žije v Kuřimi v okrese Brno-venkov. Angažoval se jako zakladatel, vydavatel a redaktor prvních novin v Kuřimi po roce 1989. Mezi jeho záliby patří sport, cestování, literatura, hudba (především etno, jazz a klasická) a z donucení i zahrádkaření.\n\nDo komunální politiky se pokoušel dostat, když ve volbách v roce 1998 kandidoval jako nezávislý do Zastupitelstva města Kuřim v okrese Brno-venkov, ale neuspěl. Zastupitelem se stal až po volbách v roce 2002, kdy kandidoval jako nestraník na kandidátce subjektu \"\"Kuřimská občanská liga\"\". Za toto uskupení obhájil mandát ve volbách v roce 2006 a na počátku listopadu 2006 byl zvolen radním města.\n\nPro volby v roce 2010 spojila \"\"Kuřimská občanská liga\"\" síly s hnutím STAN. Sukalovský z pozice nestraníka vedl společnou kandidátku a byl opět zvolen zastupitelem města. Vzhledem k tomu, že uskupení volby vyhrálo, stal se dne 4. listopadu 2010 i starostou města. Na přelomu let 2010 a 2011 se stal členem hnutí STAN a v krajských volbách v roce 2012 byl jako člen STAN zvolen na kandidátce \"TOP 09 a Starostové pro Jihomoravský kraj\" krajským zastupitelem. V komunálních volbách v roce 2014 obhájil jako člen STAN na kandidátce \"\"Kuřimské občanské ligy\"\" post zastupitele města a v listopadu 2014 i funkci starosty města. Starostou byl zvolen opět po komunálních volbách v roce 2018.\n\nVe volbách do Poslanecké sněmovny PČR v roce 2013 kandidoval jako člen STAN na společné kandidátce TOP 09 a STAN v Jihomoravském kraji, ale neuspěl (stal se druhým náhradníkem). Ve volbách do Senátu PČR v roce 2016 kandidoval za hnutí STAN v obvodu č. 49 – Blansko. Se ziskem 13,61 % hlasů skončil na 4. místě a do druhého kola nepostoupil.\n\nV krajských volbách v roce 2016 obhájil post krajského zastupitele z pozice člena hnutí STAN na kandidátce s názvem \"\"Starostové pro Jižní Moravu\"\" (tj. STAN a SOM).\n"}
{"id": "1205473", "url": "https://cs.wikipedia.org/wiki?curid=1205473", "title": "350 (číslo)", "text": "350 (číslo)\n\nTři sta padesát je přirozené číslo, které následuje po čísle tři sta čtyřicet devět a předchází číslu tři sta padesát jedna. Římskými číslicemi se zapisuje CCCL.\n\n\n\nSilnice II/350 je česká silnice II. třídy vedoucí na trase Štoky – Přibyslav – Polnička – Herálec – silnice II/343\n\n\n"}
{"id": "1205474", "url": "https://cs.wikipedia.org/wiki?curid=1205474", "title": "Computex Taipei", "text": "Computex Taipei\n\nComputex Taipei či COMPUTEX Taipei (čínsky 台北國際電腦展, pinyinem \"Táiběi guójì diànnǎo zhǎn\") nebo jen krátce Computex je veletrh výpočetní techniky a spotřební elektroniky, který se koná každoročně od roku 1981 v Tchaj-peji na Tchaj-wanu (pod tímto názvem od roku 1984). Od počátku 21. století patří k celosvětově největším a nejvýznamnějším. Své produkty na něm prezentují nejen společnosti jako například Intel, AMD, NVIDIA, nebo domácí Acer a ASUS, ale i mnoho méně známých výrobců. \n\n\n\n\n"}
{"id": "1205479", "url": "https://cs.wikipedia.org/wiki?curid=1205479", "title": "Kaple svatého Víta (Sinutec)", "text": "Kaple svatého Víta (Sinutec)\n\nKaple svatého Víta je římskokatolická poutní kaple v Sinutci v okrese Louny zasvěcená svatému Vítovi. Od roku 1964 je chráněna jako kulturní památka. Stojí na severním okraji vesnice.\n\nKaple vznikla na přelomu sedmnáctého a osmnáctého století, možná však již v roce 1689. Snad v roce 1738 bylo její jihozápadní nároží zpevněno mohutným opěrákem. Tradice poutí byla spojená s nedalekou studánkou, jejíž vodu lidé považovali za zázračně léčivou. Poutě však ustaly již v osmdesátých letech osmnáctého století po církevních reformách císaře Josefa II. V šedesátých letech dvacátého století byla ještě opravena střecha, ale potom začal areál chátrat.\n\nO kapli pečuje Spolek pro záchranu kaple sv. Víta v Sinutci.\n\nObdélná kaple má trojboce uzavřený presbytář. Západní průčelí je zdůrazněno volutovým štítem a výklenky po obou stranách vstupního portálu. Ze střechy vybíhá sanktusová vížka. Vnitřní stěny mají zkosené kouty a člení je výklenky. Prostor před vstupem a severně od kaple ohrazuje zeď.\n\nZařízení interiéru se nedochovalo. Na západní straně stávala dřevěná kruchta a barokní oltář zhotovil bílinský truhlář Pantzner v roce 1702. Podle inventáře z první poloviny devatenáctého století se v kapli kromě oltáře nacházela také kazatelna, obraz svatého Jana Nepomuckého, čtyři lavice, čtyři kruhové obrazy evangelistů a pozlacený pacifikál.\n\n"}
{"id": "1205483", "url": "https://cs.wikipedia.org/wiki?curid=1205483", "title": "Bollingenská cena", "text": "Bollingenská cena\n\nCenu založil v roce 1948 americký filantrop Paul Mellon a byla financována grantem deseti tisíc dolarů věnovaný Bollingenskou nadací Knihovně Kongresu. Cena i sama nadace jsou pojmenovány po švýcarské vsi Bollingenu, kde měl své venkovské sídlo Carl Jung. V prvním roce ji porota literárních poradců při Knihovně Kongresu udělila Ezru Poundovi za jeho sbírku \"The Pisan Cantos\", později vydávanou jako součást (zpěvy LXXIV–LXXXIV) jeho Cantos.\n\nV poválečné atmosféře tato volba mnoho Američanů pohoršila, protože Pound pro své sympatie k italskému fašismu vnímán jako zrádce národa. Politický tlak pak vedl k tomu, že Kongres účast Knihovny Kongresu v programu ukončil. Nevyužitá část grantu byla roku 1949 vrácena Bollingenské nadaci.\n\nBollingenská nadace se rozhodla v programu pokračovat a administrativní stránku svěřila knihovně Yaleovy univerzity. V letech 1948–1963 byla cena udílena každoročně. Od roku 1963 byla odměna spojená s cenou zvýšena na pět tisíc dolarů a cena je udílena každý druhý rok. Po rozpuštění Bollingenské nadace roku 1968 převzala financování ceny Nadace Andrew W. Mellona. Roku 1973 zřídila Mellonova nadace fond 100 tisíc USD umožňující yaleské knihovně udílení ceny natrvalo.\n\nV roce 1961 zřídila Bollingenská nadace také cenu za překlad poezie, udílenou v letech 1961–1968, po roce 1963 rovněž každým druhým rokem. Získal ji například Robert Fitzgerald za překlad \"Odyssey\" či Walter W. Arndt za překlad \"Evžena Oněgina\".\n"}
{"id": "1205485", "url": "https://cs.wikipedia.org/wiki?curid=1205485", "title": "KC Stadium", "text": "KC Stadium\n\nKCOM Stadium (dříve znám pod názvem KC Stadium) je sportovní stadion, který se nachází v anglickém Kingston upon Hull. Stadion byl kdysi nazýván KC Stadium, ale z důvodu přejmenování hlavního sponzora stadionu v roce 2016, došlo i k jeho následné změně názvu. Stavba byla navržena v pozdních devadesátých letech, s tím že byla zrealizována až v říjnu 2002 a stála něco přes 44 miliónu liber. Vlastníkem stadionu je Hull City Council a provozován je společností Stadium Management Company (SMC), která se již několik let snaží zvýšit kapacitu stadionu na 32 000 diváků.\n\nSoučasná maximální kapacita stadionu činí 25 400 diváků. Stadion je domovem dvou sportovním celků, a to fotbalového klubu Hull City AFC, který se sem přestěhoval ze stadionu Boothferry Park, a klubu rugby league Hull FC, který dříve působil na stadionu The Boulevard. Stadion také několikrát hostil mezinárodní fotbalové zápasy a mezinárodní zápasy rugby league. Dále se na stadionu odehrálo několik hudebních koncertů, jmenovitě Eltona Johna a nebo rockové skupiny The Who.\n\n"}
{"id": "1205486", "url": "https://cs.wikipedia.org/wiki?curid=1205486", "title": "Lorenzo Maitani", "text": "Lorenzo Maitani\n\nLorenzo Maitani (okolo 1275 Siena – 1330 Orvieto) byl italský architekt, sochař a stavitel. Byl primárně zodpovědný za stavbu a výzdobu průčelí katedrály v Orvietu.\n\nNarodil se v toskánském hlavním městě Siena. Zde si rovněž vybudoval svou pověst a později byl pověřen samotným papežem, aby jako architekt dohlížel na různé stavby a aby se ujal i výstavby velké katedrály v městě Orvieto. V roce 1310 získal titul \"„capomaestro“\" katedrály a navíc se stal dozorcem mostů a světských staveb.\n\nKonstrukce fasády katedrály je považována za jeho nejvýznamnější stavitelskou práci. Maitani však na katedrále pracoval nejen jako stavitel a architekt, ale i jako sochař. Jeho pojetí a citlivost vnesla celé stavbě zcela originální a nezapomenutelný vzhled. Vytvořil zde různé biblické výjevy, jako např. \"„Výjevy z knihy Genesis“\" nebo \"„Poslední soud“\". Jeho velice jemné reliéfy naznačují francouzský gotický vliv. Maitani zde vytvořil i bronzové sochy, jako např. \"„Orel svatého Jana“\" a \"„Anděl svatého Matouše“\".\n\n"}
{"id": "1205491", "url": "https://cs.wikipedia.org/wiki?curid=1205491", "title": "Laureano de Torres y Ayala", "text": "Laureano de Torres y Ayala\n\nLaureano de Torres y Ayala (1645 – 1722) byl španělský rytíř Svatojakubského řádu, guvernér Floridy (1693 – 1699), Kuby (1707 – 1711) a voják. Během jeho působení na Floridě nechal dostavět Castillo de San Marcos.\nLaureano José de Torres Ayala a Duadros Castellanos se narodil v roce 1645 v Seville, ale vyrůstal v Madridu, kde se jeho rodiče usadili, v jeho dětství. Jeho otec byl soudcem roku 1693 v Seville a guvernérem venezuelské Méridy a La Gritě. Měl tři bratry, Pedra Ignacia, Cristóbala a Diega Torres Ayala y Quadros. Během svého mládí se přidal ke španělské armádě.\n\nV červnu 1693 se účastnil expedice na Floridu, během níž překročili hrabství Okaloosa, tudíž byl jedním z prvních Evropanů, kteří kdy vstoupili do západní Floridy. Dne 21. září 1693 se stal 30.\nguvernérem Floridy. Jako jeho předchůdci i Ayala pracoval na dostavění Castillo de San Marcos, které bylo dokončeno za jeho správy v roce 1695. Post guvernéra si udržel do roku 1699, kdy se vrátil do Španělska a jeho místo převzal José de Zúñiga y la Cerda.\n\nBěhem let 1704 – 1707 se účastnil války o španělské dědictví, přičemž se zdržoval v Evropě. Dne 18. ledna 1707 se stal guvernérem Kuby. Na Kubě byl znepokojen jejími ekonomickými problémy. Španělský úředník a statkář Orri přišel s myšlenou, že by se tamější produkce tabáku mohla prodávat vládě. Tím by se zajistilo, že daň z tabáku by se vrátila na Kubu. Většina obchodníků prodávala tabák do Ameriky či do Španělska a Kuba tím pádem ztrácela zisk. Přestože tedy Orriova idea značně ztenčovala zisk Španělsku, Ayala ho plně podporoval a tím vznikl kubánský tabákový monopol.\n\nJeho guvernérský post byl přerušen 18. února 1711, kdy byl uvězněn auditorem Pablem Caverou pro korupci. Ayala byl uvězněn a poslán před španělského krále Filipa V. O dva roky později, 14. února 1713, byl propuštěn a opět ustanoven guvernérem Kuby. Během svého druhého funkčního období vykonával charitativní činnost. Založil La Casa de la Beneficiencia, domov pro žebráky a započal stavbu Hospital de San Lazaro.\n\nZemřel v roce 1722 v Havaně.\n\n"}
{"id": "1205493", "url": "https://cs.wikipedia.org/wiki?curid=1205493", "title": "Rudá žena", "text": "Rudá žena\n\nRudá žena (v anglickém originále The Red Woman) je první díl šesté řady seriálu Hra o trůny stanice HBO. Celkově se jedná o 51 epizodu. Epizodu režíroval Jeremy Podeswa. V USA měl díl premiéru 24. dubna 2016, v České republice o den později.\n\nNa Zimohradě truchlí Ramsay (Iwan Rheon) nad smrtí Myrandy (Charlotte Hope), ale sluhovi přikazuje, aby bylo její tělo hozeno psům. Jeho otec Roose Bolton (Michael McElhatton) ho varuje, že i přes jejich vítězství nad Stannisem Baratheonem by v budoucnu mohli čelit hněvu Lannisterů, a proto si musí zajistit loajalitu rodů na Severu. Viní Ramsayho ze ztráty Sansy (Sophie Turner), která by jako dítě Eddarda Starka mohla být využita jako manželka hlavy Severu. Roose hrozí Ramsaymu, že pokud se mu ji nepodaří najít, učiní svým nástupcem svého dosud nenarozeného syna.\n\nMezitím Sansa a Theon (Alfie Allen) prchají přes nedaleké lesy. Jsou však nalezení Boltonovými vojáky. Před nimi je zachrání až Brienne z Tarthu (Gwendoline Christie) a Podrick Payne (Daniel Portman). Theon zabije jednoho z vojáků a zachrání tak Podrickovi život. Brienne opět nabídne Sanse své služby, která je tentokrát přijme.\n\nDoran Martell (Alexander Siddig) obdrží zprávu o smrti Myrcelly a je rozrušený, avšak on i Areo Hotah (DeObia Oparei) jsou vzápětí zavražděni Ellarií (Indira Varma) a Tyenou (Rosabell Laurenti Sellers), zatímco palácoví strážní této rebelii přihlíží bez povšimnutí. Ellaria při tom řekne Doranovi, že jeho lidé byli nespokojení s jeho nečinností proti Lannisterům. Když Doran umírá, prosí, aby ušetřily alespoň život jeho jediného syna, ale Ellaria mu odpoví, že slabí lidé nikdy znovu nebudou vládnout Dorne.\n\nJaime Lannister (Nikolaj Coster-Waldau) připlouvá do Králova přístaviště, nese Myrcellno mrtvě tělo a vrací se ke své sestře Cersei (Lena Headey). Ta mu vypráví proroctví, které jí v dětství řekla Maggy Žába: Že všechny její děti zemřou před ní a nikdo jí nezbude. Jaime slibuje pomstu všem, kteří ublíží Lannisterům, a chce, aby mu Cersei zůstala nablízku.\n\nNa druhé straně města Margaery (Natalie Dormer), která je stále držena v septu, hovoří s Nejvyšším vrabčákem (Jonathan Pryce). Prosí ho, aby se mohla setkat s bratrem. Svolení se jí však nedostane..\n\nDoranův syn Trystane Martell (Toby Sebastian) je stále ještě na své lodi, která zakotvila v Králově přístavišti. Zdobí zde kameny pro Myrcellyn pohřeb. Obara (Keisha Castle-Hughes) a Nymeria (Jessica Henwick) se skrývají v palubní jeho lodi a vstoupí do jeho kabiny, aby jej zabily. Trystane vyzve k souboji Nymerii, nakonec jej ale zezadu probodne Obara.\n\nTyrion (Peter Dinklage) a Varys (Conleth Hill) se procházejí ulicemi, které jsou z důvodu nepřítomnosti Daenerys a strachu ze Synů Harpyje z velké části prázdné. Tyrion si všímá, že počet nepřátel Daenerys roste, včetně bývalých otroků a mistrů. Varys mu slibuje, že jeho špioni najdou vůdce Synů Harpyje. Oba pak uvidí, že někdo zapálil přístav v Meereenu, a Tyrion si rázem uvědomí, že Daenerysiny síly (lodě) nebudou schopny plout do Sedmi království.\n\nDaario (Michiel Huisman) a Jorah (Iain Glen) i nadále pátrají po Daenerys (Emilia Clarke). Jorah si tajně všímá zhoršujícího se nakažení šedým lupem, ale i nadále ho udržuje v tajnosti. Najdou její prsten ve středu otisků tisíce kopyt, z čehož odvodí, že byla zajata Dothraky.\n\nMnoho mil daleko je Daenerys předvedena před khala Mora (Joe Naufahu) jako zajatkyně. Moro ji chce zpočátku za svoji otrokyni, ale když mu Daenerys vysvětlí, že je vdovou do khalu Drogovi, je nucen se k ní chovat s úctou, jak kážou tradice. Daenerys požádá Mora, aby se mohla vrátit zpět do Meereenu, ale ten to odmítá, protože vdovy khalů musí žít své životy ve Vaes Dothrak, na Dothrackém posvátném místě, jako součást Dosh Khaleen.\n\nArya Stark (Maisie Williams) je nyní slepá a je poslána žebrat na ulici. Waif, dívka bez tváře, vyhledá Aryu a nutí ji s ní bojovat pomocí dřevěné tyče. Arya souboj kvůli slepotě prohraje a Waif slibuje, že se vrátí následující den a souboj si zopakuje.\n\nPo vraždě Jona Sněha (Kit Harington) začne jeho zlovlk Duch výt, když začne vycházet nad Černým hradem slunce, což přitahuje pozornost sera Davose (Liam Cunningham), Bolestínského Edda (Ben Crompton) a několika dalších věrných. Vyprostí Ducha z jeho blízkosti a vezmou Jonovo tělo do skladiště, načež je navštíví Melisandra  (Carice Van Houten), kterou trápí, že ve své vizi v plamenech viděla Jona v bitvě o Zimohrad. Jeho věrní a bojácní se zamknou před vzbouřenci, s výjimkou Edda, který se potichu vytratí z Černého hradu, aby zajistil pomoc od Divokých.\n\nSer Alliser (Owen Teale) svolává další černé bratry a přebírá odpovědnost za vraždu Jona. Několik černých bratří obviňuje Thorna a další důstojníky ze zrady, ale Thorne má většinu z nich na své straně a řekne jim, že pokud by ho nezabil, Jon by zničil Noční hlídku spoluprací s Divokými. Alliser a ostatní vzbouřenci pak obklopí skladiště a slibují Davosovi a Jonovým věrným amnestii, pokud se vzdají, ale zároveň hrozí, že zaútočí v případě, že do soumraku neotevřou dveře.\n\nNa jiném místě se Melisandra, která je rozmrzelá po Stannisově porážce a Jonově smrti, chystá ve své ložnici ke spánku. Když se svléká, sundá si rubínový náhrdelník, a odhalí tak své o mnoho let starší tělo, než se původně zdálo být.\nEpizoda Rudá žena byla režírována Jeremym Podeswou. Ten již v minulosti režíroval dvě epizody páté sezóny \"Hry o trůny\", a to \"Zabij chlapce\" a \"Neohnuti, neskloněni, nezlomeni\", druhý z nich obdržel nominaci na Primetime Emmy Award za vynikající režii na činoherním seriálu.\n\nScénář napsali David Benioff a D. B. Weiss. Některé prvky v epizodě vycházejí z nadcházejícího šestého románu knihy Píseň ledu a ohně, Vichry zimy, který jeho autor George R. R. Martin hodlal dokončit ještě před šestou sérií seriálu. V epizodě jsou rovněž obsaženy prvky z páté knihy Tanec s draky, konkrétně pak z kapitol \"Oběť\" a \"Slepé děvče\".\n\nRozpočet šesté série se ve srovnání s předchozími sezónami zvýšil, když každá epizoda této série měla průměrné náklady více než 10 milionů amerických dolarů, a ve výši přibližně 100 milionů dolarů za celou sérii, což představovalo nastavení nového maxima pro seriál.\n\nPro závěrečném odhalení staré Melisandry ředitel epizody uvedl, že podobná technika byla použita i na těle Cersei Lannister v epizodě \"Matčino milosrdenství\". Carice van Houten měla na obličeji protetický make-up, který byl na ní použit z těla skutečné staré ženy. Podeswa uvedl: „\"Jde o to, že myšlenkou toho byla starodávná neurčitá kvalita. Byli jsme omezeni výběrem skutečné osoby, podle které bychom toto mohli použít, spíše než kompletním vytvořením. Protože, jak vypadá 400letá osoba? To nevíme. Takže pokud se to pokusíte vytvořit, pak tvoříte něco, co je mimo naši známou realitu. Zde máte pocit, že je velmi stará, bez toho, abyste jí tipovali věk\".“\n"}
{"id": "1205494", "url": "https://cs.wikipedia.org/wiki?curid=1205494", "title": "Chmerek roční", "text": "Chmerek roční\n\nChmerek roční (\"Scleranthus annuus\") je šedozelená, drobná, trsnatá, planě rostoucí rostlina z čeledi hvozdíkovitých. Je v české krajině jedním z nejrozšířenějších plevelů vyskytujících se na polích.\n\nRoste jako původní druh v celé Evropě, od západního pobřeží až po Ural, na Kavkazu, v Malé Asii i v severní Africe. Druhotně byl rozšířen do Severní a Jižní Ameriky, východní a jižní Afriky, Austrálie i na Nový Zéland. V České republice se vyskytuje na celém území, je odolný vůči chladu a vystupuje až po horní hranici pěstování polních plodin.\n\nRoste zpravidla na kyselých podložích v půdách pravidelně obdělávaných, těžších, hlinitých i hlinitopísčitých, které mohou být plytké i silně vysýchavé. Obvykle se vyskytuje na polích s obilím i na strništích, ve vinohradech, v zahradách, na úhorech, mezích, suchých pastvinách i kamenitých svazích, na obnažených březích okolo vodních toků a na náplavových terasách. Lidmi je druhotně zavlékán podél cest a chodníků na lesní paseky a také na ruderální plochy do blízkosti lidských obydlí. Nejčastěji roste v plenárním a kolinním stupni, méně často se objevuje v submontánním a vzácný je v montánním stupni.\n\nChmerek roční se rozmnožuje výhradně semeny, která po přezimování v půdě většinou klíčí na jaře, zbytek pak po celou vegetační sezonu. Rostliny vzešlé na podzim dobře přezimují v listové růžici, jsou odolné proti chladu a začínají kvést již počátkem května a kvetou až do příchodu mrazu.\n\nNízká, jednoletá, ozimá nebo dvouletá, 5 až 20 cm vysoká, vícelodyžná, trávově zelená nebo šedozelená s kořenem sahajícím okolo 20 cm hluboko. Kolénkaté lodyhy jsou poléhavé, vystoupavé nebo přímé, vidličnatě rozvětvené a prostřední lodyžní články bývají delší než listy. Slabě tučnolisté listy, dlouhé 5 až 15 mm, rostou vstřícně, jsou přisedlé, čárkovitě šídlovité, na koncích špičaté a po obvodě celistvé. Na bázi mírně srostlých listů vyrůstají svazečky drobných lístků.\n\nDrobné, zelenavé květy s listeny rostou ve svazečcích v úžlabních nebo konečných vidlanových květenstvích. Květy mají jen neúplná okvětí, chybí jim koruny. Zvonkovitý kalich má pět kopinatých, špičatých, zelených lístků s bílým blanitým lemem. Tyčinek je v květu deset a z nich jsou pouze dvě až pět plodných. Semeník je polospodní a nese dvě tenké čnělky s bliznami. Květy kvetou v květnu až říjnu a jsou opylovány hmyzem nacházejícím v květu nektar.\n\nPlodem je 4 mm dlouhá, nepukavá tobolka vejčitého tvaru obalená vytrvalým kalichem. Je žlutohnědě zbarvená, lysá, podélně žebernatá a obsahuje jedno až dvě čočkovitá, hladká semena, kterých jedna rostliny vyprodukuje až několik stovek. Rozšiřují se větrem nebo povrchovou vodou a mohou být zanášena na čistá pole osivem obilovin a jetelovin.\n\nJedná se o málo významný plevel polí s nevápněnou, kyselou půdou. Přestože dokáže svými listovými růžicemi v nezapojených porostech vytvořit hustý pokryv, je považován za minimálně škodící a jeho výskyt není zpravidla potřebné chemicky regulovat.\n\nChmerek roční je jednou z bylin tzv.\"Bachovy esence\", která má důvěřivým lidem vyléčit většinu nemocí způsobených negativním stavem mysli. Dvě kapky esence denně a je po problému; uzdravuje lidi i zvířata.\n\n"}
{"id": "1205505", "url": "https://cs.wikipedia.org/wiki?curid=1205505", "title": "Back 2 tha Clap", "text": "Back 2 tha Clap\n\nBack 2 tha Clap je studiové album amerického rappera vystupujícího pod jménem Kokane. Vydala jej společnost SMC Recordings dne 18. července 2006 a producenty desky byli Mont „Rock“ Malone a Fingazz. Dále se na albu podíleli například KMG the Illustrator, Kurupt, Prodigy a 40 Glocc.\n\nVelšský hudebník a skladatel John Cale prohlásil, že by rád album slyšel celé naživo. Vyzdvihoval silné téma alba, jímž byl Hurikán Katrina.\n\n\n"}
{"id": "1205507", "url": "https://cs.wikipedia.org/wiki?curid=1205507", "title": "Burning for You", "text": "Burning for You\n\nBurning for You je studiové album od anglické skupiny Strawbs.\n\n\nJaponská reedice CD obsahuje navíc následující skladbu: -\n\n\n\n\n\nNahráno a mixováno v Relight Studios, Hilvarenbeek, Holandsko\n\n"}
{"id": "1205508", "url": "https://cs.wikipedia.org/wiki?curid=1205508", "title": "Pornokrates", "text": "Pornokrates\n\nPornokrates, též Pornokratès, jinak též Dáma s prasetem (fr. \"\"), je obraz, který je považován za nejznámější dílo belgického malíře, litografa a karikaturisty Féliciena Ropse. Originál, který Rops vytvořil v roce 1878, je uložen v Musée provincial Félicien Rops v Namuru, existují i grafické reprodukce (některé kolorované) v LACMA, Národním muzeu západního umění v Tokiu a Rijksmuseu v Amsterdamu.\n\nKolorovaná kresba oslavuje moc a vládu prostitutek. Žena na obraze je nahá, na hlavě má černý klobouk s chocholem per, který ji zakrývá i oči, kolem pasu stuhu, dlouhé tmavé rukavice, černé střevíce a punčochy zdobené barevnými květy a mašličkami v azurové modři, což jen zdůrazňuje její vyzývavou nahotu. Stojí na antickém vlysu, na pozadí tmavomodrého nebe s hvězdami. Na vlysu Rops namaloval schoulené postavy, duchy malířství, hudby a poezie ponořené v hluboké beznaději, vyjadřujíc tím nadvládu ženy nad tradičními alegoriemi umění. Žena má postoj bohyně, kráčí vítězně až nestydatě se zavázanýma očima po mramorovém pódiu a na vodítku vede vepře se zlatým ocasem jako symbol smyslnosti a hříchu. Od ní se vzdalují lkající tři amorci, oplakávající její nezájem. Ropsovy vlastní zápisky popisují historii vzniku této kresby: „\"Vytvořil jsem to za čtyři dny v saténově modrém salonu, v přetopeném apartmá, plném různých vůní, kde mi brambořík a myrha dodávali mírnou blahodárnou zimnici, která mi napomáhala k produkci a dokonce i k reprodukci.“\" Dílo bylo vystaveno v roce 1886 na Salonu XX v Bruselu, přestože sám Rops s vystavením nesouhlasil. Podle jeho názoru \"Pornokrates\" byl v té době již překonaným motivem, který neodpovídal jeho současné tvorbě.\n\nObraz zobrazuje pornokrata, tedy ženského vládce pornokracie (tj. vlastně vlády prostitutek). Pojem pornokracie poprvé použil Caesar Baronius jako označení temného období období papežství v 10. století. Rops obrazem reagoval na antifeministické dílo \"La Pornocratie ou les femmes dans les temps modernes\", které napsal a roku 1875 vydal Pierre-Joseph Proudhon.\n"}
{"id": "1205509", "url": "https://cs.wikipedia.org/wiki?curid=1205509", "title": "Vyslancův návrat", "text": "Vyslancův návrat\n\n„Vyslancův návrat“ (v originále „Accession“) je v pořadí sedmnáctá epizoda čtvrté sezóny seriálu \"\".\n\nMilese O'Briena navštíví jeho žena a při té příležitosti mu oznámí, že je těhotná. Benjamin Sisko kromě velení stanice rovněž požehná bajorským novomanželům, i když se v roli náboženského symbolu stále cítí poněkud nesvůj. Kira následně zachytí neznámý, tři sta let staré plavidlo vylétající z červí díry, přestože do ní nikdo nevstoupil. Na palubě je pouze jeden bajoran, který se představí jako Vyslanec.\n\nOním Vyslancem je Akorem Laan, básník, jehož plavidlo před více jako 200 léty zachytila iontová bouře a Proroci ho povolali do svého chrámu. Uzdravili ho a poslali zpátky, z čehož Akorem usodil, že je jejich Vyslancem. Básník ovšem žil v době, kdy na Bajoru platil kastovní systém a ten začne prosazovat i v současnosti. Diskriminace na základě kast je ovšem proti stanovám Federace, což by nutně vedlo k zamítnutí přihlášky Bajoru do Federace, což ale Akoremovi nevadí. Nový systém začne platit, takže major Kira podá rezignaci, protože by se měla stát sochařkou. Ještě hůř je poté, co jeden z vedeků zavraždí jiného, který je původem z nečisté kasty a odmítne odstoupit. Sisko je proti kastovnímu systému a vyzve Akorema, aby spolu letěli do červí díry a zeptali se Proroků, který z nich je pravým Vyslancem.\n\nProroci jsou stále zmateni pojetím času, ale z jejich vyjádření vyplyne, že pravým Vyslancem je Sisko a Akoremovým úkolem bylo pouze ho k nim přivést. Na Siskovu přímluvu vrátí Akorema do jeho původního času. A přestože se tím změnila časová linie, Sisko i Kira si tu původní stále pamatují.\n"}
{"id": "1205510", "url": "https://cs.wikipedia.org/wiki?curid=1205510", "title": "Dilidžan", "text": "Dilidžan\n\nDilidžan () je lázeňské město v provincii Tavuš na severozápadě Arménie. \n\nMístními je město nazýváno „Arménské“ nebo „malé Švýcarsko“. Dilidžan je jedním z nejdůležitějších lázeňských rezortů v Arménii. Leží v nadmořské výšce kolem 1500 m n. m. uvnitř stejnojmenného národního parku, množství okolních lesů, hory a vzdálenost od dalších měst jej činí ideálním sídlem pro řadu arménských umělců, skladatelů, filmařů. \n\nUlice „Šarambejan“ je chráněna jako „staré město“, je na ní několik řemeslnických dílen, galerií a muzeum. Oblíbenými rekreačními aktivitami ve městě je pěší turistika, horská cyklistika a pořádání pikniků.\n\nMěstská práva získal Dilidžan v roce 1951. Podle sčítání lidu v roce 2009 žilo v Dilidžanu 15 601 lidí, v roce 2011 už 17 712 lidí, zatímco v roce 1989 to bylo 23 700 osob.\n\nPodle plánu arménské vlády se má město přeměnit na regionální finanční centrum, plán začala vláda uskutečňovat přesunem zaměstnanců a operací arménské centrální banky do Dilidžanu v roce 2013.\n\nDilidžan je v současnosti nejrychleji rostoucím sídlem v Arménii.\n\nPoblíž města bylo při výstavbě silnic v roce 1859 objeveno pohřebiště z pozdní doby bronzové (asi 1300 př. n. l.) Tato lokalita nese jméno podle hlavního inženýra stavebních prací, inženýra Redkina. Mnoho hrobů bylo nedotčených a obsahovalo velké množství cenných artefaktů. Mrtví byli pohřbeni často na boku ve skrčené poloze, s tváří obrácenou na západ. Předměty z hrobů byly datovány do pozdní doby bronzové až mladší doby železné (konec 2. tisíciletí př. n. l. až počátek 1. tisíciletí př. n. l.) Některé z objevených předmětů byly převezeny do muzejí v Moskvě, Petrohradě, Tbilisi, Baku a Jerevanu, zbytek je uchován v dilidžanském geologickém muzeu.\n\nVe středověku byla oblast dnešního města zvaná \"Hovk\" oblíbeným loveckým revírem místních vládců. Ve 13. století byla poblíž města založena osada \"Bujur Dili\". V období 10. až 13. století vznikly blízké kláštery Haghartsin a Goshavank. Kláštery se rychle rozvíjely a staly se centry vzdělanosti a kultury. Haghartsin je jedním z typických přikladů vývoje arménské architektury ve středověku. V okolí města se zachovaly další důležitá centra náboženství a vzdělanosti, jako jsou kláštery Jukhtak Vank a Matosavank. Město ve středověku patřilo arménským králům. V roce 1866 zmínil francouzský cestovatel Jean Chardin poprvé město „Dilijan“. V roce 1801 se město dostalo pod ruskou nadvládu.\n\nVe druhé polovině 19. století se město stalo známým horským střediskem a počet obyvatel začal vzrůstat, v roce 1868 zde vznikla první škola. Koncem 19. století zde byly příznivé podmínky pro kulturní rozvoj, bylo zde založeno několik divadelních skupin a v roce 1908 byla založena veřejně přístupná knihovna. V roce 1900 vzniklo i slavné divadlo pod širým nebem, známé jako „Rotunda“. Stalo se oblíbeným místem místních i hostujících ruských intelektuálů.\n\nV této době bylo ve městě postaveno mnoho moderních domů v tradičním stylu. Bohatí Arméni z Tbilisi a jiných míst Zakavkazska zde začali stavět své vily. Architektura v Dilidžanu je charakterizována sedlovou střechou pokrytou taškami, širokým zdobeným arkýřem a bílými stěnami. Tento styl se rychle rozšířil po vesnicích v údolí řeky Aghstev. Počátkem 20. století se ve městě rozšířilo mnoho tradičních řemesel jako jsou kovářství, tkaní koberců, výtvarné umění, dřevoryt a další.\n\nDilidžan se rozkládá na březích řeky Agstafa v úseku dlouhém asi 20 kilometrů v nadmořské výšce 1500 metrů. Údolí ze severu obklopují vrcholy Malého Kavkazu a na jižní straně horské hřbety setkávající se v průsmyku Semjonovka, kterým prochází silnice k jezeru Sevan. Horské oblasti jsou pokryty hustými lesy zabírajícími plochu více než 34 000 hektarů. Ve vyšších nadmořských výškách lesy přecházejí v alpské louky. Kromě řeky Agstafa městem protéká mnoho jejích menších přítoků.\n\nKlima je mírné. Město se nachází ve středu horského pásma, které jsou typická mírná, středně horká léta a slunečné a relativně teplé zimy s dostatkem srážek. Průměrná roční teplota je +8,3 °C. Průměrná teplota v červenci je 18 °C, v lednu 0 až -2 °C. Suchý vzduch je patrný zejména v zimních a jarních měsících. Relativní vlhkost vzduchu je 70 % (62 až 65 %), srážek zde spadne 637 mm ročně, celková doba slunečního svitu je 2091 hodin.\n\n\n"}
{"id": "1205513", "url": "https://cs.wikipedia.org/wiki?curid=1205513", "title": "Frank M. Robinson", "text": "Frank M. Robinson\n\nFrank M. Robinson (9. srpna 1926 Chicago, Illinois – 30. června 2014 San Francisco, Kalifornie) byl americký spisovatel, autor sci-fi a techno-thrillerů. \n\nRodák z Chicaga, kde strávil půlku života, se v roce 1973 přestěhoval do San Francisca, aby tam spolupracoval s Thomasem N. Scortiou na katastrofickém románu o požáru mrakodrapu \"Skleněné peklo\", který se stal předlohou pro stejnojmenný film. Zde se seznámil také s budoucím starostou San Francisca Harveym Milkem, jemuž psal projevy a dělal poradce. Robinson byl rovněž gay, ne však tak veřejně otevřený jako Milk. V Chicagu pracoval jako autor a editor mužských časopisů \"Rogue\", \"Gallery\" či \"Playboy\" (1969–1973).\n\n\n"}
{"id": "1205517", "url": "https://cs.wikipedia.org/wiki?curid=1205517", "title": "Zootropolis: Město zvířat", "text": "Zootropolis: Město zvířat\n\nZootropolis: Město zvířat (v anglickém originále Zootopia) je americký animovaný film studia Walt Disney Pictures a režisérů Byrona Howarda a Riche Moorea. Hlavní postavy namluvili Ginnifer Goodwin, Jason Bateman, Idris Elba, Jenny Slate, Nate Torrence, Bonnie Hunt, Don Lake, Tommy Chong, J. K. Simmons, Octavia Spencer, Alan Tudyk a Shakira. Do amerických kin byl snímek o délce 108 minut uveden 4. března 2016, v Česku byl poprvé promítán o den dříve. V roce 2017 získal Oscara v kategorii Nejlepší celovečerní animovaný film.\n\nPříběh se odehrává ve světě, kde lidé neexistují a zvířata se vyvinuly ve vyspělejší civilizaci. Hlavní postavou je králičice Judy Hopkavá, která má jediný sen a to stát se policistkou. Když jako malá vystupovala na slavnosti Dne mrkve, kde vystupovala jako ustrašená kořist. Tam ji zlý lišák Gideon Šedý napadl za to, že se postavila za jednu z Judyiných kamarádek, když jí Gideon sebral lístky na slavnost. Judy zachránila lístky kamarádky a rozhodla se, že uskuteční svůj sen stát se policistkou.\nKdyž začala studovat na Zootropiljskou policejní akademii, musela složit zkoušku, která obsahuje všechna prostředí Zootropole a to Tundrákov,Písečnou pouť a Deštný prales. Od začátku jí to moc nešlo, ale pak se začne snažit díky hlasům v hlavě, který jí říkali, že to nedokáže. Když byla Judy vyznamenána jako první králičí policistka Zootropole, musela se přestěhovat do samotného srdce Zootropolis. Když se nastěhuje, seznámí se Judy s domovnicí a s dvěma hlučnými sousedy.\n\nPrvní den se Judy vypraví do Zootropolis Police Academy, kde se seznámí s policistou Clawhauserem,tlustým gepardem, který je přesvědčen, že to tu není pro ni moc bezpečné. Judy se na ústředí seznámí s ostatními policisty a s náčelníkem Bogem. Ten jí první den přidělil parkovací hlídku. To se Judy moc nelíbilo, protože toužila dělat věci jako opravdová policistka. Bogovi to bylo jedno, ale stejně ji nechal rozdávat parkování.\nJudyin první den byl úspěšný, když rozdala 201 pokut pomocí svého sluchu a mrštnosti. Později si ale všimne lišáka Nicka Wildea, který se vplížil do cukrárny pro slony. Judy se ho rozhodne sledovat. Je pak zklamaná, když zjistí, že chce jen koupit obří nanuk pro svého syna. Majitel cukrárny jim ale nechce nanuk prodat. Judy se vloží do rozhovoru mezi Nickem a slonem a řekne slonovi, že nabírání zmrzliny chobotem je přestupek, ale je ochotna to přehlédnout, když prodají lišákovi velký červený nanuk. Slon se rozhodl jim nanuk prodat. Vtom ale Nick zjistí, že nemá peníze a smutně se svým synem odchází pryč. Judy z lítosti zaplatila nanuk a dala ho Nickovi. Ten poděkuje, že je tak milá a že není jedna z těch, co si myslí, že se liškám nedá věřit. Judy je ráda, že jim pomohla a radostně šla dělat svoji práci.\n\nNěkolik dalších hodin dělala svou práci, když si najednou všimla Nickova syna. Chtěla jít se s ním pozdravit, ale v tom uviděla, jak Nick na slunci nechává roztát nanuk, který mu koupila Judy. Nick potom se synem nakládal do auta roztavený nanuk ve sklenicích a odjeli pryč. Nejpodivnější na tom bylo, že jeho syn uměl řídit. Judy si uvědomila, že to není žádné liščátko, ale je to jen malý fenek Finnick. Judy se je rozhodla sledovat. nejdřív jeli do Tundrákova, kde pomocí malých tlapek Finnick dělal ve sněhu formu, aby tam mohl Nick nalít roztavený nanuk. Pak odjeli do Malých hlodavic v centru města, kde Nick prodal nanuky křečkům a morčatům. Finnick sebral všechny špejle z odpadních košů a odvezli je do druhé části hlodavic, kde špejle prodali jako surovinu na stavění domků pro myšky. Později Nick vyplácí Finnickovi peníze za obchod. Když Finnick odjel, pustila se do Nicka Judy. Řekla, že Nicka udá za nepovolené obchodování, převážení zboží mezi hranicemi města a za klamavou reklamu.. Nick měl ale moc dobré argumenty a Judy tak na něj nic neměla. Nakonec Nick odejde, když Judy uvízla v mokrém betonu.\n\nJudy přišla domů strašně unavená a otrávená z rozhovoru s Nickem. Když si uvaří mrkvičku pro jednoho, kterou ale vyhodí, jí zavolají rodiče a všimnou si, že Judy není opravdová policistka a že dělá jen parkování. Po rozhovoru jde Judy spát. Další den Judy rozdává pokuty otráveným řidičům, kteří jí nadávají, že za ni musí platit daně a že nemůže dávat pokuty, když stojí na propadlém parkovacím místě jen pět minut.Judy si sedla do svého vozidla a začala bouchat hlavou do volantu.V tom k ní přiběhne prase a vykřikuje, že mu vykradli obchod. Judy se za zlodějem okamžitě vrhne. Začne pronásledování do Malých hlodavic, kde Judy zachrání malou rejsku před obří koblihou, kterou zloděj po Judy hodil. Tou obří koblihou Judy zloděje chytí.\n\nNa ZPD dává náčelník Bogo Judy kázání, že neměla opustit stanoviště a neměla se plést do záležitosti skutečné policie. Během kázání přijde na stanici paní Vydrová, která naléhá na Náčelníka, aby jí našel jejího manžela. Bogo začne utěšovat paní Vydrovou. Judy řekne, že ten případ bere. Bogo Judy vyhodí a chce, aby paní Vydrové řekla, že ten případ nebere,že jí ruplo v bedně a že je vyhozena z práce. Když ale náčelník Bogo otevře dveře, uvidí paní Vydrovou jak mluví s místostarostkou Skopovou. Ta je nadšená, když se dozví, že Judy ten případ bere. Bogo dá Judy na ten případ 48 hodin, s podmínkou, že když selže, skončí. Judy to příjme a hned jde za Clawhauserem, který ji dá spis o panu Vydrovi. Jenže toho ve složce moc nebylo. Judy si nevěděla rady, dokud si nevšimne ,že pan Vydra má něco v ruce. Díky Clawhauserově sklenici od džusu si Judy všimla, že si koupil nanuk, který prodával Nick. To byla její hlavní stopa. Judy ihned jela vyhledat Nicka. Když ho našla, chce po Nickovi, aby jí pomáhal, jen kvůli tomu, že nahrála na průpisku Nickovo přiznání od ulívání z daní.\n\nJako první šli do nudistického klubu, kde jim jak Yax řekl, že ho odvezla bílá limuzína. Díky Yaxově dobré paměti si Judy napsala její SPZ (29THD03). Nick jí pak odvedl za svým přítelem Bleskem, který dělal na dopravním inspektorátu. Judy byla překvapena, když uviděla, že tam pracují jen Lenochodi. Judy málem zešílela z jejich pomalé rychlosti.\nKdyž už měli informace o SPZ ,šli hledat limuzínu na parkoviště v Tundrákově. Při pátrání v limuzíně si Nick všimnul, že limuzína patří panu Velkému, největšímu mafiánovi v Zootropoli. Když Nicka a Judy chytili lední medvědi, odvezli je za panem Velkým. Nick prozradí Judy, že ho pan Velký nenávidí kvůly tomu, že mu prodal koberec upletený z tchořího zadku. Jak za panem Velkým dorazili, chce je nechat zmrazit v ledové vodě. Zachrání je dcera pana Velkého, která poznala Judy, protože ji zachránila život před obří koblihou v Malých hlodavicích. pan Velký je pustí a prozradí Judy, že pan Vydra zdivočel a přepadl jeho řidiče Manchase a že pokud chtějí víc informací, mají jít za ním.\n\nJudy a Nick jeli do pralesního okrsku, kde vyhledali pana Manchase v jeho domě. Ten jim řekne, že pan Vydra po zdivočení mluvil o Modrých břečťanech. Než jim ale řekl něco víc, sám z neznámého důvodu zdivočel. Judy a Nick začali utíkat k lanovkovému centru, kde se chtěli pokusit o útěk před Manchasem. Judy mezitím zavolala Clawhauserovi a oznámila mu, že pan Manchas zdivočel. Ten ihned pošle jednotku policistů do pralesního okrsku. Judy zachrání Nickovi život připoutáním Manchase, když se po Nickovi vrhl. Judy a Nick museli skočit na liány, aby si zachránili před Manchasem život. Liány je ale svázaly a shodili je metr nad zemí, hlavou dolů. V té chvíli přijela policie. Když Judy chtěla náčelníku Bogovi ukázat zdivočelého Manchase, byl pryč. Bogo to už nevydržel a chtěl po Judy, aby mu vrátila průkaz. V tom se ale vloží do rozhovoru Nick a udělá něco, co nikdo nečekal, Judy obhájí a vysvětlí, že mají na vyřešení případu už jen 10 hodin. Judy Nickovi poděkuje a Nick Judy vysvětlí, ať nikdy nic nevzdává jako on, když se chtěl jako malý stát skautem, ale savci ho šikanovali za to, že je dravec a liška. Vtom rozhovoru mezi Judy a Nickem si Nick všimne, že všude po Zootropoli jsou rozmístěny kamery, a tak by mohly zjistit, kam zmizel pan Manchas. Judy si uvědomí, že má kamarádku na radnici. Místostarostka Skopová jim dá přístup ke kamerám, aby se podívali, kam mohl Manchas zmizet. Když místostarostka odešla, Nick našel tajný tunel vedoucí do opuštěné nemocnice za Zootropolí.\n\nKdyž Judy a Nick dojeli na místo opuštěné nemocnice, ukázalo se, že není opuštěná. Byly tam všude strážní vlci, kteří hlídali hlavni vchod. Díky Judyina vití rozptýlila vlky a dostali se kanálem dovnitř. Tam našli všechny ztracené dravce, které ukazoval náčelník Bogo na fotkách. Všichni tu byli zavřeni jako pokusné subjekty. Nick si všiml, že tu je pan Manchas a pan Vydra. Najednou se otevřely dveře a dovnitř vešel starosta Zootropole Lionheart s vědcem. Lionheart chtěl vědět, proč nejdou vyléčit všichni dravci. Judy to začala všechno nahrávat na mobil. Nahrála jak byl starosta rozrušený, když mu vědec řekl, že se to děje s jejich genetikou a že můžou zdivočet jen dravci. Starosta to nechtěl dát na veřejnost, protože nechtěl přijít o místo starosty.(KVŮLI TOMU, ŽE JE LEV). Najednou zavolali Judy rodiče a to ji s Nickem prozradilo. Utekli pomocí obřímu hrošímu záchodu, který byl v jejich cele. Spadly do odpadní šachty, která vedla do vodopádu u útesů. Judy a Nick ihned zavolali náčelníku Bogovi,který ihned na místo dorazil s policií a zatkly starostu s vlky a vědci.\nNa tiskové konferenci oznámili, že se všichni dravci našli. Judy dala Nickovi přihlášku do policejního sboru a řekla, že by se jí hodil parťák. Když Judy vyzvaly, aby na konferenci vysvětlila, co se s dravci stalo, nevěděla co říct, tak začala mluvit o jejich DNA a genetice a že zatím zdivočeli jen dravci. Když skončila s řečí, celé Zootropolis se začalo bát, že každý dravec může zdivočet. To co Judy řekla na konferenci se Nickovi nelíbilo. Řekl, že jestli můžou zdivočit dravci, může zdivočet on. Judy přiznala, že se Nicky bojí, když se jí pokusil jakoby sežrat. Nick jí vrátil přihlášku a odešel. Zootropolis se za ty týdny změnilo. Savci se začali bát dravců a nepokoje kvůli dravcům začali stoupat. Judy to už nevydržela,když musel Clawhauser odejít a sama dala výpověď, z důvodu, že chtěla zlepšit svět a ne ho zhoršit.\nJudy se vrátila na farmu svých rodičů, kde pracovala jako farmářka. Když se jí rodiče pokusili utěšit, přijel k nim sám Gideon Šedý, který pomáhá Judyině rodině jako pekař. Judy si začne povídat s Gideonem o jejich dětství. Gideon se jí začne omlouvat a na usmířenou jí dal koláč. V tom si Judy všimne, jak její táta křičí na děti, aby nachodili k modrým rostlinám, protože by se z toho mohly zbláznit, nebo zdivočet. Gideon Judy řekne, že těm rostlinám se říkalo Modrý břečťan. Judy si uvědomí, že touhle květinou mohl někdo otrávit dravce, aby to vypadalo, že zdivočeli. Judy si půjčila tátovo auto a vydala se hledat Nicka.Nejdřív našla Finnicka,aby jí řekl,kde je Nick. Ten jí řekl,že je v parku pod mostem, kde se opaluje. Jak ho Judy našla, ihned mu začala vysvětlovat, že někdo schválně otravuje dravce, aby to vypadalo, že zdivočely. Nick jí nechce pomoct. Judy začne brečet a dávat si vše za vinu,omlouvat se a že když jí pomůže, může ji klidně až do smrti nenávidět. Nick jí nic neřekne. Pak zvedne průpisku, kterou měla Judy a pustil jí z diktafonu, jak brečí a dává si vše za vinu. Nick jí řekne, že jí pomůže a že to může smazat, až to vyřeší.\n\nIhned se Judy a Nick vydávají za zlodějem, který vykradl květinářství. Hned jak ho našli, začali ho vyslýchat. Ten se zapřisáhl, že jim nic nepoví a že s tím nic neudělají. Tak ho odvezli za panem Velkým, aby jim pomohl při vyslýchání. Zloděj ze strachu o svůj život prozradí, že ukradl Modrý břečťan a prodal ho beranovi Dagovi, který bydlí v metru. Tam najdou starý vyřazený vlak, plný modrého břečťanu. Judy se pokusí vlak ukrást, ten ale při útěku před Dagem vykolejí a vybuchne. Jediný důkaz, co přežije je zbraň, která má v sobě jed z břečťanu. Ihned chtějí projít skrz muzeum na ZPD. Než tam dorazí, u vchodu je zastaví místostarostka Skopová a chce, aby jí předali zbraň. Ihned jim dojde, že za vším stojí Skopová. Ta se je pokusí chytit a zastaví je tim, že je shodí do výběhu, co vypadá jako kopie Zootropole z dávných časů. Skopová nechtěla žádné svědky a tak vypálila jed na Nicka. Ten začal divočet a pokusil se Judy sežrat. Judy mu do cesty hodila vycpané zvíře, které ho mělo zabavit. Judy mezitím vyslýchala Skopovou, aby jí řekla všechen svůj plán. Nick se ale blížil a už se chystal Judy zakousnout. Jak ji zakousl, Judy začala předstírat, že z ní srší krev a že pak umřela. Skopová to nechápala. Nick se postaví vysvětlí jí, že jed nebyl v zbrani a že tam dal borůvky z Judyiny farmy. Skopová je přesvědčena, že jí budou věřit a jim ne, tak Judy vytáhne mrkvovou propisku s diktafonem, kde je nahráno přiznání Skopové. Ihned se v Muzeu objeví policie a Skopová končí ve vězení. Příběh končí tím, že Nick je přijat u ZPD, jako nový policista. Nakonec dostanou od Boga za úkol chytit auto za rychlou jízdu. V autě se objeví Blesk z dopravního inspektorátu. Hned po dokončení práce se koná koncert hvězdy Gazzele.\n\n"}
{"id": "1205518", "url": "https://cs.wikipedia.org/wiki?curid=1205518", "title": "Sušinoko", "text": "Sušinoko\n\nSušinoko je sladkokyselá omáčka, používaná pro dochucení rýže při výrobě sushi. Je směsí rýžového octa, cukru, soli a vmícháním do uvařené rýže tvoří jednu hlavních chuťových složek sushi (suši v doslovném překladu z japonštiny znamená „kyselá rýže“) a také základ sushi jako takového.\n\nOmáčka sushinoko se vyrábí smícháním následující směsi:\n\nPro snadnější rozpuštění soli a cukru lze ocet mírně zahřát, nebo rozpustit tyto složky v jedné polévkové lžíci vařící vody.\n\nHotová omáčka se vmíchá do uvařené rýže a tím tvoří základ pro sushi – suši rýže – nazývané sushi-meshi (japonsky: 鮨飯, nebo také Su-meshi 酢飯, shari 舎利, nebo gohan ご飯).\n\nOmáčka sushinoko je také nabízena různými prodejci již hotová k okamžitému použití v lahvích, nebo v podobě instantního prášku.\n"}
{"id": "1205521", "url": "https://cs.wikipedia.org/wiki?curid=1205521", "title": "Rovníkové pásmo tišin", "text": "Rovníkové pásmo tišin\n\nRovníkové pásmo tišin, či rovníkové tišiny, je pásmo bezvětří či slabých proměnlivých větrů v některých úsecích vnitřní části intertropické zóny konvergence. V hovorové angličtině je nazýváno the doldrums, což je hovorový výraz pocházející z dob dávných mořeplavců vztahující se na ty části Atlantského a Tichého oceánu, které leží v intertropické zóně konvergence. Je to oblast nízkého tlaku okolo rovníku, ve které převládají mírné větry. Toto pásmo bylo známé pro své období klidu, kdy vítr zcela vymizel, vězníce plachetnice jako v pasti po období dnů nebo týdnů. Tento termín se objevuje v 18. století, kdy se plavba plachetnic napříč rovníkem stala více obvyklou. Protože tato zóna je místo setkávání severních a jižních  pasátů, je také nazývána intertropickou zónou konvergence.\n\nV námořnictví je rovníkové pásmo tišin způsobeno rozpínáním ovzduší v důsledku ohřevu povrchu v oblasti rovníku, což nutí vzduch stoupat a vanout dále vysoko v atmosféře směrem na sever a na jih, než začne klesat v koňských šířkách. Část ovzduší se vrací do rovníkového pásma tišin formou pasátů. Tento proces může vést k lehkému nebo proměnlivému větru, ale také k nepříznivému počasí v podobě náhlých prudkých větrů, bouřek i hurikánů. Rovníkové pásmo tišin je také známé pro klidné období, kdy vítr zcela zmizí.\n\nRovníkové pásmo tišin \"\"doldrums\"\" je hovorově stav nečinnosti, mírné deprese, apatie nebo stagnace. Toto slovo je odvozeno od archaického termínu \"dold\", což znamená „hloupý“, a \"-rum(s)\", přípony podstatného jména nacházející se v takových slovech jako \"tantrum\", v překladu „batolecí vzdor“, „vztek“.\n\nRovníkové pásmo tišin, čili \"doldrums\", je zejména popsáno:\n\nNavíc \"doldrums\" je fiktivní místo v Norton Justerově novele \"The Phantom Tollbooth\" (1961).\n"}
{"id": "1205522", "url": "https://cs.wikipedia.org/wiki?curid=1205522", "title": "Franz Kolbe", "text": "Franz Kolbe\n\nFranz Kolbe (16. února 1682, Praha – 19. dubna 1727, Plaňany) byl český katolický teolog, člen jezuitského řádu, doktor teologie a profesor Karlo-Ferdinandovy univerzity.\n\nNarodil se v Praze, do řádu vstoupil roku 1698, kněžské svěcení přijal roku 1707. Zastával učitelské úřady v Jičíně, Praze, Olomouci a Vratislavi. Podle F. M. Pelcla byl svými spolubratry pokládán za nejučenějšího a nejsvatějšího muže v celé řádové provincii. Vedle scholastické teologie se věnoval hebraistice a liturgii východních církví. Na pražské univerzitě působil v letech 1710–11 a 1724–1727.\n\nZanechal po sobě rozsáhlé literární dílo, jeho nejvýznamnější prací je dvousvazková (in folio) \"Universa theologia speculativa publicis praelectionibus... tradita\", vydaná posmrtně v Praze roku 1740. Jde o úplné zpracování scholastické teologické látky, jež se ve sporných otázkách přidržuje molinismu, respektive kongruismu. První svazek obsahuje vlastní teologii (\"de Deo uno\"), trinitologii a antropologii, druhý christologii a sakramentologii. Jde o jedno z posledních úplných zpracování scholastické teologie na našem území (vedle Kherbaumova třídílného \"Compendium theologiae scholasticae\" z let 1739–1744). Pozdější práce jsou již ovlivněny osvícenstvím.\n\n\n"}
{"id": "1205525", "url": "https://cs.wikipedia.org/wiki?curid=1205525", "title": "Vojenský kaplan Armády České republiky", "text": "Vojenský kaplan Armády České republiky\n\nVojenský kaplan je v českém kontextu duchovní, kterého do vojenské služby posílají všechny křesťanské církve sdružené v Ekumenické radě církví a v České biskupské konferenci. S\"louží přítomností a doprovázením vojákům Armády České republiky, jejich rodinám a dalším potřebným.\" Mottem, vojenských kaplanů je: \"radosti a starosti vojáka, jsou radosti a starosti kaplana.\"\nDuchovní službu spojenou se službou vojenskou můžeme vidět již v hluboké historii. Již ve starozákonních textech se mluví o bojích, kdy Izraelité bojovali proti svým nepřátelům a jejich oporou byl Bůh, Hospodin, který je chránil. V textech novozákonních již nenajdeme tolik zmínek o bojích a různých hrdinných bitvách. Přichází Ježíš a jeho přikázání radikální lásky \"Miluj bližního svého jako sám sebe.\" K vojenské službě se však novozákonní zvěst nestaví výrazně negativně. Když k Ježíši přicházejí vojáci s otázkou co mají dělat oni, Ježíš sám odpovídá \"Nikomu nečiňte násilí, nikoho nevydírejte, spokojte se svým žoldem.\" Tento text je brán jako potvrzení činnosti vojáka. Voják má být čestným a spravedlivým udržovatelem pořádku; není-li to nutné, nemá nikomu činit násilí, a má se starat o pořádek a chod státu.\n\nV historii je mnoho svatých spojováno s vojenskou službou, od svatého Jiří, svatého Ignáce až po Martina z Tours (patron vojáků). Samotný Archanděl Gabriel je popisován jako patron výsadkářů i umírajících. Posuneme-li se v dějinách dál, můžeme zmínit hraběte z Kentu Oda, který byl zároveň biskupem v Bayeux. Tento biskup v 11. století vedl početnou skupinu vojáků při vpádu do Anglie i přesto, že mu jeho biskupská role zakazovala mít u sebe meč a jedinou zbraní, kterou měl, mu byla biskupská hůl.\n\nNovodobá Duchovní služba Armády České republiky (DS) vznikala samostatně, bez jakékoliv návaznosti na dřívější dobu. V období 1918 – 1938 existovaly v Československé republice tři nezávislé duchovní služby: katolická, evangelická a československá, které zanikly v roce 1939. Duchovní služba byla obnovena po válce v roce 1946, ale již se nestačila rozvinout. V roce 1950 byla DS ukončena. Došlo k totálnímu přechodu na organizaci armády dle sovětského vzoru.\n\nVznik a založení DS se datuje zhruba od poloviny devadesátých let 20. století. Ministerstvo obrany České republiky požádalo církve o pomoc a spolupráci. Po dohodě mezi římskokatolickými biskupy a vysokými důstojníky generálního štábu Armády České republiky, pod záštitou humanitární služby, byl vyslán spolu s českými vojáky římskokatolický kněz do Bosny. Ohlas byl natolik velký, že došlo ke změně pohledu představitelů armády na DS. V roce 1997 se konala v Praze konference hlavních kaplanů evropských a severoamerických armád, kde bylo stvrzeno, že do konce roku bude mít česká armáda svou samostatnou DS. Za přípravu byl za Českou biskupskou konferenci pověřen římskokatolický kněz Tomáš Holub a za Ekumenickou radu církví farář ČCE Jaromír Dus, který se touto problematikou zabýval již delší dobu. Oba mají velkou zásluhu na vzniku a rozvoji DS v novodobé historii České republiky. V roce 1998 vydal ministr obrany rozkaz, na základě Smlouvy mezi Ekumenickou radou církví a Českou biskupskou konferencí na jedné straně a na straně druhé resortem obrany České republiky, kde je definováno, za jakých podmínek a jak bude DS vykonávána mezi vojáky. Tato smlouva navazuje na Smlouvu mezi církvemi, uzavřenou Ekumenickou radou církví a Českou biskupskou konferencí. Zde se společně dohodli, že budou vystupovat jednotně a další podmínky s tím spojené. V čele sboru vojenských kaplanů stojí hlavní kaplan AČR, jmenovaný ministrem obrany na společný návrh Ekumenické rady církví a České biskupské konference vždy na čtyři roky (s možností jednoho opakování). Je podřízen náčelníkovi generálního štábu.\n\nDS se opírá o zmíněné dokumenty a kvalitní práci kaplanů. Je součástí života větších vojenských celků – účastní se brigád, výchovného a vzdělávacího procesu vojáků – Univerzita obrany. Vojenský kaplan má k dispozici vojenský kostel v Praze na Hradčanech a pastorační středisko v Lulči u Vyškova, kterým musí projít každý nový voják, jež vstupuje do armády. Některé vojenské základny disponují samostatnými kaplemi. Vojenský kaplan se účastní rovněž vojenských misí. Je přítomen v poválečných situacích i ve válkách. Přínos pro kaplana je jak v profesní tak v osobní rovině, jelikož po návratu do církevního prostředí sdílí své zkušenosti s církví, které jsou jí přínosem, především z toho důvodu, že vojenský kaplan má za úkol spolupracovat s místními náboženskými představiteli, má např. osobní kontakt s duchovními islámu.\n\nSamotná možnost existence duchovních v armádě ČR je založena v obecné rovině na podpisu ČR pod textem Ženevských úmluv, ve kterých se hovoří i o statusu vojenského duchovního v rámci ozbrojených sil. V samotné legislativě České republiky je pak služba duchovních zahrnuta především v dokumentech z roku 1998. Mluvíme o \"Dohodě o duchovní službě v rezortu ministerstva obrany\" (podepsanou mezi MO na jedné straně a a ekumenickou radou církví a Českou biskupskou konferencí na straně druhé), o \"rozkazu ministra obrany o vzniku Duchovní služby v rezortu MO,\" ze dne 3. června 1998 a obecný rozměr statusu duchovního v AČR je pak definován v podmínkách ČR a AČR \"Smlouvou o podmínkách vzniku a působení duchovní služby v rezortu MO mezi Ekumenickou radou církví a Českou biskupskou konferencí.\" Nejvyšší možný počet kaplanů se pak u AČR v mírovém stavu uvádí 40.\n\nVýznam duchovních je podpořen nejen národními dokumenty ale i mezinárodními humanitárními dokumenty, jako jsou např. Ženevské úmluvy. Účelem těchto úmluv (a humanitárního práva jako celku) je co možná nejvíce eliminovat hrůzy války, které mohou při ozbrojených konfliktech nastat. Duchovní jsou pak ti, na které je vkládán větší apel na dodržování těchto práv. Humanitární právo se tak snaží postihnout i ochranu pro samotný duchovní personál, který je jako personál zdravotnický primárně určen pro potřeby jednotky.\n\nV rámci právního zakotvení je také potřeba zmínit listinu základních práv a svobod a evropskou úmluvu o ochraně lidských práv. Tyto dva dokumenty postihují základní lidská práva, vycházející z lidské důstojnosti. Mezi základní lidská práva patří také náboženská svoboda a právo na volbu náboženského vyznání. Díky tomu je zákonem o církvích a náboženských společnostech zajištěn věřícím vojákům styk se zástupci všech do té doby registrovaných církevních společenství. Mezi tato společenství řadíme: Apoštolskou církev; Bratrskou jednotu baptistů; Církev adventistů sedmého dne; Církev bratrskou; Církev československou husitskou; Církev řeckokatolickou; Církev římskokatolickou; Českobratrskou církev evangelickou; Evangelickou církev a. v. v ČR; Evangelickou církev metodistickou; Jednotu bratrskou; Náboženskou společnost českých unitářů; Pravoslavnou církev v českých zemích a na Slovensku; Slezskou církev evangelickou a. v.; Starokatolickou církev.\n\nVálečné problematice se věnuje i jedna z hlavních konstitucí II. vatikánského koncilu Gaudim et spes. Konstituce vidí ty, kteří slouží vlasti ve vojsku jako služebníky bezpečnosti a svobody národů. Plní-li tento úkol správně, přispívají tak k upevnění míru ve světě. Konstituce rozlišuje mezi válkou mající za cíl podmanit si jiné národy a válkou, ve které je třeba se chopit zbraní ve spravedlivé obraně svých bližních. Tento akt je pak konstitucí přijímán jako oprávněný a dobrý, byla-li před tím snaha o vyřešení konfliktní situace všemi možnými mírovými prostředky. Obrana státu, lidí a obrana hodnot společnosti se tak stává jednou ze služeb dobru a celkového míru ve světě, ve které je vojenský kaplan brán jako ten, kdo tento mír a dobro chrání a neruší.\n\n\"Duchovní přítomnost vojenských kaplanů má vést armádu\" \"k těm nejvyšším cílům a dát jim sílu k tomu, aby byli ochotni\" \"riskovat i vlastní život v případě obrany svých nejbližších.\"\n\nVýznam duchovních v AČR může být diskutovaným tématem z hlediska smyslu služby v jednom z nejateističtějších států světa. Smysl duchovní služby však není jen v konání liturgických úkonů a slavení bohoslužeb. Hlavní smysl duchovních je být vojákům na blízku a být jim k dispozici v těžkých situacích jak při výcviku tak při ostré akci. Jejich činnost je primárně nemisijní, jejich úkolem není konvertovat vojáky na danou víru, ale pomoci jim lépe se vyrovnávat s náročností jejich zaměstnání.\n\nMezi hlavní aktivity vojenských duchovních patří:\n\n\nVojenský kaplan je důstojníkem AČR a podle toho musí také splňovat určité náležitosti. Hlavní podmínky jsou: vysokoškolské vzdělání, předcházející nejméně dvouletá činnost ve správě náboženského společenství v postavení duchovního, fyzická připravenost odpovídající normám pro vstup do AČR, vhodný psychologický profil. Dále pak musí být pověřený ze strany náboženského společenství a to pověřením ze strany České biskupské konference a Ekumenické rady církví.\n\nZáleží na tom, jak bude služba v budoucnu naplňována jednotlivými kaplany, i když lze říci, že služba v armádě byla institučně etablována. Každý kaplan se ocitne v napětí mezi posledním řadovým vojákem a nejvýše postaveným velitelem. Jeho úkolem je sloužit spravedlivě oběma stranám, i když zde vyvstává riziko, že se mu na jedné straně více zalíbí. Od roku 2006 nabývají nových zkušeností i římskokatoličtí ženatí jáhni. Zda mezi vojenské kaplany vstoupí i první ženy, je otevřenou otázkou.\n\n"}
{"id": "1205531", "url": "https://cs.wikipedia.org/wiki?curid=1205531", "title": "Mistr ženských polopostav", "text": "Mistr ženských polopostav\n\nMistr ženských polopostav je moderní označení pro dnes neznámého malíře nebo spíš malířskou dílnu působící v 16. století. Toto jméno se poprvé objevilo v 19. století pro identifikaci autora díla, které zahrnovalo 67 obrazů, od té doby mu bylo přisouzeno dalších více než 40 děl.\n\nCelé dílo je zřejmě produktem velké malířské dílny, která se specializovala na menší obrazy polopostav mladých aristokratických dam. Dámy provozují různé činnosti, jako je čtení, psaní nebo hraní na hudební nástroje, a jsou obvykle umístěny v dřevem obloženém interiéru nebo proti neutrálním pozadí. Některé ženy jsou zobrazeny s nádobou na mast, atributem Máří Magdalény. Mistru ženských polopostav se také připisuje několik obrazů na mytologická témata a napodobenin ustálených kompozic, např. ukřižování, ukládání do hrobu, Marie Sedmibolestné, sv. Jeronýma a sv. Lukrécie.\n\nO identitě Mistra, místě jeho působení ani období jeho tvorby nepanuje shoda. Jako místa, kde mohla dílna působit, byla vytipována města Antverpy, Bruggy, Gent, Mechelen, ale také francouzský dvůr. Tvořit mohl na počátku, stejně jako na konci 16. století, častěji se ale předpokládá, že tvořil na počátku 16. století.\n\nNěkteří umělečtí historikové tvrdí, že Mistr musel pracovat v Antverpách nebo Mechelenu ve 20. a 30. letech 16. století, jelikož jeho krajiny jsou podobné těm od Joachima Patinira a ženské postavy se podobají dílům Bernarda van Orleye. Jiní autoři ale pro změnu vypozorovali podobnost mezi dílem Mistra a umělců z Brugg, Ambrosia Bensona a Adriaena Isenbranta.\n\n\n"}
{"id": "1205540", "url": "https://cs.wikipedia.org/wiki?curid=1205540", "title": "Z prachu zrození", "text": "Z prachu zrození\n\nZ prachu zrození (2001, From the Dust Returned) je fantasy román amerického spisovatele Raye Bradburyho vzniklý pospojováním jeho sedmi povídek z let 1946-1994 týkajících se rodiny Elliotových. Rodina se skládá z duchů, upírů, mumií a dalších roztodivných bytostí. Ti vedou jiný způsob života než ostatní: ve dne spí a v noci létají, ale přesto se často chovají mnohem lidštěji než lidé.\n\nRomán má prolog \"The Beautiful One Is Here\" (Nádherná je zde), dvacet jedna kapitol a je zakončen esejem \"Afterword: How the Family Gathered\" (Doslovː Jak se rodina shromáždila), ve kterém Bradbury vysvětluje, že všechny hlavní postavy mají svůj předobraz ve skutečných lidech, kteří se v domě jeho babičky pravidelně scházeli o Halloweenu.\n\nPůvodní povídky, ze kterých román vznikl, jsou následujícíː\n\nKaždý rok v říjnu, v předvečer Halloweenu, se všichni členové rodiny Elliotových scházejí v domě na rodinné slavnosti.\nPo požáru Domu se rodina rozptýlí po světě. Timothy řekne Tisíckrát Pra Prabičce, že chce žít lidský život a zemřít jako každý jiný. Tisíckrát Pra Prabička mu to schvaluje. Timothy ji pak umístí do bezpečí do muzea a ředitele poprosí, aby s ní mluvil a naslouchal jí. Také požádá o to, aby ji mohl občas navštívit, protože patří k sobě.\n\n"}
{"id": "1205541", "url": "https://cs.wikipedia.org/wiki?curid=1205541", "title": "Kotlina Żywiecka", "text": "Kotlina Żywiecka\n\nKotlina Żywiecka (česky Živecká kotlina) je velká pánev mezi horami v Západních Beskydech, jejíž střed se nachází v oblasti, kde do řeky Soła ústí její dva hlavních přítoky: pravobřežní Koszarawa a levobřežní Żylica.\n\nPodle vědeckého geomorfologického členění Polska, provedeného Jerzym Kondrackim, je Kotlina Żywiecka na západě ohraničena Slezskými Beskydami, ze severu Slezským podhůřím (k němu se připojuje přes Wilkowickou bránu) a Malými Beskydami, na jihovýchodě a jihu jsou Makovské Beskydy a Żywiecké Beskydy. Kotlina má trojúhelníkový tvar, od západu k východu má délku cca 20 km a šířku od jihu k severu kolem 15 kilometrů a rozlohu asi 320 km². Dno údolí je v nadmořské výšce 340-500 metrů. Je pokryta většinou nízkými kopci a nízkými hřebeny. Kotlina je rozdělena údolími četných potoků.\n\nJižní část Żywiecké kotliny je klasickým příkladem tektonického okna. Tektonické okno Zywce je tzv. dvojitým oknem: zpod godulského příkrovu se odkrývá příkrov těšínský a zpod těšínského příkrovu příkrov podslezský. To dává dobrou příležitost prozkoumat tektoniku karpatského flyše v této části Beskyd.\n\nVoda, nashromážděná nad přehradou v Tresně na řece Sola, vytváří Żywieckou přehradu, které zabírá severní část kotliny. Na jih od jezera, ve středu pánve, leží město Żywiec. Charakteristickým prvkem panoramatu Żywiecké kotliny je masiv Grójca (612 m n. m.), na soutoku řek Soła a Koszarawa, dominantní na jihovýchodě nad domy města Zywiec.\n\nVrchovinové části kotliny jsou pokryty poměrně úrodnými hnědými půdami. Díky tomu je region již dlouhou dobu intenzivně využíván pro zemědělství a je téměř bez lesů, které byly vykáceny, aby se půda mohla obdělávat. Největším průmyslovým centrem regionu je město Żywiec. Navzdory značné přeměně přírodního prostředí celé oblasti má nicméně region výhody přítomnosti turistiky i rekreace vzhledem k blízkosti vysokých hor Żywieckých a Slezských Beskyd a přítomnosti velké vodní nádrže. Místní klima je nepříznivé, protože tvar terénu způsobuje, že se v údolí za bezvětří drží kapsy studeného vzduchu, což prodlužuje dobu trvání mrazu i zvětšuje znečištění ovzduší (smog).\n\n"}
{"id": "1205543", "url": "https://cs.wikipedia.org/wiki?curid=1205543", "title": "Thomas Lipton", "text": "Thomas Lipton\n\nSir Thomas Johnstone Lipton (10. května 1848 Glasgow — 2. října 1931 Londýn) byl britský podnikatel, zakladatel firmy Lipton, která patří k největším světovým producentům čaje.\n\nJeho rodiče se do Glasgowa přistěhovali z Irska v době hladomoru a provozovali malé hokynářství ve čtvrti Gorbals. Thomas nastoupil v patnácti letech na loď jako plavčík a odcestoval do USA, kde pracoval v zemědělství i v obchodě. Po návratu do Skotska si roku 1871 otevřel v Anderstonu vlastní obchod s potravinami. Byl průkopníkem moderních marketingových metod, získával stále více zákazníků a otvíral filiálky po celé Británii i v zámoří. Využil rostoucí poptávky po čaji mezi méně majetnými vrstvami, roku 1890 navázal spolupráci s majitelem cejlonských čajových plantáží Jamesem Taylorem. Díky zajištěnému přísunu suroviny se obešel bez překupníků a mohl tak prodávat levněji než konkurence. Zavedl také nové praktické balení čaje do žlutých krabiček opatřených červenou nálepkou s nápisem Lipton. Toto zjednodušení přepravy a skladování umožnilo čaji, aby si déle uchoval chuť i vůni. Lipton se zabýval i vlivem tvrdosti vody na kvalitu čaje; nechal si zjistit, jaká je v kterém kraji voda, a podle toho vybíral pro místní zákazníky nejvhodnější sorty. Firmu vedl do roku 1927, kdy přenechal kontrolní balík akcií společnosti Van Der Berghs.\n\nV roce 1898 získal titul rytíře a roku 1902 se stal baronetem. V roce 1901 mu král Eduard VII. udělil Královský řád Viktoriin. Lipton byl členem zednářské lóže Scotia 178, věnoval se i charitě: za první světové války financoval zdravotní pomoc pro vojáky na frontě. Na Srí Lance je po něm pojmenována jeho oblíbená vyhlídka Lipton's Seat.\n\nByl také nadšeným sportovcem. Pětkrát se zúčastnil jachtařského závodu o Pohár Ameriky; ani jednou nevyhrál, ale dostal zvláštní cenu jako nejaktivnější vyzyvatel. V roce 1909 založil mezinárodní klubový fotbalový turnaj Sir Thomas Lipton Trophy, věnoval také cenu pro vítěze zápasu mezi Argentinou a Uruguayí, známou jako Copa Lipton.\n\nZemřel bez dědiců a veškeré jmění odkázal na dobročinné účely.\n\n"}
{"id": "1205570", "url": "https://cs.wikipedia.org/wiki?curid=1205570", "title": "Jelizovo", "text": "Jelizovo\n\nJelizovo () je město v Kamčatském kraji v Ruské federaci. Při sčítání lidu v roce 2010 mělo bezmála čtyřicet tisíc obyvatel. Jelizovo je administrativním centrem Jelizovského okresu.\n\nJelizovo leží na jihovýchodě Kamčatského poloostrova na řece Avače zhruba dvacet kilometrů na severozápad od jejího ústí do Avačského zálivu Tichého oceánu. Správní středisko kraje, Petropavlovsk-Kamčatskij, je vzdáleno zhruba třicet kilometrů rovněž směrem na jihovýchod.\n\nJihovýchodně od města se nachází stejnojmenné letiště využívané hlavně Petropavlovskem-Kamčatským. Přes město vede silnice R474, nejdůležitější silnice poloostrova spojující Petropavlovsk-Kamčatskij s Usť-Kamčatskem na severu poloostrova. Od ní se zde odpojuje silnice vedoucí do Viljučinsku ležícího přibližně dvacet kilometrů jižně.\n\nRuská osada zde byla založena v roce 1848 a později byla nazývána \"Staryj Ostrog\" (). V roce 1897 došlo k přejmenování na \"Zavojko\" () k poctě ruského admirála Vasilije Stěpanoviče Zavojka, který úspěšně vedl obranu při obležení Petropavlovsku-Kamčatského v roce 1854. K přejmenování na Jelizovo došlo v roce 1924 k poctě Georgije Matvejeviče Jelizova.\n\n"}
{"id": "1205573", "url": "https://cs.wikipedia.org/wiki?curid=1205573", "title": "Jaroslav Poštulka", "text": "Jaroslav Poštulka\n\nJaroslav Poštulka (* 8. ledna 1944) je bývalý český fotbalista.\n\nV československé lize hrál za Baník Ostrava a TŽ Třinec. Dal 5 ligových gólů. Z Třince odešel do Baníku Havířov.\n\n"}
{"id": "1205581", "url": "https://cs.wikipedia.org/wiki?curid=1205581", "title": "Jaroslav Fišer (fotbalista)", "text": "Jaroslav Fišer (fotbalista)\n\nJaroslav Fišer (* 3. září 1945) je bývalý český fotbalista, obránce. Po skončení aktivní kariéry působil jako trenér.\n\nV československé lize hrál za Spartak Hradec Králové. Nastoupil ve 39 ligových utkáních a dal 2 ligové góly.\n\nV sezóně 1980/81 působil u ligového týmu Spartaku Hradec Králové jako asistent Dušana Uhrina.\n\n\n"}
{"id": "1205582", "url": "https://cs.wikipedia.org/wiki?curid=1205582", "title": "Miloš Stloukal", "text": "Miloš Stloukal\n\nMiloš Stloukal (* 29. listopadu 1945 Brno) je bývalý český fotbalista. Fotbalovou ligu hrál i jeho otec Jan Stloukal, bratr Jan Stloukal a strýc Vilém Stloukal.\n\nV československé lize hrál za Spartak ZJŠ Brno a Baník Ostrava. Nastoupil ve 45 prvoligových utkáních, v nichž dal 4 ligové góly.\n\n"}
{"id": "1205598", "url": "https://cs.wikipedia.org/wiki?curid=1205598", "title": "Samuel Pepys", "text": "Samuel Pepys\n\nSamuel Pepys (výslovnost /ˈpiːps/, 23. února 1633 – 26. května 1703) byl anglický úředník, politik a diarista. Dlouhá léta stál v čele admirality (válečného námořnictva) a byl i poslancem. Dnes je znám především pro svůj literárně hodnotný soukromý deník, který si vedl v letech 1660 až 1669 a který byl uveřejněn až v 19. století. Ten poskytuje jak vhled do jeho soukromého života a postojů, tak očité svědectví o důležitých veřejných událostech té doby, a tím patří k nejvýznamnějším primárním pramenům k dějinám Anglie 60. let 17. století. \n\n"}
{"id": "1205599", "url": "https://cs.wikipedia.org/wiki?curid=1205599", "title": "Martin 187 Baltimore", "text": "Martin 187 Baltimore\n\nMartin 187 Baltimore byl čtyřmístný americký dvoumotorový středoplošník se zatahovacím podvozkem ostruhového typu. V době druhé světové války sloužil jako bombardovací a průzkumný v Royal Air Force a některých dalších spojeneckých letectvech.\n\nV roce 1940 vznikl na základě požadavku RAF projekt letounu Martin Model 187 (XA-23), který navazoval na typ Martin Maryland. Americké letectvo o nový stroj neprojevilo zájem, ale britská nákupní komise v USA objednala produkci čtyř set exemplářů s bojovým jménem Baltimore. První prototyp vzlétl 14. června 1941 a v témže měsíci byla s podporou Zákona o půjčce a pronájmu dojednána další zakázka na 575 kusů, rozšířená v červenci 1942 kontraktem na dalších 600 letounů.\nAčkoliv se s 1575 vyrobenými kusy jednalo o druhý nejpočetnější typ za války vyrobený firmou Martin (po B-26 Marauder a před PBM Mariner), většina strojů byla předána vzdušným silám Spojenců a USAAF, které mu formálně přidělily označení A-30, používaly jen několik málo exemplářů v nebojových rolích.\n\nSériová výroba ve státě Maryland byla zahájena padesátikusovou produkcí Martin Baltimore Mk.I, na kterou navázala stokusová série Baltimore Mk.II. Letouny byly poháněny dvojicí hvězdicových motorů Wright R-2600-A5B, které roztáčely třílisté vrtule. Výzbroj tvořilo až 7 kulometů ráže 7,7 mm, z nichž čtyři Browning byly napevno instalované v křídle, jeden až dva Vickers K v hřbetním střelišti a jeden ve spodním prosazení trupu. Do Spojeného království začaly přicházet od října 1941, přičemž verze Mk.I byly určeny především k zajištění operačního výcviku a Mk.II byly předávány bombardovacím perutím RAF.\n\nDalší verzí, vyrobenou v počtu 250 kusů, byl Baltimore Mk.III s motory R-2600-19. Původní ručně ovládanou defenzivní výzbroj v horním střelišti nahradila hydraulicky ovládaná střelecká věž Boulton Paul se čtveřicí kulometů ráže 7,7 mm.\n\nDalší výrobní blok v počtu 281 strojů, objednaný USAAF jako A-30, byl nakonec celý směřován do Velké Británie pod označením Baltimore Mk.IIIA. Tato verze byla vybavena elektricky ovládanou věží Martin se dvěma kulomety ráže 12,7 mm.\nDalších v podstatě shodných 294 kusů A-30A převzalo RAF pod označením Baltimore Mk.IV.\n\nV prosinci 1942 byla zahájena výroba poslední sériově vyráběné obměny Baltimore Mk.V (600 kusů), vyzbrojené výhradně kulomety ráže 12,7 mm. Za pohonné jednotky byly vybrány výkonnější Wrighty R-2600-29 o 1250 kW.\n\nVětšina prvních verzí Baltimoru a všechny stroje Mk.IV a Mk.V byly výrobcem odesílány do oblasti Středozemního moře a na Blízký východ. RAF jimi vyzbrojilo celkem 11 útvarů. Několik kusů Mk.V bylo dodáno indickému vojenskému letectvu, nebyly však bojově nasazeny.\n\nV srpnu 1942 převzala první Baltimory také 21. peruť SAAF, později pak další dvě perutě Jihoafrické unie. Staly se také výzbrojí 1437. strategické průzkumné letky (\"No. 1437. Strategic Reconnaissance Flight\") RAF.\n\nV únoru 1943 převzala Baltimory Mk.III 454. peruť RAAF, s nimiž začala operovat od března ze základen v Egyptě.\nV červnu 1943 byly některé letouny vybaveny protilodním radarem, které pak sloužily k námořnímu průzkumu a k boji proti ponorkám.\n\nBaltimory Mk.III a Mk.IV byla v říjnu 1943 vyzbrojena i 13. peruť letectva Svobodného Řecka, operující především nad Egejským mořem. V červenci 1944 obdržela Baltimory Mk.IV a Mk.V spojenecká Aeronautica Cobelligerante Italiana, která z nich utvořila jedno křídlo nazvané Stormo Baltimore. Bylo začleněno do Balkan Air Force RAF a uskutečnilo celkem 550 bojových letů.\n\nNa začátku roku 1944 obdržela Baltimory Mk.V také francouzská jednotka GB I/17 „Picardie“, dislokovaná v Rajaku v Sýrii. Převážně nebojově sloužící stroje dolétaly ve Francii v roce 1948.\n\nSamotné USAAF převzalo pouze malý počet Baltimorů, které využívalo k testům, nebo při výcviku osádek.\n\n\nÚdaje platí pro Martin Baltimore Mk.V\n\n\n"}
{"id": "1205601", "url": "https://cs.wikipedia.org/wiki?curid=1205601", "title": "Vodojemy Kraví hora", "text": "Vodojemy Kraví hora\n\nVodojemy Kraví hora jsou dvojice vodojemů v Brně na vrcholu Kraví hory. První z nich byl postaven v roce 1913 jako součást tzv. úřednického vodovodu. Byl napájen vodou ze studny v Žabovřeskách a jeho objem činil 60 m³. V roce 1924 byl postaven nový vodojem, který byl v roce 1974 zrekonstruován a zařazen do vodovodního systému města Brna.\n\nVodojem Kraví hora je jedním ze 73 vodojemů a akumulačních nádrží, které provozují Brněnské vodárny a kanalizace. V roce 1912 zadalo \"Úřednické stavební družstvo\" v Brně požadavek na projekt užitkového vodovodu pro svou vilovou čtvrť v Žabovřeskách firmě \"HYDROAER, Rosenberg, Kindl, Hradecký\". Výstavbu vodojemu o kapacitě 60 m³ provedla firma \"První moravská továrna na vodovody a pumpy Antonín Kunz\" z Hranic v roce 1913. Výtlačné čerpadlo, které pumpovalo vodu ze studně do vodojemu, bylo poháněno naftovým motorem \"Laurin-Klement\" o výkonu 6 koní. V polovině šedesátých let 20. století byl tento malý vodojem vyřazen z činnosti. Objekt se nachází v těsné blízkosti brněnské hvězdárny. V roce 2015 umístila hvězdárna na povrch bývalého vodojemu jednu ze svých nových venkovních expozic.\n\nS požadavky na vyšší spotřebu vody byla do Žabovřesk přivedena pitná voda z Prvního březovského vodovodu. K tomu účelu byla v roce 1913 postavena na severovýchodním svahu Kraví hory přečerpávací stanice, která zabezpečovala čerpání vody do vodojemu v ulici Barvičově. K čerpání vody byla instalována dvě odstředivá čerpadla s elektrickými motory o výkonu 10 k. Původní výkon čerpadel 10 litrů za sekundu byl zvyšován až na 25 l/s. K objektu čerpací stanice byl přistavěn služební byt, zřízena elektrická rozvodna. Provoz přečerpávací stanice byl v roce 1972 ukončen a v roce 1999 byl objekt předán Statutárnímu městu Brnu a po úpravách zde začalo fungovat Multimediální studio Lávka, součást Střediska volného času Lužánky.\n\nV roce 1924 byl v jiné lokalitě vrcholu Kraví hory postaven nový vodojem o objemu 5000 m³, který byl určen pro užitkovou vodu. Na krátkou dobu však zásoboval blízké okolí pitnou vodou, která byla nejdříve dodávána z přečerpávací stanice Kraví hora. Pro svůj původní účel tedy nebyl využit a na dlouhou dobu byl vyřazen z činnosti. V roce 1974 byl zrekonstruován a je součástí druhého základního tlakového pásma brněnského vodovodu. Je plněn řadem DN 1000 (ocelové potrubí o průměru 1000 mm) z vodojemu Palackého vrch. Společně s vodojemy Holé hory II a přerušovacím vodojemem Palackého vrch zásobuje část Králova Pole, Žabovřesk, část Černých Polí, západní a severní část centra města i vyšší polohy Starého Brna. V letech 2019–2021 prochází vodojem Kraví hora celkovou rekonstrukcí.\n\n"}
{"id": "1205603", "url": "https://cs.wikipedia.org/wiki?curid=1205603", "title": "Július Gašparík (kněz)", "text": "Július Gašparík (kněz)\n\nJúlius Gašparík (24. května 1915, Kováčová – 15. března 1989 Paříž) byl slovenský římskokatolický kněz, misionář, pedagog, historik a hudební skladatel.\n\nVystudoval kněžský seminář v Banské Bystrici. Na kněze byl vysvěcen 5. února 1939. Stal se v Banské Bystrici kaplanem. Roku 1943 byl jmenován profesorem církevního zpěvu a hudby na biskupském semináři a v roce 1944 notářem církevního soudního tribunálu. Po roce 1945 působil jako profesor náboženství na bánskobystrickém chlapeckém gymnáziu a od roku 1947 také na \"Obchodní a průmyslové škole\". \n\n14. července 1950 byl komunistickou vládou kněžský seminář v Banské Bystrici zrušen a budova zestátněna. Gašparík emigroval do Francie, kde se podílel na založení Slovenské katolické misie ve Francii (\"Mision catholique slovaque en France\") a stal se jejím prvním knězem. V misii působil až do své smrti v roce 1989.\n\nV emigraci zkomponoval několik chrámových skladeb a přepracoval tradiční církevní hymny do modernějšího pojetí.\n\n\n"}
{"id": "1205615", "url": "https://cs.wikipedia.org/wiki?curid=1205615", "title": "Brad Parks", "text": "Brad Parks\n\nJméno a příjmení Brad Parks má více známých nositelů:\n\n"}
{"id": "1205616", "url": "https://cs.wikipedia.org/wiki?curid=1205616", "title": "Yaacov Agam", "text": "Yaacov Agam\n\nYaacov Agam vlastním jménem Jacob Gipstein (11. května 1928 Rišon le-Cijon, Izrael) je izraelský malíř a tvůrce objektů.\n\nV letech 1947–1948 studoval na Akademii Bezalel v Jeruzalémě. V roce 1949 studoval na Uměleckoprůmyslové škole v Curychu. Roku 1951 odjel do Paříže, kde pracoval v Ateliéru d'Art Abstrait. Tam staví své první kinetické objekty, které mění podobu podle místa pozorovatele nebo jeho přímými zásahy. Roku 1953 měl první samostatnou výstavu v pařížské galerii Craven. Dále roku 1955 tvořil abstraktní experimentální filmy. Roku 1962 rozšířil senzitivní působení svých objektů přidáváním zvuků a haptickým drážděním. Zhotovil velké nástěnné obrazy a hřiště v architektonickém duchu s variabilními barevnými kompozicemi. Roku 1964 se zúčastnil Documenty 3 v Kasselu. Roku 1972 měl retrospektivní výstavu v pařížském Musée National d'Art Moderne.\n\n"}
{"id": "1205617", "url": "https://cs.wikipedia.org/wiki?curid=1205617", "title": "Atom Egoyan", "text": "Atom Egoyan\n\nAtom Egoyan (* 19. červenec 1960, Káhira) je kanadský režisér, scenárista, producent a herec arménského původu narozený v Egyptě.\n\nOba jeho rodiče byli egyptští Arménii a oba byli také malíři, kteří emigrovali do Kanady. Roku 1982 absolvoval na Torontské univerzitě, v oborech mezinárodní vztahy a hudba. Již na univerzitě natočil několik krátkých filmů. Celovečerní režijní debut zažil roku 1984 s filmem \"Next of Kin\". Jeho první nezávislé snímky uspěly na Sundance. Později točil i v Hollywoodu.\n\nDrama \"Světlé zítřky\" (\"The Sweet Hereafter\") z roku 1997 bylo nominováno na Oscara za režii a scénář a získalo Velkou cenu v Cannes. Erotický příběh \"Exotica\" byl rovněž oceněn v Cannes. Největší kasovním úspěchem byl erotický thriller \"Chloe\" z roku 2009. Své arménské kořeny ohledával ve filmu \"Kalendář\" (\"Calendar\") z roku 1993, k němuž napsal i scénář a ztvárnil hlavní roli. Film pojednává o kanadském fotografovi, který odjíždí do Arménie, aby nafotil tamní kostely pro nový kalendář. O arménské tematice pojednává rovněž film \"Ararat\" z roku 2002, který se věnuje arménské genocidě z roku 1915, sledováním osudů muže, který ji přežil, a jímž byl známý expresionistický malíř Arshile Gorky. Snímek získal v Kanadě pět cen Genie.\n\n"}
{"id": "1205628", "url": "https://cs.wikipedia.org/wiki?curid=1205628", "title": "Sibiřská anabáze", "text": "Sibiřská anabáze\n\nJako sibiřská anabáze je označován hromadný přesun Československých legii na Sibiř, který se uskutečnil v roce 1918.\n\n1. února a opětovně 8. února 1918 předseda Československé národní rady Tomáš G. Masaryk prohlásil Československý armádní sbor v Rusku za součást československého vojska ve Francii a vydal příkaz k jeho přesunu do Evropy východní trasou přes Sibiř. Masaryk ve složitých poměrech po listopadovém bolševickém převratu usiloval o uznání neutrality československého sboru a jeho volný odchod z Ruska. Poté, co mu to bylo přislíbeno, odjel v den svých 68. narozenin z Moskvy na magistrálu a do Vladivostoku. Zástupci Odbočky ČSNR v Rusku potom jednali ve městě Penza a uzavřeli tzv. „Penzenskou dohodu“ schválenou i sovětským komisařem (ministrem) pro národnosti Josifem Stalinem a 26. března 1918 s ním podepsali dohodu mezi bolševickou vládou a Odbočkou ČSNR v Rusku o volné přepravě československých legií do Vladivostoku po Transsibiřské magistrále. \n\nNaplnění této dohody však ztěžovalo a nakonec zcela zmařilo několik činitelů. Především Německo po uzavření brestlitevského míru s Ruskem tlačilo na bolševickou vládu, aby odzbrojila všechny dohodové jednotky na svém území v duchu brestlitevského míru. Přeprava legionářských transportů se neustále komplikovala. Na přesunové trase se množily konflikty mezi československými legionáři a německými či rakousko-uherskými zajatci, které přesouvali na západ, aby se mohli opět zařadit do armády. I tak napjatou situaci ještě komplikovala Stalinova podmínka, že československé jednotky nejenže se nebudou míchat do vnitřních sporů, ale odevzdají i všechny zbraně kromě množství nezbytného pro obranu a propustí část ruských důstojníků. Důstojnický sbor legií byl přesvědčen, že je to v rozporu s Masarykovou zásadou ozbrojené neutrality. Stanoviska sovětských orgánů k československému sboru záporně ovlivňovali i němečtí a maďarští zajatci, kteří vstoupili do Rudé armády. Českoslovenští komunisté v Rusku se snažili získat legionáře na stranu bolševické moci, využívajíce atmosféru revolučního období. Poslední osudovou kapkou byl Čeljabinský incident a Trockého telegram, který přikazoval všem Sovětům na magistrále „odzbrojit Čechoslováky“. Legionáři sáhli po zbraních (které předtím podle tzv. Penzenské dohody odevzdali) a v bojích u Marianovky, Zlatoústu (napadení štábního vlaku prvního pluku u Zlatoústu), Čeljabinsku, Penzy, Lipiag​​, Bezenčuku, Irkutsku i jinde sovětské jednotky porazili. Významná byla také bitva o Murino v oblasti Bajkalu, v níž sedmý tatranský pluk vedený Eduardem Kadlecem prakticky zničil celou bolševickou armádu centrosibiře. Ztráty této Golikovovy armády se odhadují na 12 tisíc mužů, převážně zahnaných tatranským plukem do jezera Bajkal. Téměř jeden tisíc bolševiků zůstalo na železniční trati, když padli do Kadlecem vymyšlené bojové lsti (troubení sokolského pochodu „Statně dál“ ve vedlejším údolí ortogonálně k trati s vpádem do týlu).\n\nV polovině června 1918 přerušil československý sbor cestu na Vladivostok, obrátil se směrem na západ ve snaze spojit se a bojoval proti sovětským vojskům na povolžské a uralské frontě ve spolupráci s ruskými armádami, čímž se zapletl (přes původní Masarykův příkaz „nevměšovat se do vnitřních ruských sporů“) do Ruské občanské války.\n\nPo vítězných bojích došlo 6. července 1918 ke spojení československých legií na západní Sibiři u Minjar a později na východě ve stanici Olovjanaja poblíž řeky Onon. Následoval více než dvouletý pobyt a pohyb československých legií na Urale a v Sibiři. Úspěchy legií v Rusku dokázal T. G. Masaryk dokonale využít, zejména při jednání o vzniku samostatného československého státu v Americe od května 1918.\n\n"}
{"id": "1205629", "url": "https://cs.wikipedia.org/wiki?curid=1205629", "title": "Ferid Murad", "text": "Ferid Murad\n\nFerid Murad (* 14. září 1936, Whiting) je americký farmakolog z rodiny albánského původu.\n\nRoku 1996 obdržel Nobelovu cenu za fyziologii nebo lékařství, spolu s Robertem F. Furchgottem a Louisem Ignarrem, a to za objev, že oxid dusnatý (NO) slouží jako signální molekula v kardiovaskulárním systému. Odhalili zcela nový mechanismus, jak lze uvolnit a rozšířit cévy, což bezprostředně vedlo mj. k objevu Viagry, známého léku na poruchy erekce. Objev role oxidu dusnatého byl velmi překvapující, neboť žádný jiný plyn jako signalizační molekula v těle neslouží a NO byl do té doby znám jen jako zplodina automobilových motorů. Za tento objev Murad získal roku 1996 i Laskerovu cenu.\n\nMagisterský titul a roku 1965 i Ph.D. získal na \"Western Reserve University\" (později \"Case Western Reserve University\") v Clevelandu, ve státě Ohio. Poté zahájil klinickou praxi, krom toho učil farmakologii na \"University of Virginia School of Medicine\" v Charlottesville (1975-1981), na Stanford University (1981-1989) a poté na Northwestern University (1988). Roku 1977 ukázal, že působení nitroglycerinu a dalších tradičních léčiv srdce je zprostředkováno oxidem dusnatým. Následně zkusil vstoupit do soukromého sektoru jako viceprezident Abbott Laboratories (1988-1992) a prezident firmy Molecular Geriatrics Corporation (1993-95). V roce 1997 začal učit na lékařské fakultě University of Texas v Houstonu.\n\n"}
{"id": "1205637", "url": "https://cs.wikipedia.org/wiki?curid=1205637", "title": "Jaroslav Vondrák", "text": "Jaroslav Vondrák\n\nJaroslav Vondrák (1881 – 1937) byl český architekt a stavitel.\n\nArchitekturu vystudoval u profesora Jana Kotěry na Uměleckoprůmyslové škole v Praze. 11. února 1911 získal stavitelskou koncesi na Vinohradech. Téhož roku (24. července 1911) si ji nechal převést do Bubenče.\n\nOd roku 1905 byl členem SVÚ Mánes, v roce 1913 z něj vystoupil.\n\n\n"}
{"id": "1205638", "url": "https://cs.wikipedia.org/wiki?curid=1205638", "title": "Vestfirðir", "text": "Vestfirðir\n\nVestfirðir (doslova \"Západní fjordy\") je poloostrov na severozápadě Islandu, který tvoří jeden z osmi statistických regionů země. Má rozlohu 9 409 km², se zbytkem ostrova je spojen šíjí, která měří v nejužším místě pouze 7 km.\n\nPoloostrov je hornatý, množství fjordů ho člení na menší výběžky, z nichž největší je Hornstrandir na severu a Barðaströnd na jihu. Délka pobřeží činí 2 100  km. Mys Látrabjarg je nejzápadnějším bodem Islandu a celého evropského kontinentu, na zdejších 440 metrů vysokých útesech hnízdí množství mořských ptáků (papuchalk, terej bílý, alka malá). Ve vnitrozemí se nachází velký ledovec Drangajökull.\n\nLidské osídlení je omezeno pouze na pobřeží, největším městem je Ísafjörður. Podle sčítání v roce 2008 má poloostrov 7 374 obyvatel (hustota 0,8 na km²). Počet obyvatel se postupně snižuje vzhledem k drsnému klimatu, které ovlivňuje Východogrónský proud, a nedostatku pracovních příležitostí. Půda je neúrodná, hlavními odvětvími ekonomiky jsou rybolov (treskovití, platýs obecný) a chov ovcí, významnými turistickými atrakcemi jsou rybářské muzeum v Ísafjörðuru a vodopád Dynjandi. Dopravu komplikuje členitý terén, k jejímu urychlení byl v roce 1996 otevřen Vestfjarðagöng, nejdelší samostatný tunel na Islandu. Poloostrov je rozdělen na pět tradičních hrabství: Austur-Barðastrandarsýsla, Norður-Ísafjarðarsýsla, Strandasýsla, Vestur-Barðastrandarsýsla, Vestur-Ísafjarðarsýsla.\n\nVe vodách kolem Vestfirðiru lovili baskičtí velrybáři, jejich návštěvy daly vznik pomocnému jazyku zvanému baskicko-islandský pidžin. V roce 1615 došlo ke konfliktu ztroskotaných námořníků s místními obyvateli a 32 Basků bylo zabito. Poté byl místními úřady vydán zákon, který označil vraždu Baska za beztrestnou; k jeho oficiálnímu zrušení došlo až v roce 2015.\n\n"}
{"id": "1205640", "url": "https://cs.wikipedia.org/wiki?curid=1205640", "title": "King Power Stadium", "text": "King Power Stadium\n\nKing Power Stadium (dříve znám pod názvem The Walkers Stadium) je sportovní stadion, který se nachází v anglickém Leicesteru. Stadion je domovem ligového klubu Leicester City FC, který zde v sezóně 2015/16 získal svůj první anglický ligový titul. V současné době je maximální kapacita stadionu 32 262 sedících diváků. Stadion je pojmenován podle thajské cestovní maloobchodní společnosti King Power, která je zároveň vlastníkem samotného klubu.\n\nPůvodní stadion Filbert Street, na kterém kdysi Leicester City působil, ke konci devadesátých let přestal vyhovovat aktuálním potřebám klubu. Proto bylo rozhodnuto o postavení zcela nového stadionu, který byl následně postaven nedaleko původního stadionu. Otevřen byl 23. července 2002 inauguračním zápasem proti španělskému Athleticu Bilbao. Zápas skončil nerozhodně 1:1. V roce 2014 se objevily spekulace o rozšíření stadionu, po kterém by měl mít novou kapacitu 42 000 diváků.\n\nStadion v minulosti hostil mnoho mezinárodních fotbalových i ragbyových utkání. Nejvýznamnějším turnajem, který zde byl odehrán, bylo Mistrovství světa v ragby v roce 2015.\n\n"}
{"id": "1205643", "url": "https://cs.wikipedia.org/wiki?curid=1205643", "title": "Brad Parks (tenista)", "text": "Brad Parks (tenista)\n\nBrad Alan Parks (* 2. dubna 1957 Orange) je bývalý americký lyžař a tenista. Vytvořil tenis vozíčkářů jako sport.\n\nParks se nejprve věnoval akrobatickému lyžování, tenis hrál pouze příležitostně. Ve věku 18 let ale v roce 1976 upadl na závodech a přivodil si zranění, na jehož následky ochrnul na spodní polovinu těla.\n\nPři rehabilitaci ve středisku v kalifornském Downey se setkal s handicapovaným sportovcem Jeffem Minnebrakerem a spolu vymysleli tenis na vozíčku. V té době bylo možné věnovat se na vozíčku pouze atletice a basketbalu. Spolupráci Parkse s Minnebrakerem tenisový novinář Andrew Friedman přirovnal k partnerství Johna Lennona s Paulem McCartneyem nebo Steva Jobse se Stevem Wozniakem. Minnebraker se věnoval i konstruování vozíků a spolu zkonstruovali a pod značkou Quadra vyráběli model vozíků pro tenis.\n\nV roce 1980 Parks patřil k zakládajícím členům americké nadace tenisu vozíčkářů (, NFWT) a k zakladatelům prvního okruhu turnajů, který vrcholil národním šampionátem v kalifornském Irvine. Sám Parks byl 18 let předsedou organizačního výboru tohoto turnaje, který se už pod názvem US Open stal první mezinárodní akcí v tenisu vozíčkářů vůbec. Zároveň se věnoval propagaci tenisu vozíčkářů pomocí letáků nebo exhibic v parcích, na parkovištích nebo ve školách. Exhibiční utkání sehrál i s největšími hvězdami světového tenisu, jako byli Rod Laver, Roscoe Tanner, John Newcombe nebo Charlie Pasarell.\n\nParks se sám tenisu vozíčkářů úspěšně věnoval, v letech 1980 až 1989 byl jeho světovou jedničkou. Sám vyhrál třikrát americké mistrovství v Irvine. Sport samotný se roku 1992 stal paralympijským sportem a při jeho premiéře na hrách v Barceloně Parks spolu s Randym Snowem vyhrál zlatou medaili ve čtyřhře. Svou aktivní kariéru ukončil v roce 1997 a poté se dál věnoval rozšiřování tenisu vozíčkářů po celém světě.\n\nV roce 1988 se stal prvním předsedou nově založené Mezinárodní federace tenisu vozíčkářů (IWTF).\n\nV roce 2010 byl uveden do Mezinárodní tenisové síně slávy, a to jako první tenista vozíčkář v její historii.\n\nV roce 2016 ho Mezinárodní tenisová federace při příležitosti 40 let od vzniku tenisu vozíčkářů vyznamenala svým nejvyšším oceněním, Cenou Philippa Chatriera.\n\nMezinárodní tenisová federace již od roku 1993 uděluje cenu pojmenovanou po Parksovi osobnostem tenisu vozíčkářů, přičemž sám Parks se stal jejím prvním nositelem. Podobně Americká tenisová asociace USTA od roku 2002 uděluje významným osobnostem tenisu vozíčkářů cenu, která nese Parksovo jméno.\n\n"}
{"id": "1205645", "url": "https://cs.wikipedia.org/wiki?curid=1205645", "title": "Dětský dům (Praha)", "text": "Dětský dům (Praha)\n\nDětský dům je obchodní a kancelářská budova stojící na v ulici Na příkopě čp. 583/15 na Starém Městě, Praha 1.\n\nDům byl postaven ve stylu konstruktivismu v letech 1925–1929 jako \"Palác vzájemné pojišťovny Praha\". Autorem projektu byl architekt Ludvík Kysela. Kromě pojišťovny v něm sídlily další obchody a byla zde kavárna.\n\nPo druhé světové válce byl přestavěn a v květnu 1950 slavnostně otevřen jako \"Dětský dům\". Název \"Dětský dům\" zůstal objektu zachován, i když v období okolo roku 2000 byl dlouhodobě nepronajat a na zboží pro děti se již nespecializuje.\n\nVýrazný je parter budovy s výkladci a vstupem do pasáže, která byla později zrušena. Uvnitř se rozkládá hala na výšku několika pater s ochozy. Kanceláře horních pater jsou opatřeny americkými výsuvnými okny. V roce 1950 byl dům adaptován. Budovu vlastní OLREDO spol. s r. o., cílovým vlastníkem je švýcarská společnost Immo-Hold AG.\n\nV budově sídlí konfekční obchod Zara a STORM, kancelářské prostory v horních patrech pak využívají zejména advokátní kanceláře.\n"}
{"id": "1205647", "url": "https://cs.wikipedia.org/wiki?curid=1205647", "title": "Hasan Kikić", "text": "Hasan Kikić\n\nHasan Kikić (20. srpna 1905 Gradačac, Bosna a Hercegovina – 6. května 1942 na hoře Čemernici, Nezávislý stát Chorvatsko) byl bosenskohercegovský prozaik bosňáckého původu.\n\nPřišel na svět jako neplánované dítě nuzného páru, jenž tvořil Haso a Munira Kikićovi. Po narukování otce do první světové války roku 1916, konkrétně na italskou frontu, musel živit rodinu jako honák dobytka. V letech 1919–1922 studoval na Vyšší chlapecké škole v Derventě, odkud byl pro neshody s pedagogickým sborem vyloučen. Společně s Ilijou Grbićem (1906–1943), později levicovým spisovatelem a partyzánem, tehdy organizoval nepovolenou studentskou stávku. Nakonec roku 1926 odmaturoval na učitelské škole v Záhřebu. V chorvatské metropoli uveřejnil i svá první díla, báseň \"Pjesma bolesne djevojke\" (Píseň nemocné dívky, Záhřeb 1926, čsp. \"Vijenac\") a povídku \"Kraj pušnica\" (Vedle udírny, Záhřeb 1927, čsp. \"Vijenac\").\n\nPo škole pracoval nejprve jako učitel ve vsi Hajdarevići u bosenského městečka Zavidovići, v letech 1928–1932 vykonával stejnou profesi v obcích Rogatica a Ustiprača. V Rogatici poznal učitelku srbského původu Ankou Jovanovićovou, s níž se brzy oženil. V touze po vysokoškolském vzdělání během jediného školního roku (1931–1932) složil všechny zkoušky sedmiletého Prvního chlapeckého gymnázia v Sarajevu. Namísto na univerzitu ale odešel do Chorvatska, kde v letech 1932–1936 působil jako učitel v obci Gornji Sjeničak a nato mezi léty 1936 a 1940 ve vsi Pisarovina. Nicméně svého snu se nehodlal vzdát, a tak nejprve složil maturitu na gymnáziu, a poté v letech 1934–1938 absolvoval právnickou fakultu v Bělehradě.\n\nNa přelomu 20. a 30. let se Kikić plně věnoval umělecké tvorbě, psal zejména básně a povídky do časopisů \"Gajret\", \"Pregled\", \"Mlada Bosna\", \"Novi behar\", \"Novi čovjek\", \"Literarna štampa\" a \"Bosanska pošta\". V této době se hlouběji seznámil s marxistickými myšlenkami, které ho nadchly a současně přivedly do intenzivního kontaktu s chorvatskými a bosenskohercegovskými levicovými intelektuály Miroslavem Krležou, Augustem Cesarcem, Krstou Hegedušićem, Vasou Bogdanovem, Jovanem Kršićem a Ognjenem Pricou. V Záhřebu roku 1937 s bosňáckými spisovateli Skenderem Kulenovićem a Safetem Krupićem poté založil levicový časopis \"Putokaz\" (Ukazatel), v jehož redakci měl hlavní slovo. V Chorvatsku vedl také aktivní spolkový život,na přelomu let 1940/1941 mimo jiné předsedal Chorvatskému muslimskému spolku (\"Hrvatsko muslimansko društvo\", původně pod jménem \"Društvo zagrebačkih muslimana\").\n\nRoku 1940 Kikić začal pracovat jako odborný referent na Oddělení pro osvětu Chorvatské bánoviny v Záhřebu, ale kvůli svým levicovým postojům byl odvolán a umístěn do záhřebské základní školy v ulici Koturaška cesta (po roce 1945 nesla jeho jméno, dnes se zaštiťuje jménem Tina Ujeviće). Během německé invaze (1941) byl povolán do armády, ta ale po bleskovém postupu vojsk Osy kapitulovala a rozešla se domů. Po rozpadu Jugoslávie dostal umístěnku coby osvětový referent v bosenském Sanském Mostě. Od začátku druhé světové války tajně sympatizoval s komunistickým partyzánským hnutím, k němuž se přidal v únoru 1942. V řadách partyzánů po několika měsících bojů padl.\n\nHrob Hasana Kikiće byl po roce 1945 vybudován na partyzánském hřbitově ve středobosenském městečku Skender-Vakuf, dnes Kneževu.\n\nDo literatury Kikić vstoupil jako povídkář a nadaný autor krátkých črt. Nejprve mu vyšla sbírka \"Provincija u pozadini\" (1935, volně přeloženo Život v týlu, doslovně Provincie v zázemí) a následně romány \"Ho-ruk\" (1936, Hejrup) a \"Bukve\" (1938, česky 1946 jako Vzpoura Kokinů), posmrtně pak další prózy. Jako partyzánský hrdina byl opakovaně poctěn souborným vydáním svého díla; nejprve ve třech svazcích (Sarajevo 1954–1955 a 1969), nato v pěti svazcích (Tuzla 1987).\n"}
{"id": "1205649", "url": "https://cs.wikipedia.org/wiki?curid=1205649", "title": "Kvílení a jiné básně", "text": "Kvílení a jiné básně\n\nKvílení a jiné básně ( \"Howl and Other Poems\") je básnická sbírka vydaná 1. listopadu roku 1956 americkým básníkem Allenem Ginsbergem. Kromě stěžejní básně \"Kvílení\" (\"Howl\"), jež se stala Ginsbergovou nejznámější básní a je považována za jedno ze základních děl, jakýsi manifest hnutí beat generation, obsahuje též básně \"Supermarket v Kalifornii\" (\"Supermarket in California\"), \"Přepis varhanní hudby\" (\"Transcription of Organ Music\"), \"Slunečnicová sutra\" (\"Sunflower Sutra\"), \"Amerika\" (\"America\"), \"V úschovně zavazadel u Greyhoundu\" (\"In the Baggage Room at Greyhound\") a některé z autorových dřívějších prací. \n\nZa vydání sbírky byl nakladatel, známý básník Lawrence Ferlinghetti, uvězněn a obviněn z oplzlosti. 3. října 1957 rozhodl soudce Clayton W. Horn, že je Ferlinghetti nevinný. Jeho nakladatelství City Lights Books vydalo v zápětí dalších 5 000 výtisků sbírky, aby uspokojilo poptávku, jež vzrostla následkem soudního přelíčení.\n\n\"Kvílení\" a \"Supermarket v Kalifornii\" se jako nejznámější beatnické básně dočkaly řady dalších vydání včetně uvedení v \"Nortonově antologii americké literatury\" (\"Norton Anthology of American Literature\").\n\nTitulní básní sbírky je rozsáhlá poéma \"Kvílení.\" Je to monumentální trojdílná litanická deklamace psaná nerýmovaným volným veršem věnovaná americkému spisovateli Carlovi Solomonovi. Její první část tvoří na sebe vršené vidiny lidí, zpravidla autorových vrstevníků, v zoufalých, mezních či groteskně vyhrocených situacích (\"„Viděl jsem nejlepší hlavy své generace / zničené šílenstvím…“\"), nechybí zmínky ani o jejich sexuálních, drogových, halucinačních či náboženských projevech. Druhá část je obžalobou fiktivního Molocha, tj. odlidštěné průmyslové a byrokratické mašinerie, které je ono duševní zničení mladé generace dáváno za vinu; ve třetí části se autor ztotožňuje s Carlem Solomonem, drženým v psychiatrické léčebně v Rocklandu. Autorská řeč v sobě spojuje obscénnost i rétorický patos, báseň má výrazný mluvní spád s verši strukturovanými tak, aby je bylo možno vyslovit na délku jednoho nádechu.\n\nBáseň \"Kvílení\" autor poprvé zarecitoval na akci \"Six Gallery\" v San Francisku 7. října 1955. Na této události kromě Ginsberga předneslo své básně i dalších 5 autorů, což vedlo k ohromnému vzestupu a později k „nástupu“ beatníků. Báseň se zaměřuje na tehdejší generaci. Je zde popsáno to, jak Ginsberg tuto generaci viděl, a často v básni kritizuje tehdejší společnost i za užití sprostých výrazů.\n\nČesky báseň vyšla v 60. letech v překladu Jana Zábrany.\n\nBeat generation bylo umělecké a literární hnutí v USA vznikající v 50. letech 20. století, které se zaměřovalo na otevřenost projevu a kontakt autora a čtenáře. Literatura beatníků byla obohacena o vulgarismy či o prvky z orientálních náboženství (např. zen-buddhismu).\n\n"}
{"id": "1205654", "url": "https://cs.wikipedia.org/wiki?curid=1205654", "title": "Sníh na schodišti", "text": "Sníh na schodišti\n\nSníh na schodišti (známá také jako Sněhuláci) byla rocková hudební skupina z Ústí nad Labem, která kombinovala žánry jako alternativní rock, nová vlna, pop či funky. Skupina vznikla v druhé polovině roku 2002 a zanikla posledním koncertem na Antikotli v Lounech 28. května 2016. Skupina pořádala také každoročně ústecký Prvomájový VŠ Bar Fest.\n\n\nV roce 2007 hrála kapela se sestavou Joska „Troska“ Hájek (texty, zpěv, foukací harmonika), Karel „Carlos“ Opatrný (basa), Aleš „NADr.Alík“ Hájek (bicí) a Michal „Majk“ Havel (kytara). V roce 2009 přibyl pozounista David, pozoun tak nahradil trubku. V roce 2014 odešel Michal a na jaře se po nějakém čase stal novým kytaristou Ondřej. V dubnu 2015 ho nahradil „Póža“.\n\nV roce 2008 skupina vyhrála soutěž Naděje Beatu pořádanou rádiem Beat. V roce 2010 byla skupina druhá v soutěži Rock Nymburk.\n\n"}
{"id": "1205656", "url": "https://cs.wikipedia.org/wiki?curid=1205656", "title": "Hell Creek State Park", "text": "Hell Creek State Park\n\nHell Creek State Park (\"státní park Hell Creek\") je přírodní rezervace na východě Montany v USA. Má rozlohu 136 hektarů a nachází se v blízkosti vodní nádrže Fort Peck na řece Missouri. Svůj název odvozuje od významného geologického souvrství Hell Creek, které zahrnuje sedimenty z posledního milionu let existence druhohorních neptačích dinosaurů (před 67 – 66 mil. let). Jde tedy zároveň o území s významnými paleontologickými lokalitami. Na území tohoto parku byl roku 1902 objeven první vědecky rozeznaný exemplář druhu \"Tyrannosaurus rex\".\n\nPark je možné navštívit celoročně. V současnosti slouží některá vymezená území parku zejména k rekreaci, kempingu, vodním sportům a rybaření. Pravidelně zde také probíhá paleontologický výzkum v podobě letních vykopávek (např. \"Museum of the Rockies\" v Bozemanu). Známá je zde například lokalita \"Hell Creek Marina\". Zhruba 40 kilometrů severně se nachází městečko Jordan.\n\n"}
{"id": "1205657", "url": "https://cs.wikipedia.org/wiki?curid=1205657", "title": "Marina Řecká a Dánská", "text": "Marina Řecká a Dánská\n\nMarina Řecká a Dánská, GCVO, GBE, CI (řecky: Μαρίνα, 13. prosince 1906, Athény, Řecko – 27. srpna 1968, Kensingtonský palác, Londýn, Anglie) byla princezna řecká a dánská, manželka Jiřího, vévody z Kentu a také vévodkyně z Kentu. Manželství Mariny a Jiřího bylo zatím poslední, kdy se „cizí princezna“ vdala za člena britské královské rodiny.\n\nMarina se narodila do rodiny Mikuláše Řeckého a Dánského a jeho manželky Jeleny Vladimirovny Ruské dne 13. prosince 1906 v hlavním městě Řecka: v Athénách. Manželství jejích rodičů bylo šťastné, ačkoliv Jelena byla známá svým arogantním a panovačným vystupováním. Naopak Mikuláš byl mírný člověk a dobrý malíř s citem pro umění. Z manželství Mikuláše a Jeleny vzešly tři děti: nejstarší dcera Olga, Alžběta a nejmladší Marina. Všechny tři dcery byly vychovávány chůvou \"Kate Foxovou\". Marina byla příbuznou mnoha současných a bývalých hlav států, například Princ Philip, vévoda z Edinburghu, je syn Ondřeje Řeckého a Dánského, což byl Marinin strýc z otcovy strany. Na svatbě jí dokonce šla za družičku současná britská královna Alžběta II.\n\nMarina byla pokřtěna několik dní před koncem roku 1906 a jejími kmotry byli britský král Eduard, Marie z Tecku, Ondřej Řecký a Dánský, Viktorie Melita Sasko-Koburská a Boris Vladimirovič Romanov.\n\nRodina byla na své vysoké postavení poměrně chudá a když bylo Marině jedenáct let, byla svržena i řecká monarchie, takže rodina byla nucena stěhovat se po Evropě.\n\nV roce 1932, když bylo Marině čtyřiadvacet let, se v Londýně Marina seznámila s Jiřím, vévodou z Kentu, se kterým byla přes pradědečka Kristiána IX. příbuzná. Již v srpnu 1934, o dva roky později, byly oznámeny zásnuby. Svatba se konala 29. listopadu 1934 ve Westminsterském opatství v Londýně, následně proběhl soukromý obřad v řeckém stylu v kapli Buckinghamského paláce.\n\nSvatba byla velmi honosná, samotné nevěstiny šaty navrhl známý britský návrhář Edward Molyneux a pracoval na nich tým švadlen sestavený převážně z ruských emigrantek. Marina měla osm družiček, převážně se jednalo o její sestřenice. Byla mezi nimi Irena Řecká a Dánská, Kateřina Řecká a Dánská a také Evženie Řecká a Dánská. Dále pak budoucí britská královna Alžběta II., Kira Kirillovna Ruská, Juliána Nizozemská, \"Lady Mary Whitleyová\" a \"Lady Iris Mountbatten\".\n\nZ manželství s Jiřím vzešly tři děti: dva synové a dcera.\nMarinin manžel Jiří zemřel 25. srpna 1942 v hydroplánu Eagles Rock při leteckém neštěstí. Během druhé světové války se Marina vyučila zdravotní sestřičkou a pod jménem \"Sestra Kay\" se připojila k místní rezervní skupince sester. Marinin tajemník byl v té době Philip Hay.\n\nI po smrti Jiřího byla Marina aktivní členkou britské královské rodiny a účastnila se celé řády mezinárodních setkání. Po dobu šestadvaceti let byla prezidentkou All England Lawn Tennis and Croquet Club. V červnu 1952 se účastnila položení základního kamene Kostela svatého Marka v Bromley, který byl za války zničen. 6. března 1957 získalo Zlaté pobřeží, současný stát Ghana, nezávislost. Marina byla královnou jmenována jako její zástupce na oslavách nezávislosti a skutečně královnu reprezentovala. O padesát let později, na 50. výročí samostatnosti Ghany, tuto poctu získal Marinin syn Edward. V září 1966 získala samostatnost i Botswana a Marina byla královnou opět jmenována jako její zástupce na oslavách. Po Marině je dokonce v hlavním městě Botswany, v Gaborone, pojmenována nemocnice.\n\nMarina Řecká a Dánská, později také známá jako Marina, vévodkyně z Kentu, zemřela 27. srpna 1968 na nádor na mozku. Zemřela ve věku 61 let před dvanáctou hodinou v Kensingtonském paláci. Pohřeb se konal 30. srpna a byla při něm pohřbena na královském hřbitově ve Frogmore.\n\nMarina získala mnoho britských i zahraničních ocenění, především těch posmrtných. Mnoho z nich získala i za vojenské zásluhy.\n"}
{"id": "1205661", "url": "https://cs.wikipedia.org/wiki?curid=1205661", "title": "Abdulah Sidran", "text": "Abdulah Sidran\n\nAbdulah Sidran (*2. října 1944 Sarajevo, Nezávislý stát Chorvatsko) je bosenskohercegovský prozaik, dramatik, básník a scenárista bosňáckého původu.\n\nNarodil se do rodiny úředníka a přesvědčeného jugoslávského komunisty Mehmeda Sidrana (1915–1965) a Behiji, rozené Jukić, kteří společně přivedli na svět syny Ekrema, Abdulaha a Nedima a dceru Edinu. Rodné jméno dostal po svém strýci Abdulahu Sidranovi (1909–1942), který byl zavražděn v koncentračním táboře Jasenovac.\n\nZákladní školu Abdulah navštěvoval ve Zvorniku, kam byl roku 1950 umístěn jeho otec po několikaměsíčním pobytu v internačním táboře na ostrově Goli Otok (31. května–29. listopadu 1949), a poté v Sarajevu. V rodném městě vystudoval střední školu a filozofickou fakultu, obor Jugoslávská literatura a srbochorvatský jazyk. Jistý čas pracoval v redakci listu \"Naši dani\" (Naše dny), nato deset let působil jako odborný asistent na Univerzitě pracujících Đuro Đaković v Sarajevu. Opakovaně byl zvolen předsedou Sdružení spisovatelů Bosny a Hercegoviny.\n\nOd roku 1979 se věnoval pouze literatuře. Ke konci 80. let začal pracoval pro TV Sarajevo na pozici dramaturga. Všeobecného uznání se mu dostalo za práci na filmových scénářích, zvláště pak ve spolupráci s režisérem Emirem Kusturicou na snímcích \"Sjećaš li se Dolly Bell?\" (1981, Vzpomínáš na Dolly Bell?, předloha česky jako Pamatuješ Dolly Bellovou? In: \"Pět jugoslávských novel\", Praha 1985) a \"Otac na službenom putu\" (1985, Otec na služební cestě) a Ademirem Kenovićem na filmech \"Kuduz\" (1989) a \"Savršeni Krug\" (Dokonalý kruh, 1997).\n\nVelmi ceněny jsou sbírky jeho poezie, zejména \"Sarajevska zbirka\" (Sarajevská sbírka, 1979), \"Sarajevski tabut\" (Sarajevská rakev, Sarajevo 1993) a \"Zašto tone Venecija\" (Proč se potápí Benátky, Sarajevo 1996). Roku 2004 mu vyšel pětisvazkový soubor \"Izabrana djela\" (Vybrané spisy, Tuzla 2004).\n\nAbdulah Sidran je členem Akademie věd a umění Bosny a Hercegoviny (ANUBiH).\n\n\n"}
{"id": "1205665", "url": "https://cs.wikipedia.org/wiki?curid=1205665", "title": "Michael Ngadeu-Ngadjui", "text": "Michael Ngadeu-Ngadjui\n\nMichael Ngadeu-Ngadjui (* 23. listopadu 1990, Bafang, Kamerun) je kamerunský fotbalový obránce/defenzivní záložník a reprezentant, který působí od roku 2019 v klubu KAA Gent . Je typem hráče, který nevypustí jediný souboj.\n\nV roce 2017 s národním týmem Kamerunu vyhrál Africký pohár národů.\n\nV Kamerunu hrál za tým Canon Yaoundé. V devatenácti letech odešel do Německa, kde započal svou evropskou pouť ve vestfálském týmu Kirchhörder SC. Poté působil v SV Sandhausen a v rezervě 1. FC Norimberk, se kterou hrál bavorskou regionální ligu. Přitom studoval dálkově vysokou školu, ale musel se rozhodnout mezi studiem a kopanou. Vybral si fotbal.\n\nV letech 2014–2016 oblékal dres rumunského týmu FC Botoșani, kde se postupně propracoval do základní sestavy a od roku 2016 nosil kapitánskou pásku.\n\n31. května 2016 podepsal smlouvu na tři roky s českým klubem SK Slavia Praha. Začínal v obraně na postu stopera, po nevydařeném zápase s estonským mužstvem FC Levadia Tallinn se však přesunul na pozici defenzivního záložníka.\n25. února 2017 ve svém prvním ligovém utkání po návratu z úspěšného Afrického poháru národů proti 1. FK Příbram (výhra 8:1) vstřelil hattrick, přičemž nastoupil v průběhu druhého poločasu.\n\nV roce 2017 a 2019 získal se Slavií titul mistra nejvyšší české soutěže.\n\nV reprezentačním A-mužstvu Kamerunu debutoval 3. září 2016 v kvalifikaci na Africký pohár národů 2017 proti Gambii (výhra 2:0). Zúčastnil se i samotného afrického šampionátu v roce 2017 konaného v Gabonu, kde v utkání základní skupiny proti Guineji-Bissau vstřelil vítězný gól na konečných 2:1. Další vítězný gól vstřelil v semifinále téhož turnaje proti Ghaně (výhra 2:0). A s „kamerunskými lvy“, jak se národnímu týmu Kamerunu přezdívá, nakonec slavil na turnaji titul. Obhajoba titulu se již ale hráčům nepovedla, neboť na dalším mistrovství (2019) vypadli v osmifinále po prohraném zápase s Nigérií (2:3).\n\nZúčastnil se i Konfederačního poháru FIFA 2017 v Rusku.\n\n\n\n"}
{"id": "1205666", "url": "https://cs.wikipedia.org/wiki?curid=1205666", "title": "Stanley Weber", "text": "Stanley Weber\n\nStanley Weber (* 13. července 1986 Paříž, Francie) je francouzský herec a divadelní režisér.\n\nNarodil se dne 13. července 1986 v Paříži do rodiny herce Jacquesa Webera a jeho manželky Christine. Má sestru Kim a bratra Tommyho. Na své pevní hodiny herectví docházel do Cours Florent a poté vystudoval herectví na Národní konzervatoři dramatických umění. Byl též studentem na Londýnské akademii hudebních a dramatických umění.\n\nProslavil se rolí Juana Borgii v televizním seriálu \"Borgia\" a dále se objevil například ve filmech \"Poslední den zbytku tvýho života\", \"Thérèse Desqueyroux\" či \"Violette\". Též ztvárnil hraběte St. Germaina ve druhé sérii fantasy seriálu \"Cizinka\".\n\n"}
{"id": "1205667", "url": "https://cs.wikipedia.org/wiki?curid=1205667", "title": "Bert Sakmann", "text": "Bert Sakmann\n\nBert Sakmann (* 12. června 1942) je německý biofyzik a biolog, spolu s Erwinem Neherem nositel Nobelovy ceny za fyziologii a lékařství za rok 1991. Odměněni byli za výzkum funkce iontových kanálů v buňkách a vynález laboratorní techniky zvané patch clamp, která umožňuje iontové kanály zkoumat. Bert Sakmann byl profesorem Heidelberské univerzity. Dnes působí jako emeritní vědecký člen Institutu Maxe Plancka pro medicínský výzkum v Heidelberku.\n"}
{"id": "1205669", "url": "https://cs.wikipedia.org/wiki?curid=1205669", "title": "Erwin Neher", "text": "Erwin Neher\n\nErwin Neher (* 20. března 1944 Landsberg am Lech) je německý biofyzik, buněčný fyziolog a vysokoškolský pedagog, spolu s Bertem Sakmannem nositel Nobelovy ceny za fyziologii a lékařství za rok 1991. Odměněni byli za výzkum funkce iontových kanálů v buňkách a vynález laboratorní techniky zvané patch clamp, která umožňuje iontové kanály zkoumat. Erwin Neher je profesorem Univerzity Göttingen a ředitelem Institutu Maxe Plancka pro biofyzikální chemii v Göttingenu.\n"}
{"id": "1205670", "url": "https://cs.wikipedia.org/wiki?curid=1205670", "title": "Středověká agrární revoluce", "text": "Středověká agrární revoluce\n\nAgrární revoluce v Evropě byl proces trvající od 11. do poloviny 13. století, který se podílel na velkém rozvoji středověkého života, a který se výrazně promítl do celkové tváře evropské krajiny. \n\nAgrární revoluce měla mnoho důvodů, mezi které patří velký teplotní růst, rozvoj řemesel, nové zemědělské technologie, stabilizace poměrů v Evropě nebo zformování feudálního systému. Agrární revoluci můžeme charakterizovat také velkým populačním boomem, počet obyvatel se zvýšil až třikrát. Výrazné navýšení počtu obyvatel mělo důvod – vylepšení zemědělských technologií se promítlo do množství i kvality stravy. Fakt, že v Evropě bylo mnohem více „přelidněno“, vyústil ve velkou kolonizaci, z nichž nejznámější je Velká německá kolonizace. Vznikaly nové státy, zakládala se nová města a rozvíjely se vesnice. Lepší teplota přispívala také k tomu, že lidé mohli pěstovat plodiny i ve vyšších nadmořských výškách. \n\nMezi agrární vynálezy patří trojpolní systém, kosa, chomout, čtyřkolák nebo hamr. \n\nDůležitým faktorem bylo také to, že v Evropě po roce 1000 došlo ke zklidnění bojů, s Turky a Araby se válčilo pouze na perifériích na východě. \n\n\n"}
{"id": "1205673", "url": "https://cs.wikipedia.org/wiki?curid=1205673", "title": "Edmond H. Fischer", "text": "Edmond H. Fischer\n\nEdmond Henri Fischer (* 6. dubna 1920 Šanghaj) je švýcarsko-americký biochemik a vysokoškolský pedagog, spolu s Edwinem G. Krebsem nositel Nobelovy ceny za fyziologii a lékařství za rok 1992. Cena byla udělena za popis toho, jak reverzibilní fosforylace působí jako buněčný vypínač, který aktivuje proteiny a řídí různé buněčné procesy. Fischer odešel roku 1950 jako postdoktorand do USA, kde získal místo na Washingtonské univerzitě v Seattle. \n"}
{"id": "1205676", "url": "https://cs.wikipedia.org/wiki?curid=1205676", "title": "Edwin G. Krebs", "text": "Edwin G. Krebs\n\nEdwin Gerhard Krebs (6. června 1918 – 21. prosince 2009) byl americký biochemik a vysokoškolský pedagog, spolu s Edmondem H. Fischerem nositel Nobelovy ceny za fyziologii a lékařství za rok 1992. Cena byla udělena za popis toho, jak reverzibilní fosforylace působí jako buněčný vypínač, který aktivuje proteiny a řídí různé buněčné procesy. Své výzkumy oba vědci konali od roku 1953 na Washingtonské univerzitě v Seattle. Krebs nějakou dobu rovněž působil v Kalifornské univerzitě v Davisu. \n"}
{"id": "1205677", "url": "https://cs.wikipedia.org/wiki?curid=1205677", "title": "Taktové předznamenání", "text": "Taktové předznamenání\n\nTaktové předznamenání, či \"udání taktu\", či\" rytmu\" je značka na počátku hudební skladby udávající rytmus. \n\nTaktové značení udává takt skladby a píše se za klíčem a předznamenáním. Na rozdíl od předznamenání stojí udání taktu (pokud se takt v průběhu skladby nemění) zpravidla pouze na první notové osnově a ve skladbě se již neopakuje.\n\nZapisuje se jako matematický zlomek s čitatelem a jmenovatelem, zde ovšem bez lomítka. Jmenovatel udává, jaká časová hodnota noty odpovídá jedné době. Čitatel pak udává počet dob na takt. \n\nUstálená zneménka pro takt či takt (alla breve) mají svůj původ ještě ve značkách středověké mensurální notace.\n\n"}
{"id": "1205683", "url": "https://cs.wikipedia.org/wiki?curid=1205683", "title": "Markéta Savojská (1439)", "text": "Markéta Savojská (1439)\n\nMarkéta Savojská (duben 1439-9. března 1483), také známa jako Marguerite de Savoie nebo Margherita di Savoia, byla nejstarší žijící dcerou Ludvíka Savojského, manželkou Jana IV. z Montferratu a později Petra II. Lucemburského, hraběnkou ze Saint-Pol, Brienne, de Ligny, Marle and Soissons. Markéta byla předkem Marie Stuartovny a Jindřicha IV. Francouzského.\n\nMarkéta se narodila v dubnu 1439 v Turínu, jak nejstarší přeživší dcera a jedno z devatenácti dětí savojského vévody Ludvíka a Anny z Lusignanu, kyperské princezny. Jejími prarodiči z otcovy strany byli Amadeus VIII. Savojský, také známý jako vzdoropapež Felix V., a Marie Burgundská, a jejími prarodiči ze strany matky byli král Janus Kyperský a Šarlota Bourbonská. Mezi její četné sourozence patřil Amadeus IX. Savojský, který se oženil s Violantou Francouzskou, Filip II. Savojský, manžel Markéty Bourbonské a později Klaudie z Brosse, Ludvík Savojský, který se oženil s královnou Šarlotou Kyperskou, Šarlota Savojská, manželka Ludvíka XI. Francouzského, Bona Savojská, druhá manželka Galeazza Maria Sforzy, a Marie Savojská, druhá manželka Markétina tchána Ludvíka Lucemburského ze Saint-Pol.\n\nV prosinci 1458 se Markéta v Casale Monferrato poprvé provdala, a to za Jana IV. z Montferratu, syna Jana Jakuba z Montferratua Jany Savojské. Jan byl kondotiér Benátské republiky během válek v Lombardii, které byly sérií bojů mezi Benátky a Milánem, a jejich různými spojenci.\n\nMarkéta přinesla věnem 100 000 scudů a na oplátku obdržela Trino, Morano, Borgo San Martino a Mombaruzzo. Manželství bylo bezdětné, i když Jan zplodil několik nemanželských potomků. Zemřel 19. ledna 1464 a z Markéty se stala pětadvacetiletá vdova.\n\nO dva a půl roku později, 12. července 1466, se Markéta provdala za Petra II. Lucemburského, hraběte ze Saint-Pol, Brienne, de Ligny, Marle and Soissons, druhého syna Ludvíka Lucemburského ze Saint-Pol a Johany z Marle. T manželství vzešlo pět dětí:\n\n\nMarkéta zemřela v Bruggách 9. března 1483, méně než šest měsíců po svém manželovi Petrovi, a byla pochována v opatství Happlaincourt. Z Markétiných dětí přežily pouze dcery Marie a Františka, tři její synové se nedožili dospělosti.\n"}
{"id": "1205686", "url": "https://cs.wikipedia.org/wiki?curid=1205686", "title": "Air Europa", "text": "Air Europa\n\nAir Europa je španělská letecká společnost. Provozuje domácí a mezinárodní lety, zaměřuje se hlavně na „prázdninový\" provoz. Je vlastněna společností Globalia, což je společnost zabývající se především turismem. Společnost byla založena v roce 1986, v roce 2007 se stala členem letecké aliance SkyTeam. Má hlavní základnu na letišti v Madridu, dále v Barceloně a Palma de Mallorce. Air Europa provozovala v roce 2017 necelých dvacet letounů Airbus A330, dále už jen menší letadla.\n"}
{"id": "1205688", "url": "https://cs.wikipedia.org/wiki?curid=1205688", "title": "Vodní nádrž Hubenov", "text": "Vodní nádrž Hubenov\n\nVodní nádrž Hubenov byla vybudována mezi lety 1968-1972 na Maršovském potoce mezi Hubenovem a Rounkem.\n\nStavební povolení k vybudování vodní nádrže vydal jihlavský okresní národní výbor v roce 1966, s vlastní výstavbou se započalo o dva roky později. Dodavatelem stavby se stala firma Ingstav Brno. Hlavním důvodem výstavby byla rostoucí poptávka po pitné vodě na Jihlavsku. Zároveň se stavbou vodní nádrže došlo k výstavbě dvojice přivaděčů vody pro posílení vodnosti malé povodí Maršovského potoka. První přivaděč vede z Jedlovského potoka a je dlouhý téměř 1,5 km, druhý přivádí vody z více jak 4 km vzdáleného Jiřínského potoka. V roce 1972 byla nádrž zprovozněna, v roce 1976 došlo k vytvoření pásem hygienické ochrany.\n\nVoda z hubenovské přehrady je vedena do úpravny vody v Hosově, kde dochází k její úpravě na pitnou vodu. Následně zásobuje skupinový vodovod Jihlavy a okolních obcí. Kromě toho je možné dodávat pitnou vodu i do Kostelce či do skupinového vodovodu Velký Beranov – Luka nad Jihlavou.\n\nVzhledem k faktu, že vodní nádrž slouží jako zdroj pitné vody, není pro veřejnost přístupná. Na hráz vede silnička odbočující od silnice II/602. Jiná komunikace ani turistická stezka se v bezprostřední blízkosti nádrže nenacházejí. Asi půl kilometru od nádrže vede železniční trať Havlíčkův Brod – Veselí nad Lužnicí (u Dvorců), asi o 250 metrů dál, po druhém břehu řeky Jihlavy, prochází červeně značená turistická stezka z Rantířova na Dvorce a směrem k Pelhřimovu asi půl kilometru od nádrže žlutá turistická značka od Nového Hubenova na Ježenou.\n\n"}
{"id": "1205696", "url": "https://cs.wikipedia.org/wiki?curid=1205696", "title": "Čákiho palác (Hviezdoslavovo náměstí)", "text": "Čákiho palác (Hviezdoslavovo náměstí)\n\nČákiho palác je městský palác v Bratislavě v Starém Městě na Hviezdoslavově náměstí 14.\n\nPostaven byl v klasicistním slohu v 2. polovině 19. století. Je to řadová stavba, má půdorys ve tvaru U, má 4 podlaží s sklepem. Za památkový objekt byl vyhlášen v roce 1985.\n\n"}
{"id": "1205697", "url": "https://cs.wikipedia.org/wiki?curid=1205697", "title": "Václav Pavlíček (poslanec Českého zemského sněmu)", "text": "Václav Pavlíček (poslanec Českého zemského sněmu)\n\nVáclav Pavlíček (\"cca 1847\" – 20. března 1917 Korycany) byl rakouský politik české národnosti z Čech, poslanec Českého zemského sněmu.\n\nPůsobil jako statkář v Korycanech a coby okresní starosta v Mělníku. Funkci okresního starosty zastával v letech 1899–1913. Byl členem okresní školní rady.\n\nZapojil se i do vysoké politiky. V zemských volbách roku 1908 byl zvolen na Český zemský sněm, kde zastupoval kurii venkovských obcí, obvod Mělník, Roudnice. Uváděl se jako kandidát agrární strany.\n\nZemřel v březnu 1917. Bylo mu 70 let.\n"}
{"id": "1205699", "url": "https://cs.wikipedia.org/wiki?curid=1205699", "title": "Čákiho palác (Panská)", "text": "Čákiho palác (Panská)\n\nČákiho palác (starší Csákyho palác) je městský palác a národní kulturní památka České republiky vedená pod číslem 101-148 / 1 na Panské ulici č . 33 v Bratislavě v části Staré Město.\n\nPalác vznikl v roce 1775, v době, kdy se začaly bourat městské hradby.\n"}
{"id": "1205700", "url": "https://cs.wikipedia.org/wiki?curid=1205700", "title": "Erdődyho palác (Godrova)", "text": "Erdődyho palác (Godrova)\n\nErdődyho palác je čtyřpodlažní neogotický dům na Godrově ulici č. 2 v Bratislavě v Starém Městě.\n\nByl postaven mezi lety 1880 a 1900. Nachází se v nároží uličního bloku a je chráněn i s přilehlou zelení. V době svého vzniku sloužil pravděpodobně jako obytný činžovní dům. Má kompaktní bokový půdorys. Jeho autor se inspiroval pravděpodobně anglickou tudorovskou gotikou.\n\nDnes je bytovým domem, zeleň před palácem byla vyvlastněna pro účely zastávky trolejbusu, ta byla později přesunuta o dva domy níže na ul. Palisády.\n"}
{"id": "1205701", "url": "https://cs.wikipedia.org/wiki?curid=1205701", "title": "Esterháziho palác (Kapitulská)", "text": "Esterháziho palác (Kapitulská)\n\nEsterháziho palác (starší Esterházyho palác) je čtyřkřídlý palác v Bratislavě na Kapitulské ulici v Starém Městě. Palác byl postaven v první polovině 17. století v pozdněrenesančním stylu. Do současnosti se přední křídlo paláce nezachovalo a zbytek stavby je ve velmi špatném stavu. \n\nNa dvoře hraběte Esterháziho jistý čas působil hudební skladatel Joseph Haydn, který v tomto paláci poprvé dirigoval své hudební dílo La Canterina.\n\nV minulosti se ruiny paláce používaly i jako kulisy při natáčení filmových scén válkou zničených domů.\n"}
{"id": "1205705", "url": "https://cs.wikipedia.org/wiki?curid=1205705", "title": "Georgievitsův palác", "text": "Georgievitsův palác\n\nGeorgievitsův palác je palác na Panenské ulici č. 11 v Bratislavě v Starém Městě.\n\nKdysi jeho adresa byla Bél Mátyás utca 7, tedy ulice Mateja Bela. Palác měl na zvýšené terase na nádvoří zahradu upravenou jako park. Vestibul a reprezentační prostory jsou ozdobeny štukami v novobarokní slohu. Byl postaven pravděpodobně podle projektu vídeňského architekta bratislavského původu Victora Rumpelmayera.\n\n\n"}
{"id": "1205716", "url": "https://cs.wikipedia.org/wiki?curid=1205716", "title": "Keglevičův palác", "text": "Keglevičův palác\n\nKeglevičov palác (\"Keglevicha palác\") je barokní palác v Bratislavě na Panské 27. Nachází se ve státní městské památkové rezervaci a v seznamu nemovitých kulturních památek. V roce 1998 byla provedena jeho rekonstrukce, při které byly vyměněny stropy, krov, výplně otvorů, omítky a krytina. Proražením Keglevičova paláce vznikla ulice Strakova, nacházející se mezi Ventúrskou a Hviezdoslavovým náměstím.\n\nTento dvoupodlažní barokní palác hraběte z Turnianské župy Josefa Kegleviča (Keglevicha) byl postaven v první polovině 18. století na dvou středověkých parcelách s použitím zdiva z předchozích pozdněbarokních nebo raněrenesančních staveb. V té době patřil k poměrně rozsáhlým palácovým stavbám se čtyřkřídlou dispozicí, která sahala až k hradbám středověkého městského opevnění. Někdy v třetině 19. století ze strany dnešního Hviezdoslavovo náměstí část objektu oddělila a palác zůstal jen trojkřídlý. V přízemí v západním křídle se zachovala pozdně hřebínková hvězdicová klenba zpočátku 16. století. Na východní straně budovy je rizalit, který patřil původně k další budově. Palácová stavba má půdorys ve tvaru písmene U. Reprezentační schodiště vede na první patro. Dvorní křídla jsou spojeny pavlačemi. Průčelí člení hermové pilastry se stylizovanými hlavicemi. \n\nPortál s pilastry a se segmentovou římsou lemují plastiky sedících lvů. Portál je vyzdoben erbem stavebníka - hraběte Josefa Kegleviča. Plastický erb nad portálem má na červené patě štítu dva stříbrné pruhy. V horním modrém poli stojí naproti sobě dva zlatí lvi držící mezi sebou meč se zlatou rukojetí, na kterém je nastrčená koruna s devíti perličkami, ta poukazuje na hraběcí titul nositele erbu. Devítiperličková hodnostní koruna se opakuje nad štítem, který dekorují zelené ratolesti. Rodové znamení, lvi, které v heraldice patřily k nejoblíbenějším, zcela záměrně opět použili na sochařské výzdobě portálu a umocnili tak jeho dekoraci.\n\nMajitelem starého měšťanského domu byl v letech 1601 až 1608 S. Alter. Do začátku 18. století dům vystřídal mnoha majitelů (v roce 1634 Tomáš Baranay, roku 1646 H. Ch. Pärtinger, který byl majitelem až do roku 1656). Začátkem 18. století Ladislav Petray a jeho manželka Žofie Ilaasová prodali dům i s dluhy Gabrielovi Skariczovi a jeho manželce Anne Žofii za 50 zlatých.\nRoku 1730 vdova po Gabrielovi Skariczovi prodala dům Rozalii Amadé Simonitsové za 400 zlatých a ta ho v roce 1743 prodala rádci Josefovi Duchoňovi za 7 000 zlatých. 15. února 1745 Jozef Duchoň prodal dům hraběnce Terezii Keglevičovej, rod. ven Tavonath za 7 000 zlatých.\nRoku 1750 se majitelem paláce stal syn Terezie Keglevičovej, hrabě Josef I. Keglevič, který v něm poskytl ubytování účastníkům sněmu. Jozef Keglevič se jmenovitě vzpomíná jako majitel paláce ještě i v roce 1764, pak prameny uvádějí jen jméno rodu. Je tedy vysoce pravděpodobné, že Josef Keglevič byl vlastníkem paláce až do své smrti v roce 1813. Následně se stal palác majetkem jeho dědiců - vdovy a Karla Kegleviča.\n\nPo úpravách a barokní přestavbě vlastnila rodina Keglevičů až do roku 1850, kdy přešel do rukou rodiny Pálfi (Pálffy).\nV roce 1850 patřil Marii Pálfiovej a v letech 1880-1911 byl v držení hraběte Štěpána Pálfiho \n\nRodina Keglevičů pocházela z Chorvatska. Hrála významnou roli v chorvatských dějinách v 16. století. Jeden z nejznámějších předků rodiny byl Juraj III., který žil v 16. století. Měl dva syny - Petra a Mikuláše. Petr byl zakladatelem chorvatské větve a Mikuláš uherské větve rodu. V roce 1646 získal Mikuláš šlechtický titul barona a v roce 1687 (4. srpna) spolu s bratrem Petrem titul hraběte.\nMajitel paláce Josef I. Keglevič byl v roce 1732 místodržitelským rádcem, rádcem vnitřní tajné rady, strážcem královské koruny, nadžupanem (hlavní župan) Turnianské župy (stolice). Jeho syn Jozef byl tajemníkem místodržitelské rady, rádcem uherské komory a strážcem královské koruny.\n\nZ někdejších obyvatelů paláce na přelomu 18. a 19. století je dnes asi nejznámější a nejzajímavější Anna Lujza Barbora Keglevičová (Babetta) (1780-1813), dcera Karla Kegleviča a Kateřiny Zičiove. Byla soukromou žačkou Ludwiga van Beethovena ve Vídni a Bratislavě. Tento génius hudby jí věnoval několik svých skladeb, například i během své návštěvy Bratislavy 17. - 23. listopadu 1796. Tehdy Beethoven koncertoval právě v Keglevičovom paláci a své hostitelce, hraběnce Anne Lujze Keglevičové, věnoval Sonátu pro klavír No.4 v Es dur, opus 7 a řadu dalších skladeb jako například Piano Concerto no.1 v C dur, opus 15.\n\n"}
{"id": "1205718", "url": "https://cs.wikipedia.org/wiki?curid=1205718", "title": "Čeřínek", "text": "Čeřínek\n\nČeřínek (761 m n. m.) je vrch v České republice, v Křemešnické vrchovině, mezi Hutěmi a Novým Hojkovem, asi 10 km na západ od Jihlavy a asi 5 km na východ od Nového Rychnova, ve stejnojmenném přírodním parku.\n\nPod vrcholem se nachází lyžařský areál.\n\nZ turistického hlediska představuje jednu z významných křižovatek v oblasti rozcestí u turistické chaty pod vrcholem. Místem prochází čtveřice značených turistických tras – červená (od Cejlí na Nový Rychnov s odbočkou na vlastní vrchol Čeřínku), modrá (od Dolní Cerekve), žlutá (od Mirošova na Dolní Cerekev přes Hutě) a zelená (od Kostelce) – a cyklisty sem přivádí odbočka od cyklotrasy 5090 od Cejlí na Rohoznou.\n\n\n"}
{"id": "1205719", "url": "https://cs.wikipedia.org/wiki?curid=1205719", "title": "Místodržitelský palác (Bratislava)", "text": "Místodržitelský palác (Bratislava)\n\nMístodržitelský palác je měšťanský dům v Bratislavě na Hlavním náměstí 8 v Starém Městě. Byl postaven v 1. polovině 18. století v barokním stylu.\n\nDříve sloužila jako účelové zařízení, které poskytuje ubytovací, stravovací a doplňkové služby pro potřeby Úřadu vlády SR a jiné ústřední orgány státní správy.\n\nDo málo užívaného paláce se v roce 2015 nastěhovala Soudní rada.\n"}
{"id": "1205720", "url": "https://cs.wikipedia.org/wiki?curid=1205720", "title": "Coburgův palác", "text": "Coburgův palác\n\nCoburgův palác (slovensky Coburgov palác) je administrativní budova na Dostojevského nábřeží 1 na Starém Městě v Bratislavě. Je to funkcionalistická budova, vybudovaná byla v roce 1938. Má půdorys ve tvaru písmene L, třítraktní dispozici, má 8 podlaží a sklep. \n\nAutory stavby jsou Emil Belluš, Fridrich Weinwurm a Ignác Vécsei.\n\nNa budově se vpravo od vchodu nachází pamětní tabule politika Karola Šmidkeho (1897–1952). Umístěna sem byla 26. srpna 1964. Autorem pamětní tabule je V. Remeň.\n\n"}
{"id": "1205721", "url": "https://cs.wikipedia.org/wiki?curid=1205721", "title": "Pálffyho palác (Hviezdoslavovo náměstí)", "text": "Pálffyho palác (Hviezdoslavovo náměstí)\n\nPálffyho palác je městský palác a Národní kulturní památka Slovenské republiky vedená pod identifikačním číslem 101-37 / 1, která se nachází na Hviezdoslavově náměstí v Bratislavě v městské části Staré Město pod číslem 18.\n\nPalác byl postaven v letech 1884–1885 v novobarokním slohu a sloužil hraběti Janu Pálffymu, který byl jedním z nejbohatších mužů v Uhersku, milovníkem umění a vášnivým sběratelem výtvarných děl a uměleckých předmětů. Své bratislavské přepychové sídlo si nechal vybudovat v zadní části Pálffyho paláce obráceného do Panské ulice (identifikační číslo NKP 101-37 / 2). Autorem projektu byl bratislavský rodák Viktor Rumpelmayer.\n\nDnes v tomto městském paláci sídlí Vysoká škola výtvarných umění.\n"}
{"id": "1205723", "url": "https://cs.wikipedia.org/wiki?curid=1205723", "title": "Paluďaiho palác (Hlavní náměstí)", "text": "Paluďaiho palác (Hlavní náměstí)\n\nPalugyayův palác je dům a národní kulturní památka na rohu Hlavního náměstí a Zelené ulice v Starém Městě v Bratislavě. V Bratislavě se nachází ještě další palác se stejným jménem Palugyayův palác (Pražská).\n\nPalác má od roku 1880 neobarokní podobu, která je založena na tradici francouzského baroka. Postaven byl pro Františka Palugyay, který byl významným obchodníkem s vínem.\n"}
{"id": "1205727", "url": "https://cs.wikipedia.org/wiki?curid=1205727", "title": "Paluďaiho palác (Pražská)", "text": "Paluďaiho palác (Pražská)\n\n\"Palugyayův palác (Palugyayův dům\") je novorenesanční palác na Pražské ulici 1 v Bratislavě.\nV Bratislavě se nachází ještě další palác se stejným jménem Palugyayův palác na Hlavním náměstí.\n\nPalác i s vinnými sklepy dal jako provozní budovu postavit vinař a podnikatel Jakub Palugyay (Palúdzky). Palác byl postaven podle projektu Ignáce Feiglera ml. v letech 1873 - 1879. Celý komplex se do roku 1918 dále rozšiřoval. V komplexu se vyrábělo ceněné víno značky \"Château Palugyay\", název, který později přešel i na budovu. V roce 2002 byl zrekonstruován a využívá ho Ministerstvo zahraničních věcí Slovenké republiky.\n\n"}
{"id": "1205729", "url": "https://cs.wikipedia.org/wiki?curid=1205729", "title": "Konstancie Kastilská (1345)", "text": "Konstancie Kastilská (1345)\n\nKonstancie Kastilská ( \"Constanza Manuel de Villena\", 1315/1323, hrad Garcimuñoz – 13. listopadu 1345, Santarém) byla kastilská a portugalská královna.\n\nNarodila se jako dcera Juana Manuela, knížete z Villeny a Konstancie, dcery aragonského krále Jakuba II. Z otcovy strany byla pravnučkou krále Ferdinanda I. Kastilského.\n\nDne 28. listopadu 1325 se ve Valladolidu vdala za krále Alfonse XI. Kastilského. Manželství trvalo dva roky a poté bylo rozvedeno, Alfons se znovu oženil a to s Marií Portugalskou. Zatímco její otec vedl válku proti Alfonsovi XI., byla do roku 1329 vězněna na hradě v Toro. Její otec vstoupil do aliance s králem Alfonsem IV. Portugalským a ona se dne 24. srpna 1339 v Lisabonu vdala za jeho syna infanta Petra. Po příjezdu do Portugalska se mladý infant zamiloval do Konstanciiny dvorní dámy Inés de Castro a svou choť zanedbával. Jejich poměr přetrval i Konstanciinu smrt roku 1345.\n"}
{"id": "1205730", "url": "https://cs.wikipedia.org/wiki?curid=1205730", "title": "Jakob Richter", "text": "Jakob Richter\n\nJakob Richter (30. srpna 1847 Vilémov – 25. července 1916 Vilémov) byl rakouský politik německé národnosti z Čech, poslanec Českého zemského sněmu.\n\nPůsobil jako okresní starosta. Byl též podnikatelem. Zastával funkci spoluředitele firmy F. Richter Podnikal v přádelnickém průmyslu. V některých pramenech je uváděn i jako školní inspektor.\n\nZapojil se i do vysoké politiky. V zemských volbách roku 1908 byl zvolen na Český zemský sněm, kde zastupoval kurii venkovských obcí, obvod Šluknov, Hanšpach. Uváděl se tehdy jako kandidát Německé lidové strany.\n\nZemřel v červenci 1916.\n"}
{"id": "1205731", "url": "https://cs.wikipedia.org/wiki?curid=1205731", "title": "Skjombrua", "text": "Skjombrua\n\nSkjombrua (známý také jako \"Skjomen bfií\") je visutý silniční most překonávající fjord Skjomen 20 km západně od města Narvik v norském kraji Nordland. Je součástí úseku Evropské silnice E6 mezi obcemi Vidrek a Håkvika. \n\nCelková délka mostu je 711 m. Největší z 9 rozpětí má délku 525 m, čímž je spolu s mostem Kvalsundbrua na osmém místě mezi nejdelšími mostními rozpětími v Norsku. Nejvyšší bod mostovky se nachází 35 m nad hladinou fjordu. Otevřen byl 10. listopadu 1972.\n"}
{"id": "1205734", "url": "https://cs.wikipedia.org/wiki?curid=1205734", "title": "Braníkův dům", "text": "Braníkův dům\n\nBraníkův dům () je klasicistní nájemný bytový dům na Konventní ulici 14 v Starém Městě v Bratislavě při ulici Veterná v památkové zóně. Byl postaven v 19. století, je to národní kulturní památka NKP 86/0 vyhlášena v roce 1963. Číslo popisné je 630. \n\nMá nepravidelný půdorys, 3 podlaží a sklep. Autorem stavby byl Ignác Feigler.\n\n"}
{"id": "1205737", "url": "https://cs.wikipedia.org/wiki?curid=1205737", "title": "Aromatický amin", "text": "Aromatický amin\n\nAromatické aminy jsou aminy, které mají aminovou skupinu navázanou na aromatické jádro. Nejznámějším zástupcem těchto sloučenin je anilin (benzenamin). Nepatří sem heterocyklické sloučeniny obsahující samotný dusík nebo -NH skupinu jako například pyridin a imidazol. Aromatickými aminy v užším slova smyslu také nejsou např. fenylmethylamin a fenylethylamin, neboť mají aminovou skupinu navázanou na alifatický řetězec.\n\nCentrem reaktivity je zde stejně jako u ostatních aminů volný elektronový pár na dusíku. \nJsou to také dobrá nukleofilní činidla a reagují snadno s většinou elektrofilních činidel. Kromě tohoto mají i schopnost odštěpovat z kyselin proton, což znamená, že se chovají jako zásady.\n\nTyto látky se mohou uvolňovat v důsledku používání azobarviv k barvení plastů nebo jako ingredience tiskařských barev. Primární aromatické aminy mohou představovat problém, pokud se uvolňují z nylonového nádobí nebo z potištěných papírových sáčků na potraviny nebo z ubrousků.\n\n"}
{"id": "1205739", "url": "https://cs.wikipedia.org/wiki?curid=1205739", "title": "Obchodní dům Dunaj", "text": "Obchodní dům Dunaj\n\nObchodní dům Dunaj nebo původním názvem Obchodní dům Brouk a Babka jsou dvě budovy na Náměstí SNP (č.p. 488/30 a 435/31) v Bratislavě. Starší budova navržená Christianem Ludwigem v letech 1935-1936 je národní kulturní památkou. Mladší přistavěná budova pochází z 80. let 20. století.\n\nPro obchodní podnikatele Brouka a Babku postavil bratislavský architekt Ch. Ludwig na proluce tehdejšího Náměstí republiky v roce 1936 velmi úsporně řešený obchodní dům – dnes Obchodní dům Dunaj v Bratislavě.\n\nŽelezobetonový skelet s volným půdorysem 26 x 19,5 m byl postaven v kompaktní zástavbě náměstí, které v té době prožívalo stavební konjunkturu. Šest nadzemních a dvě podzemní podlaží tvoří volné velkoplošné prostory prodejen a technické obsluhy, provoz je přehledný a variabilní.\n\nDispozice objektu je navržena podle zásad amerických obchodních domů. V levém rohu dispozice je umístěno komunikační jádro objektu – dvouramenné schodiště a dva výtahy. V přízemí jsou před zasunutým hlavním vstupem tři izolované čtyřstranné výklady, které odlehčují parter objektu, jsou to celoskleněné oblé solitéry s kamenným soklem.\n\nV budově je poprvé na Slovensku použito Critallové topení.\n\nJednoduchou fasádu člení horizontální pásy oken, které osvětlují prodejny a vertikální okna schodiště, díky čemuž je i z exteriéru snadno čitelná dispozice budovy, přičemž okna jsou z větší části použita otočná o 180 stupňů a zasklená Termoluxem. Fasáda je obložena světle zeleným keramickým obkladem a okna lemují oblé profily z nerezavějící oceli. Průčelí v noci osvětluje po celém obvodu dlouhý liniový neon, který zdůrazňuje asymetričnost fasády.\n\nObjekt byl předán do užívání krátce po zahájení výstavby. Patří k vrcholným dílům funkcionalismu na Slovensku a považuje se i za architektovo vrcholné dílo, jeho forma odpovídala novému slohovému názoru, značné bylo i využití technických prvků a průmyslové výroby.\n\nKoncem devadesátých let byla budova obnovena podle projektu J. Bahna. Navzdory poddimenzovaným komunikacím se stavba i dnes, po modernizaci interiérů využívá k původnímu účelu, i když po výstavbě velkých obchodních domů ve městě ztratil svůj prvotní funkční význam.\n\n\n\n"}
{"id": "1205742", "url": "https://cs.wikipedia.org/wiki?curid=1205742", "title": "Piattiho dům", "text": "Piattiho dům\n\nPiattiho dům je měšťanský dům v Bratislavě v Starém Městě na Medené ulici č. 2 se popisného číslem 90. Kulturní památkou byl prohlášen 22. prosince 1980.\n\nDům vznikl v roce 1860, změny pocházejí z roku 1883 a 2. poloviny 20. století. Má 3 podlaží, podkroví a sklep. Převládající sloh je novorenesanční.\n\n"}
{"id": "1205743", "url": "https://cs.wikipedia.org/wiki?curid=1205743", "title": "Kostel svatého Bartoloměje (Jenišův Újezd)", "text": "Kostel svatého Bartoloměje (Jenišův Újezd)\n\nKostel svatého Bartoloměje byl farním kostelem farnosti Jenišův Újezd. Zanikl spolu s celou vsí Jenišův Újezd v 70. a 80. letech 20. století v důsledku povrchové těžby hnědého uhlí.\n\nVýstavbu kostela inicioval osecký opat Jeroným Besnecker v roce 1742. Autorem projektu byl Octavio Broggio, který v té době pracoval pro osecké cisterciáky. V roce 1959 proběhla rekonstrukce kostelního zařízení. V 70. letech začala demolice obce v rámci příprav na povrchovou těžbu uhlí. Roku 1976 byla z kostela sňata památková ochrana a v roce 1982 byl zbořen.\n\nKostel byl nevelká jednolodní stavba s pravoúhle uzavřeným presbytářem. Pravoúhlá okna měla segmentové závěry. Vnitřní dispozice byla třídílná, dělená pilastry. V západní části lódi byla do interiéru vestavěna dřevěná kruchta. Vstupní průčelí kostela bylo prosté, členěné pilastry. Téměř stejné, byť v menším měřítku provedené, je průčelí kostelíka sv. Kateřiny a Barbory v areálu oseckého kláštera.\n\n"}
{"id": "1205744", "url": "https://cs.wikipedia.org/wiki?curid=1205744", "title": "Cena za lidskost", "text": "Cena za lidskost\n\nCena za lidskost může být:\n"}
{"id": "1205747", "url": "https://cs.wikipedia.org/wiki?curid=1205747", "title": "Swetlikův dům", "text": "Swetlikův dům\n\nSwetlikův dům je schodišťový, nárožní měšťanský dům v Bratislavě v Starém Městě na Štefánikově 5 a 7 při ulici Tolstého 1 a 3 v památkové zóně, má číslo popisné 879. Je to národní kulturní památka č. NKP 465/0, která byla vyhlášena v roce 1980.\n\nByl to novorenesanční bytový dům, který byl postaven v letech 1878-1879. Před rokem 1908 byl upravován a také v letech 1997-1998. Půdorys je trojkřídlý, dispozice je dvojtraktová, má 3 podlaží, podkroví a sklep. Autory domu byli Ferdinand Kittler a L. Gartzl, autory přestavby před rokem 1908 byl Pittel a Brausewetter.\n\n"}
{"id": "1205748", "url": "https://cs.wikipedia.org/wiki?curid=1205748", "title": "Kazma Kazmitch", "text": "Kazma Kazmitch\n\nKazma Kazmitch, vlastním jménem Kamil Bartošek (* 26. května 1985 Kroměříž), je internetový producent, influencer a moderátor. Vystudoval obor Finance a daně na Evropském polytechnickém institutu. Později studoval mediální komunikaci na Literární akademii Josefa Škvoreckého, kterou nedostudoval. Od roku 2008 působí jako moderátor pořadu \"One Man Show\", který vysílá internetová televize Stream.cz \n\nJako průkopník videí na českém internetu ve své One Man Show zpovídal známé tváře českého showbusinessu. Od roku 2015 pod záštitou OMS Production produkuje v rámci své show velkolepé projekty, mnohdy s mezinárodním přesahem. \n\nModeroval také pořad Ranní mejdan na Fajn rádiu. \n\nBěhem mistrovství světa v hokeji, které se v roce 2016 konalo v Rusku, se Kazma Kazmitch se svým štábem vydal přímo na stadion nelegální cestou. Celou akci započal schováním se se svým komplicem ve výstavním voze automobilky Škoda v Mladé Boleslavi. Pár dní tak strávili v kamionu, který automobil převážel do Ruska. V noci, když byl stadion prázdný, vylezli oba z auta a ukryli se pod plošinou, na které byl vůz vystaven. Během zápasu pak svůj úkryt opustili a chovali se jako ostatní diváci. Kazma se ale navíc převlékl do kostýmu tamějšího maskota – Lajky, přičemž ten pravý se ovšem nacházel někde úplně jinde. Zpozoroval také prezidenta Ruské federace a neodolal pokusu ho jít pozdravit. Během cesty se podařilo kameramanovi natočit velmi důležitou část ruské šatny, která jim umožnila později pracovat na dalším projektu, zvaném \"Dacjukova brusle\". Poté se místo pravého Lajky dostal i na led, přičemž nikdo neměl ani nejmenší tušení, že je na ledě někdo, kdo tam nemá co dělat. A když byl ceremoniál u konce, odešel normálně ze stadionu se svojí taškou a vzkazem pro všechny diváky: „Když vám lidi říkají, že je to šílený, jděte do toho, protože když vám budou říkat, že je to dobrý, tak už to dělá někdo jinej.“\n\nJedním z projektů Kamila Bartoška (jaro 2017) bylo zrežírování fiktivně psychicky nemocného soutěžícího z televizního pořadu \"Prostřeno\" vysílaného na televizi Prima. Tajně najal amatérského herce Karla Ondrku, aby ztvárnil výstřední osobu s tříměsíční erekcí, chovající v bytě slepici, spící v rakvi a se zálibou ve starých ženách a sadomasochismu. Herec Ondrka měl během natáčení pořadu televize Prima v uchu ukryté sluchátko, prostřednictvím kterého ho Kazma řídil, o čemž štáb televize Prima nevěděl. Jídlo, které zdánlivě vařila postava herce Karla Ondrky, bylo v elektrické troubě se zadními dvířky vyměňováno za jídlo uvařené špičkovými profesionálními kuchaři v restauraci v přízemí domu. Toto jídlo z restaurace se do bytu dopravovalo po kladce, která byla v okně.\n\nKazma se zaštiťoval tvrzením, že se snažili veřejnosti osvětlit problematiku nemoci zvané Touretteův syndrom. Šlo o sociální experiment, za nímž stál Kazma a jeho \"One Man Show\" vysílaná internetovou televizí Stream. Kazma se svým štábem odhalil a natočil zákulisí výroby soutěžního pořadu \"Prostřeno\". Šlo o „reality show na druhou“, výroba štábu, který natáčel reality show pro Primu, byla manipulována a řízena štábem Kazmy, který režíroval a dramaturgicky tvořil ústřední postavu show Primy. Tento projekt byl nejúspěšnějším a nejsledovanějším českým videem. K 12. září 2018 mělo video na Streamu přes 4,2 milionu zhlédnutí.\n\nV květnu 2018 se Leoš Mareš vsadil, že pokud ho někdo uvidí jet v jiném autě než v trabantu, dá mu svoje ferrari. Toho se rozhodl využít Kazma; naplánoval falešnou nehodu, při které musel Leoš Mareš, jedoucí v 6 hodin ráno do práce, zastavit a popojet s jiným autem. Kazma ho samozřejmě natočil a požadoval pak po něm slíbené ferrari, aby je mohl dát na dobročinné účely. Několikrát se s Marešem i setkal, aby se dohodli na předání, Mareš to ale odmítl. Místo toho mu nabídl 1 milion korun na dobročinné účely, to ale odmítl zase Kazma a na sociální sítě začal přidávat příspěvky typu: „Čekáme na klíče Leoši!“, fotky s ferrari atd. Statisíce Marešových fanoušků začaly psát Kazmovi nenávistné komentáře, což bylo dle pozdějšího Kazmovo vyjádření též záměrem, aby tuto reakci veřejnosti mohl později využít v písničce \"Cizí zeď\".\n\nMezitím se všude stále více objevoval nápis „1/10“: na dálnicích, v kinech, ve městech, na koncertech nebo v různých televizních show jako třeba \"Tvoje tvář má známý hlas\". Na internetové stránce 1/10.cz byl spuštěn odpočet dní, hodin, minut a sekund. Kampaň „1/10“ propagovali také různí lidé v politice, např. Dominik Feri. Ale až dne 12. září Kazma vydal nový díl One Man Show objasňující nejen Mareše, ale i symbol „1/10“ vyjadřující jediného z deseti řidičů, který zastaví u autonehody. Zároveň se z webu 1/10.cz stala stránka, kde byly umístěny příběhy různých lidí po autonehodě, trénink první pomoci od Červeného kříže atd. Kazma odhalil i to, že když minulý rok prodával předražené merch čepice a trička, všechny získané peníze šly na kampaň „1/10“. Vytvořil také s producentem Ondřejem Fiedlerem písničku \"Cizí zeď\", ve které se objevuje řada známých zpěváků. Veškerý výdělek má jít na One Man Show Foundation, tedy na pomoc lidem po autonehodách.\n\n\n"}
{"id": "1205749", "url": "https://cs.wikipedia.org/wiki?curid=1205749", "title": "Being Human", "text": "Being Human\n\nBeing Human může být:\n"}
{"id": "1205750", "url": "https://cs.wikipedia.org/wiki?curid=1205750", "title": "Jan Voborský", "text": "Jan Voborský\n\nJan Voborský (* 23. října 1934, Malšice) je český vědec a výzkumník, který pracoval na výzkumných úkolech v oblasti pivovarství a sladařství. Od 1. ledna 1961 do 28. února 1995 působil ve Výzkumném ústavu pivovarském a sladařském.\n\nMaturoval s vyznamenáním na gymnáziu v Týně nad Vltavou. Chtěl pokračovat ve studiu své velké záliby, chemie, ale nebyl k vysokoškolskému studiu z politických a kádrových důvodů doporučen. Rodinný známý, starý sládek Jana doporučil tehdejšímu řediteli pivovaru Braník Františku Hlaváčkovi a ten jej do pivovaru vzal. Během roku prošel mnoha odbornými pracemi. Poté v letech 1954–1959 studoval na Vysoké škole chemicko-technologické v Praze na potravinářské fakultě se specializací kvasná chemie.\n\nPo promoci se dostal na umístěnku do laboratoře v pivovaru Starobrno. Následně působil v pivovaru Vyškov a v pivovaru v Kroměříži, kde v té době přestavovali varnu. Zájem o vědu jej vedl k přijetí místa ve Výzkumném ústavu pivovarském a sladařském v Praze (VÚPS).\n\nTam měl možnost spolupracovat s řadou vynikajících pivovarských odborníků, kteří ovlivnili jeho další odborný růst. Začal svou činnost u Ing. Zdeňka Šauera, který měl na starosti filtraci. V té době vyvinula Destila Brno první československý naplavovací filtr, který byl instalován v Brně. Spolu s Ing. Šauerem jej zprovoznili. Voborský v rámci této spolupráce realizoval svůj návrh na automatizaci dávkování křemeliny, který byl pak uskutečněn v několika pivovarech (např. Gambrinus v Plzni). Později spolupracoval v této oblasti se švýcarskou firmou Filtrox.\n\nJan Voborský pracoval na výzkumných úkolech i v oblasti sladařství. V polovině 60. let  se tým vedený Ing. Z. Šauerem, v němž  byl spolu s Voborským i Ing. Tomáš Lejsek, zapojil do projektu Ing. Šolka, který přišel s nápadem kontinuální sladovny. Pro tento technický projekt vypracoval tým na VÚPS v Praze podrobnou technologii a Voborský ve spolupráci s Výzkumným ústavem tepelné techniky propočítal průběh sušení sladu na šestipánové sušárně. Projekt byl realizován v plzeňském pivovaře, avšak pro technické  problémy byl zastaven. Přibližně v této době začíná i jeho publikační činnost doma i v zahraničí. \n\nVoborský se nadále věnoval problematice filtrace piva, orientoval se na projekt náhrady zahraniční křemeliny křemelinou domácí provenience, což se nakonec ve spolupráci s Calofrigem Borovany podařilo. Od roku 1968 začal úzce spolupracovat s Ing. Miroslavem Kahlerem, CSc. Podílel se na zavádění cylindro-kónických tanků a na vývoji a aplikaci imobilizovaných kvasinek při výrobě piva. V letech 1970–74 v rámci výzkumného úkolu ověřoval schůdnosti projektu kontinuální výroby mladiny v pivovaru v Holešovicích.\n\nPodílel se i na dolaďování technologií v pivovarech, které u nás v sedmdesátých i osmdesátých letech vznikaly nebo procházely rekonstrukcí. Např. v pivovarech v Nošovicích nebo v Mostě nebo na Slovensku v Topolčanech, Hurbanovu, Rimavské Sobotě, Šariši i jinde.\n\nPoznatky ze společné vědecko-výzkumné činnosti i realizace řady projektů, především při otevírání pivovarů a jejich technologických částí, využil spolu s Ing. Miroslavem Kahlerem, CSc., k napsání publikace Filtrace piva, která vyšla v roce 1981 a dočkala se ruské mutace v roce 1986. Za české vydání obdrželi autoři od Českého literárního fondu v roce 1982 tzv. tvůrčí prémii.\n\nSpolupracoval také s mnoha vědeckými a výzkumnými kapacitami českého pivovarství té doby. Patřila k nim především prof. Ing. Gabriela Basařová, DrSc., se kterou jako člen týmu vydal několik publikací, např. Pivovarsko-sladařská analytika. S východoněmeckým kolegou G. Häntzem napsal kapitolu Filterhilfsmittel v knize  Analysenmethoden für die Brau- und Malzindustrie (Analytické metody v pivovarském a sladařském průmyslu). Jako člen různých odborných týmů získává v roce 1986 a v roce následujícím autorská osvědčení, další potom v roce 1997.\n\nTřetím okruhem vědeckého bádání Ing. Voborského byla senzorika piva. Zkoumal, opět především s Ing. M. Kahlerem, vlivy těkavých látek na senzoriku piva. O této i jiných problémech následně publikoval odborné statě v časopisech, zejména v Kvasném průmyslu. Těchto článků bylo na čtyřicet a některé z nich byly přeloženy a vydány v zahraničních časopisech. Byl častým přednášejícím na vědeckých sympoziích a jejich aktivním účastníkem. V této souvislosti nelze opomenout především renomované Pivovarsko-sladařské dny.\n\nPo odchodu do důchodu pokračoval ve spolupráci s VÚPS, s německou společností FHM a dalšími subjekty ověřoval a zaváděl filtrační  a stabilizační prostředky v pivovarech v Česku, na Slovensku a v Polsku.\n\nV roce 2008 Český svaz pivovarů a sladoven jej uvedl za jeho celoživotní dílo a přínos českému pivovarství do Síně slávy českého pivovarství a sladařství.\n\n\n\n\n"}
{"id": "1205751", "url": "https://cs.wikipedia.org/wiki?curid=1205751", "title": "Tatracentrum", "text": "Tatracentrum\n\nTatracentrum je polyfunkční objekt na Hodžově náměstí v Bratislavě. Projekt vypracoval kolektiv architektů Radomil Kachlík, Matej Siebert, Peter Vavrica a Ľubomír Závodný v letech 1999 až 2001.\n\nHmotově-prostorové řešení vyplynulo ze stanovení zásad na výrazové řešení polyfunkčního objektu, které respektují kontextuální přístup ke stávajícím zachovávání okolním architektonickým objektem a respektují přirozenou konfiguraci terénu. Záměrem bylo vytvořit \"uzávěr 'Hodžova náměstí liniovou hmotou, délku objektu členit ve smyslu urbanistických kritérií – zasklená a transparentní hlava objektu, vysunutá část do náměstí v měřítku Prezidentského paláce, zapuštěná\" běžná' část fasády a kontextuální závěr objektu – výškově zónování. Důležitým kritériem bylo zachování urbanistických průhledů z Vysoké ulice na Hrad ale i průhledu z Poštové ulice na Grassalkovičův palác. Je to představa o průhlednosti budovy, která stojí na pomezí a pokud je to možné, mělo by se při pohledech přes budovu dát vytušit, co je za terénní hranou, na které stojí. Také důležitým byla možnost dálkových pohledů z objektu na město, Hradní kopec a zajištění vizuálního kontaktu s náměstím. Transparentnost je jednou z nejdůležitějších vlastností tohoto polyfunkčního domu. Parter objektu je řešen atraktivně – nacházejí se zde obchodní provozy ve dvou podlažích s vnitřní pasáží a malá bankovní expozitura. Struktura obchodů však netvoří žádný orientální bazar naplněný butiky, ale důstojně jasný a přehledný blok. V suterénu budovy jsou vytvořeny parkovací místa pro administrativu centrály banky a pro návštěvníky obchodních provozů. Objekt je řešen s dvoupodlažním parterem s výraznými pilíři s kamenným obkladem (černá žula – podobně jako ji použil Emil Belluš na Družstevních domech) v příčném směru. Ze strany Hodžova náměstí si parter přímo přál být dvoupodlažní. Klasické jednopodlažní měřítko by se ztratilo v dopravním podchodu, který má masivní betonové zábrany. Dům by byl vizuálně z náměstí utopen. Proto má v své hlavní části zvýšený parter. Zmíněné příčné sloupy, které jsou barevné i materiálově jednoduché svojí příčnou polohou otevírají vnitřní pasáž, o kterou se plocha chodníku a náměstí zvětšuje. Zasklené stěny jsou z přírodního hliníku. Zasklená stěna parteru je otevřena až po původní terén pro zajištění průhledu do pasáže. Pět nadzemních podlaží (3.až 7.) je konzolově vyložených do Hodžovo náměstí. Pro zajištění optického propojení s náměstím je navržen nízký parapet v těchto kancelářských prostorách. V \"hlavě\" objektu je zasklený hliníkový plášť bez parapetu – až po podlahu. Tato část objektu má výrazné hliníkové lamelové ukončení. \n\nJižní část fasády objektu je identická jako severní - přední, má však soustavu horizontálních skleněných lamel (\"krajku\" ), které zajišťují přijatelnou kvalitu vnitřního prostředí a vytvářejí neutrální, až ztrácející se výraz objektu. Horní osmé nadzemní podlaží je ustoupené ze všech čtyř stran. Nad tímto podlažím je vyložena střecha s hliníkovým obkladem. Nepřehlédnutelným je tzv. šilt, který překlenul schody mezi Hodžova náměstím a Poštovní ul. Má snahu protáhnout dům v uliční frontě před hotel Forum (čímž by vlastně hotel vytáhl na uliční čáru, kam i z urbanistického hlediska patří) a napojit se na další dům, který tam bude vznikat na konci dřevěného ulice, ale nakonec i na Markův dům. je to tedy takové pomyslné propojení. Kšilt mluví také o struktuře domu. Překrývá hlavu objektu, která se otevírá za hradem a ze které jsou vynikající výhledy. V ní sedí všichni, kteří jsou na vedoucích pozicích Tatrabanky. Nižší část 'objektu směrem do Vysoké ulice má samostatné okenní otvory s okenním pásem a nadpražím v pátém nadzemním podlaží z důvodu optického vylehčení a snížení objektu. Fasáda objektu je z této strany navržena omítková v bílé barvě. Je to zároveň nejkompromisnejší tvář objektu. Třípodlažní hmota do Náměstí 1. května cituje tektoniku otvorů hlavní budovy. Fasáda objektu je obložena hliníkovými plechy z ALUCOBONDu.\n\nCelková dispoziční koncepce objektu je řešena s ohledem na umístění dvou základních provozů. Obchodní provozy se nacházejí v parterových podlažích - 0. NP a 1. NP s přímými vstupy z Hodžovo náměstí a z Vysoké ulice. Obě úrovně jsou propojeny pohyblivými schodišti. Obchodní pasáž je napojena samostatnými vertikálními komunikacemi na parkovací místa ve třech podzemních podlažích. V obchodní části je supermarket s přímým napojením na zásobování. Menší provozy, nenáročné na dovoz zboží jsou zásobovány z pasáže v přesném provozním režimu. V prostoru pasáže je i malá kavárna. V obou parterech čela objektu je umístěna malá expozitura banky, přístupná i z pasáže. Hlavní vstup do administrativní části objektu je z Hodžova náměstí. Tam je vstupní hala přímo navazující na rychlovýtahy. Jeden z výtahů je propojen do suterénních parkovacích podlaží, poskytujících vysoký stupeň pohodlí a bezpečnosti. Parkoviště je vybaveno nejmodernějším technickým zařízením, mycím boxem a samozřejmě nepřetržitě je monitorováno bezpečnostním systémem. Na úrovni Vysoké ulice je umístěna restaurace a jídelna zaměstnanců. Na typických podlažích je navržen dispoziční pětkrát administrativy nejstarší domácí - slovenské banky s vnitřními obslužnými prostory - hygiena, kuchyňky, sklady, archivy a malé jednací boxy. Poskytuje pracovní místa pro 750 zaměstnanců. V čele objektu (v \"hlavě\") jsou umístěny kanceláře vedení se sekretariátem a zasedací místnosti.\n\n\n"}
{"id": "1205753", "url": "https://cs.wikipedia.org/wiki?curid=1205753", "title": "Wernerův dům (Bratislava)", "text": "Wernerův dům (Bratislava)\n\nWernerův dům je nájemní, schodišťový a řadový měšťanský dům v Starém Městě v Bratislavě na Hviezdoslavově náměstí 12. číslo popisné je 169. Je to národní kulturní památka č. NKP 708/0.\n\nByl postaven v letech 1902-1903. Patřil Janovi Wernerovi, majiteli továrny na výrobu klavírů a pianin. Projektoval ho Ferdinand Kittler. Přízemí a mezipatro domu se používaly jako výstavní a prodejní prostory firmy a na horních patrech bydlel majitel domu a podnájemníci.\n\n"}
{"id": "1205754", "url": "https://cs.wikipedia.org/wiki?curid=1205754", "title": "Lošonec", "text": "Lošonec\n\nLošonec je obec na Slovensku v okrese Trnava. Nachází se v Chráněné krajinní oblasti Malé Karpaty.\n\n\n"}
{"id": "1205761", "url": "https://cs.wikipedia.org/wiki?curid=1205761", "title": "Kató Kijomasa", "text": "Kató Kijomasa\n\nKató Kijomasa ; 25. července 1561 – 2. srpna 1611) byl japonský daimjó. Žil na konci období Sengoku. Byl důležitou postavou během prvního a druhého tažení do Koreje. Vyznával buddhistické učení Ničirenu.\n\nNarodil se ve vesnici Nakamura, která se později začlenila do moderního města Nagoja. Byl synem kováře, jeho otec však zemřel, když Kijomasovy byly 3 roky. Později se dostal pod ochranu Tojotomi Hidejošiho, neboť i on pocházel z Nakamury. Do své první bitvy se dostal v 21 letech u Šizugatake. Místní krajina nedovolovala moderní bojové taktiky a nechala prostor pro klasický samurajský styl boje ze sedla koně. Během ní ukřistil mnoho hlav nepřátel, které pak nechal nabodnout na bambusovou tyč, a nesl jí druhý den do další bitvy, aby vzbudil strach v protivníkovi. Používal v bitvě své oblíbené kopí ve tvaru kříže. Získal přezdívku jedno ze Sedmi kopí od Šizugatake - dána těm nejstatečnějším válečníkům.\n\nO dva roky později, v roce 1585 získal novou pozici od Hidejošiho, a to dozorce daní. Měl působit na ostrově Kjůšú, kde v roce 1588 dokonce získal léno v provincii Higo po sebevraždě Sasy Narisamy a zřídil si tam sídlo na hradě Kumamoto.\n\nV roce 1592 bylo zahájeno tažení do Koreje, kde Kijomasa získal velení na druhou divizí japonské armády. První vedl Koniši Jukinaga, jeho jižní soused. Mezi oběma muži nepanovalo příliš velké přátelství. Zatímco Kijomasa byl zastánce budhistického učení Ničiren, Koniši vyznával křesťanskou víru. Během postupu přes moře Konišiho divize získala výrazný náskok a začali postupovat sami po poloostrově. Obě armády se setkaly až u Čindžu, když už veškeré válečné zásluhy získala 1. divize. Dohadovali se o tom, kdo povede útok na Soul. Divize se opět rozdělily a vydali se ke městu každý jinou cestou. Koniši byl opět rychlejší, Kijomasova divize se zapojila až později. Když byl Soul dobyt, ujala se Kijomasova divize pronásledování prchajících nepřátel. Narazily na překážku v podobě řeky Imdžin. Korejci tam držely silnou obranu, která zastavila Kijomasovy muže na téměř měsíc. Až neuvážený útok Korejců přes řeku v člunech dal příležitost k překročení řeky. Korejská královská rodina prchala na sever, Kijomasa dostal pokyn následovat prince, skrývající se severovýchodně kolen řeky Tumen. Zamířil do provincie Hamgjong, kde pokračoval dále na východ. U Songdžin padly jednotky Kijomasovy armády do pasti, uprostřed rýžového skladu, avšak dokázali se odtamtud probojovat ven, a ještě za noci provedli protiútok. Nakonec Dopadl Prince v kolonii Hörjong, kde zjistil že princové jsou ve skutečnosti v držení rebelujících korejců.\n\nRoku 1593 se Invaze do koreje blížila ke svému konci, Japonské armády začaly ustupovat. Kijomasa měl krýt ústup Japonců z několika pevností, které posléze opustil. Účastnil se dobývání Čindžu, kde je mu přiřknuto používání zpevněných dřevěných vozů, používaných jako štít pro vojáky podkopávající zdi.\n\nK druhému tažení došlo až roku 1597, mezitím okupace však v menší míře zůstala. Kijomasa ji podporoval zajišťováním posádky pro posádku Sosengpcho. Na začátku druhé okupace byl Kijomasa už jedním z předních generálů. Mezi jeho největší úspěchy tohoto tažení patří dobytí hradu Hwangsokan a dlouhou namáhavou obranu hradu Ulsan, kde měl pouze malou vojenskou jednotku z posádky Sosengpcho. Druhé tažení skončilo neúspěšně, Kijomasa se vrátil do Japonska k vládě nad lénem na Kjůšu. Jeho zkušenosti s bráněním hradu ho motivovaly k vylepšení hradu Kumamoto na nedobytnou pevnost. Nechal mezi hradby vysázet ořešáky a část hradem vystlaných obyčejnými rýžovými stonky za usušené zeleninové stonky - které mohli vojáci v případě dlouhého obléhání sníst.\nNa konci 16. století došlo k rozkolu mezi daimjó na příznivce klanu Tojotomi a příznivce ambiciózního Tokugawy. Kató Kijamasa zůstal dále od tohoto sporu, a udžel si tím nadhled, který jiní neměli. Jeho starý soupeř Koniši Jukinaga byl během konfliktu zabit, Kijomasa si se svolením Tokugawy Iejasu zabral druhou polovinu provincie Higo. I přesto zůstal věrný Tojotomimu Hidejoši, neboť tím chtěl zajistit bezpečnost jeho synu Tojotomimu Hidejori, který by mohl ohrozit Tokugawův vzestup k moci.\n\nNikdy se však nedožil konce tohoto konfliktu. V roce 1611 byl otráven jedem, spekuluje se že na příkaz Tokugawy Iejasu.\n\n"}
{"id": "1205763", "url": "https://cs.wikipedia.org/wiki?curid=1205763", "title": "Saudia", "text": "Saudia\n\nSaudia (arabsky: السعودية‎‎) nebo také Saudi Arabia Airlines (الخطوط الجوية العربية السعودية) je vlajková letecká společnost Saúdské arábie se základnou na letištích v Rijádu, Džiddě (Jeddahu) a Dammámu. Má sídlo v Džiddě. Pod tuto leteckou společnost spadají Flyadeal, Saudia Cargo a několik královských speciálů pod společností Saudia Royal Flight. Je členem aliance Arab Air Carriers a SkyTeamu, do kterého se připojila v roce 2012. Saudia byla založena v roce 1945 pod jménem Saudi Arabia Airlines.\n\nDo flotily Saudi patřilo v květnu 2016 dvacet letounů Airbus A330, přes deset Boeingů 747, necelých padesát Boeingů 777, několik B787 a poté další menší letadla jako Airbus A320 nebo Embraer ERJ-170.\n"}
{"id": "1205771", "url": "https://cs.wikipedia.org/wiki?curid=1205771", "title": "Evangelický kostel (Střešovice)", "text": "Evangelický kostel (Střešovice)\n\nEvangelický kostel ve Střešovicích stojí na adresa náměstí Před bateriemi 950/22 na pozemku parcelní číslo 177 v katastrálním území Střešovice. Postavil ji v letech 1937–1939 architekt Bohumír Kozák, člen Farního sboru Českobratrské církve evangelické v Praze 6 – Střešovice, který tento kostel využívá jako svoji modlitebnu a sborový dům.\n\nStavba kostela byla zahájena 7. června 1938. Kostel byl slavnostně otevřen dne 18. května 1939.\n\nStavba byla v roce 1977 zapsána jako kulturní památka České republiky.\n\nHistorie sboru ČCE v této části Prahy 6 sahá do roku 1932, kdy byl založen v Břevnově a bohoslužby se konaly ve škole Na Marjánce. Pro potřeby nedělních biblických hodin a setkávání mládeže si sbor pronajímal třídu ve škole nebo prostory tělocvičny. Po zakoupení pozemku a výstavbě evangelického kostela v roce 1939 se centrum sboru přesunulo do Střešovic.\n\nAutor návrhu kostela, architekt Bohumír Kozák, byl členem sboru a v konstrukci kostela je patrná jeho inspirace tolerančními modlitebnami, které měly tvar stodoly. Zároveň se jedná o novodobou variaci na starokřesťanskou baziliku včetně zlaceného stropu a modré mozaiky v apsidě.\n\nV průčelí kostela s hlavním vchodem mírně předstupuje hranolovitá věž s hodinami a prosklenou zvonicí, zakončenou plechovou stanovou stříškou s evangelickým motivem kalichu a slunce. Půdorys kostela je obdélný, jednolodní se dvěma mělkými bočními loděmi, zakončený obdélnou apsidou se zlatavým prosklením. K jižní stěně boční lodi přiléhá budova fary se sborovou místností, kanceláří a bytem faráře. Stavba je kombinací železobetonových sloupů a pilířů věže s cihelným zdivem. Vnitřní vybavení navrhl architekt Kozák a zhotovil Jaroslav Dušek z Ruzyně. Studii na rozšíření kostela o severní křídlo hmotově shodné s farou vypracoval B. Kozák v letech 1946–1947. V roce 2005 návrh rozpracoval Josef Mareš a je stále aktuální.\n\nEvangelický kostel spolu s poblíž stojícím kostelem sv. Norberta tvoří výškové dominanty této části Střešovic.\n\n\n"}
{"id": "1205775", "url": "https://cs.wikipedia.org/wiki?curid=1205775", "title": "Irfan Horozović", "text": "Irfan Horozović\n\nIrfan Horozović (* 27. dubna 1947 Banja Luka, Federativní lidová republika Jugoslávie) je bosenskohercegovský romanopisec, povídkář, dramatik a básník bosňáckého původu.\n\nV rodném městě dokončil základní školu a gymnázium, v Záhřebu pak vystudoval Filozofickou fakultu, obory Komparativní literatura a Jugoslávské jazyky a literatury. Prošel redakcemi studentských časopisů \"Studentski list\" (Studenský list), \"Pitanja\" (Otázky) a \"Putevi\" (Cesty). Delší čas pracoval v banjaluckém nakladatelství \"Novi glas\" (Nový hlas), odkud byl na začátku války v Bosně a Hercegovině propuštěn. Téměř rok zůstal v nedobrovolné domácím vězení v Srby ovládané Banja Luce, než mu byl umožněn odchod do Záhřebu.\n\nPo válce se přestěhoval do Sarajeva, kde působil jako redaktor hraného programu Rádia a televize Federace BaH a bosňáckého kulturního spolku \"Preporod\" (Obrození). Jistý čas redigoval časopis \"Život\" Obce spisovatelů Bosny a Hercegoviny.\n\nJeho první povídkový román \"Talhe ili šedrvanski vrt\" (Talhové neboli zahrada s fontánou, Záhřeb 1972) byl jedním z průlomových děl postmoderní bosenskohercegovské, ale i chorvatské literatury. Uveřejnil více než čtyřicet děl, mezi nimi romány \"Rea\" (Sarajevo 1987), \"Kalfa\" (Tovaryš, Sarajevo 1988), \"Filmofil\" (Sarajevo 2000), \"Imotski kadija\" (\"Imotský kádí\", Sarajevo 2000) a \"William Shakespeare u Dar es Salaamu\" (William Shakespeare v Dár as-Salámu, Záhřeb 2002). Nemalé místo v jeho tvorbě zaujímají sbírky povídek, básní a próz pro děti i dramata jak pro rádia, tak divadla.\n\nJeho manželkou je básnířka a malířka Ajnuša Horozovićová (*1952).\n\n"}
{"id": "1205777", "url": "https://cs.wikipedia.org/wiki?curid=1205777", "title": "Donegalský záliv", "text": "Donegalský záliv\n\nDonegalský záliv (angl. \"Donegal Bay\", Ir. \"Bá Dhún na nGall\") je záliv v severovýchodní části Atlantského oceánu. Nachází se na severozápadním pobřeží Irska a je největším irským zálivem. Na severu, východě a jihovýchodě ho ohraničuje pevnina hrabství Donegal, na krátkém úseku na jihovýchodě hrabství Leitrim a na jihu hrabství Sligo. Na západě je otevřený a přibližně v linii Roskeeragh Point - Carrigan Head se spojuje s vodami Atlantiku. Na severním pobřeží jsou jeho součástí zátoky Fintragh Bay, Inver Bay a McSwynes Bay. Na jihovýchodním pobřeží se nachází hluboký estuár řeky Erne.\n\nV zálivu leží ostrovy Isle of St. Ernan, Belle 's Isle, Rotten Island, v ústí zálivu se nachází ostrov Inishmurray.\nDo zálivu ústí řeky Eany Water, Eske, Erne, Drowes a Duff. Na jeho pobřeží leží města Ballyshannon, Bundoran, Coolmore, Donegal, Killybegs, Mountcharles, Mullaghmore, Rossnowlagh a Tullaghan.\n\nNa pobřeží Donegalského zálivu se vypíná nejvyšší mořský klif v Evropě, 601 m vysoký Slieve League. Pláže zálivu jsou zároveň vhodné k surfování.\n"}
{"id": "1205779", "url": "https://cs.wikipedia.org/wiki?curid=1205779", "title": "Anna Kyperská", "text": "Anna Kyperská\n\nAnna Kyperská (nebo Anna z Lusignanu) (24. září 1418-11. listopadu 1462) byla dcera krále Januse Kyperského a Šarloty Bourbonské, a členka věhlasné dynastie Lusignanů. Sňatkem s Ludvíkem Savojským byla savojskou vévodkyní.\n\n9. srpna 1431 byla podepsána manželská smlouva mezi Annou a Amadeem, princem z Piamontu a titulárním princem z Achaey, nejstarším přeživším synem a dědicem Amadea VIII. Savojského (později se stal vzdoropapežem Felixem V.), nicméně, princ zemřel o pouhých dvacet dnů později, 29. srpna.\n\nO pět měsíců později, 1. ledna 1432, byla podepsána druhá manželská smlouva, tentokrát mezi Annou a Ludvíkem Savojským, Amadeovým mladším bratrem a novým dědicem vévodství. Svatba se konala o dva roky později, 12. února 1434 v Chambéry. O několik měsíců později, 7. listopadu, vévoda Amadeus VIII. ponechal vládu svému synu Ludvíkovi, i když oficiálně odstoupil v jeho prospěch teprve tehdy, když byl zvolen vzdoropapežem, v roce 1440.\n\nAnnin manžel, který se zajímal více o poezii, než o své vévodství, velmi miloval svou manželku a postupně ji nechal řídit státní záležitosti. Ona, ze stesku po její vlastní zemi, organizovala mnoho hostin pro nejmocnější kyperské pány. Zapůsobila na návštěvníky zdobenými hrady, organizovala slavnosti a nabízela dary hostům, za výdaje, které způsobily hodně protestu mezi rolníky a šlechtici kraje Vaud.\n\nKe zmírnění některých jejích dluhů, zorganizovala Anna utkání pro jednu ze svých dcer, která byla výhodnou aliancí savojského rodu. V roce 1451, provdala svou desetiletou dceru Šarlotu za francouzského dauphina, budoucího krále Ludvíka XI.\n\nV roce 1452 Anna koupila od Jeanne de Charny Turínské plátno, výměnou za hrad Varambon. O několik let později papež Pavel II. povolil Violantě Francouzské uložit tuto relikvii do hradu Chambéry, ze kterého zvedla věž nad sakristií jako náboženský symbol.\n\n\nAnna zemřela 11. listopadu 1462 v Ženevě, ve Švýcarsku ve věku 44 let.\n"}
{"id": "1205780", "url": "https://cs.wikipedia.org/wiki?curid=1205780", "title": "Elektryone", "text": "Elektryone\n\nElectryone, Electryo či Alectrona byla dcera boha Hélia a Rhode. Zemřela jako panna a byla uctívána jako hrdinka na ostrově Rhodos. \n\nJe uváděno že je bohyní rána, slunce a probuzení.\n"}
{"id": "1205782", "url": "https://cs.wikipedia.org/wiki?curid=1205782", "title": "Josef Schöffl", "text": "Josef Schöffl\n\nJosef Schöffl (prosinec 1850 Perštejn – 6. března 1918 Jáchymov) byl rakouský podnikatel a politik německé národnosti z Čech, poslanec Českého zemského sněmu.\n\nPůsobil jako majitel mlýna v Jáchymově a člen obchodní a živnostenské komory v Chebu. Patřil mu válcový mlýn a pila. Působil jako starosta Jáchymova. Na funkci rezignoval roku 1911 poté, co mu byla vyslovena nedůvěra. Ve funkci starosty města je ovšem ještě uváděn k roku 1914. Tehdy byl zmiňován i jako okresní starosta. Na post okresního starosty byl potvrzen císařem v květnu 1913. Ve funkci setrval až do své smrti.\n\nZapojil se i do vysoké politiky. V zemských volbách roku 1908 byl zvolen na Český zemský sněm, kde zastupoval kurii obchodních a živnostenských komor, obvod Cheb. Uváděl se tehdy jako kandidát Německé pokrokové strany.\n\nZemřel náhle v březnu 1918. Bylo mu 67 let, 3 měsíce a 26 dnů.\n"}
{"id": "1205783", "url": "https://cs.wikipedia.org/wiki?curid=1205783", "title": "Riverside Stadium", "text": "Riverside Stadium\n\nRiverside Stadium je fotbalový stadion, který se nachází v anglickém Middlesbrough. Stadion je domovem ligového klubu Middlesbrough FC. V současné době je maximální kapacita stadionu 34 742 sedících diváků. Do budoucna se plánuje s jeho rozšířením na 42 000 diváků.\n\nStadion byl navržen jako náhrada za již dosluhující Ayresome Park, na kterém hrával Middlesbrough několik desítek let. Stavba byla zahájena v roce 1994, dokončena byla v polovině roku 1995. Název stadionu byl zvolen samotnými fanoušky klubu, kteří o něm hlasovali v poločasové přestávce při posledním zápase na Ayresome Parku. Mimo vítězný návrh byly v hlasování dostupné názvy Middlehaven Stadium, Erimus Stadium nebo Teesside Stadium. První zápas se na novém stadionu odehrál 26. srpna 1995 v inauguračním zápase proti londýnské Chelsea. Domácí v něm zvítězili 2:0.\n\nStadion v minulosti hostil mnoho mezinárodních zápasů Anglické fotbalové reprezentace, Anglické fotbalové reprezentace do 21 let nebo Britské olympijské fotbalové reprezentace.\n\n"}
{"id": "1205787", "url": "https://cs.wikipedia.org/wiki?curid=1205787", "title": "Morač zákrovnatý", "text": "Morač zákrovnatý\n\nMorač zákrovnatý (\"Ammi visnaga\") je statná, až metr vysoká, aromatická bylina, druh rodu morač. Je původní druh v Jižní Evropě, Malé Asii, v oblastí okolo Kavkazu i na severu Afriky. Jako naturalizovaný druh roste v Severní, Střední i Jižní Americe.\n\nV České republice je považován za příležitostně se objevující neofyt. Do volné přírody bývá zavlékán z oblasti Středozemního moře nebo přechodně zplaňuje ze zahrad, pěstuje se např. v Polsku a velmi řídce i v ČR. V české přírodě byl poprvé zjištěn roku 1987, po roce 2010 však již nebyl nalezen.\n\nPůvodní výskyt morače zákrovnatého bývá nejčastější v travnatých porostech na zásaditých půdách a na suchých travnatých svazích v nadmořské výšce do 500 m. Rostliny dobře rostou i na běžné půdě, dostatek světla a živin však přispívá k jejich velikosti, počtu okolíků i semen. Plody této monokarpické byliny dozrávají v červenci až září.\n\nJednoletá až dvouletá rostlina s pevnou, přímou, větvenou lodyhou vysokou až 1 metr, vyrůstající z kůlovitého kořene. Listy jsou v obryse vejčité, až čtyřnásobně peřenosečně dělené s niťovitými úkrojky 20 až 30 mm dlouhými a 0,5 až 1 mm širokými. Bazální listy mají řapíky, lodyžní jsou přisedlé.\n\nNa koncích lodyh i větví vyrůstají okolíky velké 6 až 10 cm složené z 30 až 150 dlouze stopkatých okolíčků, jejích paprsky se v době zralosti plodů stahují dohromady a stojí vzpřímeně. Obaly z početných zelených, jednou až dvakrát peřenosečných listenů mají tenké úkrojky na koncích obrácené dozadu, obalíčky jsou štětinovité. Drobné, pětičetné, oboupohlavné květy mají jen nepatrný kalich a pět bílých korunních lístků. Tyčinek je v květu pět, spodní semeník vznikl ze dvou plodolistů. Rostliny vykvétají v červnu a červenci, přenos pylu z prašníků na blizny zajišťuje drobný hmyz.\n\nPlodem je vejčitá, lysá, hnědá dvounažka s pěti světlými žebry, která bývá asi 2 mm dlouhá a 1 mm široká. Aromatické dvounažky jsou pomoci větru nebo povrchové vody roznášené po okolí.\n\nSemena se v tradiční medicíně používají dlouhodobě. Byly v nich shledány mnohé léčivé látky, např. obsahují chromony, hlavně spasmolytikum khelin, visnagin, kumarin a dále flavonové glykosidy a éterické oleje. Odvar nebo tinktura z nich vyvolává útlum hladkého svalstva, zejména močovodu, žlučových cest, žlučníku i průdušek. Droga také způsobuje rozšíření věnčitých tepen a zlepšuje kontrakci srdce, používá se také při angině pectoris. Semena slouží jako surovina pro průmyslovou výrobu khelinu.\n\n"}
{"id": "1205790", "url": "https://cs.wikipedia.org/wiki?curid=1205790", "title": "Obyvatelstvo Afghánistánu", "text": "Obyvatelstvo Afghánistánu\n\nPopulace Afghánistánu čítala asi 32 milionů lidí v roce 2015, což zahrnuje i 2,7 milionu afghánských občanů, kteří žijí přechodně v Pákistánu a Íránu. Obyvatelstvo je složeno z mnohanárodních a mnohajazyčných společností, což odráží jeho místo na křižovatce historických obchodních a invazních tras mezi střední, jižní a západní Asií. Nejpočetnější etnickou skupinou jsou Paštunové, následováni Tádžiky, Hazáry, Uzbeky, Ajmaky, Turkmény, Balúči a dalšími.\nPaštština a dárí (afghánská perština) jsou úředními jazyky země. Darí se nejvíce používá v oblastch, kde převažují Tádžikové a Hazárové, zatímco paštština v paštúnských kmenových oblastech na jih od pohoří Hindúkuš. Uzbečtina a turkmenština je používána na severu země. Menší skupiny v různých částech země hovoří asi 30 dalšími jazyky. Mnohajazyčnost je běžná po celé zemi, hlavně v největších městech.\n\nIslám vyznává asi 99% obyvatel země. Odhadem je 80–90% populace sunnitská a náleží k hanífovské islámské právní škole, zatímco 7–19% jsou ší'ité; většina z nich náleží k dvanáctníkům a menší počet ke skupině Ismá'ílíja. Zbylé 1% či méně vyznává jiná náboženství jako sikhismus a hinduismus. Vyjma městské populace ve velkých městech je většina Afghánců uspořádána do kmenových a dalších příbuzenských společenstev na bázi skupin, které mají své tradiční zvyky, například paštúnválí. Většina obyvatel také žije ve venkovských oblastech a věnuje se zemědělství.\n"}
{"id": "1205797", "url": "https://cs.wikipedia.org/wiki?curid=1205797", "title": "Alfred G. Gilman", "text": "Alfred G. Gilman\n\nAlfred Goodman Gilman (1. července 1941 – 23. prosince 2015) byl americký farmakolog a biochemik, spolu s Martinem Rodbellem nositel Nobelovy ceny za fyziologii a lékařství za rok 1994. Cenu obdrželi za objev G proteinů a jejich úlohy v buněčné signalizaci. Jeho otcem byl jiný známý fakmakolog Alfred Zack Gilman. Svou učitelskou kariéru Alfred G. Gilman strávil na dvou lékařských fakultách, a sice na University of Virginia School of Medicine (součást Virginské univerzity) a na University of Texas Southwestern Medical Center at Dallas (součást systému texaských univerzit).\n"}
{"id": "1205798", "url": "https://cs.wikipedia.org/wiki?curid=1205798", "title": "Marie Gonzagová", "text": "Marie Gonzagová\n\nMarie Gonzagová nebo Marie z Mantovy (29. července 1609 – 14. srpna 1660) byla italská princezna zrodu Gonzaga. Během nezletilosti svého syna v letech 1637 až 1647 byla mantovskou regentkou a v letech 1612 až 1660 byla vládnoucí panovnicí vévodství Montferrat.\n\nMarie byla nejstarším a jediným přeživším potomkem Františka IV. Gonzagy, vévody z Mantovy a Montferratu a Markéty Savojské, dcery Karla Emanuela I. Savojského a Kateřiny Michaely Španělské.\n\nJejí otec zemřel ve 26 letech v roce 1612, když jí byly teprve tři roky, a jeho následníky se stali jeho dva bratři, kteří neměli potomky. To udělalo z Marie a jejího manžela Karla z Nevers v roce 1627 dědice dvou vévodství. Marie už byla od roku 1612 vévodkyní z Montferratu. To vedlo k válce o dědictví mantovské.\nVýsledkem bylo, že po smrti jejího manžela Karla v roce 1631, se stal jeho otec Karel novým mantovským vévodou až do své smrti v roce 1637.\n\nMarie a Karel měli dvě děti:\n\n\nMarie vykonávala mantovské regentství jménem svého syna po dobu deseti let, do roku 1647.\nZemřela v roce 1660, ve věku 51 let.\n"}
{"id": "1205799", "url": "https://cs.wikipedia.org/wiki?curid=1205799", "title": "Martin Rodbell", "text": "Martin Rodbell\n\nMartin Rodbell (1. prosince 1925 – 7. prosince 1998) byl americký biochemik, spolu s Alfredem G. Gilmanem nositel Nobelovy ceny za fyziologii a lékařství za rok 1994. Cenu obdrželi za objev G proteinů a jejich úlohy v buněčné signalizaci. Nejvýznamnější část své vědecké kariéry Rodbell strávil ve výzkumném ústavu National Heart Institute v marylandské Bethesdě, patřícím k organizaci National Institutes of Health.\n"}
{"id": "1205802", "url": "https://cs.wikipedia.org/wiki?curid=1205802", "title": "Seznam vrcholů v Hanušovické vrchovině", "text": "Seznam vrcholů v Hanušovické vrchovině\n\nSeznam vrcholů v Hanušovické vrchovině obsahuje pojmenované vrcholy s nadmořskou výškou nad 800 m a také všechny hory s prominencí (relativní výškou) nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 800 m. Celkem jich je 27, nejvyšší je Jeřáb (1003 m n. m.), jediná tisícovka Hanušovické vrchoviny.\n\nSeznam vrcholů podle prominence obsahuje všechny hanušovické hory a kopce s prominencí (relativní výškou) nad 100 metrů, bez ohledu na nadmořskou výšku. Celkem jich je 13. Nejprominentnější horou je nejvyšší Jeřáb (prominence 398 metrů), na druhém místě je výrazně nižší Bradlo (výška 599 m n. m., prominence 182 metrů).\n\n"}
{"id": "1205806", "url": "https://cs.wikipedia.org/wiki?curid=1205806", "title": "Unáhlené rozhodnutí (Star Trek: Stanice Deep Space Nine)", "text": "Unáhlené rozhodnutí (Star Trek: Stanice Deep Space Nine)\n\n„Unáhlené rozhodnutí“ (v originále „Rules of Engagement“) je v pořadí osmnáctá epizoda čtvrté sezóny seriálu \"\".\n\nKlingonská říše žádá o vydání Worfa, který je obviněn z vraždy. Podle zástupce klingonské vlády Ch'Poka Worf jako velitel Defiantu při střetnutí s Klingony vědomě vystřelil a zničil civilní transportní loď poblíž soustavy Pentath, což vedlo ke smrti 441 klingonských civilistů. O Worfově osudu bude rozhodovat vulkánská admirálka T'Lara, roli Worfova obhájce přijme Benjamin Sisko. Sisko tak okamžitě pověří Oda vyhledáním informací o kapitánovi onoho zničeného plavidla.\n\nCh'Pok zcela nepokrytě Siskovi oznámí, že až bude Worf odsouzen, upadne celá Federace v kvadrantu v nemilost, čímž se otevřou nové možnosti pro Klingony. Zejména jak zabrat více Cardassijského prostoru a zřídit v něm další vojenské základny. Při soudu se Ch'Pok snaží přesvědčit T'Laru, že se Worf během střetnutí choval jako Klingon a ne jako důstojník Federace, a snažil se jim pomstít. Bohužel Odo mezitím žádná nová fakta neobjeví, ale je mu podezřelé, že všichni jeho informátoři odpovídají na otázky velmi ochotně. Navíc je při křížovém výslechu Miles O'Brien nucen přiznat, že by se v dané situaci choval jinak a Worfův rozkaz střílet bez identifikace mu připadal ukvapený. A navrch Ch'Pok Worfa při výslechu vyprovokuje, takže ten se neovládne a napadne ho.\n\nOdo však nakonec přece jen slaví úspěch: podaří se mu vypátrat, všech 441 civilistů zahynulo o tři měsíce dříve při havárii transportní lodě. Klingonská říše celý incident zinscenovala tak, aby byl jediný Klingon ve Hvězdné flotile, Worf, obviněn z masakru a Federace by musela přestat s doprovodem konvojů. Worf je zbaven obvinění, ale musí si přiznat, že si při ochraně konvoje snažil něco dokázat a nejednal správně.\n"}
{"id": "1205807", "url": "https://cs.wikipedia.org/wiki?curid=1205807", "title": "Phillip A. Sharp", "text": "Phillip A. Sharp\n\nPhillip Allen Sharp (* 6. června 1944) je americký molekulární biolog a genetik, spolu s Richardem Johnem Robertsem nositel Nobelovy ceny za fyziologii a lékařství za rok 1993. Cenu získali za objev členění genů eukaryotních buněk na úseky (introny a exony) a vystřižení intronů z mRNA.\n\nSharpova vědecká kariéra je spojena především s Massachusettským technologickým institutem. Byl také spoluzakladatelem několika soukromých firem působících v oboru molekulární biologie. \n"}
{"id": "1205811", "url": "https://cs.wikipedia.org/wiki?curid=1205811", "title": "An Unearthly Child", "text": "An Unearthly Child\n\nAn Unearthly Child (v překladu Mimozemské dítě, také nazývané 100,000 BC) je první epizoda britského sci-fi televizní seriálu \"Pán času\" (\"Doctor Who\"). Poprvé byla vysílána na BBC TV rozdělená na čtyři části, které se vysílaly od 23. listopadu do 14. prosince 1963. Epizoda byla napsaná australským spisovatelem Anthonym Coburnem, v hlavních rolích s Williamem Hartnellem jako Prvním Doktorem a původními společníky, Carole Ann Ford (Doktorova vnučka Susan Foreman), Jacqueline Hill (Barbara Wright) a William Russell (Ian Chesterton). První díl začal tím, že Ian a Barbara objevili Doktorovu vesmírnou loď TARDIS na vrakovišti v tehdejším Londýně. Zbývající epizody se odehrávají v pravěku mezi neandrtálci, kteří bojují o oheň.\n\nPrvní díl byl zaznamenán v září 1963 černobíle na videopásce. Nicméně, vzhledem k několika technických a výkonným chybám první nahrávky, režisér Sydney Newman a producentka Verity Lambert se rozhodli epizodu nahrát znovu. Na novém natáčení v říjnu byly provedeny jemné změny v charakteristice Doktora.\n\nVysílání první epizody \"Doctora Who\" bylo ve stínu atentátu na Johna F. Kennedyho, jenž se udál předchozí den. Přesto však epizody přilákaly okolo 6 miliónů diváků.\n"}
{"id": "1205812", "url": "https://cs.wikipedia.org/wiki?curid=1205812", "title": "Pavlice (okres Trnava)", "text": "Pavlice (okres Trnava)\n\nPavlice jsou obec na Slovensku v okrese Trnava. Nachází se v severní části Podunajské nížiny asi 15 km od města Trnava.\n\n"}
{"id": "1205813", "url": "https://cs.wikipedia.org/wiki?curid=1205813", "title": "Brada (Ralská pahorkatina)", "text": "Brada (Ralská pahorkatina)\n\nBrada (též \"Kalvárie\", , 406 m n. m.) je vrch v okrese Česká Lípa Libereckého kraje. Leží asi 7 km východně od města Mimoň, jihovýchodně u bývalých Svébořic (na stejnojmenném katastrálním území) v oboře Židlov, v bývalém vojenském prostoru Ralsko.\n\nJe to nízký kupovitý neovulkanický suk poblíž vypreparované čedičové žíly, zvedající se nad plochý povrch strukturně denudačních plošin na vápnito-jílovité pískovcích středního až svrchního turonu v okolí.\n\nVrch je zalesněný převážně listnatými porosty.\n\nNa západním úpatí vrchu se nalézají rozsáhlé, do pískovce tesané prostory. Různě velké místnosti, výklenky a větvící se chodby zde tvoří naprostý pískovcový labyrint.\n\nNěco přes jeden kilometr vjv. od Brady leží Svébořický Špičák, jenž patrně vznikl na společné žíle.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Zábrdská vrchovina a Náhlovské části.\n\nAutomobilem je možné se nejblíže dopravit do bývalých Svébořic. Kolem východní strany hřbetu, již v oboře Židlov, vede silnice (Zbynsko – rozcestí \"Dědkův odpočinek\"), po níž se dá přijet na kole. Vrch je však uvnitř klidové zóny obory (možnost setkání s divokými zubry), takže místo je patrně oficiálně nepřístupné.\n"}
{"id": "1205814", "url": "https://cs.wikipedia.org/wiki?curid=1205814", "title": "Nell Hudson", "text": "Nell Hudson\n\nNell Rose Hudson (* 1991) je anglická herečka, zpěvačka a skladatelka. Její nejznámější rolí je Laoghaire MacKenzie v dramatickém a fantasy seriálu \"Cizinka\".\n\nSvou hereckou kariéru zahájila hostující rolí v televizním seriálu \"Holby City\". V roce 2014 získala roli Laoghaire MacKenzie v seriálu \"Cizinka\". Vývoj své postavy v polovině první série komentovala slovy: „když máte uvnitř v sobě hodně bolesti, vyjde o na povrch jako zloba... Myslím, že je to základní lidská vlastnost a že ona (Laoghaire) neví, co s danou situací dělat, tak to vychází touto velmi agresivní cestou a snaží se nějak tu situaci zpravit.“\n\nZtvárnila Paulette Roland v seriálu \"Zavolejte porodní sestřičky\". Její postava je sedmnáctiletá diabetička, která zjistí, že je těhotná a musí se rozhodnout mezi rizikovým těhotenstvím či potratem.\n\nV roce 2015 též účinkovala na divadelních prknech, a to v \"Pýše a předsudku\" od Jane Austen v roli Lydie Bennet. Spolu s ní v tomto uvedení hráli James Northcote a Isabella Laughland.\n\nKromě herectví se věnuje také hudbě, je zpěvačkou a skladatelkou. V květnu 2014 vystupovala na koncertech s hudebníkem Joolsem Hollandem.\n\n"}
{"id": "1205817", "url": "https://cs.wikipedia.org/wiki?curid=1205817", "title": "Ať to stojí, co to stojí", "text": "Ať to stojí, co to stojí\n\nAť to stojí, co to stojí (v anglickém originále Whatever It Takes) je americký film z roku 2000. Teenagerskou romantickou komedii podle scénáře Marka Schwahna natočil režisér David Raynr. Ústřední čtveřici středoškoláků ztvárnili Jodi Lyn O'Keefe, Marla Sokoloff, Shane West a James Franco. Studio Columbia Pictures a distribuční společnost Sony Pictures film uvedly do amerických kin 24. března 2000.\n\nRyan (Shane West) usiluje o školní krásku Ashley (Jodi Lyn O'Keefe), zatímco o jeho blízkou kamarádku Maggie (Marla Sokoloff), s níž od mala vyrůstal, se pokouší Ashleyin bratranec a školní playboy Chris (James Franco). Maggie však o něj nestojí, a tak se Chris dohodne s Ryanem, aby si vzájemně dopomohli k získání obou dívek. Po řadě peripetií se zdá, že oba směřují k úspěchu. Ryan však prohlédne nesnesitelnou povrchnost Ashley i Chrisovu strategii „ošustit a opustit“. Blíží se však maturitní ples a obě dvojice na něj vyrazí…\n\nSnímek s rozpočtem 32 milionů amerických dolarů vydělal za první víkend 4,1 milionů, čímž se umístil na 6. příčce v návštěvnosti amerických kin. celkově pak utržil celosvětově necelých 10 milionů dolarů. \n\nV recenzním agregátoru Rotten Tomatoes získal film z celkových 67 recenzí výsledné hodnocení 16 %, zatímco diváci ho ocenili 47 procenty. Na webu Metacritic obdržel 20 bodů ze sta na základě 22 recenzí.\n\nFilm byl nominován ve třech kategoriích na Teen Choice Awards 2000, a to za nejlepší komedii (vyhrál \"\"), James Franco za největšího „slizouna“ a Jodi Lyn O'Keefe za hysterický výstup, ale žádnou nominaci neproměnil.\n\n"}
{"id": "1205819", "url": "https://cs.wikipedia.org/wiki?curid=1205819", "title": "Louis Ignarro", "text": "Louis Ignarro\n\nLouis J. Ignarro (* 31. května 1941) je americký farmaceut a biochemik, nositel Nobelovy ceny za fyziologii a lékařství za rok 1998. Obdržel ji společně s Robertem F. Furchgottem a Feridem Muradem za vyjasnění role oxidu dusnatého jako látky ovlivňující nervový systém hladkého svalstva. Tento výzkum vedl až ke vzniku léku na impotenci sildenafilu, známého pod obchodním názvem Viagra. Jeho akademická dráha je spojena s Tulaneovou univerzitou a Kalifornskou univerzitou v Los Angeles. Pracoval také jako výzkumník ve firmě CIBA-GEIGY.\n"}
{"id": "1205821", "url": "https://cs.wikipedia.org/wiki?curid=1205821", "title": "Cieszanów", "text": "Cieszanów\n\nCieszanów (, ) je město v polském Podkarpatském vojvodství v okrese Lubaczów (). Město je sídlem stejnojmenné gminy a centrem obchodu a služeb. Žije zde obyvatel. \n\nCieszanów leží na severovýchodě Podkarpatského vojvodství na jižním okraji vysočiny Roztocze, v údolí říčky Brusienka. Státní hranice mezi Polskem a Ukrajinou probíhá asi 25 kilometrů východně.\n\nPrvní písemná zmínka o osídlení pochází z roku 1496, místo bylo ale osídleno už před tímto datem. Ve středověku přitahovaly písčité břehy řeky slovanské osadníky, kteří zde pravděpodobně v 10. století vybudovali hradiště. Městská práva podle práva magdeburského obci propůjčil 14. května 1590 polský král Zikmund III. V roce 1593 byl ve městě kromě pivovaru i mlýn, klempířská dína a papírna. Během Druhé severní války bylo v roce 1655 město vypáleno, stejně jako v roce 1672, kdy jej vypálila vojska Osmanské říše. V tomto roce oblastí se svým vojskem proti Turkům táhl velký korunní hejtman a vrchní velitel vojsk Republiky obou národů Jan Sobieski a v „bitvě u Cieszanówa\" nad nimi zvítězil.\nV roce 1681 už jako zvolený král Jan III. Sobieski potvrdil městu jeho práva. Od prvního dělení Polska v roce 1772 až do roku 1918 bylo město součástí Rakouska. Po správní reformě byl Cieszanów okresním městem.\n\n11. září 1914 vstoupila do Cieszanówa ruská Carská armáda, o dva dny dříve se odtud stáhla armáda Rakousko-Uherska. Rusové kontrolovali město až do 18. června 1915. Během těžkých bojů bylo město silně poškozeno a vypáleno, správa města byla dočasně přesunuta do Lubaczówa (až do roku 1919). 1. listopadu 1918 se město stalo součástí nově vytvořené Ukrajiny. Tento stav však trval necelý měsíc, už 6. prosince 1918 byl Cieszanów začleněn do znovuobnoveného Polska.\n\n7. září 1939 bylo město poprvé bombardováno stroji německé Luftwaffe a o pět dní později bylo město obsazeno jednotkami Wehrmachtu. Ty ale oblast krátce nato opustily a v souladu s německo-sovětským paktem Ribbentrop-Molotov bylo město předáno Rudé armádě. Po napadení Sovětského svazu v roce 1941 byl Cieszanów opět obsazen německými jednotkami.\n\nNa jaře roku 1944 v oblasti působily jednotky Ukrajinské povstalecké armády, došlo k vraždění polských obyvatel místních vesnic. V noci ze 2. na 3. května 1944 byl Cieszanów Ukrajinci vypálen. Do prázdného města vstoupily první sovětské jednotky 21. července 1944. Polští obyvatelé se poté vrátili, pošta byla obnovena 15. září 1944, a 18. září začala na místní základní škole výuka.\n\nPo konci druhé světové války se město znovu stalo součástí Polska. Při správní reformě v roce 1975 připadlo vojvodství Przemyśl. Po jeho zrušení v roce 1999 patří Cieszanów do vojvodství Podkarpatského.\n\nPřesné údaje o struktuře populace jsou doloženy až z roku 1857. Ve městě žilo v té době 859 římských, 250 ortodoxních katolíků a příslušníků Arménské katolické církve. Největší zastoupení měli Židé, těch zde žilo 1067. V roce 1921 bylo Židů 929.\n\nK městsko-vesnické gmině () patří kromě města Cieszanów následujících 11 obcí se starostenstvími:\n\n\nSeverojižním směrem městem probíhá droga wojewódzka 865 (Jarosław–Bełżec). Na severu se jižně od města Tomaszów Lubelski napojuje na Evropskou silnici E372. Na jihu vede městem Oleszyce a končí v Jarosławi připojením na Evropskou silnici E40. Droga wojewódzka 863 (Cieszanów–Tarnogród–Nisko) ve městě začíná a pokračuje severozápadním směrem a po přibližně 65 kilometrech se napojuje na silnici 77.\n\nCieszanów leží na železniční trati Bełżec–Przeworsk. Letiště Letiště Rzeszów-Jasionka leží asi 85 kilometrů jihozápadně od města.\n\n\n"}
{"id": "1205824", "url": "https://cs.wikipedia.org/wiki?curid=1205824", "title": "Edward B. Lewis", "text": "Edward B. Lewis\n\nEdward Butts Lewis (20. května 1918 – 21. července 2004) byl americký biolog a genetik, nositel Nobelovy ceny za fyziologii a lékařství za rok 1998. Spolu s ním cenu za výzkum genetické kontroly vývoje embrya získali Christiane Nüssleinová-Volhardová a Eric F. Wieschaus. Edward B. Lewis se také zabýval vlivem radioaktivního záření na vývoj emryí a patříl k prvním vědcům, kteří varovali před zdravotním nebezpečím ozáření. \n"}
{"id": "1205826", "url": "https://cs.wikipedia.org/wiki?curid=1205826", "title": "Kostel svatého Jana Křtitele v Oboře", "text": "Kostel svatého Jana Křtitele v Oboře\n\nKostel svatého Jana Křtitele v Oboře, bývalé osadě za hranicí Malé Strany v Praze, se nacházel na místě domu čp. 322/III ve Šporkově ulici.\nPůvodně zde bývalo pohřebiště, na kterém byla ve 12. století založena svatyně. Nejstarší rotunda měla zdi z opukových kvádrů a vnitřní průměr lodi 5,20 metru při síle zdiva 1,02 metru. Apsida se sílou zdiva 1,2 metru měla průměr 3,7 metru. Podlaha byla pokryta plochými pískovcovými kameny. Vstupní portál rotundy byl na jižní straně.\n\nNa počátku 16. století byla k rotundě na její západní straně přistavěna obdélná loď dlouhá 23,6 metru a široká 9,6 metru. Zároveň vznikla nová sakristie, která nahradila starší, gotickou. Podlaha v rotundě byla zvýšena o 70 cm a pokryly ji keramické dlaždice. Rotunda plnila funkci kněžiště až do zrušení kostela.\n\nKostel svatého Jana Křtitele je poprvé doložen v letech 1278 – 1282, kdy zde byl za hladomoru založen jeden ze čtyř hromadných hrobů. Jako farní je kostel připomínán až v roce 1363, kdy byl prvním doloženým knězem Jan. Ve stejném roce zemřel a nahradil jej Mauricius z Libně. Kolem přelomu 14. a 15. století kostel zchudl a zpustl. Roku 1546 jej získali utrakvisté, kteří jej rozšířili. Podnět k této stavební úpravě dala královna Anna. Roku 1626 osadníci z Obory požádali o pomoc s obnovou kostela a po dvou letech město tuto obnovu zahájilo. Podací právo ke kostelu bylo vykonáváno jménem českých královen proboštem pražské kapituly, zbylá část osady Obora patřila Strahovskému klášteru. \nFara zanikla v době třicetileté války. Kostel tak již nebyl farní a po připojení Obory k Malé Straně roku 1656 se stal filiálním ke kostelu svatého Václava. Měl sedm oltářů, novou výmalbu a doplněno zařízení. U kostela býval hřbitov, kde byli pohřbíváni zejména italští umělci. Pohřben zde byl také Jan Blažej Santini-Aichel.\n\nKostel byl za josefínských reforem roku 1784 zrušen a dva roky poté uzavřen. Roku 1791 bylo komisí rozhodnuto stavbu prodat, hřbitov zrušit a nalezené ostatky pietně pohřbít jinde. Cena byla odhadnuta na 515 zlatých, při dražbě se zvýšila na dvojnásobek. Kostel koupil Josef Peznach, který podle podmínek dražby odevzdal mobiliář a obrazy, dokoupil roku 1794 ještě další pozemky a přestavěl kostel na obytný dům s ponecháním vnějších konstrukcí.\n\nRoku 1820 koupil budovu pražský stavitel K. Pollak a dům na západní straně rozšířil. Roku 1924 zde byly postaveny garáže a roku 1931 ve dvoře atelier. Drobné úpravy z let 1932 a 1935 místo nezměnily.\n\nKamenný bosovaný portál v ohradní zdi pochází ze 17. století. Dvůr je pozůstatek části bývalého hřbitova. V jižní části domu je patrná dispozice někdejšího kostela. Podzemní sklepy se nacházejí v místě krypty kostela, která procházela pod celou šíří lodi a byla zaklenuta renesanční cihelnou plně valenou klenbou. Ta byla porušena při barokní úpravě dodatečně vloženými pilíři. Ve vrcholu klenby se dochoval zazděný spouštěcí otvor. V úrovni někdejší podlahy kostela se nacházejí polosuterénní místnosti domu, v některých částech domu jsou patrné stlačené valené klenby s pětibokými výsečemi. Na půdě se dochoval západní trojúhelný štít kostela, který lemovala římsa s renesančním zubořezem. Tento štít byl členěn liseny. Památkou na kostel svatého Jana Křtitele je i místní název Jánský vršek. V letech 1996–2005 zde byl proveden archeologický výzkum.\n\nVýchodně od kostela stála \"kaple svatého Matěje s věží\" a radnice osady Obora na místě domu čp. 323/III, na rohu ulic Jánský vršek a Šporkova. Kaple postavená roku 1546 z iniciativy královny Anny stála na hřbitově u jeho východní zdi. Měla dva oltáře: hlavní oltář svatého Matěje a oltář Nanebevzetí Panny Marie a svatého Václava, který dal zřídit roku 1643 malostranský radní Severin Landšadl. U hlavního oltáře byly zavěšeny čtyři čalouny s tkanými obrazy. Obraz hlavy svatého Jana Křitele na míse měl nápis: „Obec sv.-Janská pod Petřínem r. 1593.“ V kapli byli pohřbeni lékař císaře Rudolfa II. Mořic Stromen z Ebernavy, rodem z Augšpurku (rok 1588), malíř a stavitel Josef Heinz z Basileje (rok 1609) a registrátor komory Šimon Luk z Bohuslavic (rok 1606). Ve věži visely dva větší zvony a jeden malý.\n\nKaple byla zároveň s kostelem svatého Jana Křtitele a se hřbitovem roku 1784 zrušena, prodána a později zbořena. Její zvony byly roku 1786 přeneseny do nově otevřeného chrámu Panny Marie ustavičné pomoci bývalých Theatinů.\n\n\n\n"}
{"id": "1205827", "url": "https://cs.wikipedia.org/wiki?curid=1205827", "title": "Eric F. Wieschaus", "text": "Eric F. Wieschaus\n\nEric Francis Wieschaus (* 8. června 1947) je americký biolog, nositel Nobelovy ceny za fyziologii a lékařství za rok 1995. Spolu s ním cenu za výzkum genetické kontroly vývoje embrya získali Christiane Nüssleinová-Volhardová a Edward B. Lewis. Eric F. Wieschaus je profesorem Princetonské univerzity. Jeho manželkou je Gertrud Schüpbachová, rovněž významná molekulární bioložka.\n"}
{"id": "1205828", "url": "https://cs.wikipedia.org/wiki?curid=1205828", "title": "Soła", "text": "Soła\n\nSoła (čti Sowa) je řeka v jižním Polsku, pravostranný přítok Visly.\n\nSoła vzniká v Západních Beskydech, v blízkosti hranic se Slovenskem. Vzniká soutokem několika malých potoků u obce Rajcza. Řeka teče severovýchodně dolů přes Żywieckou kotlinu do měst Żywiec a Kęty, když tvoří hranici mezi Slezskými Beskydami a Żywieckými Beskydami. Po 89 km se Soła vlévá do řeky Visly poté, co protéká městem Osvětim.\n\nŘeka teče nedaleko od bývalého koncentračního tábora Auschwitz I. Státní muzeum Auschwitz-Birkenau uvádí, že lidský popel a drcené kosti zavražděných byly někdy vyhozeny do řeky.\n\nSoła protéká nebo teče v blízkosti těchto obcí: Rajcza, Milówka, Cisiec, Węgierska Górka, Cięcina, Radziechowy Wieprz, Żywiec, Tresna, Czernichów, Międzybrodzie Żywieckie, Międzybrodzie Bialskie, Porąbka, Czaniec, Kobiernice, Kęty, Nowa Wieś, Hecznarowice, Bielany, Leki a Osvětim.\n"}
{"id": "1205830", "url": "https://cs.wikipedia.org/wiki?curid=1205830", "title": "Beranovské skály", "text": "Beranovské skály\n\nBeranovské skály je soustava skal u Malého Beranova nad řekou Jihlavou, v těsné blízkosti cyklotrasy Jihlava – Třebíč – Raabs (cyklotrasa 26) a červeně značené turistické trasy z Malého Beranova na Luka nad Jihlavou. Nejznámější je asi 20 m vysoká žulová skála, která je vyhledávaná horolezci. V letech 1981 – 1983 zde jihlavští horolezci vytyčili většinu lezeckých cest. Po roce 2010 došlo k přejištění cest, čímž se přejištitelé dostali do sporu s prvovýstupci. Dnes se zde nachází asi 30 původních cest a okolo patnácti nových linií, které v některých případech vedou i přes původní cesty. Spodní část skály, která je převislá, je využívána na bouldering.\n\nHorolezecká činnost je zde doložena od 80. let 20. století. Od vzniku Horolezeckého oddílu při TJ Spartak Jihlava byla skála používána jako lezecký cvičný terén. První prvovýstupy pocházejí z doby vytyčení původních cest. Z jihlavských horolezců jsou se skálou spojeni především K. Sýkora, Z. Láník, K. Neubauer a J. Svoboda.\n\nVlastní skála také posloužila vyznavačům geocachingu.\n\n"}
{"id": "1205835", "url": "https://cs.wikipedia.org/wiki?curid=1205835", "title": "Paul Greengard", "text": "Paul Greengard\n\nPaul Greengard (11. prosince 1925, New York, New York, USA - 13. dubna 2019, New York) byl americký neurobiolog, nositel Nobelovy ceny za fyziologii a lékařství za rok 2000. Za výzkum přenosu signálů v nervovém systému ji spolu s ním dostali Arvid Carlsson a Eric Kandel. \n\nPůsobil jako profesor na Rockefellerově univerzitě. Jeho manželkou byla sochařka Ursula von Rydingsvardová.\n\n"}
{"id": "1205836", "url": "https://cs.wikipedia.org/wiki?curid=1205836", "title": "Arvid Carlsson", "text": "Arvid Carlsson\n\nArvid Carlsson (25. ledna 1923 Uppsala – 29. června 2018 Göteborg) byl švédský farmakolog a lékař, nositel Nobelovy ceny za fyziologii a lékařství za rok 2000. Za výzkum přenosu signálů v nervovém systému ji spolu s ním dostali Paul Greengard a Eric Kandel. Arvid Carlsson se zabýval především výzkumem neuropřenašeče dopaminu: objevil jeho přítomnost v mozku a objasnil jeho úlohu při přenosu nervových signálů. Od roku 1959 působil jako profesor Univerzity v Göteborgu.\n"}
{"id": "1205841", "url": "https://cs.wikipedia.org/wiki?curid=1205841", "title": "Dell Curry", "text": "Dell Curry\n\nWardell Stephen „Dell“ Curry I (* 25. června 1964) je bývalý americký profesionální basketbalista, v letech 1986 až 2002 hráč NBA. V týmu Charlotte Hornets se dosažením 9839 bodů stal historicky nejlepším střelcem. V současnosti komentuje zápasy pro televizi.\n\nDell Curry, který nosíval číslo 30, je otcem dvou synů. Oba jsou hráči NBA – starší Stephen Curry hraje s číslem 30 u Golden State Warriors, mladší Seth Curry má číslo 31 u Portland Trail Blazers.\n\n"}
{"id": "1205845", "url": "https://cs.wikipedia.org/wiki?curid=1205845", "title": "Svatý Vojtěch (rozcestník)", "text": "Svatý Vojtěch (rozcestník)\n\nVýraz Svatý Vojtěch může znamenat:\n\n"}
{"id": "1205846", "url": "https://cs.wikipedia.org/wiki?curid=1205846", "title": "Franz Adamczik", "text": "Franz Adamczik\n\nFranz Vinzenz Adamczik, též František Adamčík (4. dubna 1822 Brno – 28. srpna 1871 Brno), byl rakouský právník a politik německé národnosti z Moravy, poslanec Moravského zemského sněmu.\n\nPocházel z rodiny úředníka. Adamczik bydlel ve vile na brněnském Cejlu. Profesí byl advokátem v Kyjově, později v Brně. Do Brna přenesl svou praxi roku 1861 poté, co byl jmenován do zemského výboru (viz níže). Do roku 1866 patřil mezi hlavní politické osobnosti Brna. Oceňováno bylo jeho působení během pruské okupace města roku 1866. Jeho manželkou byla Julia Beyer (dcera magistrátního úředníka). Měli syna, který působil jako profesor na akademii.\n\nZapojil se i do vysoké politiky. V zemských volbách roku 1861 byl zvolen na Moravský zemský sněm, kde zastupoval kurii městskou, obvod Kyjov, Vyškov, Strážnice. Na sněmu působil v odboru pro jednací řád a 18. dubna 1861 byl zvolen za přísedícího (člena) zemského výboru. Od listopadu 1862 zasedal v sněmovním výboru pro obecní pořádek, v komisi pro osvobození studentů od vojenské služby, v komisi pro základní zdravotní zákon na Moravě a v komisi k vypracování jednacího řádu a v zemském výboru. Od ledna 1863 byl členem odboru ke zkoušení obecního zákona, od února 1863 odboru pro zákon o dělitelnosti pozemností na Moravě, od března 1863 odboru pro zavedení porotních soudů. Na sněmu předkládal návrhy v češtině i němčině, v rozpravách používal převážně němčinu. Byl řazen k liberální straně (tzv. Ústavní strana, liberálně a centralisticky orientovaná).\n\nZemřel v srpnu 1871 po dlouhé nemoci, která mu po několik let \"zatemňovala ducha\".\n"}
{"id": "1205849", "url": "https://cs.wikipedia.org/wiki?curid=1205849", "title": "Kostel svatého Mikuláše (Senec)", "text": "Kostel svatého Mikuláše (Senec)\n\nKostel svatého Mikuláše (slovensky Kostol svätého Mikuláša) v Senci se nachází v jihozápadní části hlavního náměstí. Je to nejstarší historická stavba města. V polovině 18. století získal dnešní podobu, ačkoli vícekrát byl přestavován, neboť jeho základy pocházejí ještě z období gotiky. Jsou důkazy, že kostel existoval již v roce 1308, tehdy ještě jako malý dřevěný kostelík. Později se potvrdilo, že kostel je zasvěcen sv. Mikulášovi. Kostel v roce 1981 poničil požár a následně prošel rekonstrukcí. Bylo však tehdy zničeno značné množství historických památek, které se v kostele nacházely.\n\nKostel byl vícekrát rekonstruován, v roce 1633 byla zrealizována renesanční úprava, v roce 1740 barokní, a poslední se uskutečnily v 19. a 20. století. Nacházejí se zde čtyři oltáře v rokokovém stylu. V okolí kostela jsou zastavení křížové cesty. Nedaleko kostela je známá Lurdská jeskyně.\n\n"}
{"id": "1205850", "url": "https://cs.wikipedia.org/wiki?curid=1205850", "title": "Jaroslav Mrázek", "text": "Jaroslav Mrázek\n\nJaroslav Mrázek (* 5. června 1949 Praha) je český operní pěvec s tenorovým typem hlasu a pedagog zpěvu na Gymnáziu a Hudební škole hlavního města Prahy. Jeho manželkou je sopranistka Christina Kluge-Mrázková.\n\nJaroslav Mrázek se narodil v Praze. Vystudoval Pražskou konzervatoř u Oldřicha Kováře, sólisty Národního divadla, poté Akademii múzických umění ve třídě prof. Přemysla Kočího. Zúčastnil se několika zahraničních mistrovských kurzů, například seminář v německém Výmaru, u prof. P. G. Lisiziana či v Accademia musicale Chiggiana v italské Sieně u maestra E. Campogalianiho.\n\nJeho první rolí se na konzervatoři stala postava Vaška z Prodané nevěsty od Bedřicha Smetany. V šestém ročníku konzervatoře přijal angažmá v Opavě. V roce 1979, po absolvování AMU, byl pozván do souboru Pražských madrigalistů. S tímto souborem zpíval na několika hudebních festivalech v zahraničí, Schwetzingen, Ludwigsburg atd., či v České republice, Pražské jaro. Poté dostal nabídku angažmá v Magdeburgu, kde později několik let působil. V tomto období rovněž hostoval v divadle v Plzni a Ústí nad Labem. Dále účinkoval např. v Komorním divadle Praha, ve Státním divadle Brno, v Operním divadle v Lipsku a další. Jeho oborem byly především role lyrické a komické. \n\nNěkolikrát byl oceněn udělením prémie Českého hudebního fondu za provádění a za propagaci soudobé české písňové tvorby.\n\nOd roku 1997 vyučuje sólový zpěv na Gymnáziu a Hudební škole hlavního města Prahy. Jako hlasový pedagog působí pravidelně na mezinárodních pěveckých seminářích a operních dílnách (Německo, Polsko, Litva). Vyučoval také na Pěvecké konzervatoři Praha.\n\nJe zakladatelem a hlavním organizátorem mezinárodní Písňové soutěže Bohuslava Martinů pro žáky a studenty ve věku od 10 do 20 let. Jejím cílem je podpořit zájem o interpretaci písní českých i světových skladatelů, zvláště pak o písňovou tvorbu B. Martinů. \nKaždoročně pořádá letní Středočeskou mezinárodní pěveckou dílnu v Petrovicích u Sedlčan. V ní se pod vedením českých a zahraničních pedagogů mohou mladí začínající pěvci seznámit s repertoárem vhodným pro jejich další umělecký vývoj, prohloubit své znalosti a technické dovednosti a na veřejných koncertech či v závěrečném divadelním představení se představit veřejnosti a předvést výsledky své práce.\n\nJe ředitelem umělecké agentury MKM.\n\n"}
{"id": "1205851", "url": "https://cs.wikipedia.org/wiki?curid=1205851", "title": "Chusejn Erkenov", "text": "Chusejn Erkenov\n\nChusejn Erkenov (rusky \"Хусейн Салаватович Эркенов\", karačajevo-balkarsky \"Эрикгенланы Салауатны джашы Хусейн\", v anglické transkripci \"Hussein\" \"Erkenov\" nebo \"Khuseyn Erkenov\") je ruský filmový režisér karačajevské národnosti.\n\nChusejn Erkenov se narodil v roce 1960 v uzbecké metropoli Taškentu v karačajevské rodině, jejíž příslušníci byli vysídleni ze severního Kavkazu a deportováni do Uzbekistánu v roce 1944. V roce 1988 absolvoval s červeným diplomem studium režie na Všeruském státním filmovém institutu v Moskvě u profesora Sergeje Gerasimova a profesorky Tamary Makarovové. V roce 1987, ještě před ukončením studií, režíroval Ch. Erkenov ve Sverdlovsku divadelní hru \"Klec na schodech\" (\"Лестничная\" \"клетка\"). Toto divadelní představení bylo posléze místními orgány zakázáno.\n\nV roce 1991 založil Chusejn Erkenov v Moskvě soukromé filmové studio \"ЭРХУС\". V roce 1998 režíroval pro televizní stanici NTV (\"НТВ\") politicko-satirický cyklus \"Куклы\" (\"Loutky\"). Chusejn Erkenov žije a pracuje v Moskvě, vlastní filmové studio \"Максэль+\".\n\nAngažovanost Chusejna Erkenova se během let výrazně projevovala nejen v jeho tvorbě, ale i v občanských postojích. Už koncem 80. let se mu podařilo apely na světovou veřejnost zachránit život kurdskému studentu scenáristiky na moskevském filmovém institutu, který byl v Iráku odsouzen k trestu smrti. Mladý Kurd byl nakonec propuštěn a bylo mu umožněno vystěhovat se do Švédska. Také v dalších letech Ch. Erkenov pomáhal studentům a hercům, kteří z nějakých důvodů skončili ve vězení. Vždy velice ostře vystupoval proti korupci ve filmovém průmyslu, v této souvislosti kritizoval například režiséra Nikitu Michalkova. V roce 2014 Chusejn Erkenov veřejně vystoupil proti válce na Ukrajině.\n\nPrvním dílem Ch. Erkenova byl krátký film \"Kolka\" (\"Колька\"), který režisér natočil v roce 1988 jako svou závěrečnou diplomovou práci.Tento film byl oceněn na Mezinárodním filmovém festivalu krátkých a dokumentárních filmů \"Zinebi\" ve španělském Bilbau. Kromě toho film Kolka získal hlavní ceny na filmových festivalech studentských a krátkometrážních filmů v Moskvě, Saratově a německé Postupimi – Babelsbergu.V roce 1990 následoval film \"Sto dní před rozkazem\" (\"Сто дней до приказа\"), natočený podle stejnojmenné knihy Jurije Poljakova z roku 1987. Tématem tohoto díla byly sociální problémy a tragické osudy vojáků, sloužících v Sovětské armádě. Toto téma patřilo v Sovětském svazu mezi naprostá tabu, vydání knihy zpočátku bránila vojenská cenzura a také režisér Erkenov byl kritizován některými svými staršími kolegy za zpracování tohoto tématu.\n\nO rok později natočil Ch. Erkenov podle vlastního scénáře film \"Chlad\" (\"Холод\"), jehož děj byl inspirován osudy Karačajevců, násilně vysídlených ze své vlasti na sklonku Druhé světové války .Tento film byl v roce 1992 oceněn na Mezinárodním filmovém festivalu v Karlových Varech.\n\nNásledovaly filmy \"Nestřílejte na cestující\" (\"Не стреляйте в пассажира\" – 1993), \"Černý míč\" (\"Чёрный мяч\" – 2002), \"Zbožňuji tě...\" (\"Я тебя обожаю…\" – 2005) a \"Vylez na Měsíc\" (\"Залезь на\" \"луну\" – 2010). V roce 2012 natáčel Chusejn Erkenov v exteriérech čečenských hor film \"Rozkaz:Zapomeňte!\" (\"Приказано забыть\"). Toto drama zobrazuje osudný průběh deportace obyvatel horských oblastí Čečenska koncem února roku 1944, během níž byly bestiálně zabity stovky starých a nemocných lidí, kteří nebyli schopni se sami v zimě dopravit do transportu. Film \"Rozkaz:Zapomeňte!\" byl uveden v roce 2014 na Mezinárodním filmovém festivalu ve Varšavě a mimo soutěž na Mezinárodním filmovém festivalu v Moskvě.\n\n\n"}
{"id": "1205854", "url": "https://cs.wikipedia.org/wiki?curid=1205854", "title": "Základní škola Frýdlant", "text": "Základní škola Frýdlant\n\nZákladní škola, Základní umělecká škola a Mateřská škola je frýdlantské školní zařízení, které sdružuje základní školy v ulici Purkyňova, Husova a Bělíkova, dále mateřské školy v ulici Jiráskova, Sídlištní a Bělíkova, základní uměleckou školu v Nádražní ulici, dům dětí a mládeže v ulici Mládeže a školní družiny v ulici Husova, Bělíkova a Mládeže. Mimo to zahrnuje také školní poradenské pracoviště a logopedickou poradnu.\n\nV místních médiích se objevilo několik projektů školy, za nimiž stojí pedagožka vyučující zde dějepis a němčinu, Lucie Zralá. V rámci tzv. extra třídy se žáci účastní projektů, v nichž jsou seznamováni s historií Frýdlantského výběžku. Během roku 2013 zpracovávali projekt nazvaný Návraty, v němž žáci fotili ze stejných míst objekty zachycené na historických snímcích, jež měli k dispozici. Povedlo se jim nashromáždit celkem 54 takových dvojic, které pak vystavili v prostorách frýdlantské radnice.\n\nNásledující rok se žáci upřeli k nejstarším náhrobkům na frýdlantském hřbitově. Zmapovali úhrnem 250 nejstarších hrobů, jejichž databázi a fotografie předali prostřednictvím frýdlantského městského úřadu německému velvyslanectví v České republice. Neudržované hrobky se ale žáci nakonec rozhodli sami obnovit. Závěrem tohoto školního projektu se pak stala výstava pořádaná opět v objektu zdejší radnice, jež měla nejenom ukázat místním obyvatelům stav hrobů na hřbitově, ale také se pokusit otevřít diskuzi o původních německých obyvatelích města. Večer 27. června 2015 navíc žáci základní školy uspořádali ve spolupráci s libereckou Technickou univerzitou v areálu frýdlantského hřbitova akci nazvanou \"Hřbitovní noc\", během níž příchozím popisovali životní osudy jednotlivých pochovaných osobností. O akci byl mezi lidmi velký zájem.\nBěhem roku 2015 začali studenti mapovat oběti bombardování města sovětskými letouny, k němuž došlo 8. května 1945. Zahynulo při něm 65 lidí. V roce šedesátého výročí (2015) byl u frýdlantské křižovatky ulic Kodešovy a U Potoka osazen základní kámen pomníku, jenž tuto událost připomíná, a 10. května 2016 se uskutečnilo odhalení výsledného díla.\n\nV roce 2016 zvelebily děti místní skateparkové hřiště. Na 14. května toho roku navíc připravily historický průvod, v němž jeho účastníci vyrazili v přestrojení za postavy ze zdejších pověstí.\n"}
{"id": "1205855", "url": "https://cs.wikipedia.org/wiki?curid=1205855", "title": "Zdeněk Franc", "text": "Zdeněk Franc\n\nZdeněk Franc (* 7. června 1946) je bývalý český fotbalista, záložník.\n\nV československé lize hrál za Spartak Hradec Králové. Nastoupil ve 34 ligových utkáních a dal 2 ligové góly.\n\n\n"}
{"id": "1205856", "url": "https://cs.wikipedia.org/wiki?curid=1205856", "title": "Václav Kuchař", "text": "Václav Kuchař\n\nVáclav Kuchař (* 6. února 1948) je bývalý český fotbalista, obránce.\n\nV československé lize hrál za Spartak Hradec Králové. Nastoupil ve 30 ligových utkáních a dal 2 ligové góly. Do Hradce přišel v lednu 1972 z béčka Sparty v rámci výměny za Antonína Prince.\n\n\n"}
{"id": "1205858", "url": "https://cs.wikipedia.org/wiki?curid=1205858", "title": "Avačský záliv", "text": "Avačský záliv\n\nAvačský záliv (také \"Avačinský záliv\", – \"Avačinskaja buchta\") je záliv Tichého oceánu, který se nachází na jihovýchodě Kamčatského poloostrova. Je přibližně 25 kilometrů dlouhý, u svého ústí je široký tři kilometry, dále se však podstatně rozšiřuje. Maximální hloubka je 26 metrů. V zimě zamrzá.\n\nDo zálivu ze severozápadu ústí řeka Avača, na severovýchodním břehu leží město Petropavlovsk-Kamčatskij, správní středisko celého Kamčatského kraje, a na jihozápadním břehu leží uzavřené město Viljučinsk.\n\nZáliv objevil v roce 1729 Vitus Bering. Podrobně jej prozkoumal a zmapoval pro ruské carské námořnictvo Michail Dmitrijevič Těbeňkov v třicátých letech devatenáctého století.\n\n"}
{"id": "1205860", "url": "https://cs.wikipedia.org/wiki?curid=1205860", "title": "Michail Dmitrijevič Těbeňkov", "text": "Michail Dmitrijevič Těbeňkov\n\nMichail Dmitrijevič Těbeňkov (, 1802 – 3. dubna 1872) byl viceadmirál\nruského carského námořnictva, guvernér Ruské Ameriky a ruský hydrograf známý zejména pro zmapování pobřeží Aljašky.\n\nPo dokončení kadetní školy v roce 1821 nastoupil do tříleté služby na lodích v Baltském moři. V roce 1824 velel dřevorubeckým pracím pro loďaře prováděným v okolí Narvy. V lednu 1825 začal pracovat pro Rusko-americkou společnost, což určilo další směr jeho kariéry. V letech 1829–1831 zmapoval Nortonův záliv.\n\nV roce 1845 se stal guvernérem Ruské Ameriky, kterým byl do roku 1849.\n"}
{"id": "1205870", "url": "https://cs.wikipedia.org/wiki?curid=1205870", "title": "František Hess", "text": "František Hess\n\nFrantišek Hess (20. září 1853 Hodonín – 21. dubna 1914 Hodonín) byl rakouský právník a politik české národnosti z Moravy, poslanec Moravského zemského sněmu.\n\nByl synem hodonínského měšťana Cyrila Hesse a Kateřiny, rozené Příkaské. Manželkou Františka Hesse byla od září 1882 Amálie Mayerová. Měli dva syny a dvě dcery.\n\nVystudoval utrakvistickou (česko-německou) školu, pak nastoupil na brněnské německé nižší reálné gymnázium v Brně, později na první české gymnázium v Brně. Od roku 1873 studoval práva na Karlo-Ferdinandově univerzitě v Praze. Školu krátce přerušil kvůli vojenské službě. Poté, co složil druhou státní zkoušku a první rigorózum, byl coby záložní důstojník povolán roku 1878 opět do armády a zúčastnil se okupace Bosny a Hercegoviny. Po návratu z bojů dokončil studia. Po studích nejprve nastoupil coby koncipient do kanceláře Dr. Popely v Praze a pak do brněnské kanceláře Dr. Františka Hodáče v Brně. Roku 1886 se usadil v rodném Hodoníně jako advokát. Jeho advokátní kancelář sídlila na náměstí Františka Josefa v domě číslo 14.\n\nByl veřejně a politicky aktivní. Už za studií v Praze byl činný ve výboru Akademického čtenářského spolku jako účetní. V letech 1880–1886 byl jednatelem Dobročinného komitétu dam v Brně. V moravské metropoli organizoval sbírku na obnovu vyhořelého Národního divadla v Praze. Od roku 1886 byl členem Sokola v Hodoníně a v období let 1887–1888 působil coby náčelník a pak od roku 1889 až do roku 1901 jako sokolský starosta. Inicioval vznik fondu a družstva pro výstavbu nové sokolovny v Hodoníně. Od roku 1887 redigoval \"Hodonínské listy\" coby první českojazyčné periodikum v regionu. List vycházel do roku 1902. Pak ho nahradily \"Slovanské listy\" (respektive \"Hodonínsko-břeclavské noviny\" coby jejich příloha), později \"Jižní Morava\" a v období let 1911–1913 \"Hodonín\". Podílel se i na založení hodonínské české reálné školy. Předsedal hodonínské pobočce Ústřední Matice školské a byl činný v \"Matici Hodonské\", založené roku 1894, jejímž hlavním úkolem bylo prosazení výstavby české reálky. Škola pak začala vyučovat ve školním roce 1894/1895, přičemž Hess ji podporoval i finančně. Podobným způsobem se zasadil o vznik místní Živnostenské školy pokračovací pro dívky roku 1907. Neúspěšně se snažil o ustavení české měšťanské školy. Měl zásluhy rovněž o rozvoj finančních ústavů. Byl ředitelem a přednostou kanceláře Spořitelny kontribučenského fondu, podporoval zakládání českých hospodářských spolků (od ledna 1890 takto fungoval okresní hospodářský spolek v Hodoníně). Zasedal v dozorčí radě Potravního spolku, který měl čelit síle německých obchodníků ve městě, a na postu předsedy výstavního výboru k uspořádání hospodářské a národopisné výstavy v Hodoníně.\n\nAngažoval se v založení Českého politického spolku, který vznikl roku 1900. Podporoval všeobecné volební právo, osmihodinovou pracovní dobu nebo založení české univerzity v Brně. Zapojil se i do vysoké politiky. V zemských volbách roku 1906 byl zvolen na Moravský zemský sněm, kde zastupoval kurii venkovských obcí, český obvod Břeclav, Hodonín. Byl kandidátem lidové strany. Podle některých zdrojů byl samostatným (nezávislým) kandidátem. V dalším dobovém zdroji je řazen mezi pokrokářské kandidáty, ovšem výslovně zmiňován mimo skupinu mladočeských poslanců. Na sněmu patřil do klubu Lidové strany pokrokové na Moravě. Okolo roku 1912 místní tisk hlásí rozpory v Lidové straně pokrokové. Její klub v Břeclavi i v Hodoníně vyjádřil přání, aby v nadcházejících zemských volbách roku 1913 nebyl Hess kandidátem za městskou kurii v Hodoníně. \"Národní listy\" uvádějí, že Adolf Stránský čelí vnitrostranické krizi a že Hess si založil \"útočný plátek Hodonín, který štve proti všem nepohodlným lidem a tím připravuje půdu pro eventuální kandidaturu dra. Hessa v městské skupině Břeclava-Hodonín\".\n\nZemřel náhle v dubnu 1914. Příčinou úmrtí byl zápal plic.\n\nPo jeho smrti byla na jeho počest část dnešní Národní třídy v Hodoníně přejmenována na Hessovu. Pojmenování bylo později zrušeno za nacistické okupace.\n"}
{"id": "1205873", "url": "https://cs.wikipedia.org/wiki?curid=1205873", "title": "Jan Konečný", "text": "Jan Konečný\n\nJméno a příjmení Jan Konečný má více nositelů:\n\n"}
{"id": "1205882", "url": "https://cs.wikipedia.org/wiki?curid=1205882", "title": "Viktor Morawitz", "text": "Viktor Morawitz\n\nViktor Morawitz, též Victor Morawitz (28. července 1841 Jihlava – 10. dubna 1917 Klobouky u Brna), byl rakouský právník a politik německé národnosti z Moravy, poslanec Moravského zemského sněmu.\n\nPocházel z bohaté jihlavské rodiny. Jeho otec působil jako kupec. Viktor absolvoval gymnázium a práva ve Vídni. 1. dubna 1868 získal titul doktora práva. Působil na praxi u zemského soudu ve Vídni, později u krajského soudu v Ischlu a u zemského a obchodního soudu ve Vídni. Složil advokátní zkoušky ve Vídni. Advokacii vykonával od prosince 1869 do července 1873. Roku 1880 přešel do soudnictví jako auskultant u zemského soudu v Brně. V lednu 1881 byl jmenován na post adjunkta u krajského soudu v Hustopečích. Od února 1885 působil u zemského soudu v Brně. Zde se v březnu 1889 stal soudním adjunktem. V prosinci 1889 se stal soudcem a v září 1897 zemským soudcem v Kloboukách u Brna.\n\nZapojil se i do vysoké politiky. V zemských volbách roku 1884 byl zvolen na Moravský zemský sněm, kde zastupoval kurii městskou, obvod Hustopeče, Hodonín, Břeclav. Uváděl se jako kandidát autonomistické strany, který porazil německého liberálního (tzv. Ústavní strana) kandidáta Rudolfa Auspitze. Na sněmu byl v červenci 1884 zvolen jedním ze dvou sněmovních pořadatelů. Funkci pořadatele zastával opakovaně i v pozdějších zasedáních sněmu. V listopadu 1885 byl zvolen do výboru pro hypoteční banku a v prosinci 1885 do odboru pro výstavbu jezdeckých kasáren coby zapisovatel. V prosinci 1886 byl zvolen do výboru pro novelu zákona o kontribučenských záložnách, v lednu 1887 do odboru pro rybářský zákon. V listopadu 1887 ho sněm zvolil do komunikačního výboru a opět i do výboru pro stavbu jezdeckých kasáren. V září 1888 byl znovu zvolen za člena komunikačního odboru a kromě toho i do odboru pro osnovu rybářského zákona, odboru pro návrh pana na zřízení obecních smírčích soudů, do odboru pro předlohu ohledně zrušení zemského úřadu pro výkup a uspořádání pozemkových břemen či vyvazovacího odboru. Od října 1889 opět usedl do komunikačního odboru a odboru pro rybářský zákon. Na sněmu promlouval německy.\n\nNeúspěšně kandidoval i ve volbách do Říšské rady roku 1885. Porazil ho nyní jeho dřívější soupeř ze zemských voleb, německý liberál Rudolf Auspitz.\n\nV březnu 1915 odešel na vlastní žádost do penze. Uváděl se tehdy jako rada zemského soudu a předseda okresního soudu v Kloboukách. Zemřel v dubnu 1917. Příčinou úmrtí byla rakovina tlustého střeva.\n"}
{"id": "1205886", "url": "https://cs.wikipedia.org/wiki?curid=1205886", "title": "Safet Krupić", "text": "Safet Krupić\n\nSafet Krupić (8. března 1911 Bosanska Krupa, Bosna a Hercegovina – podzim 1942 koncentrační tábor Jasenovac, Nezávislý stát Chorvatsko) byl bosenskohercegovský filozof bosňáckého původu.\n\nNarodil se do velmožské, ale nijak zámožné muslimské rodiny z Bosenské Krupy. Jeho otec Husein-beg Krupić, zvaný též Kapetanović, se oženil s Gospou Alajbegović(ovou), s níž zplodil čtyři syny, mezi nimi i nejmladšího Safeta, a pět dcer.\n\nStudium filozofie dokončil na Univerzitě v Záhřebu roku 1934, francouzský jazyk a literaturu roku 1937 v Paříži. Již od mládí myšlenkově tíhl k marxismu, sblížil se dokonce s ilegální Komunistickou stranou Jugoslávie, do níž posléze i vstoupil. Krátce před vypuknutím druhé světové války se ale ideově rozešel s nesmlouvavými stalinisty, které v KPJ zastupoval např. Milovan Đilas. Společně s přáteli Hasanem Kikićem a Skenderem Kulenovićem roku 1937 v Záhřebu založil muslimský časopis \"Putokaz\" (Ukazatel), v němž publikoval své články a eseje. Za jeho nejvýznamnější práci je považován spis \"Filozofija i nauka\" (Filozofie a věda, 1936 v čsp. \"Almanah savremenih problema\").\n\nPo německém útoku na Jugoslávii (1941) sympatizoval s komunistickým partyzánským hnutím, ale kvůli svému delikátnímu postavení ve straně se rozhodl raději zůstat v ústraní. S pomocí rodiny nalezl ukrýt v Kulen-Vakufu, ale na cestě do tohoto odlehlého městečka byl jeho autobus přepaden a Krupić sotva vyvázl živý. Během následné hospitalizace v Banja Luce jej ale poznal ustašovský důstojník a jako nepřítel režimu okamžitě putoval za mříže. Krupić byl poté deportován do koncentračního tábora Jasenovac, kde byl na podzim roku 1942 zavražděn.\n"}
{"id": "1205887", "url": "https://cs.wikipedia.org/wiki?curid=1205887", "title": "Chorostkiv", "text": "Chorostkiv\n\nChorostkiv (, ) je město v Ternopilské oblasti na Ukrajině. Leží na řece Tajně (povodí Zbruče) jižně od oblastního města Ternopilu. V roce 2016 v něm žilo 7 662 obyvatel. První písemná zmínka pochází z roku 1340. V roce 1565 je v souvislosti s královskou výsadou zmiňován jako město. Roku 1578 Chorostkiv obdržel výsady města podle Magdeburského práva.\n"}
{"id": "1205888", "url": "https://cs.wikipedia.org/wiki?curid=1205888", "title": "Lukáš Vondráček", "text": "Lukáš Vondráček\n\nLukáš Vondráček (* 21. října 1986 Opava) je český klavírista žijící v americkém Bostonu.\n\nNarodil se 21. října 1986 do hudební rodiny v Opavě, matka Libuše byla korepetitorkou Slezského divadla a otec vyučoval hru na klavír na královéhradecké univerzitě. Má mladší sestru. Byl označován za zázračné dítě, na klavír začal hrát ve dvou letech, již ve čtyřech letech měl své první veřejné vystoupení, kdy v Opavě hrál dětské skladby Schumanna a Čajkovského. \n\nVystupoval jako sólista se Státní filharmonií Brno či Janáčkovou filharmonií Ostrava. V osmi letech poprvé natáčel pro Českou televizi a Český rozhlas a také zvítězil v soutěži Prague Junior Note. V roce 1995 se jako devítiletý stal absolutním vítězem soutěže Amadeus v Brně pro klavíristy do 11 let a celostátního kola soutěže základních uměleckých škol v Liberci. O rok později vyhrál mezinárodní klavírní soutěž v Košicích. Koncem roku 1998 vystoupil se čtyřmi recitály v Německu, na začátku ledna 1999 koncertoval v Polsku a v druhé polovině téhož roku absolvoval měsíční turné v Británii a USA.\n\nMinisterstvo školství mu neumožnilo nastoupit ke studiu konzervatoře v sedmi letech, základní školu tedy absolvoval s individuálním plánem, vedle klavíru se věnoval studiu angličtiny a němčiny. Ve třinácti letech už díky rektorské výjimce začal studovat hudební obor na pedagogické fakultě Ostravské univerzity. Dále studoval na vídeňské konzervatoři pod vedením Petera Barcaby a na akademii v Katovicích ve třídě Andrzeje Jasinského. V roce 2012 pod vedením Hung-Kuan Chena absolvoval New England Conservatory v Bostonu, kde také žije.\n\nPrvní CD s nahrávkami Lukáše Vondráčka vyšlo v jeho 11 letech. V roce 2002 debutoval jako patnáctiletý s Českou filharmonií na koncertě v pražském Rudolfinu pod vedením dirigenta Vladimira Ashkenazyho. Ten mu také dával soukromé lekce a výrazně jeho kariéru ovlivnil. Prohlásil o něm, že „takový klavírista se rodí jednou za třicet let“. V roce 2003 Vondráček vyrazil na americké turné, při němž vystoupil v newyorské Carnegie Hall. V roce 2004 mu u společnosti Octavia Records vyšla první komerční nahrávka se skladbami Felixe Mendelssohna-Bartholdyho, Franze Liszta, Leoše Janáčka a Ernő Dohnányiho.\n\nV roce 2009 získal cenu poroty v mezinárodní soutěži Vana Cliburna v Texasu. V březnu 2010 zvítězil v americké soutěži Hilton Head International Piano Competition a v roce 2012 získal současně první cenu, velkou cenu i čtyři speciální ceny v mezinárodní klavírní soutěži UNISA Vodacom v jihoafrické Pretorii.\n\nV květnu 2016 se Vondráček stal vítězem prestižní klavírní soutěže královny Alžběty v belgickém hlavním městě Bruselu. 16. října 2016 vysílala německo-francouzská televizní stanice Arte Vondráčkovu interpretaci Klavírního koncertu č. 3 Ludwiga van Beethovena.\n\n"}
{"id": "1205904", "url": "https://cs.wikipedia.org/wiki?curid=1205904", "title": "Jan Venhuda", "text": "Jan Venhuda\n\nJan Venhuda (14. srpna 1865 Nové Hvězdlice – 4. dubna 1931 Vyškov) byl český lékař a politik; třetí český starosta Vyškova.\n\nJan se narodil Františku Wenhudovi a manželce Marii roz. Kameníčkové z Nových Hvězdlic. V letech 1884-1890 studoval na Karlově Univerzitě v Praze medicínu. Působil jako lékař, regionální politik, starosta vyškovského Sokola a kulturní a spolkový činovník.\n\nV rozmezí let 1911–1923 zastával funkci starosty Vyškova. Po komunálních volbách roku 1919 byl potvrzen do funkce starosty. Reprezentoval tehdy Československou národní demokracii.\n\nJan Venhuda zemřel v dubnu 1931 ve Vyškově po dlouhé nemoci, kvůli které se v závěru života stáhl z veřejného dění. Byl pochován na vyškovském hřbitově.\n\nDne 21. května 1894 se ve Vyškově oženil s Karolinou (Karlou) Sponarovou (1871–??). Manželka byla aktivní v moravských ženských spolcích, ve Vyškově byla starostkou ženské vzdělávací jednoty \"Vlasta\".\n"}
{"id": "1205905", "url": "https://cs.wikipedia.org/wiki?curid=1205905", "title": "Karel Novák (poslanec Moravského zemského sněmu)", "text": "Karel Novák (poslanec Moravského zemského sněmu)\n\nKarel Novák (11. září 1856 Sudoměř – 31. ledna 1936 Praha) byl rakouský politik české národnosti z Moravy, poslanec Moravského zemského sněmu.\n\nNarodil se na Mladoboleslavsku. Vystudoval reálku a obchodní školu. Od roku 1876 pracoval v bance Slavie, a to na postech úředníka, účetního a pokladního. Podílel se zakládání několika firem. V roce 1895 se zasadil o zřízení Prvního českého c. k. privatizačního ústavu k vzájemnému pojištění proti škodám z ohně a krupobití v Praze. Od roku 1896 zasedal v berní komisi pro osobní daň z příjmů pro město Brno. Po jistou dobu byl činný i jako podnikatel v železářství v Mladé Boleslavi. Byl ředitelem pojišťovny Praha v Brně, ředitelem generálního zastupitelství této banky a také ředitelem hlavní filiálky moravských zemských pojišťoven v Praze.\n\nAngažoval se veřejně i politicky. Byl dlouholetým náčelníkem brněnského Sokola. Působil i jako pokladník ústředního výboru Národní jednoty pro jihozápadní Moravu, předseda dozorčí rady Obchodní Zádruhy, pokladník Českého čtenářského spolku, správní rada továrny na celulózu v Turčianském Svätém Martinu a jednatel Spolku pro zřízení a vydržování české obchodní akademie. Byl členem výboru Družstva Národního divadla v Brně a výboru Českého pivovaru v Brně. Patřil mezi spoluzakladatele veřejné čítárny v Brně, České průmyslové banky. Angažoval se v Ústřední Matici školské jako důvěrník a sběratel a zastával post pokladníka a později (od roku 1899) i předsedy brněnské pobočky Ústřední Matice školské. Získal čestné občanství v Hranicích, Mariánských Horách a Králově Poli.\n\nZapojil se i do vysoké politiky. V zemských volbách roku 1902 byl zvolen na Moravský zemský sněm, kde zastupoval kurii městskou, obvod Krumlov, Ivančice, M. Budějovice atd. Mandát obhájil v zemských volbách roku 1906 za kurii městskou, český obvod Hodonín, Ivančice, Mikulov, Znojmo atd. Zasedal v klubu poslanců Lidové strany na Moravě (moravské křídlo mladočeské strany). Byl jednatelem širšího výkonného výboru strany a místopředsedou jejího volebního výboru. Patřil do politického proudu okolo Adolfa Stránského. Později se spolu se Stránským uvádí jako člen poslaneckého klubu Lidové strany pokrokové na Moravě, která vznikla roku 1909 sloučením lidové a pokrokové strany.\n\nNa sněmu byl v prosinci 1902 zvolen za člena odboru pro pojišťování a rozšíření zemědělské banky. V září 1904 a září 1905 byl zvolen do tohoto odboru znovu. Po nových zemských volbách usedl v prosinci 1906 do finančního výboru a od února 1907 do pojišťovacího výboru. Do těchto dvou výborů byl opětovně zvolen v září 1907 a září 1910. Od roku 1911 byl členem finančního, školského a pojišťovacího odboru.\n\nZemřel v lednu 1936.\n"}
{"id": "1205906", "url": "https://cs.wikipedia.org/wiki?curid=1205906", "title": "Scink šalomounský", "text": "Scink šalomounský\n\nScink šalomounský (\"Corucia zebrata\"), známý též jako scink šalamounský a scink stromový, je ještěr z čeledi scinkovití (Scincidae) a monotypického rodu \"Corucia\". Druh popsal John Edward Gray v roce 1855 a jsou známy celkem 2 poddruhy. Jedná se o endemit Šalomounových ostrovů. Vyskytuje se v tropických deštných lesích a jako jediný scink žije na stromech. Je to soumračný a noční tvor, ve dne odpočívá v dutinách stromů. Je největším scinkem, měří kolem 81 cm. Má chápavý ocas. Zbarvení druhu se liší mezi jednotlivými oblastmi.\n\nScink šalomounský je teritoriální druh žijící v malých koloniích, někdy se může chovat agresivně. Vydrážděný jedinec zvedá tělo a vydává syčivé zvuky, v některých případech může narušitele i pokousat. Jedná se o býložravý druh, mezi nejoblíbenější potravu patří listy, ale konzumuje i jinou rostlinnou potravu včetně toxické šplhavnice skvrnité (\"Epipremnum pinnatum\"), a k udržování zdravé střevní flóry pojídá vlastní trus, tato vlastnost je typická především pro mláďata. Druh je monogamní, doba březosti činí 6 až 9 měsíců. Poté se samici narodí 1 až 2 mláďata, o která se pečlivě stará.\n\nNebezpečí pro tento druh představuje ničení přirozeného prostředí následkem těžby dřeva a rozrůstáním obyvatelstva, někde je loven pro jídlo. Je zapsán do přílohy II. Úmluvy o mezinárodním obchodu s ohroženými druhy volně žijících živočichů a rostlin.\n\nScink šalomounský patří do čeledi scinkovití (Scincidae) a monotypického rodu \"Corucia\". Na Šalomounových ostrovech se tento druh vyvinul do mnoha vzhledově odlišných forem. I přes řadu různých podob tohoto ještěra jsou rozlišovány jen 2 poddruhy:\nNejbližšími příbuznými scinka šalomounského jsou scinkové z rodu \"Tiliqua\" a \"Egernia\".\n\nDruh popsal John Edward Gray jako \"Corucia zebrata\" v roce 1855. Rodové jméno \"Corucia\" pochází z latinského \"\" znamenající \"třpytivý\" a odkazuje na zbarvení těla. Druhové jméno \"zebrata\" rovněž pochází z latiny a jedná se o latinské pojmenování zebry, které poukazuje na pruhy tohoto scinka. V angličtině se tento druh nazývá několika obecnými jmény, jako \"prehensile-tailed skink\", \"monkey-tailed skink\" nebo \"monkey skink\", přičemž poukazují na jeho chápavý ocas.\n\nScink šalomounský se vyskytuje na Šalomounových ostrovech, skupině ostrovů v jihozápadním Pacifiku. Na ostrovech prodělával evoluční radiaci pravděpodobně před 1 až 4 miliony lety, a to směrem od východu. V rámci poddruhů se subspecie \"C. z. zebrata\" vyskytuje na ostrovech Choiseul, New Georgia, Santa Isabel, Guadalcanal, Ngel, Malaita, Makira, Ugi a Santa Ana. Subspecie \"alfredschmidti\" pochází z ostrovů Shortland Island, Bougainville a Buka. Poslední dva zmíněné ostrovy náleží státu Papua-Nová Guinea.\n\nScink šalomounský dává přednost tropickým deštným lesům, v nichž žije ve stromovém patře, čímž se liší od ostatních druhů scinků, kteří se vyskytují na zemi; na ni scinkové šalomounští slézají pouze občasně. Obyčejně preferuje fíkovníky (\"Ficus\"), podmínkou je výskyt rostlin, jimiž se scink živí. Žít může i v částečně otevřených oblastech či zahradách, podmínkou jsou opět rostliny, které mu poskytují potravu.\n\nScink šalomounský je největším druhem scinka; na délku měří od špičky nosu do konce ocasu kolem 81 cm. Ocas je zaoblený a dlouhý (zabírá až 2/3 těla) a jako u jediného scinka chápavý, scinkové jej dovedou – podobně jako některé opice – používat k pohybu po stromech s funkcí páté končetiny. \n\nHlava druhu je klínovitá a masivní, dobře jsou na ní patrné velké nosní otvory. Končetiny jsou opatřeny prsty s drápy, které umožňují šplh po větvích. Zbarvení a stavba těla scinků šalomounských se liší ostrov od ostrova. \"C. z. alfredschmidti\" žijící na ostrově Bougainville má obvykle tělo olivové až hnědé s páskováním, hlavu jednotně zeleně zbarvenou. \"C. z. zebrata\" z ostrova Isabel je velký, zeleně až olivově zbarvený (vzácně hnědošedý) s výraznými pruhy a s temně zelenou až olivovou hlavou. \"C. z. zebrata\" z Malaity je taktéž velký, zbarvení se pohybuje na těle od zelené po olivovou, pruhy většinou silně kontrastují se zbarvením těla. \"C. z. zebrata\" z Guadalcanalu dosahuje menších rozměrů, zbarvení se pohybuje přes světlezelené až po zelenohnědou s nevýraznými pruhy. Společným znakem je, že všechny typy poddruhů \"C. z. zebrata\" mají oční bělimu bílé barvy, zatímco \"C. z. alfredschmidti\" černé. Rovněž duhovky obou poddruhů mají odlišné zbarvení. Samice postrádají šupiny ve tvaru písmene V u kloaky. K rozeznávání pachů používá scink šalomounský Jacobsonův orgán.\n\nScink šalomounský je noční a soumračné zvíře, ve dne odpočívající v dutinách stromů. Potravu shání obyčejně za soumraku, někdy též během úsvitu. Má celkem dobrý zrak, na který spoléhá při hledání potravy i ochraně před predátory. Důležitá je také identifikace pachů pomocí Jacobsonova orgánu, pomocí čehož je scink schopen rozeznat členy své skupiny.\n\nScink šalomounský je vysoce teritoriální tvor žijící v malých skupinkách v nichž společně chrání i mláďata. Tyto skupinky jsou nazývány termínem circulus a jedná se o jednoho z mála plazů, u kterého se objevuje podobná sociální struktura. \"C. z. zebrata\" z ostrovů Malaita a Isabel se mohou chovat agresivně, přičemž u scinků z ostrova Malaita jsou agresivní obě pohlaví. Mezi jedince s nejklidnější povahou patří jedinci z Guadalcanalu. Vydrážděný jedinec zvedá tělo a vydává syčivé zvuky. V některých případech může narušitele i pokousat.\nScink šalomounský je býložravý, čímž se liší od řady dalších druhů scinků. Mezi jeho nejoblíbenější potravu patří listy, pojídá však také plody a další rostlinnou potravu, včetně jedovaté šplhavnice skvrnité (\"Epipremnum pinnatum\"), která je pro něj neškodná. Jedná se o koprofágní zvíře pojídající vlastní výkaly; zejména mláďata se s oblibou živí trusem rodičů. Toto chování patrně přispívá ke zdravé střevní flóře. Tekutiny přijímá tak, že pijí vodu skapávající z mokrých listů.\n\nScink šalomounský je monogamní a má nízký rozmnožovací potenciál. Páření probíhá obvykle při západu slunce. Samec se začne přibližovat směrem k samici a pohybovat při tom hlavou ze strany na stranu. Jakmile se k ní přiblíží na dostatečnou vzdálenost, začne ji kousat směrem od ocasu ke krku, kde ji pevně uchopí. Poté může nastat kopulace, která trvá až 1 hodinu. Páření se může opakovat i několikrát do měsíce. Doba březosti trvá přibližně 6 až 9 měsíců.\n\nVajíčka se líhnou ještě v děloze. Zárodky matka následně vyživuje prostřednictvím placenty, čímž je v rámci plazů výjimečná. Samice rodí většinou jedno, vzácněji dvě živá mláďata (výjimkou jsou tři), která dosahují velikosti asi 1/3 dospělce. Mláďata poddruhu \"C. z. alfredschmidti\" měří okolo 29 cm a váží asi 80 gramů. Mláďata subspecie \"C. z. zebrata\" jsou ještě mohutnější, o délce až 30 cm a hmotnosti až 175 gramů. To je ve srovnání s matkou hodně, což vedlo doktora Kevina Wrighta, bývalého kurátora plazů v zoologické zahradě ve Philadelphii, k přirovnání „s lidskou matkou, jež by porodila šestileté dítě”. Před porodem vykazuje samice agresivní ochranné chování a i tím je u plazů spíše výjimkou. Zároveň je toto chování ale kratší než to, co vykazují savci.\n\nNa rozdíl od velké části jiných plazů se rodiče o mládě mohou starat i několik měsíců, přičemž se navzájem opatrují a chrání teritorium. V rámci skupiny se o mládě starají i další její členové. Přibližně po jednom roce věku, někdy i dříve, mladý jedinec opouští domovskou skupinu, někdy však v rodné skupině zůstává i déle, aniž by byl vypuzován.\n\nScink šalomounský je ohrožen především ztrátou přirozeného prostředí, mezi jejíž příčiny se řadí roztřišťování biotopů, rozpínající se lidská populace, jež se od roku 1950 zvýšila až pětkrát a rovněž těžba dřeva, která představuje hlavní hrozby. Na Šalomounových ostrovech je chráněno pouze zhruba 0,28 % lesního porostu. V některých částech Šalomounových ostrovů je také scink šalomounský loven a považován za lahůdku.\n\nOchranná opatření ve volné přírodě jsou obtížně realizovatelná, protože Šalomounovy ostrovy patří mezi rozvojové země. Několik oblastí v jeho areálu výskytu je chráněno. Druh je zapsán v Úmluvě o mezinárodním obchodu s ohroženými druhy volně žijících živočichů a rostlin, příloze II od roku 2001, kdy tak bylo rozhodnuto na konferenci v Paříži. Mezinárodní svaz ochrany přírody druh nehodnotí. Po roce 1990 došlo k omezení vývozu scinků šalomounských do zahraničí. Pro zachování druhu jsou důležití zdraví jedinci chovaní v zajetí, společně s vedením plemenné knihy.\n\nVzhledem k složitému rozmnožovacímu cyklu druhu a pomalému růstu je obtížné scinka šalomounského chovat v zajetí. Pro tyto účely je vhodné terárium s konstantní teplotou 27 až 29 °C, nejlépe se sáláním tepla – jak shora, kde se může vyhřívat podobně jako za soumraku, tak i zespoda, což umožňuje rychlejší trávení. Nutný je stromový kryt. Doporučováno je tyto scinky chovat také s malým bazénkem uvnitř terária, díky kterému je v prostoru udržována vlhkost. Na povrch terária se používá materiál zadržující vlhkost, například rašelina, je možno použít i kočičí stelivo. Doporučuje se krmit kapustou, fazolemi či batáty, vhodné je do jídelníčku zařadit také ovoce (jablka, kiwi, fíky), či do terária nasadit šplhavnici zlatou (\"Epipremnum aureum\"), kterou lze také občasně zpestřit jídelníček. Může být obtížné umístit několik jedinců do společného terária, protože se mohou začít chovat vzájemně agresivně.\n\nV dobrých podmínkách se scink šalomounský může dožít až 15 let.\n\nV rámci Evropy byl tento druh na počátku roku 2020 chován přibližně v šesti desítkách zoo.\n\nV Česku scinka šalomounského chovala na konci roku 2018 tato zoo zařízení:\n\n\n\n"}
{"id": "1205910", "url": "https://cs.wikipedia.org/wiki?curid=1205910", "title": "Johann Ratzer", "text": "Johann Ratzer\n\nJohann Karl Ratzer (10. prosince 1802 Bystřice pod Hostýnem – 11. listopadu 1863 Brno) byl rakouský státní úředník a politik německé národnosti z Moravy, poslanec Moravského zemského sněmu.\n\nByl synem Františka Ratzera, ředitele hospodářství v Bystřici, a Zuzany, dcery starosty Lipnice Jana Pfronga. Od roku 1816 studoval na piaristickém gymnáziu v Lipníku, pak v období let 1819–1820 prodělal humanitní studia v Kroměříži na tamním gymnáziu a od roku 1821 studoval filozofii v Olomouci. V letech 1824–1827 studoval práva na Císařsko-královském lyceu v Olomouci. Po absolvování studia práv v roce 1827 působil na civilní a kriminální praxi na olomouckém magistrátu. V roce 1829 odešel do kláštera v Hradišti, ze kterého roku 1830 odešel coby registrátor, ředitel pozemkových knih a sekretář na regulační úřad do Kyjova. Zde pracoval do prosince 1837. Od prosince 1849 působil jako okresní hejtman v Místku. V dubnu 1850 byl povolán do Vídně a od července do listopadu 1853 byl provizorním vedoucím okresního hejtmanství Moravská Třebová. V srpnu 1855 byl jmenován na post stálého člena a referenta c. k. zemského oddělení pro dluhy a zemské regulační komise v Brně v hodnosti místodržitelského rady. Byl literárně činný, náležel do olomouckého okruhu německých spisovatelů. Napsal několik lyrických sbírek.\n\nZapojil se i do vysoké politiky. V zemských volbách roku 1861 byl zvolen na Moravský zemský sněm, kde zastupoval kurii městskou, obvod Příbor, Fulnek, Frenštát. Poslancem byl do své smrti roku 1863. V listopadu 1862 ho sněm jmenoval do výboru pro obecní pořádek, v lednu 1863 se stal členem odboru ke zkoušení činnosti zemského výboru a odboru ke zkoušení obecního zákona. Na sněmu promlouval výlučně německy.\n\nZemřel v listopadu 1863 ve věku 60 let. Krátce před smrtí ho v jeho úřadovně stihl záchvat mrtvice.\n"}
{"id": "1205913", "url": "https://cs.wikipedia.org/wiki?curid=1205913", "title": "Bombové útoky v Birminghamu", "text": "Bombové útoky v Birminghamu\n\nBombové útoky v Birminghamu se odehrály 21. listopadu 1974, když bomby vybuchly ve dvou hospodách v centru Birminghamu. Výbuch zabil 21 lidí a zranil 182 dalších. Prozatímní IRA nikdy oficiálně nepřihlásila k zodpovědnosti za bombové útoky.\n\nŠest Irů bylo zatčeno několik hodin po útoku, a v roce 1975 odsouzeno k doživotním trestům za bombové útoky. Muži, kteří se stali známí jako Birminghamská šestka, byli k přiznání donuceni mučeními a po šestnáctileté kampani byla jejich usvědčení prohlášena za justiční omyl zrušena odvolacím soudem v roce 1991. Epizoda je vnímána jako jeden z nejhorších justičních omylu britské právní historie.\n\nBombové útoky v Birminghamu jsou vnímány jako jeden z nesmrtonosnějších útoků během konfliktu v Severním Irsku a nejhorší teroristický útok na území Velké Británie v období mezi druhou světovou válkou a bombovými útoky v Londýně v roce 2005.\n\n"}
{"id": "1205915", "url": "https://cs.wikipedia.org/wiki?curid=1205915", "title": "Nicolaus II. Bernoulli", "text": "Nicolaus II. Bernoulli\n\nNicolaus II. Bernoulli (6. únor 1695, Basilej - 31. červenec 1726, Petrohrad) byl švýcarský právník a matematik, člen slavného matematického rodu Bernoulli.\n\nByl nejstarší ze tří synů matematika Johanna Bernoulliho. Už v dětství se naučil několik jazyků a od svých třinácti let studoval matematiku a právo na univerzitě v Basileji. V roce 1711 promoval z filosofie, v roce 1715 se stal licenciátem v oblasti práva. Působil jako domácí učitel v Benátkách a v letech 1717-1719 byl profesorem matematiky na univerzitě v Padově. \n\nNicolaus pracoval jako asistent svého otce, pomáhal mu zejména s korespondencí, která byla tehdy velmi závazná a byla formou vědecké komunikace té doby (jako dnešní odborné časopisy). Podílel se zejména na sérii dopisů s anglickým matematikem Brookem Taylorem týkající se slavného prioritního sporu mezi Newtonem a Leibnizem. Nicolaus při té příležitosti formuloval důležité teze o křivkách. Krom tématu křivek se věnoval i diferenciálním rovnicím a teorii pravděpodobnosti.\n\nSe svým bratrem Danielem cestoval po Francii a Itálii, když roku 1725 dostali oba pozvání do právě založené Petrohradské akademie. Nicolaus však zemřel pouhých 8 měsíců po příjezdu do Petrohradu.\n"}
{"id": "1205919", "url": "https://cs.wikipedia.org/wiki?curid=1205919", "title": "Aérospatiale SN 601 Corvette", "text": "Aérospatiale SN 601 Corvette\n\nAérospatiale SN 601 Corvette 100 byl francouzský dvoumotorový proudový dopravní dolnoplošník.\n\nV roce 1968 vypsalo francouzské ministerstvo letectví konstrukční soutěž na dvoumotorový dopravní letoun s dvouproudovými motory, využitelný také pro výcvik posádek vícemotorových letounů a další vojenské úkoly. Soutěže se účastnily projekty Dassault-Breguet Mystère 10 a SN 600 Corvette, což byl společný projekt státních leteckých továren Sud Aviation a Nord Aviation. Ministerstvo letectví se rozhodlo pro typ SN 600.\n\nPrototyp SN 600 imatrikulace F-WRSN vykonal první let 16. července 1970. Pohon zajišťovaly dva kanadské dvouproudové motory Pratt & Whitney of Canada JT15D-6 se statickým tahem po 9,8 kN. V přetlakové kabině byla dvě místa pilotů a osm pro cestující. Prototyp SN 600 se zřítil 23. března 1971 během zkoušek pádových rychlostí ve velkých výškách. Vyšetřování nehody a náprava konstrukčních nedostatků zdržely vývoj a odrazily se i v budoucím sníženém zájmu o letoun.\n\nDruhý prototyp (F-WUAS) zalétaný 20. prosince 1972 představoval zdokonalenou sériovou variantu SN 601 Corvette 100 s prodlouženým a aerodynamicky jemnějším trupem, přepracovanými SOP a výkonnějšími motory JT15D-4 o statickém tahu po 10,3 kN.\n\nDo ledna 1974 byly postupně předány k testům další tři prototypy SN 601, představující ověřovací sérii. Druhý z nich (F-WRNZ) měl na koncích křídla přídavné palivové nádrže, které zvýšily zásobu paliva z původních 1660 l na 2360 l. Letouny byly podle přání zákazníka vybaveny pro 6 až 14 pasažérů.\n\nV dubnu 1974 byl typ (již Aérospatiale) Corvette uvolněn k provozu.\n\nV roce 1974 výrobce SN 601 oznamoval 87 objednávek, z toho 70 z USA. Aérospatiale se však nedokázala prosadit vlastní prodejní sítí proti konkurenci Pan American Business Aircraft Division, která zajišťovala prodej a servis letounů Dassault Mystère/Falcon 20. Prodej do USA se tak nezdařil.\n\nFrancouzská vláda nakonec uvolnila prostředky pro stavbu čtyřicetikusové série, která byla dokončena v roce 1978. Z ní se podařilo odprodat 36 exemplářů, z nichž 26 odebralo francouzské vojenské letectvo. Zbytek zakoupily menší letecké společnosti ve Francii, Skandinávii, Itálii a tehdejší NSR.\n\nV červenci 1979 projevila americká firma Air National ze San José zájem o neprodané letouny Corvette. Nabídka zahrnovala rovněž působení v roli prodejní a servisní organizace v USA, takže se u Aérospatiale uvažovalo o obnovení výroby. Celý záměr se však neuskutečnil.\n\nMalý zájem o SN 601 vedl rovněž k ukončení prací na typu SN 602 Corvette 200, což byla verze s francouzskými motory SNECMA-Turboméca Larzac se statickým tahem po 12,25 kN.\n\nDevět letadel bylo zcela zničeno při nehodách (včetně prototypu\nSN 600). Co do ztrát na životech, nejhorší nehoda se udála 3. září 1979, kdy se SN 601 Sterling Airways zřítil do Středozemního moře u Nice poté, co vysadily oba motory. Zahynulo všech deset lidí na palubě.\n\nÚdaje dle\n\n"}
{"id": "1205920", "url": "https://cs.wikipedia.org/wiki?curid=1205920", "title": "Dromaeosaurinae", "text": "Dromaeosaurinae\n\nDromaeosaurinae (\"dromeosaurini\") je podčeledí čeledi Dromaeosauridae, tzv. „srpodrápých lovců“. Tito relativně štíhle stavění teropodi žili v období křídy zejména v Severní Americe (USA a Kanada), dále také v Evropě (Dánsko), Asii (Mongolsko) a nejspíš i v Africe (Etiopie). Nejstarší zástupci se mohli objevit již koncem jury, jejich největší rozkvět však spadá do rané a pozdní křídy.\n\nObvykle šlo spíše o menší dravce s tělesnou délkou zhruba do 1,8 metru. Podstatně většími rody byli \"Dakotaraptor\" (asi 5,5 m), \"Achillobator\" (6 m) a \"Utahraptor\" (7 m). Stejně jako ostatní dromeosauridi byli i zástupci této podčeledi poměrně blízce příbuzní ptákům.\n\n"}
{"id": "1205921", "url": "https://cs.wikipedia.org/wiki?curid=1205921", "title": "Hynek Světlík", "text": "Hynek Světlík\n\nHynek Světlík, též Ignaz nebo Ignác (2. ledna 1875 Rosice – 22. dubna 1945 Hrušovany u Brna), byl rakouský lékař a politik české národnosti z Moravy, poslanec Moravského zemského sněmu a organizátor hasičských sborů na jižní Moravě.\n\nPůsobil jako lékař v Hrušovanech u Brna. V červenci 1904 byl promován na doktora medicíny na Univerzitě Karlově.\n\nNarodil se v Rosicích, kde jeho otec Hynek Světlík starší (zemřel 1915) byl starostou a stavitelem. Roku 1905 se přistěhoval do Hrušovan. Nastoupil jako lékař v cukrovaru a otevřel si zde i soukromou lékařskou praxi. Byl veřejně a politicky aktivní. V roce 1906 se podílel na založení sboru dobrovolných hasičů v Hrušovanech. Roku 1907 byl zvolen do funkce starosty hasičské župy okresu Židlochovice. V roce 1923 byla na jeho počet pojmenována hasičská župa okresu Židlochovice na hasičskou župu Dra. Světlíka. Funkci předsedy této župy zastával od roku 1907 až do své smrti.\n\nZapojil se i do vysoké politiky. V doplňovacích zemských volbách roku 1913 byl zvolen na Moravský zemský sněm, kde zastupoval kurii všeobecnou, český obvod Hodonín, Břeclav, Hustopeče. Nahradil zesnulého poslance Tomáše Eduarda Šilingera. Uváděl se jako křesťansko sociální kandidát (Moravsko-slezská křesťansko-sociální strana na Moravě). Podle jiného zdroje byl kandidátem Katolické strany národní. Dobový tisk uvádí, že byl společným kandidátem obou zmíněných klerikálních stran. V červenci 1913 ho sněm zvolil do petičního a verifikačního odboru a do odboru pro záležitosti kontribučenských fondů.\n\nZa první světové války byl podle některých zdrojů vězněn pro svůj kladný vztah k Rusku. Dobové zdroje ovšem uvádějí, že v roce 1915 sloužil jako vojenský lékař u rakousko-uherské armády v Karpatech. Byl tehdy vyznamenán zlatou medailí za statečnost. Koncem roku 1918 ho Moravský národní výbor jmenoval na post velitele československého vojenského praporu pro okres Židlochovice. Úkolem této provizorní polovojenské jednotky bylo obsazení železniční trati v úseku Modřice – Zaječí, zajišťovat veřejný pořádek a shromažďovat vojáky navracející se z fronty. Oddíl měl od 700 do 3000 mužů. Na jaře 1919 byl po ustavení běžných vojenských útvarů rozpuštěn. V roce 1920 se podílel na ustavení okresního spolku Červeného kříže v Židlochovicích.\n\nZemřel ve svém domě v Hrušovanech v dubnu 1945. Byl pohřben na hrušovanském hřbitově. Po smrti byl v září 1945 označen za kolaboranta a bylo mu přičítáno udání JUDr. Františka Čermáka. Byl zpětně vyloučen z hasičské župy a z jejího názvu bylo odstraněno Světlíkovo jméno. Světlík byl podruhé ženatý s výrazně mladší ženou Helenoz. Na její naléhání měl v roce 1940 přijmout německé občanství. Podle údajů \"Hrušovanského zpravodaje\" z prosince 2015 ovšem Světlík neměl nic společného s udáním Františka Čermáka a místních členů Obrany národa. Podle jiného zdroje přijal německé občanství již jako velmi nemocný člověk, téměř nevidomý. Mělo mu hrozit zatčení gestapem pro \"jeho meziválečnou hasičskou a vlasteneckou činnost\". Spojitost se zatčením Františka Čermáka měla vzniknout tím, že Světlík byl s ním v letech 1939–1941 v soukromém právním sporu. Dobové vydání antisemitského listu \"Árijský boj\" z roku 1942 Světlíka veřejně kritizuje za to, že prý se rozvedl se svou árijskou manželkou a oženil se s Židovkou.\n"}
{"id": "1205923", "url": "https://cs.wikipedia.org/wiki?curid=1205923", "title": "Hrabinský potok", "text": "Hrabinský potok\n\nNázev Hrabinský potok má více vodních toků:\n\n"}
{"id": "1205924", "url": "https://cs.wikipedia.org/wiki?curid=1205924", "title": "Rakovský potok", "text": "Rakovský potok\n\nNázev Rakovský potok má více vodních toků:\n\n"}
{"id": "1205928", "url": "https://cs.wikipedia.org/wiki?curid=1205928", "title": "Betonový plot", "text": "Betonový plot\n\nBetonový plot je pevně ukotvená stavba vymezující určitou hranici, ze kterou je omezen či zcela zakázán pohyb nežádoucích (nepovolaných) osob. Betonové ploty slouží jako ochrana nejen proti vniknutí cizích osob či k ochraně soukromí, ale také jako ochrana proti povětrnostním podmínkám. Mimo to je betonový plot prvkem zahradní architektury.\n\n\n\n\nPro výrobu betonových plotů se používá jen vysoce kvalitní beton. Přírodní materiál je nutné kombinovat s chemickými přísadami, jelikož bez nich by betonový plot neměl dlouhou životnost. Díky obsahu certifikovaných sloučenin se betonový plot stává pružnějším a odolává povětrnostním i jiným vlivům. Odolnost a pevnost nedává plotu jen cement, ale také kamenivo a ocelová armatura, které jsou přidávány v různých frakcích, a díky čemuž je plot daleko stabilnější.\n\nBetonové ploty mají nejčastěji výšku 1–2,5 metru. Skládají se systémem uložení betonových desek na sebe, ve svislé poloze se mezi ně vsunují betonové sloupky společně s koncovými sloupky. Počet desek a výška sloupků závisí na zvolené výšce plotu, například výška plotu 1 metr představuje dvě desky nad sebou, ke stavbě 2,5metrového plotu je zapotřebí pět desek. Hranice není pevně dána, plot se dá variabilně korigovat pomocí soklové desky o výšce 25 cm.\n\nVelmi důležitou vlastností která ovlivňuje životnost betonového plotu je povrchová úprava a struktura povrchu betonového plotu. Standardní betonové ploty se vyznačují poměrně porovitou strukturou, která vede k usazování nečisto a vyšší nasákavostí betonu. Ochranu proti vlhkosti lze řešit speciálními nátěry, které prodlouží životnost betonového plotu. Dále leze využít moderních technologií, díky kterým je povrch betonového plotu výrazně méně porovitý a dosahuje tak výrazně lepších užitných vlastností. \n"}
{"id": "1205929", "url": "https://cs.wikipedia.org/wiki?curid=1205929", "title": "Struktura (programovací jazyk C)", "text": "Struktura (programovací jazyk C)\n\nStruktura (anglicky \"struct\") je v programovacím jazyce C, a z něj odvozených, deklarace složeného datového typu, která definuje skupinu proměnných v operační paměti, se kterými umožňuje pracovat jako s jedním celkem.\n\nK této \"struktuře\" se potom přistupuje prostřednictvím ukazatele na její adresu, nebo odkazem. \"Struktura\" může obsahovat libovolné množství existujících, jednoduchých i složených (komplexních) datových typů, takže jde o přirozený způsob zápisu pro záznamy, jako jsou smíšené typy dat v seznamech položek adresáře čtoucí pevný disk (délka souboru, název, rozšíření, fyzické (válec, disk, index hlavy) adresa, atd.), nebo jiný smíšený typ záznamu (jméno pacienta, adresa, telefon…  …číslo pojištění, váha, atd.).\n\nProtože obsah \"struktury\" je uložený v souvislé paměti, musí být použit operátor sizeof, aby se zjistil počet bajtů potřebných pro uložení \"struktury\" určitého typu, stejně jako může být použit pro základní typy. Zarovnání jednotlivých oblastí v \"struktuře\" (s ohledem na zarovnání na délku slova počítače) je specifické pro implementaci a mohou zahrnovat různá zarovnání, i když moderní kompilátory obvykle podporují #pragma pack direktivu, která upravuje velikost v bajtech použitých pro zarovnání.\n\nV programovacím jazyce C++, je \"struktura\" příbuzná s \"třídou\", ale existuje rozdíl ve výchozí viditelnosti: členi třídy jsou implicitně soukromí, kdežto členi struktury jsou ve výchozím nastavení veřejní.\n\nStejně jako jeho C protějšek, datový typ \"struct\" v C# (\"Strukture\" v jazyce Visual Basic .NET) je podobný třídě. Největší rozdíl mezi \"struct\" a \"class\" v těchto jazycích je, že když je \"struct\" předán jako argument funkce, změny struktury v této funkci se neprojeví v původní proměnné (pokud je požadováno předání odkazem).\n\nTímto rysem se liší od C++, kde třídy a struktury mohou být přiděleny buď na zásobníku (podobně jako C#) nebo na haldě, s explicitním ukazatelem. V C++ jediný rozdíl mezi \"struct\" a \"class\" spočívá v tom, že členové a základní třídy \"struct\", jsou ve výchozím nastavení veřejní. (Třídy definované pomocí klíčového slova \"class\", má členy a základní třídy ve výchozím nastavení soukromé.)\n\nObecná syntaxe deklarace \"struktury\" v C je:<source />Kde tag_name je volitelný název v některých kontextech.\n\nTaková deklarace \"struktury\" může také objevit v souvislosti s deklarací typedef typu alias nebo deklarace nebo definice proměnné:<source />Často je lepší tyto subjekty deklarovat samostatně, stejně jako v:<source />Například:<source />definuje typ, označované jako struct account (struktura účet). Pro vytvoření nové proměnné tohoto typu, můžeme psát<source />který obsahuje číslo součásti, přistupované prostřednictvím s.account_number a desetinnou část, přistupovanou přes s.balance, stejně jako části first_name a last_name. Struktura s obsahuje všechny čtyři hodnoty a všechny čtyři pole mohou být změněny nezávisle na sobě.\n\nUkazatel na instanci struktury \"account\" bude ukazovat na adresu paměti první proměnné, tedy \"account_number\". Celková paměť potřebná pro uložení tohoto objektu struct odpovídá součtu požadavků na uložení všech obsažených polí (ev. datových členů), plus režie závislá na konkrétním systému.\n\n"}
{"id": "1205931", "url": "https://cs.wikipedia.org/wiki?curid=1205931", "title": "Scheibbs", "text": "Scheibbs\n\nScheibbs je okresní město v okrese Scheibbs, ve spolkové zemi Dolní Rakousko. Žije zde obyvatel.\n\nObec má 14 částí, v závorce je počet obyvatel k 1. lednu 2015.\n\nOd roku 1428 do roku 1848 byli představitelem města Marktrichter, od roku 1850 starostové.\n\n\n"}
{"id": "1205932", "url": "https://cs.wikipedia.org/wiki?curid=1205932", "title": "Jan Světlík", "text": "Jan Světlík\n\nJan Světlík (* 17. srpna 1958, Jistebník) je český podnikatel a mecenáš, působící na Ostravsku; vlastník podniku Vítkovice Holding.\n\nPůsobí jako podnikatel a mecenáš moderního umění. Je vlastníkem velkého strojírenského podniku Vítkovice Holding, který v roce 2013 zaměstnával více než 8000 lidí a měl obrat 20 mld. Kč. Inicioval a financoval celkovou proměnu tzv. Dolní oblasti Vítkovice z dožívajícího průmyslového areálu na multifunkční městskou oblast s turistickými a kulturními funkcemi, podle konceptu Josefa Pleskota. List Forbes ho roku 2013 zařadil na 14. pozici v seznamu nejbohatších lidí v Česku, s majetkem odhadnutým na 8,2 mld. Kč. Podle aktualizovaného žebříčku k roku 2015 je ovšem Světlík řazen až na 43. místo s majetkem 3,6 mld. Kč.\n\nRoku 1982 absolvoval Vysokou školu báňskou v Ostravě. Do podniku Vítkovice nastoupil už po vysoké škole. Nejprve zde pracoval jako kovář-lisař, později na pozici technologa a roku 1993 se stal vedoucím nákladového střediska Lahvárna. Roku 1999 získal za půl miliardy Kč firmu Vítkovice Lahvárna, která produkovala tlakové lahve. Od roku 2003 byl generálním ředitelem a předsedou představenstva Vítkovice Holding. Díky globální konjunktuře se převzetí Vítkovic stalo úspěšným. V roce 2003 podnik vykázal ztrátu tři čtvrtě mld. Kč, v roce 2004 už zaznamenal zisk více než 400 mil. Kč. \n\nOd roku 2005 je jeho obchodním rivalem Karel Komárek, majitel skupiny KKCG. Utkali se o podíl ve Vítkovicích. V roce 2012 pak Komárek zažaloval Světlíka v kauze podílu ve firmě Spojené slévárny, který roku 2008 koupila společnost Vítkovice od firmy Regent Finance. V dubnu 2016 byly na skupinu Vítkovice podány brněnskou firmou Wetag Invest dva návrhy na insolvenci. Vedení Vítkovic věc označilo za mediální akci bez vážnějšího významu. \"Hospodářské noviny\" uvedly, že může jít o snahu některých rivalů a zmínily dlouhodobé spory mezi Světlíkem a Komárkem. Rozhodčí soud při Hospodářské a agrární komoře ČR rozhodl, že Světlík musí svému někdejšímu obchodnímu partnerovi Davidu Beranovi zaplatit více než 1,85 mld. Kč za část akcií Vítkovic, okolo které se vedly spory. Světlík verdikt označil za protizákonný a podal trestní oznámení. V listopadu 2015 pak obvodní soud pro Prahu 1 vyhověl Světlíkovi a odložit nutnost úhrady této finanční sumy do provedení přezkumu. Na jaře 2016 rozhodl soud ve prospěch Světlíka ve sporu s firmou King Daw, která se od roku 2013 soudila o přiznání polovičního podílu v holdingu Vítkovice. Tisk uvedl, že majitelem King Dawn je firma Zervania Limited, kterou zastupuje advokát Martin Doleček, který pracuje i skupinu KKCG.\n\nJako majitel Vítkovic podporoval Světlík projekt rozšíření Jaderné elektrárny Temelín a odmítal obavy z politického vlivu v případě, že by zakázku (později zrušenou) získal ruský kapitál. V prezidentských volbách roku 2013 veřejně podpořil Miloše Zemana. Prezident mu v říjnu 2013 udělil Medaili za zásluhy o stát v oblasti hospodářství. V dubnu 2013 získal ocenění Manažer roku 2012.\n\nMá rozsáhlou sbírku umění, kterou sám odhaduje na 250-300 milionů korun. Je ženatý, má dvě děti. Od roku 2015 zahájil Světlík postupné stahování z aktivního managementu. Koncem roku 2015 opustil funkci předsedy představenstva Vítkovice Holdingu (nastoupil do ní jeho syn Jan Světlík mladší) a přesunul se na pozici předsedy dozorčí rady. V březnu 2016 oznámil, že od června odejde z postu generálního ředitele dceřiné firmy Vítkovice a. s. Funkci předsedy představenstva ve Vítkovice a. s. si měl ponechat. \n"}
{"id": "1205933", "url": "https://cs.wikipedia.org/wiki?curid=1205933", "title": "Joseph Plateau", "text": "Joseph Plateau\n\nJoseph Antoine Ferdinand Plateau [\"plató\"] (14. říjen 1801, Brusel – 15. září 1883, Gent) byl belgický fyzik, vynálezce stroboskopu.\nNejprve studoval práva, později přešel na obory matematiky, fyziky a chemie. V roce 1827 začal vyučovat mechaniku na univerzitě v Lutychu, po třech letech přešel na univerzitu v Bruselu a roku 1835 se stal profesorem experimentální fyziky na univerzitě v Gentu. Roku 1843 úplně oslepl, přesto zůstal vědecky činným.\n\nSestrojil první stroboskopický kotouč, který pohyb rozkládá na jednotlivé fáze. Při jeho otáčení vzniká díky doznívání zrakového vjemu dojem pohybu. Společně s Rakušanem Stampferem pak objevil roku 1832 stroboskop, nazývaný tehdy phenakistiscope či phantascope. Stroboskop je předchůdcem Nipkowova kotouče, s nímž začínala televize. \n\nKrom výzkumu v oblasti optiky proslul také studiem kapilarity.\n"}
{"id": "1205937", "url": "https://cs.wikipedia.org/wiki?curid=1205937", "title": "Tarnogród", "text": "Tarnogród\n\nTarnogród (, , ) je polské město v okrese Biłgoraj () v Lublinském vojvodství. Je sídlem stejnojmenné městsko-vesnické gminy. Podle statistických údajů k 1. lednu 2014 mělo město 3464 obyvatel a rozlohu 10,69 km².\n\nHistorie města sahá do středověku, kdy zde vznikla osada s názvem \"Cierniogród\". Město mělo městská práva v období od 16. do 19. století, a znovu je získalo v roce 1987. V roce 1686 zde byla postavena synagoga, v letech 1750 až 1771 pozdně barokní kostel. Vně kostela stojí samostatná zvonice z roku 1777.\n\nAčkoliv Tarnogrod v současnosti patří k Lublinskému vojvodství, město nemá žádné historické spojení s Malopolskem, většinu své historie bylo částí červenoruské „země“ Przemyśl (). V současné době je Tarnogród nejjižnějším městem Lublinského vojvodství; od Lublinu je vzdálen 110 kilometrů, přičemž do Rzeszówa v Podkarpatském vojvodství je to jen 70 kilometrů.\n\nTarnogród byl založen v polovině 16. století na místě obranného hradiště zvaného \"Cierniogród\". Městská práva podle práva magdeburského obci udělil král Zikmund II. August 14. května 1567 ve městě Piotrków Trybunalski. Šlechtický rod Zamoyski, který město vlastnil, nechal kolem tržiště postavit domy, společně s nimi i dřevěnou radnici a věž místního vězení. Později vznikla nemocnice, spolu se dvěma kostely (1569, 1591) a lázně. Město mělo tři brány, jeho populace v roce 1589 je odhadována na asi 1500 obyvatel. V roce 1588 se Tarnogród stal součástí svěřenství šlechtického rodu Zamoyski. Město mělo rychtáře a obecní radu. Počátkem 17. století jsou zde uváděny oba římskokatolické kostely, synagoga a pravoslavný kostel. V polovině 17. století bylo obyvatelstvo města zdecimováno četnými válkami a epidemiemi. 26. listopadu 1715 zde byla založena Tarnogródská Konfederace.\n\nPo prvním dělení Polska v roce 1772, připadlo město Rakousko-Uhersku, které sem poslalo německé osadníky. Rakouská vláda skončila v roce 1809 (viz Polsko-rakouská válka a Válka páté koalice), a po následujících šest let patřil Tarnogród Varšavskému knížectví, v němž bylo do roku 1842 sídlem okresu. V roce 1815, kdy vzniklo Ruskem ovládané Kongresové Polsko, byl Tarnogród sedmým největším městem (za městy Varšava, Kalisz, Lublin, Płock, Zamość a Piotrków Trybunalski). Žilo zde 3391 lidí. 19. května 1870 ztratil Tarnogród práva města, ačkoliv počet obyvatel dosáhl 5000.\n\n17. června 1915 byl Tarnogród obsazen jednotkami Rakousko-uherské armády, které zde zůstaly až do listopadu 1918. Za Druhá Polská republiky patřilo město do okresu Biłgoraj v Lublinského vojvodství. Jednotky Wehrmachtu vstoupily do města 15. září 1939, při obsazování bylo vypáleno několik domů. Němci ale oblast 27. září opustili a v souladu s německo-sovětským paktem Ribbentrop-Molotov bylo město předáno Rudé armádě.\n\n26. října 1939 se město stalo součástí vládního okresu Lublin Generálního gouvernementu. Němci provedli na území města několik masakrů, což bylo i jednou z příčin pozdějšího polského odporu, známého jako Zamojské povstání. Sovětská vojska znovuobsadila Tarnogród v červenci 1944.\n\nK 1. lednu 1987 získal Tarnogród zpět status města.\n\nNa počátku druhé světové války žilo ve městě kolem 2500 Židů. Židovská komunita byla zlikvidována 2. listopadu 1942, kdy bylo 3000 Židů z Tarnogródu a blízkého okolí deportováno do Vyhlazovacího tábora Belzec.\n\nK městsko-vesnické gmině kromě města Tarnogród patří obce se starostenstvími (\"Sołectwo\"):\n\nDalšími obcemi jsou Bolesławin, Cichy, Jamieńszczyzna, Kolonia Różaniecka, Popówka, Różaniec-Szkoła a Zagrody.\n\n\n"}
{"id": "1205938", "url": "https://cs.wikipedia.org/wiki?curid=1205938", "title": "Pierre Alechinsky", "text": "Pierre Alechinsky\n\nPierre Alechinsky (* 19. říjen 1927, Brusel) je belgický malíř, představitel tašismu, informelu a abstraktního expresionismu.\n\nVystudoval umění na \"École Nationale supérieure d’Architecture et des Arts décoratifs de La Cambre\" v Bruselu, a to obory ilustrace, tisk a fotografie. V roce 1945 potkal Jeana Dubuffeta, který ho seznámil s novými trendy v abstraktním umění a s Art Brut, což ho silně ovlivnilo. Roku 1948 spoluzakládal uměleckého sdružení CoBrA (název byl zkratkou tří měst, odkud pocházeli zakládající umělci: COpenhagen, BRussels a Amsterdam). Skupina odmítla vývoj poválečného evropského malířství a chtěla se inspirovat dětskou malbou a mytologií. V roce 1951 odjel do Paříže. Pod vedením Stanleyho Williama Haytera zde vystudoval klasické rytectví. Roku 1954 měl v Paříži první samostatnou výstavu. V polovině padesátých let Alechinsky navštívil Japonsko. Zde ho silně inspirovala tradiční japonská kaligrafie a tvorba japonské skupiny Gutai. V roce 1983 se Alechinsky stal profesorem malířství na \"École Nationale supérieure des Beaux-Arts\" v Paříži.\n"}
{"id": "1205940", "url": "https://cs.wikipedia.org/wiki?curid=1205940", "title": "1586. letka RAF", "text": "1586. letka RAF\n\n1586. polská letka pro speciální operace (, ) Royal Air Force byla zformována 4. listopadu 1943 na základně RAF Derna v Libyi s letouny Handley Page Halifax II určenými ke speciálním operacím. Letka byla rozpuštěna 7. listopadu 1944 na základně RAF Brindisi kde na jejím základě byla obnovena 301. (polská) peruť RAF. \n\n1586. letka původně vznikla z příslušníků dřívější 301. polské bombardovací peruti po jejím rozpuštění polským velitelstvím z důvodu nedostatku personálu a vycvičených osádek. Zbývající osádky a letouny pak utvořily letku „C“ 138. peruti speciálního určení, krátce také označovanou jako „Letka 301. peruti pro speciální operace“ (\"301 Squadron Special Duties Flight RAF\") než se stala samostatnou 1586. letkou.\n\nÚkoly letky zahrnovaly zásobování partyzánského hnutí a vysazování agentů.\n\n"}
{"id": "1205942", "url": "https://cs.wikipedia.org/wiki?curid=1205942", "title": "Arco", "text": "Arco\n\nArco (výslovnost: \"Arko\") je italské město blízko Gardského jezera (\"Lago di Garda\"), v autonomní provincii Trento, která patří do regionu Tridentsko-Horní Adiže (Jižní Tyrolsko). Leží 5 km severovýchodně od města Riva del Garda.\n\nNad městem se vypíná zřícenina středověkého hradu (\"Castello di Arco\"). V samotném městě je krásný park zvaný \"Parco Arciducale\".\nV ulici Československých legionářů se nalézá pomník čtyř zajatých československých dobrovolníků, popravených zde v září 1918 rakousko-uherskou armádou.\n\nMěsto Arco je centrem oblíbeného turistického regionu, zvláště na jaře a na podzim, kdy jsou zde ještě snesitelné teploty přes den, v noci není tak chladno a jsou delší dny. U města jsou kempy a u jezera Garda pláž, voda ze studených horských přítoků však bývá chladná.\n\nZ mnoha zemí (včetně Česka) se do města a okolí každoročně sjíždějí na dovolenou horolezci, sportovní lezci a bouldristé. V pěší zóně v centru města je několik horolezeckých obchodů a v okolí města je velké množství vápencových skalních stěn, z nichž některé dosahují i výšek od 300 do 1000 m a jsou tak vyhledávaným cílem pro jednodélkové i vícedélkové lezení. Zhruba po dvou letech vychází nová vydání průvodců pro horolezce. Horolezci v regionu přespávají v městě a jeho okolí v hotelech, penziónech, apartmánech, kempech i obytných vozech a také v upravených autech na parkovištích (pokud to není zakázané).\n\nNa přelomu srpna a září se ve městě pravidelně od roku 1987 koná mezinárodní horolezecký festival \"Arco Rock Master\", jehož hlavními vrcholy jsou závody mládeže, prestižní závody třídy masters ve sportovním lezení včetně světového poháru a vyhlášení mezinárodních ocenění Salewa Rock Award a La Sportiva Competition Award.\n\nZávodů se pravidelně účastní řada českých lezců a lezkyň. Mezi vítězi v jednotlivých disciplínách závodů konaných během festivalu figuruje Tomáš Mrázek, Libor Hroza a Adam Ondra. Ondra získal také obě ocenění za své výkony (celkem pět trofejí), mimo jiné zde měl v roce 2012 také přednášku v angličtině, kterou si sám tlumočil do italštiny.\n\n\nOd severu z města Trento (česky \"Trident\") vede do města Arco údolím podél říčky Sarca ke Gardskému jezeru přes obec Sarche silnice č. SS45. Ta je od západu oddělená pohořím skupiny Monte Bandone od souběžné řeky Adiže a dálnice č. A22, která vede z Brenneru přes Trento do Modeny.\n\n\n"}
{"id": "1205943", "url": "https://cs.wikipedia.org/wiki?curid=1205943", "title": "Hal Far Fighter Flight", "text": "Hal Far Fighter Flight\n\nHal Far Fighter Flight (česky Stíhací letka ze základny Hal Far či Stíhací letka „Hal Far“) byla britská stíhací jednotka vzniklá začátkem bitvy o Maltu roku 1940. Po několik týdnů byl ostrov Malta bráněn pouze malými silami dvouplošníků Gloster Sea Gladiator ze základny \"Royal Air Force\" Hal Far, známé také pod označením \"Fleet Air Arm\" HMS \"Falcon\". Letka je zdrojem mýtu, že stíhací obranu ostrova tvořily pouze tři stroje, pojmenované „\"Faith\"“, „\"Hope\"“ a „\"Charity\"“. Ve skutečnosti bylo do operací nasazeno více strojů, ačkoliv ne vždy současně; a další byly zdrojem náhradních dílů. Jména „\"Faith\"“, „\"Hope\"“ a „\"Charity\"“ byla letounům udělena až o mnoho měsíců později, maltskými novinami.\n\nPočátkem roku 1940 byly na Maltě letadlovou lodí HMS \"Glorious\" ponechány přepravní kontejnery obsahující osmnáct rozložených Glosterů Sea Gladiator Mk.I (sériových čísel N5518 - N5535) náležející její 802. námořní letecké peruti. Tři letouny, sériových čísel N5532, N5533 a N5534, byly později přepraveny do Británie a zúčastnily se norské kampaně a další tři byly odeslány do Egypta. Ačkoliv Malta zprvu útokům nečelila, bylo již v březnu rozhodnuto o smontování šesti ze zbývajících strojů, aby z nich byla vytvořena jednotka protivzdušné obrany. Letka se měla skládat z příslušníků Fleet Air Arm i Royal Air Force. Posléze došlo k sestavení pěti letounů, sériových čísel N5525, N5527, N5530 a N5533. Nicméně o několik dnů později byly opět demontovány.\n\nV dubnu bylo rozhodnuto, že je nutno zajistit stíhací obranu Malty, a ačkoliv Gladiatory byly již jako stíhačky zastaralé, stále ještě mohly obstát v boji proti tehdejším bombardérům. Byly smontovány stroje sériových čísel N5519, N5520, N5522 a N5531, které byly poté vyzkoušeny v letu. Dva z nich měly být operačně nasazovány, jeden udržován v záloze, a další měl být zdrojem náhradních dílů. (Podle jiného zdroje byly již v dubnu sestaveny stroje N5519, N5520, N5523, N5524, N5529 a N5531; N5518, N5521, N5522, N5525-5528 a N5530 měly být náhradní.) V květnu byly sestaveny další dva Gladiatory, N5524 a N5529. Ostatní uskladněné stroje měly být využity jako zdroj náhradních dílů.\n\n11. června, když začala letecká bitva o Maltu, její stíhací ochrana sestávala ze čtyř letounů Gladiator, z nichž dva byly v denních hodinách udržovány v nepřetržité pohotovosti.\n\nStroj sériového čísla N5520, známější jako „\"Faith\"“, byl opatřen motorem z bombardéru Bristol Blenheim, který také používal motor Bristol Mercury, jakož i třílistou vrtulí Hamilton, namísto standardní dvoulistou, pocházející z téhož letounu.\n\nDo června dva Gladiatory havarovaly a smontovány byly dva dodatečné. 10. června 1940 do války vstoupila Itálie a téhož dne deset bombardérů CANT Z.1007 \"Regia Aeronautica\" zaútočilo na vallettský přístav Grand Harbour a letiště Hal Far. Italští letci nepjrve útočili z výšek okolo 5 500 m, později se útoky přesunuly do hladiny okolo 3 000 m, aby byla zvýšena přesnost bombardování. Novinářka Mabel Strickland nicméně tvrdila, že: „Italové dospěli k závěru, že se jim to [Gladiatory a protiletadlová děla] nelíbí a tak svrhli své bomby [30 km před dosažením Malty] a vrátili se.“ \n\nNa konci června se ke Gladiatorům přidaly i čtyři stíhačky Hawker Hurricane, a letka se později stala součástí 261. peruti RAF.\n\nStroj „\"Charity\"“ byl sestřelen 29. července 1940, a jeho pilot, Flying Officer P. W. Hartley, utrpěl těžké popáleniny. „\"Hope\"“ byl zničen během náletu 4. února 1941. „\"Faith\"“ válku přežil. Osud dalších nejméně pěti Gladiatorů bránících Maltu není takto dobře dokumentován.\n\nDalší dva Sea Gladiatory, N5513 a N5535, byly v květnu 1941 předány 33. peruti RAF, což naznačuje, že sériové číslo obvykle udáváné u „\"Hope\"“ není správné.\n\nTrup stroje „\"Faith\"“ je v současné době vystaven ve Vallettě v Národním válečném muzeu ve Fort St. Elmo.\n\nObranu Malty posléze převzala i 1435. letka RAF, vybavená Spitfiry. 1435. letka v současné době operuje z Falklandských ostrovů, a její stroje zachovávají tradice spojené s obranou Malty. Její McDonnell Douglas Phantom FGR.2 jimiž byla vybavena při svém obnovení v roce 1988 nesly na svislých ocasních plochách maltézské kříže a byly označeny i jmény „\"Faith\"“, „\"Hope\"“ a „\"Charity\"“, s dodatečným strojem pojmenovaným „\"Desperation\"“. Tato tradice pokračovala i po jejich vystřídání Tornady a Typhoony, ačkoliv Typhoony nenesou označení jmény.\n\n\n"}
{"id": "1205946", "url": "https://cs.wikipedia.org/wiki?curid=1205946", "title": "261. peruť RAF", "text": "261. peruť RAF\n\n261. peruť () byla peruť Royal Air Force, existující za první i druhé světové války. Za ní se zúčastnila obrany Malty a kampaně v Barmě.\n\nPeruť oficiálně vznikla 20. srpna 1918 ve Felixstowe z bývalých samostatných letek zaniklé Royal Naval Air Service čísel 339, 340 a 341 a pokračovala v námořních hlídkových a protiponorkových letech s létajícími čluny Felixstowe F.3. Po skončení války byla jednotka 13. září 1919 rozpuštěna.\n\nPeruť byla obnovena 2. srpna 1940 sloučením dvou letek působících v obraně Malty, Stíhací letky z letiště Hal Far se stroji Gloster Sea Gladiator a 418. letky s letouny Hawker Hurricane. Mezi letadly která po nich převzala byly i dva zbylé Gladiatory z trojice domněle známé jako „\"Faith\"“, „\"Hope\"“ a „\"Charity\"“, neboť „\"Charity\"“ byla sestřelena v týdnu před zformováním peruti. Peruť značně utrpěla německými a italskými leteckými útoky a poté co na ostrov dorazila 185. peruť RAF, která ji měla vystřídat, byla 261. peruť rozpuštěna a její zbytky mezi 12. a 21. květnem 1941 vstřebány do 185. peruti.\n\nPeruť byla obnovena na základně RAF Habbaniya v Iráku 12. července 1941 přečíslováním 127. peruti, opět vybavená stroji Gladiator a Hurricane. Její hlavní rolí byla stíhací ochrana ropných terminálů a když boje v Iráku skončily, peruť detašovala část svých sil do Palestiny a na Kypr. V lednu 1942 se celá peruť přesunula do palestinské Haify. Po přezbrojení na Hurricany Mk. IIB počátkem roku 1942 byla peruť přeložena na bojiště v jihovýchodní Asii, kde se zapojila do bojů v Barmě. K první bojové akci došlo v únoru 1943, při útocích na pozemní cíle. Peruť také poskytovala stíhací doprovod Douglasům Dakota při zásobovacích misích. V roce 1944 byla peruť přezbrojena na typ Republic Thunderbolt a od září 1944 se s ním zapojila do útoků na Rangún. Jednotka bojovala až do konce barmské kampaně, a poté se přesunula do Indie aby se přeskupila a připravila k zapojení do operací v Malajsku, ale válka již brzy skončila. Peruť byla rozpuštěna 26. září 1945 na indické základně RAF Tanjore.\n\nTrup Gladiatoru „\"Faith\"“ je vystaven v Národním válečném muzeu ve Fort St. Elmo na Maltě.\n\n\n"}
{"id": "1205947", "url": "https://cs.wikipedia.org/wiki?curid=1205947", "title": "Ferdinand Staeger", "text": "Ferdinand Staeger\n\nFerdinand Staeger (3. března 1880, Třebíč, Morava – 11. září 1976 v Waldkraiburg, Bavorsko) byl německý malíř a grafik. Pracoval také jako ilustrátor a návrhář vzorů pro gobelíny a krajky.\n\nFerdinand Staeger studoval v období od roku 1894 do roku 1896 odbornou školu textilního designu v Brně a pak až do roku 1902 školu uměleckých řemesel v Praze. Tam byl okouzlen kouzlem staré Prahy a její renesanční architektury, Vltavou, jejími mosty a uličkami. V roce 1903 odešel do Vídně, ale v roce 1904 se znovu vrátil zpět do Prahy, kde zůstal až do roku 1908. V jeho raných dílech se často objevuje oblast Třebíče, řeka Jihlava a Českomoravská vrchovina. V roce 1907 mu bylo i přes jeho mládí umožněno namalovat fresky ve farním kostele sv. Tomáše v Nýrsku v Českém lese. Po dokončení této rozsáhlé práce se v roce 1908 přestěhoval s manželkou do Mnichova a stal se uměleckým zaměstnancem časopisu pro mládež. V první světové válce působil jako válečný zpravodaj v císařské a královské tiskové centrále v Polsku. Po první světové válce ilustroval řadu literárních děl včetně děl Eichendorffa, Eduarda Mörika, Adalbert Stiftera, Gerharta Hauptmanna a dalších.\n\nV roce 1920 napsal Richard Braungart v časopise \"Německé umění a dekorace\" mimo jiné i o Staegerovi.\n\nDo Třebíče se vrátil zpět mezi lety 1932 a 1933, kde pak namaloval několik obrazů, ty byly vydány v sérii pohlednic pod názvem 8 obrazů z Třebíče a okolí, průvodní slovo napsal Arnošt Tvarůžek. Na obrazech se objevují témata z Třebíče a okolí, obrazy jsou pojmenovány: Skála nad Kočičinou v Třebíči, Z údolí u Vladislavi, Ze slavických lesů, Z Lorenzových sadů v Třebíči, Zně u Třebíče, Pohled k Čiměři z Výhonu ve Vladislavi, Oráč u Třebíče při svačině a Z kostela sv. Martina v Třebíči.\n\nStaeger v době Třetí říše nebyl nedotčený její ideologií a v této době maloval některé typické nacistické obrazy včetně obrazu \"Tanky na pokusném náměstí\" (1941) a olejomalby \"Obrana východního vpádu\" (1943). Získal vyznamenání nacistické strany, získal titul profesor a to na narozeniny Adolfa Hitlera v roce 1938, také obdržel Goetheho medaili za umění a vědu (1940). 31 jeho prací byla také vystaveno na Velké výstavě německého umění v Mnichově v domě německého umění.\n\nZ rozbombardovaného Mnichova se v polovině května odstěhoval do Penzbergu v horním Bavorsku. V malířství používal po druhé světové válce mírný impresionismus, pracoval také na tématech mýtických, mystických nebo náboženských, maloval také alegorické reprezentace. Charakteristické pro jeho obrazy tak jsou jemné a přesné linky. Staeger byl grafik s plnou a bohatou fantazií. Jeho grafické práce nemůžou být pravdivé, takto je charakterizoval Herbert Wessely v \"Mystickém realismu\".\n\nPo smrti manželky se v roce 1957 odstěhoval do Waldkraiburgu, kde žil až do konce svého života a intenzivně tam pracoval. V roce 1965 ho tam při své návštěvě v Německu navštívila britská královna Alžběta II.\n\nV roce 1975, rok před smrtí, byl obdivován Herbertem Wesselym v knize \"Mystický realismus\". \n\nFerdinand Staeger byl členem německého svazu umělců.\n\n\n\n\n\n\n\n\n"}
{"id": "1205951", "url": "https://cs.wikipedia.org/wiki?curid=1205951", "title": "Rakovský potok (přítok Klabavy)", "text": "Rakovský potok (přítok Klabavy)\n\nRakovský potok (neformálně též nazývaný Rakováček) je potok v Plzeňském kraji v Česku. Je levostranným přítokem řeky Klabavy. Plocha jeho povodí měří 10,6 km².\n\nPramení v okolí vesnice Raková, v blízkosti malého rybníka na severovýchodním okraji obce. Vede pak severoseverozápadním směrem po úbočí vrchu Kotel. V blízkosti silnice číslo 183 se stáčí k severozápadu a sleduje tuto komunikaci až do intravilánu města Rokycany. Zde prochází zastavěným územím. V roce 2015 byl zde dobudován areál Park U Rakováčku, který zahrnuje obnovu meandrujícího koryta potoka, plochy veřejné zeleně a herní prvky.\n\nPotok potom vede skrz Rokycany přibližně severním směrem, podchází železniční trať Praha – Plzeň i silnici číslo 605 a na severozápadním okraji města Rokycany, v blízkosti čističky odpadních vod, se vlévá zleva do řeky Klabavy.\n"}
{"id": "1205953", "url": "https://cs.wikipedia.org/wiki?curid=1205953", "title": "St Mary's Stadium", "text": "St Mary's Stadium\n\nSt Mary's Stadium je fotbalový stadion, který se nachází v anglickém Southamptonu. Stadion je domovem ligového klubu Southampton FC. V současné době je maximální kapacita stadionu 32 505 diváků a je tak díky tomu největším stadionem v celé Jihovýchodní Anglii.\n\nStavba byla zahájena v prosinci 1999 a byla dokončena na konci července 2001. Práce na stadionu i okolní infrastruktuře stále něco přes 32 milionů liber. The Saints se na stadion přestěhovali počátkem srpna 2001, kdy opustili svůj starý domov známý pod jménem The Dell. První zápas se na novém stadionu odehrál 1. srpna 2001, kdy se proti sobě postavily domácí Southampton FC a španělský RCD Espanyol, španělští hosté v něm vyhráli 4:3.\n\nV minulosti se na stadionu odehrálo spoustu mezinárodních utkání anglické fotbalové reprezentace nebo anglické fotbalové reprezentace do 21 let.\n\n"}
{"id": "1205957", "url": "https://cs.wikipedia.org/wiki?curid=1205957", "title": "264. peruť RAF", "text": "264. peruť RAF\n\n264. peruť (, také známá jako \"No. 264 (Madras Presidency) Squadron\") je bývalá peruť Royal Air Force.\nPeruť vznikla 27. září 1918 ze dvou bývalých letek Royal Naval Air Service, čísel 439 a 440, v Sudské zátoce na Krétě jako protiponorková hlídková jednotka. Ve výzbroji měla stroje typu Short 184, s nimiž hlídkovala v Egejském moři. Jednotka byla rozpuštěna 1. března 1919.\n\nPeruť byla reaktivována 8. prosince 1939 na základně RAF Martlesham Heath jako jednotka u níž měla být do služby zavedena věžová stíhačka Boulton Paul Defiant. Bojové nasazení započalo v březnu 1940, když peruť zahájila hlídkování nad konvoji. Po počátečních bojových úspěších Luftwaffe brzy zjistila, že Defiant je zranitelný vůči čelnímu útoku a ztráty perutě na letounech i osádkách začala narůstat. Na konci května byla peruť stažena z bojů ve dne a začala být cvičena k nočnímu stíhání. Na vrcholu bitvy o Británii byla opět povolána do akce za denního světla, ale opět utrpěla ztráty a poté se vrátila k úkolům nočního stíhání. Operovala z řady letišť Anglie, včetně letiště v Lutonu.\n\nV květnu 1942 se peruť přesunula na základnu RAF Colerne, odkud operovala se stroji de Havilland Mosquito Mk. II, které později vystřídala varianta Mk. VI. Mosquita byla jednotkou provozována jako noční stíhací nad západní Anglií i jako denní během operací nad Biskajským zálivem.\n\nV roce 1943 peruť přešla od nočních útočných misí typu „\"Night Intruder\"“ k podpoře letounů Bomber Command, kterým poskytovala ochranu proti nočním stíhačkám nepřítele útočícím na bombardovací formace. V roce 1944 byla peruť vybavena novější variantou Mosquito Mk. XIII a vrátila se k defenzívním operacím. V červnu toho roku hlídkovala nad plážemi Normandie, než se navrátila k nočnímu hlídkování nad západní Anglií a přilehlými vodami.\n\nS postupem v Normandii vyloděných spojeneckých sil se peruť stala součástí nočních stíhacích sil 2nd Tactical Air Force. Ke konci války prováděla ze základny v nizozemském Twente noční stíhací operace nad Berlínem.\n\nJednotka byla dne 25. srpna 1945 v Twente rozpuštěna.\n\nPotřetí peruť vznikla 20. listopadu 1945 na základně RAF Church Fenton přečíslováním 125. peruti. Jako součást mírového Fighter Command provozovala stroje de Havilland Mosquito NF.30 a NF.35. V roce 1951 byl útvar přeložen na základnu RAF Linton-on-Ouse a v listopadu téhož roku zde přezbrojen na typ Gloster Meteor NF.11, vystřídaný v říjnu 1954 variantou Meteor NF.14.\n\n30. září 1957 byla jednotka na základně RAF Leeming rozpuštěna přeznačením na 33. peruť RAF, poté co byla mezi únorem a zářím 1957 dislokována na základně RAF Middleton St George.\n\nMezi lety 1958 a 1962 byla jednotka opět obnovena a působila na základně RAF North Coates jako první peruť vyzbrojená protiletadlovou řízenou střelou Bristol Bloodhound.\n\n\n\n\n"}
{"id": "1205961", "url": "https://cs.wikipedia.org/wiki?curid=1205961", "title": "Obchodní dům Spojených uměleckoprůmyslových závodů", "text": "Obchodní dům Spojených uměleckoprůmyslových závodů\n\nPobočka spojených UP závodů (dnes pobočka Tatra banky) je stavba v Bratislavě na Štefánikově 17.\n\nBudovu bývalých Spojených UP závodů navrhl jeden z průkopníků moderní architektury v Československu, tehdy již známý brněnský architekt Jan Víšek. Návrh předpokládal funkční využití jako bylo výstavní a prodejní prostor pro výrobky z oblasti uměleckého průmyslu (zkratka UP). Byl to první jednoúčelový obchodní dům realizovaný v Bratislavě.\n\nStojí v řadové uliční zástavbě a nacházejí se v ní prodejní a skladové prostory. V důsledku tvaru parcely má objekt půdorys nepravidelného lichoběžníku. Hlavní požadavky, vyplývající ze stavebního programu, byly dobře osvětlit prostory sloužící prodeji nábytku a co nejvíce je uvolnit od konstrukčních prvků. Z konstrukčního hlediska jde o pilířovou soustavu - konstrukční základ tvoří železobetonový skelet nepravidelného nerovného rozponu sbíhající se v příčném i v podélném směru. Délkový rozdíl mezi uliční a dvorní stranou je 4,2 metru. Skelet je doplněn dutým cihlovým zdivem.\n\nObjekt tvoří suterén a 4 nadzemní podlaží. Suterén se stále využívá na skladové prostory. Nadzemní podlaží sloužily na prodejně - výstavní účely. V přízemí je přejezd z ulice do dvora - pasáž, která rozděluje objekt na dvě části. Dispozičním základem ostatních podlaží kromě parteru je halový velkoprostor. Dispozice byla původně maximálně volná a otevřená, založená na půdorysu, který se mohl libovolně ho členit na kóje lehkými posuvnými příčkami. Komunikační jádro spojující všechna podlaží schodištěm a nákladním výtahem bylo v zadní části objektu. Pravá část přízemí funguje jako samostatná obchodní jednotka.\n\nJednoduchá až strohá uliční fasáda s pásovými horizontálními okny odrážela funkci budovy. Souvislá linie oken přechází na všech patrech celou šířkou fasády. Tento výrazný horizontální ráz výtvarného projevu, přirozeně vyplynul ze základních potřeb - využití na prodejní prostory. Po celé délce parteru, z ulice iz průjezdu jsou výklady.\n\nDo sebe harmonicky zapadající faktory tvořily vnitřní jednotu nové architektonické výpovědi. Budova je příkladem poměrně brzkého uplatnění zásad funkcionalistické architektury na Slovensku a patří mezi první objekty moderní architektury ve městě.\n\nBudova původně sloužila jako výstavní a prodejní prostor pro výrobky z oblasti uměleckého průmyslu. Později se majitelé a uživatelé budovy měnili a prostory přizpůsobovali různým potřebám. Dispozičně ani konstrukčně se však kromě třetího patra, kde je v současnosti umístěn sklad a kanceláře, nezměnila. Ve čtyřicátých letech byl k budově, ve dvorní části, přistavěn podzemní sklad se dvěma nadzemními terasami. Při adaptaci v roce 1984 původní dřevěná okna vyměnili za kovové, stejného tvaru a velikosti.\n\nPři přestavbě v roce 1997 (pod vedením architekta Petra Žalmana) se změnila vnitřní dispozice a budovu nastavili o jedno podlaží. Budova měla původně 3 patra, roku 1997 postavili ještě jedno, které navenek opakuje původní podobu průčelí, rozšířili budovu ve dvoře a změnili dispozici.\n\nBudova bývalých Spojených UP závodů má čistou funkcionální dispozici s logickým členěním ploch, důsledně pásovými okny po celé šířce fasády a plochou střechu. Parter je vylehčený. Je tak ukázkovým příkladem uplatnění zásad bauhausovské architektury v praxi.\n\n\n"}
{"id": "1205962", "url": "https://cs.wikipedia.org/wiki?curid=1205962", "title": "Pavlačový dům na Kalinčiakově ulici v Bratislavě", "text": "Pavlačový dům na Kalinčiakově ulici v Bratislavě\n\nPavlačový dům na Kalinčiakově ulici 2 a 4 v Bratislavě je dílem architekta Klementa Šilingera a byl postaven v roce 1931.\n\nPřed realizací bytového komplexu na Walterskirchenových pozemcích v Bratislavě, známějších dříve jako Avion, bylo přestěhováno původní chudé obyvatelstvo z chatrčí na těchto pozemcích do pavlačového domu navrženého Klementem Šilingerom. Tento dům jim sloužil jako náhradní ubytování. Sestával z malých, jedno a dvoupokojových bytů. Do bytů se vstupovalo z pavlače přístupné ze dvou schodišťových věží. Tyto věže spolu s pavlačemi tvořily dynamickou fasádu uličního průčelí. Naopak dvorních fasáda byla stroze jednoduchá až racionální. Původní barevnost objektu byla bílo-červená, přičemž do popředí vystupovaly bílé subtilní pavlače na červeném pozadí domu. Jeho hmotu a ráz v podstatě určuje jeho základní funkce.\n\nRealizace tohoto pavlačového domu s náhradními byty je jediná z Šilingerovy funkcionalistické tvorby bytových domů.\n\n"}
{"id": "1205965", "url": "https://cs.wikipedia.org/wiki?curid=1205965", "title": "Římskokatolické pastorační centrum Královny rodiny", "text": "Římskokatolické pastorační centrum Královny rodiny\n\nŘímskokatolické pastorační centrum Královny rodiny je sakrální budova na ulici Teplická 2, v Novém Městě v Bratislavě. Autory stavby byly Ľubo Závodný, Matej Siebert a Georg Bližňák. Projekt byl vytvořen v roce 1997 a realizace stavby probíhala v letech 1997 až 1999.\n\nBudova pastoračního centra je poměrně rozsáhlým komplexem prostorově seřazených do kompaktní struktury, s důrazem na samotnou hmotu kostela. V rámci okolního rozvolnění sídliště chce vytvořit klidné a jasně definované prostředí. Učebny, fara a administrativní prostory jsou seskupeny na pravoúhlém půdorysu tvaru L a tvoří tak vnější uliční část kompozice. V nádvoří je umístěn oválný chrámový prostor, který je jakoby vykrojený ze základní hmoty celého komplexu a jeho tvar kopíruje zakřivení vnějšího domu. Hmota chrámu je obložena vertikálními dřevěnými lamelami, které umocňují jeho výjimečné postavení v rámci celého komplexu. Celek doplňuje štíhlá věž, která znakově symbolizuje a navazuje na vnitřní linii adoračnej kaple a umístění tabernákula.\n\nZ architektonického hlediska budovy centra je zřejmý jasný záměr dispozičních vazeb, samotné řešení vyplývá z liturgického konceptu. Hmota kostela je dispozičně propojena dvěma spojovacími prvky s objektem dvoupodlažní fary, s jednopodlažní společenskou částí a meditační zahradou. Díky spojovacímu objektu společenského sálu je možné zvětšit kapacitu kostela při zachování potřebných zvukových a optických požadavků. Tento prostor je opticky propojen s kostelem a slouží jako místnost pro matky s dětmi. V části farního objektu je umístěna vstupní část s hygienickými prostory pro návštěvníky kostela, pokoje pro hosty, kuchyň, společná jídelna, společenský víceúčelový sál, hospodářské prostory. V spojovacím krčku fary je umístěna sakristie s přímou vazbou na kostel.\nLiturgický koncept \"římskokatolického centra Královny rodiny\" vychází ze snahy vytvořit ucelený komplex. Spojovacím bodem všech prostor je meditační zahrada. Sezení pro 125 věřících v kostele je dostředivě uspořádáno kolem obětního stolu, který spolu s knězem tvoří těžiště oválné hmoty kostela. Osvětlený je hlavně výrazným shora spuštěným světlíkem. Tento světlík představuje sjednocující bod výrazně členěného a šikmého stropu přiznanými vysokými železobetonovými trámy. Poloha svatostánku je citována na fasádě kostela v osovém propojení s věží. Na dělící stěně kostela a adorační kaple je umístěna křížová cesta, v místě dělení je umístěn i tabernákulum. Křtitelnice se nachází ve vazbě na společenskou část. V zadní vstupní části kostela je zádveří opticky a tvarově provázané šatnou. V této části je i zpovědní místnost. Gradace vnitřního prostoru je jednoznačně orientována k presbytáři.\n\nProjekt \"Římskokatolická pastoračního centra Královny rodiny\" získalo v roce 2000 Cenu časopisu ARCH o architektuře a jiné kultuře. Ocenění bylo uděleno zejména díky jeho eleganci a výborně zvládnuté míry stavby.\n\n"}
{"id": "1205966", "url": "https://cs.wikipedia.org/wiki?curid=1205966", "title": "Kríjská Wikipedie", "text": "Kríjská Wikipedie\n\nKríjská Wikipedie je verze Wikipedie v kríjštině, která byla založena v roce 2004. V lednu 2020 obsahovala přes 101 články a pracovali pro ni 2 správci. Registrováno bylo přes 12 000 uživatelů, z nichž bylo asi 20 aktivních. V počtu článků byla 299. největší Wikipedie.\n\nGraf návštěvnosti hlavní strany kríjské wikipedie za poslední tři měsíce.\n\nGrafy pro pro kríjskou wikipedii pro roky 2005-2016.\n"}
{"id": "1205969", "url": "https://cs.wikipedia.org/wiki?curid=1205969", "title": "Vila doktora Dvořáka", "text": "Vila doktora Dvořáka\n\nVila doktora Dvořáka a Zuzky Zgurišky pochází z roku 1934 a jejím autorem je Jindřich Merganc (7. července 1889 – 28. února 1974). \n\nMezi domy, které si postavili noví čeští úředníci nad Bratislavou v době první ČSR, zajímala význačné místo vila, kterou Merganc navrhl pro právníka Jaroslava Dvořáka a jeho manželku, známou slovenskou meziválečnou spisovatelku Zuzku Zguriška. Oba manželé byli společensky založení, měli množství kontaktů mezi bratislavskou i pražskou uměleckou inteligencí. Navštěvoval je Jaroslav Seifert, Vladislav Vančura, Vladimír Clementis, Jozef Chrobák, Laco Novomeský a další. \n\nModerně orientovaní manželé chtěli od architekta i moderní vilu. Merganc s Klimešem jim po diskusích navrhli elegantní hranolovou stavbu, uvnitř které jsou tři pilíře, nesoucí podlaží a umožňující uvolnění půdorysu tak, jak to vytyčil Le Corbusier ve svých zásadách moderní architektury. Nejpůsobivější na vile je vstupní hala převýšená přes dvě podlaží s pásovým oknem na hlavním průčelí. \n\nDům na hraně vrchu nad Bratislavským hradem a výhledem do dáli sloužil manželem k plné spokojenosti. Za své sídlo jej zvolil i admirál ruské dunajské flotily Cholosťakov během krátkého pobytu v osvobozené Bratislavě.\n\nVila byla postavena v nové čtvrti na adrese Mudroňova 26 nad Bratislavským hradem v roce 1933. Intelektuálně-bohémská rodina měla sklony bourat tradice. Zachované výkresy nesou stopy po zásazích do koncepce, u nichž se od architekta žádalo odvážnější řešení – tak se zrodil volný prostor přecházející přes dvě úrovně. O tom, že architekt naplnil jejich představy a že jim prostorová koncepce vily opravdu vyhovovala, svědčí i literární vzpomínky majitelky. \n\nVelkorysé prostorové řešení umožnila kombinace železobetonového skeletu s tradiční zděnou konstrukcí, čtyři pilíře, čtvercově rozmístěné uvnitř půdorysu, dovolují vytvářet na jednotlivých patrech několik dispoziční variace. \n\nPrvní patro se uvolnilo pro členitou halu, která zabírá většinu půdorysu. Hlavním prostorem je přední hala přes dvě patra. Okno, které ji na prvním patře osvětluje, vytváří na hlavní fasádě vily charakteristický horizontální pás. I další okna jsou na průčelích umisťovány podle požadavků jednotlivých vnitřních prostor a dávají vzhledu vily funkcionalistický ráz. Z přízemí, kde je garáž a byt domovníka, vede nahoru jednoramenné schodiště. Na patře je kromě velké haly (která slouží jako hlavní obytný prostor a jídelna) pracovna a zimní zahrada vysunutá z hlavní hmoty domu. Uvnitř dispozice je kruhové schodiště, které spojuje obslužné prostory s vyšším patrem. Přední jednoramenné schodiště však pokračuje a vychází na galerii s krbem a stěnami určenými pro vystavení sbírky obrazů. V zadní části dispozice jsou tři ložnice s terasami.\n"}
{"id": "1205972", "url": "https://cs.wikipedia.org/wiki?curid=1205972", "title": "Vila Pfeffer", "text": "Vila Pfeffer\n\nVila Pfeffer (také \"Vila Schwadron\") je unikátní stavba umístěna ve vilové čtvrti pod bratislavským Slavín. Považuje se za jedno z nejvýznamnějších děl funkcionalisticky orientovaného architekta Fridricha Weinwurma a jeho ateliérového kolegy Ignáce Vécseiho. Z hlediska architektonických kvalit vilu Pfeffer mnozí odborníci přirovnávají k slavné brněnské Vile Tugendhat Miese van der Rohe.\n\nProjekt vily pro ředitele cukrovaru Diosek – Oskara Pfeffera vznikl v roce 1935. Weinwurm se při návrhu snažil o naplnění své filozofie \"strohé bílé krásy\". Byl přesvědčen o tom, že \"namísto krásy domu v maloměšťácké smyslu plném předsudků nastupuje nyní na domě i v něm nový typ krásy, který podmiňuje fungování vnitřního provozu\".\nA právě vnitřnímu provozu a dispozici přizpůsobil umístění okenních otvorů, tvarování hmoty i půdorysné řešení, které je volné. Tak navenek výrazově čistý a strohý architektonický útvar nabývá rostlé formy a je v souladu se strmějším terénem, do kterého je osazen.\n\nDům je dvoupodlažní, důsledně členěný podle \"funkčních skupin do jakýchsi celků, od sebe vzdálených\". Horní podlaží je pojato jako hlavní a slouží převážně bydlení majitele, spodní podlaží obsahuje prostory spojené s provozem domu. V půdorysném řešení je vnímatelný \"volný funkcionalistický půdorys - \"plynoucí prostor\", který je kombinován s pravoúhlými stěnami, vymezujícími soukromé prostory jednotlivých členů rodiny.\nHlavní vstupní podlaží se skládá ze tří samostatně přístupných úseků.\nV jižní části, orientované do zahrady, autor situoval denní zónu s navzájem propojenými místnostmi, na východ orientoval rodičovskou a dětskou ložnici. Sever byl určen pro služebnictvo a hospodářský provoz. Tyto tři úseky obklopovaly ze tří stran malý dvůr. Střešní terasu - vybavenou sprchou - zpřístupňovalo schodiště z předsíně.\n\nDolní podlaží obsahovalo byt domovníka, byt pro řidiče, garáž a další hospodářské prostory. Zajímavostí byla tmavá komora na vyvolávání fotografií. Propojení mezi podlažími se realizovalo schodišťovým ramenem se samostatným vstupem.\n\nVýchodní část domu je na sloupech zvednutá nad terén, čímž vzniká v úrovni spodního podlaží příjemná překrytá terasa.\n\nVe vztahu k ulici je dům obrácen \"zády\" a hlavní fasádu s velkými okenními otvory obytných místností orientoval architekt do zahrady, čímž zajistil soukromí obyvatel.\n\nZ konstrukčního hlediska je vila kombinací železobetonového nosného skeletu a cihlového zdiva. Vertikální nosné prvky stavby charakterizují vnitřní prostor jako dispoziční a konstrukční dvojtrakt. Použitý sloupový nosný systém konstrukce podporuje myšlenku plynoucího otevřeného prostoru. Velké ústřední místnosti jsou navzájem propojeny a plynutí prostoru je ještě zdůrazněno obrovským oknem v jídelně a pásovými okny v centrálním obytném prostoru.\n\nŘešením interiéru vily Pfeffer byl pověřen vídeňský architekt Ernst Schwadron. (Odtud pochází i alternativní označení stavby - \"Vila Schwadron\"). V interiéru byly použity hodnotné materiály. Interiér neměl charakter podobný vnějšímu ztvárnění domu, nepůsobil tak stroze.\nPodobně jako iu jiných Weinwurmových děl, i zde je souhrn exteriérových znaků stavby (strohost, jednoduchost, a bezozdobná střízlivost \"bělobou\" svítících fasád) postaven do zásadního kontrastu s živějším interiérovým projevem (použití exkluzivních materiálů).\n\nV době svého vzniku patřila vila Oskara Pfeffera mezi nejluxusnější v Bratislavě. Do dnešních dob se však v původním stavu nezachovala. V sedmdesátých letech 20. století byla tato funkcionalistická stavba přestavěna bez zřetele na výjimečnost jejích architektonických hodnot. Dispoziční řešení bylo upraveno pro potřeby administrativy a ani vnější vzhled nezůstal nedotčený. Byly pozměněno několik dveřních a okenních otvorů a dnešní budova pouze torzovitě připomíná slavnou budovu ze starých fotografií.\n\nV současnosti slouží budova ministerstvu vnitra SR a je v ní umístěno bratislavské Prezídium Policejního sboru pro Úřad boje proti korupci.\n\n"}
{"id": "1205975", "url": "https://cs.wikipedia.org/wiki?curid=1205975", "title": "Vila L", "text": "Vila L\n\nVila L je dům na ulici Podtatranského 3 v Bratislavě 1, z roku 1929. Architekty vily byli Fridrich Weinwurm a Ignác Vécsei, interiér navrhl Josef Hoffman.\n\nProstorové koncepce vil ve dvacátých a třicátých letech na Slovensku (zejména u domácích architektů) navazovaly na tradiční rituály měšťanského života pocházející z 19. století. Architekti tak vytvářeli standardní, stavebníkovi důvěrně známé prostorové kompozice – halu se schodištěm, obývák s krbem a dlouhou lavicí či jídelnu se zimní zahradou a podobně. Pružný Fridrich Weinwurm neboří radikálně individuální vazby svých stavebníků na tradici či maloměstský vkus, ale „architektonickým myšlením, které bylo bez patosu, neinfiltrované nárysovými pravidly“ dokázal velmi dobře reagovat na jejich požadavky a současně se nijak nezpronevěřit „vlastní víře v zjednodušení, racionalizaci a mechanizaci života, bydlení, vyjasnění všech názorů na poli hospodářském, sociálním a duchovním. \"\n\nV roce 1929 dokončili podle projektu ateliéru Weinwurm – Vécsei v Bratislavě hrubou stavbu velké reprezentační vily pro prominentního bratislavského advokáta Arpáda Lengyela. Na mírně svažitém, pozemku ve vilové čtvrti nad městem navrhl Fridrich Weinwurm jednoznačný hladký hranol, který se částečně zařezává do terénu. Vila odpovídala Weinwurmovu přesvědčení, že „namísto krásy domu v maloměšťácké smyslu plném předsudků nastupuje nyní na domě i v něm nový typ krásy, který podmiňuje fungování vnitřního provozu.“ Jednoduchá, až přísná vnější forma vily byla výsledkem deestetizace architektury, která patřila ke klíčovým principům tvorby kanceláře Weinwurm – Vécsei.\n\nVila má tři podlaží: suterén, zvýšené přízemí a patro. Hlavní vstup do domu je veden velkorysým dvouramenným terénním exteriérovým schodištěm, které je v závěrečné části kryté výraznou markýzou. Jednoduchost průčelí, prostá hranatá architektura s konstruktivistickým řešením vstupní markýzy, vkusné položení teras, bezchybný půdorys, to vše je třeba přičlenit k atributům této pěkné moderní budovy. Uvnitř rozvinuli architekti průlomové prostorové řešení: více než kdykoliv předtím se jim zde podařilo oddělit jednotlivé druhy provozů a otevřít dispozici. Ve společenské části vily, za podobným pasem horizontálních oken jako na budově elektráren tak dosáhli kontinuální prostor, dělený jen posuvnými stěnami. Hlavní společenský a obytný prostor je na prvním patře a tvoří ho jídelna, salon, hala se schodištěm do druhého patra kde jsou ložnice, hygienické zařízení a terasa. Nebylo jim však souzeno završit architekturu vily i interiérovým dotvořením. \n\nArchitektura vily nese charakteristické znaky puristické moderny. Hladkou minimalistickou fasádu a prostorný účelně uspořádaný vnitřní prostor. Stavebník si pro neshody s F. Weinwurm vybral na vnitřní zařízení vily vídeňského architekta Josefa Hoffmana. Nebyl však jediný, koho Lengyeovci oslovili. Jak uvedl syn původních majitelů, na vilu se byl jako potenciální autor interiéru podívat i Adolf Loos. Nakonec se však přece jen rozhodli pro Josefa Hoffmanna. Ten začal projektovat ještě ve stádiu hrubé stavby a podle něj vyhotovili kompletní interiér, v dekorativním stylu z dílen Wiener Werkstätte. Ten se snažil eliminovat \"chladný dojem\" exteriéru a dal volný průběh touze stavebníka po nádheře a reprezentaci.\n\nJosef Hoffmann vybavil vilu komplexním vloženým interiérem, který zahrnoval dřevěné obklady stěn, mobilní dělicí prvky, nábytkové sestavy, ba i textilní dekorace. V hale a jídelně jsou stěny a stropy obložené dřevem, přechody mezi nimi tvoří šikmé plochy. Ložnice vyzdobil ručně malovanými tapetami. Z Wiener Werkstätte pocházelo i stolní nádobí domácnosti. Podobná situace se opakovala i u vily Pfeffer ředitele cukrovaru Diosek Oskara Pfeffera. Tuto zdrženlivě krásnou, jednoduchou stavbu vybavil interiérem vídeňský architekt Ernst Schwadron. Stavebníci byli s výsledným dílem pravděpodobně spokojeni, ačkoli „představoval kompromis mezi hladkými plochami Nového stavění a (Hoffmannovou) zálibou v dekorativním působení.“ Vila je tak příkladem zápasu protichůdných názorů nové architektury a názory na komfort a životní styl.\n\n"}
{"id": "1205977", "url": "https://cs.wikipedia.org/wiki?curid=1205977", "title": "3. peruť RAF", "text": "3. peruť RAF\n\n3. peruť () je peruť Royal Air Force provozující stroje Eurofighter Typhoon ze základny RAF Coningsby v Lincolnshiru. Založena byla již v roce 1912 jako jedna z prvních perutí Royal Flying Corps.\n\n3. peruť Royal Flying Corps vznikla 13. května 1912 v Larkhillu přejmenováním 2. (letounové) roty () Air Battalion Royal Engineers pod velením majora H. R. M. Brooke-Pophama. Již při svém vzniku tak byla peruť vybavená letouny a její personál se skládal z pilotů a mechaniků, převzatými po původní rotě, první jednotce ozbrojených sil Spojeného království i kolonií a Commonwealthu vybavené letadly těžšími vzduchu. Z toho útvar odvozuje své motto „\"Tertius primus erit\"“, „Třetí bude první“.\n\n5. července 1912 dva příslušníci jednotky, kapitán Eustace Loraine a štábní seržant Wilson, přišli o život při letecké nehodě, čímž se stali prvními oběťmi na životech které \"Royal Flying Corps\" utrpěl.\n\nV roce 1913 se peruť podílela na manévrech Gardové divize v Haltonu v Buckinghamshiru. Její dočasné polní letiště se nacházelo na místě pozdější základny RAF Halton. Během cvičení jednotka provedla řadu průzkumných letů, a jako první simulovala vzdušné střetnutí mezi letounem a vzducholodí.\n\nPo vypuknutí první světové války byl útvar odeslán do Francie, kde peruť zpočátku operovala v průzkumné roli za využití mnoha typů letadel. Jako mechanik a pozorovatel u ní od června 1913 do ledna 1916 působil i James McCudden, budoucí stíhací eso, předtím než od peruti odešel aby se stal pilotem. V létě roku 1916, během ofenzívy na Sommě u ní jako pilot průzkumných strojů Morane Parasol působil i Cecil Lewis, později autor knihy \"Sagittarius Rising\" (česky vyšlo pod názvem „Ve znamení střelce“).\n\nV říjnu 1917 byla peruť vybavena stroji Sopwith Camel a jednotka přešla k plnění stíhacích úkolů. Do konce války si její piloti nárokovali 59 sestřelů nepřátelských letadel. Peruť byla rozpuštěna v říjnu 1919.\n\nDevět příslušníků peruti se stalo esy, a to: Douglas John Bell, George R. Riley, Will Hubbard, Adrian Franklyn, Hazel LeRoy Wallace, Lloyd Hamilton, David Hughes, Neil Smuts, a William H. Maxted.\n\nJednotka byla obnovena v Indii jako stíhací peruť vybavená stroji Sopwith Snipe, která ale byla opět rozpuštěna v říjnu 1921 a okamžitě reaktivována na základně RAF Leuchars ve Skotsku jako námořní průzkumná peruť vyzbrojená stroji Airco DH.9A a posléze i typy Westland Walrus a Avro Bison, než byla v dubnu 1923 rozdělena na dvě samostatné letky.\n\nÚtvar byl v dubnu 1924 opět reaktivován jako stíhací peruť s letouny Sopwith Snipe, a poté zůstal na základnách ve Spojeném království kde vystřídal řadu dalších stíhacích typů, včetně Gloster Gladiator. Jedinou výjimkou v těchto letech bylo přeložení do Sudánu v roce 1935, během italského vpádu do Habeše.\n\nNa začátku druhé světové války byla peruť dislokována na letišti RAF Biggin Hill jako součást Fighter Command s výzbrojí stroji Hawker Hurricane. Krátce po započetí německého útoku na západě byla nasazená ve Francii k podpoře British Expeditionary Force, ale již po deseti dnech musela být stažena, poté co si nárokovala sestřely 60 německých letadel při ztrátě 21 vlastních.\n21. července 1940 byla letka „B“ detašována od peruti aby se stala základem nově vznikající 232. peruti. Jakmile byl útvar\nzpět na plném početním stavu, byla 3. peruť nasazena k obraně kotviště Royal Navy ve Scapa Flow. Na základně RAF Wick v severním Skotsku setrvala až do dubna 1941. Mezi červnem a srpnem 1941 se peruť ze základny RAF Stapleford Tawney podílela na útocích typu „Rhubarb“ proti cílům v severní Francii a v Nizozemí. Ve výzbroji měla i kanónovou variantu Hurricanu Mk. IIC.\n\nPoté byla peruť nasazena v noční stíhací úloze, v níž operovala ve spolupráci s reflektory vybavenými Douglasy Havoc „Turbinlite“.\n\nV únoru 1943 byla jednotka přezbrojena na typ Hawker Typhoon a začala operovat jako stíhací-bombardovací a k protilodním útokům. V březnu 1944 získala nové stroje typu Hawker Tempest, s nimiž operovala nad předmostím v Normandii a proti německým střelám V-1, sestřely 288 z nich si peruť nárokovala.\n\nPozději byla přesunuta na evropský kontinent a jako součást 2nd Tactical Air Force se podílela na podpoře postupu spojeneckých vojsk v Nizozemí a do Německa. V té době mezi její příslušníky patřil i F/Lt Pierre Clostermann, který operoval s 3. perutí od března 1945 až do konce války v Evropě.\n\nV roce 1948 byla peruť v Německu, kde byla dislokována od závěrečného období války, přezbrojena na proudové stíhačky de Havilland Vampire. V 50. letech byly Vampiry následovány typy Sabre a Hawker Hunter a posléze Gloster Javelin. Následovalo přezbrojení na útočné bombardéry Canberra. Většina doby kdy peruť operovala s Canberrami strávila na základně RAF Geilenkirchen a poté od ledna 1968 RAF Laarbruch.\n\nSpojení 3. peruti s typem Harrier započalo v 70. letech když na základně RAF Wildenrath přešla na typ Harrier GR.1 a tak se připojila ke 4. a 20. peruti, které již s nimi z této základny operovaly.\n\nNa základně RAF Gütersloh poté postupně obdržela novější varianty Harrier GR.3 a GR.5, a nakonec v roce 1992 na RAF Laarbruch přezbrojila na variantu GR.7. V roce 1999, po snížení stavů \"Royal Air Force\" v Německu, byla peruť společně se sesterskou 4. perutí stažena do Spojeného království. Obě peruti operovaly ze základny RAF Cottesmore, kde se k nim v roce 2001 připojila i další jednotka RAF provozující Harriery, 1. peruť. V roce 2006 byla 3. peruť převelena na základnu RAF Coningsby.\n\nCoby součást Joint Force Harrier 3. peruť operovala po boku strojů Sea Harrier Fleet Air Arm a byla schopná operovat z letadlových lodí Royal Navy. Tyto operace zahrnovaly operaci Allied Force v Kosovu roku 1999, operaci Palliser v Sierra Leone roku 2000 a Telic v Iráku roku 2003. V srpnu 2004 bylo také oznámeno, že 6 Harrierů bude nasazeno v Afghánistánu k podpoře sil NATO.\n\nJejí Harriery byly předány 800. námořní letecké peruti, poté co byla 3. peruť přezbrojena stroji Eurofighter Typhoon. 31. března 2006 se stala první operační jednotkou \"Royal Air Force\" vybavenou Typhoony a v roce 2007 byla prohlášena za plně operačně způsobilou.\n\nV březnu 2011 byla 3. peruť dislokována v jižní Itálii aby se podílela na operaci Ellamy, součásti mezinárodního zásahu v Libyi na základě Rezoluce Rady bezpečnosti OSN č. 1973.\n\nV květnu 2012 byly čtyři letouny peruti umístěny na základně RAF Northolt kde se podílely na zajištění protivzdušné obrany po dobu olympiády v Londýně. Bylo to poprvé od druhé světové války kdy byly na této základně dislokovány stíhací letouny RAF.\n\n\n\n\n"}
{"id": "1205979", "url": "https://cs.wikipedia.org/wiki?curid=1205979", "title": "Josef Žampach", "text": "Josef Žampach\n\nJosef Žampach (2. února 1868 Lidéřovice – 29. listopadu 1942 Lidéřovice) byl rakouský politik české národnosti z Moravy, poslanec Moravského zemského sněmu a organizátor hasičských sborů na jižní Moravě.\n\nNarodil se v rodině lidéřovického čtvrtníka (vlastníka čtvrtlánu) Jiřího Žampacha a manželky, rozené Zahradníkové. Vychodil obecnou školu v rodných Lidéřovicích, následně se věnoval správě svého hospodářství. Od roku 1895 působil jako obecní starosta v Lidéřovicích. V této funkci se připomíná i roku 1906. Od roku 1899 do roku 1905 zastával funkci pokladníka rolnické mlékárny ve Znorovách. Byl rovněž předsedou záložny, přísedícím kontribučenské záložny a místopředsedou starostenského sboru.\n\nZapojil se i do vysoké politiky. V zemských volbách roku 1906 byl zvolen na Moravský zemský sněm, kde zastupoval kurii venkovských obcí, český obvod Uherský Ostroh, Strážnice. Mandát zde obhájil v zemských volbách roku 1913. Roku 1906 se uváděl jako katolicko národní kandidát (Katolická strana národní na Moravě). Na sněmu byl listopadu 1906 zvolen za člena odboru pro obecní záležitosti, v březnu 1907 i za člena odboru pro vodní cesty. Do obou odborů byl opětovně sněmem zvolen v září 1907 a v září 1910 a stejné funkce zastával i v letech 1911–1912. Po volbách byl v červenci 1913 zvolen do odboru pro obecní záležitosti a do komunikačního odboru.\n"}
{"id": "1205981", "url": "https://cs.wikipedia.org/wiki?curid=1205981", "title": "Gechi (řeka)", "text": "Gechi (řeka)\n\nGechi je řeka v Čečenské autonomní republice Ruské federace, pravostranný přítok řeky Sunžy.\n\nŘeka Gechi pramení na severních svazích hory Jacebkort (2511 m n. m.) v okrese Galan-Čož, asi 10 km vzdušnou čarou směrem na jihovýchod od jeho stejnojmenného správního střediska. Zhruba 2,5 km jihozápadním směrem od pramenů Gechi leží starobylá pevnost Nikaroj. Na jihovýchodních svazích hory Jacebkort, ve vzdálenosti cca 4 km vzdušnou čarou od prameniště Gechi, pramení řeka Martan, další pravostranný přítok Sunžy, směřující k severu a posléze k severovýchodu prakticky souběžně s tokem řeky Gechi. Řeka Gechi je dlouhá 57 km, její povodí má plochu 332 km² . \n\nTok řeky Gechi směřuje zpočátku k severoseverozápadu, později pokračuje k severu středem historického území Našcha, v níž se nacházejí pozůstatky četných památek a opevněných sídel místních horalů, vysídlených do střední Asie během deportace čečenského národa v roce 1944. Ani po rehabilitaci Čečenců a příslušníků dalších podobně postižených kavkazských národů nebyla tato oblasti již nikdy znovu osídlena. Nedaleko pramenů řeky Gechi stával aul Chijlach (čečensky \"Х1ийлаха\", rusky \"Хийлахой\", \"Хийлах\"). V lokalitě, zvané \"Ačcha bov\" jsou zachovány ruiny původních obytných a obranných věží. Tento pevnostní komplex, sestávající z osmi obytných a obranných věží, není zaregistrován - stejně jako mnohé další památky v Čečensku - na ústředním seznamu objektů kulturního dědictví národů Ruské federace. Do roku 1999 byl stav tohoto stavebního komplexu vcelku uspokojivý, po ostřelování a bombardování území v období Druhé čečenské války z něj zůstaly trosky. Na území bývalé vsi Chijlach se nachází též řada kultovních míst a přírodních zajímavostí, například na svahu \"Kebasa\" jsou souběžné řady šikmo vztyčených kamenů, tvořících průchod na cestě do \"Kej-mechka\". Na severním okraji někdejší vsi Chijlach se tyčí velká skála, odrážející ozvěnou zvuky a hlasy - odtud název \"Луъйн тIулг\", t. j. \"Mluvící kámen\". \n\nGechi má řadu menších i větších přítoků. Na 44. kilometru od jejího ústí do Sunžy se do Gechi zleva vlévá 13 km dlouhá řeka Osuchi, která pramení na severních svazích hory Juker-Lam a protéká správním střediskem okresu Galan-Čož. V soutěsce, ležící v levobřežní oblasti Gechi před jejím soutokem s Osuchi, se v nadmořské výšce 955 metrů nachází 21 m hluboké jezero Gechi-Am. Naproti ústí Gechi leží na protějším levém břehu Sunži obec Alchan-Kala. V dolní částí na posledních kilometrech toku řeka Gechi výrazně meandruje. Mezi největší sídla v údolí řeky Gechi patří obce Gechi a Gechi-Ču. \n\n"}
{"id": "1205984", "url": "https://cs.wikipedia.org/wiki?curid=1205984", "title": "Vysokoškolské město Ľ. Štúra – Mlyny UK", "text": "Vysokoškolské město Ľ. Štúra – Mlyny UK\n\nVysokoškolské město Ľ. Štúra – Mlýny UK (v minulosti také \"Studentské domovy a jídelny Ľudovíta Štúra\", zkráceně \"SDaJ LS\") je ubytovací zařízení Univerzity Komenského. Nachází se v Slavičím údolí, okres Bratislava IV, část Karlova Ves, na okraji chráněné krajinné oblasti Malé Karpaty – Sitina. \n\nSoučástí komplexu vysokoškolského města patřícímu Univerzitě Komenského jsou koleje Mlýnská Dolina (tzv. atriové domky), internát Ľudovíta Štúra a Manželský internát. Nejvýznamnější z nich je komplex atriových domků, které byly realizovány v letech 1969-1977 podle návrhu architekta Vladimíra Dědečka. \n\nVysokoškolské město Ľ. Štúra – Mlýny UK jsou největším ubytovacím zařízením na území bývalého Československa. Kapacita cca 6 500 lůžek je soustředěna ve třech objektech (Štúrak, atriové domky, Manželské koleje), které mají vzhledem k různé vybavenosti ubytovacích prostor rozdílné ceny za ubytování. Během školního roku (září-červen) poskytuje komplex ubytování zejména studentům Univerzity Komenského, ale i jiných vysokých škol a dalším zájemcům – nestudentům. V létě (červenec-srpen) je ubytování přístupné široké veřejnosti ve více kvalitativních kategoriích (apartmány, hostel, ubytovna). Celoročně je realizováno ubytování v třílůžkových nadstandardních apartmánech s příslušenstvím.\n\nInternát Ľ. Štúra, také „Výškové bloky“, „Štúrak\") sestává z dvojice výškových obytných budov s 14 nadzemními podlažími, které jsou propojeny společnou halou. Tyto výškové budovy pocházejí z kopie projektu, který byl nejprve realizován ve Švýcarsku a jehož mottem bylo Corbusierovský „stroj na bydlení“.\n\nVe výškových blocích jsou studenti ubytováni v buňkách po deseti. Každá buňka má 4 pokoje (ve dvou bývají tři a ve dvou dva studenti) koupelnu se sprchou a toaletou.\n\nJedná se o mozaiku z osmnácti navzájem propojených (na horizontální úrovni podlaží) \"atriových domků\" (označené A až T). Jsou to čtyřpodlažní objekty s terasovitým charakterem a s typickými atrii. V atriových budovách jsou studenti ubytováni převážně po třech, na některých blocích po dvou nebo po jednom. Původně byly pokoje určen výhradně pro dvě osoby, avšak postupem času byly z kapacitních důvodů rozšířené. Část pokojů na patře jsou jednolůžkové. Sprchy a sociální zařízení jsou společné pro jedno patro. Část komplexu prošla rekonstrukcí a má např. i instalován internet. Atriové domky jsou pověstné tím, že byly postaveny na nejednotném geologickém podkladu. To způsobovalo poklesy základů v částech stavby a tím i různé poruchy v jejím provozu. \n\nMezi objekty vznikly atria – prostory k odpočinku a rekreaci. Samotné objekty mají v jádru situovány hygienické a společenské prostory s kuchyňkou, kolem nichž jsou rozloženy pokoje původně jedno a dvoulůžkové, které se změnily z důvodu nedostatečných kapacit na dvou a třílůžkové.\n\nNejnovějším komplexem ŠDJŠ je dvojice budov – tzv. \"Manželských kolejí\". Ubytování je zde poskytováno v 6lůžkových buňkách tvořených třemi 2lůžkovými pokoji (hygienická zařízení v rámci buňky).\n\nStravovací služby zajišťují jídelny v objektu atriových domků a několik bufetů. Kromě ubytování a stravování poskytují i ​​jiné služby: v prostorách internátu se nachází několik prodejen, bufetů, jakož i poměrně populární disko klub využívaný především studenty, lékař pro dospělé, zubní lékař, počítačové místnosti, prádelna, knihovna, apod. Ve výškových budovách je umístěno i Univerzitní pastorační centrum sv. Josefa Freinademetze, ve kterém se konají bohoslužby, diskuse, koncerty, videoprojekce a nabízí prostor pro formální a neformální setkání, sportovní aktivity (stolní tenis, stolní fotbal). K dispozici je i kuchyňka.\n\nOd roku 2003 jsou koleje ve vlastnictví Univerzity Komenského v Bratislavě, která je předtím měla ve správě jako majetek státu . Část ubytovacích kapacit je určena na hotelové ubytování, část ubytovací kapacity nabízí celoročně ubytování i nestudentům. Možnosti ubytování jsou i v letních měsících jako pro studenty, tak i pro nestudenty.\n\n"}
{"id": "1205988", "url": "https://cs.wikipedia.org/wiki?curid=1205988", "title": "Grumman OV-1 Mohawk", "text": "Grumman OV-1 Mohawk\n\nGrumman OV-1 Mohawk byl americký dvoumotorový samonosný středoplošný pozorovací letoun s trojitými SOP a příďovým zatahovacím podvozkem. Dvoučlenná posádka seděla vedle sebe na vystřelovacích sedadlech Martin-Baker, verze A a C měly dvojité řízení.\n\nV roce 1956 požadovalo americké armádní letectvo lehký stroj pro dvoučlennou posádku pro úkoly nočního i denního hlídkování v nízkých výškách nad prostorem pozemních bojů. Pomocí fotopřístrojů, radiolokátorů a infračervených detektorů měl sledovat pohyby pěších i mechanizovaných oddílů nepřítele. Letoun kategorie STOL měl mít rovněž vysokou obratnost a dobrou ovladatelnost.\n\nPro specifikace frontového hlídkového letounu vypracovala společnost Grumman se sídlem v Bethpage na Long Islandu projekt G-134.\n\nPrvní z devíti ověřovacích letounů YAO-1 vzlétl 14. dubna 1959, poháněný dvojicí turbovrtulových motorů Lycoming T53-L-3 o výkonu po 845 kW s třílistými reverzními vrtulemi Hamilton Standard.\n\nPrvní sériové letouny obdržely nové označení jednotného systému USAF a US Navy OV-1A a bojové jméno Mohawk. Do služby armádního letectva byly zařazeny v roce 1962. Pro plnění hlídkových úkolů byly vybaveny v trupu vestavěnou fotografickou kamerou Fairchild KA-30 pro svislé i šikmé snímky, některé letouny nesly navíc v přídi trupu kameru KA-60 pro panoramatické snímkování bojiště. K výbavě patřilo i 52 světlic užívaných při nočním fotografování, které se vystřelovaly směrem vzhůru z pouzder nesených nad kořeny křídla.\n\nRobustní konstrukce a velmi dobré letové vlastnosti vedly představitele armádního letectva k myšlence využití Mohawků v roli bitevních letounů. Vznikla tak verze JOV-1A, testovaná 11. vzdušnou útočnou divizí.\n\nStandardní OV-1A následně obdržely další podkřídelní závěsy a mohly tak nosit kromě obvyklých přídavných nádrží ještě pouzdra s raketami ráže 70 mm, nebo s pevnými, šikmo dolů skloněnými kulomety ráže 12,7 mm, nebo pumy do hmotnosti 226 kg.\nBitevní JOV-1A byly testovány do roku 1965, kdy se US Army rozhodlo pro bitevní akce využívat vrtulníky.\n\nDalší verzí Mohawku byla OV-1B, určená pro elektronickou a radiolokační hlídkovou službu. Pod trupem na pravé straně nesla 5,5 m dlouhé laminátové pouzdro se zařízením APS-94 SLAR (Side-Looking Airborne Radar). Zařízení mapovalo pruhy terénu po obou stranách směru letu a přenášelo obraz na dělené pásy filmu, nebo nedělený film. Za letu automatické zařízení okamžitě vyvolávalo exponované části filmu a dodávalo je ihned pozorovateli. SLAR podstatně zvětšil hmotnost letounu, což si vyžádalo zvětšení rozpětí a instalaci výkonnějších pohonných jednotek Lycoming T53-L-7.\n\nK průzkumu velmi hustě porostlého terénu ve dne i v noci pomocí infračerveného detektoru UAS-4, vestavěného do spodní části zadní poloviny trupu, sloužila modifikace OV-1C.\n\nOV-1D nesly současně SLAR i UAS-4 a měly proto zvětšené rozměry a výkonnější motory T53-L-701 o výkonu 1044 kW každý. Modernizovaný prototyp nesl označení OV-1E.\n\nMohawky OV-1A, B i C byly bojově nasazeny během Vietnamské války např. 73. vzdušnou hlídkovací skupinou, která byla dislokována na letišti Vũng Tàu a během operace Pouštní bouře. OV-1B létaly i ve službách US Army v tehdejší NSR. Izraelské vojenské letectvo používalo dva letouny OV-1D do jejich nahrazení typem Grumman E-2 Hawkeye.\n\nÚdaje platí pro OV-1B\n\n\n"}
{"id": "1205997", "url": "https://cs.wikipedia.org/wiki?curid=1205997", "title": "Susan Formenová", "text": "Susan Formenová\n\nSusan Foreman (česky Susan Formanová) je fiktivní postava z britského sci-fi televizního seriálu \"Pán času\" (v anglickém originále \"Doctor Who\"). Je vnučkou a jednou z původních společníků prvního Doktora. V letech 1963 až 1964 ji hrála herečka Carole Ann Fordová. V seriálu se vyskytuje celou první řadu a první dva díly druhé řady.\n\nSusan je představena v první \"epizodě seriálu Doctor Who\", \"Nadpozemské Dítěte\" (1963), přičemž v první epizodě byla představena jako velice chytrý teenager. To upoutá pozornost jejích učitelů na Coal Hill School, Iana Chestertona (William Russell) a Barbaru Wright (Jacqueline Hill).Tyto učitelé potom sledovali Susan až na smetiště kde našli jejího dědečka Doktora a stroj TARDIS který dokáže cestovat v čase a prostoru. Ovšem tento stroj se porouchal a dopravil je do doby 100 000 př. n. l.\n\nSusan pokračuje v cestování s Doktorem a jejími dva učiteli až do epizody \"The Dalek Invasion of Earth která byla vysílaná v roce 1964\". Během událostí, se Susan zamiluje do Davida Campbella (Peter Fraser), mladého bojovníka za svobodu v 22. století. Nicméně, Susan cítí, že musí zůstat a starat se o jejího dědečeka. Doktor si uvědomí, že Susan je nyní dospělá žena a zaslouží si v budoucnu od něj klid A tak zamkne dveře od TARDIS uletí a nechá Susan v 22. století. Ford převzal roli Susan v televizi, v 20. výročí epizodě \"Pět Doktorů\" (1983), ale žádná zmínka o Davidovi, nebo co se s ním stalo v této epizodě nebylo zmíněno. V novele na stejný příběh, jsou šťastně ženatí. Ford také reprezentoval její roli v roce 1993 v charitativní epizodě \"Dimension in Time\".\n\nPostava Susan byl vyložil i do jiných spin-off médií. V roce 1983  Eric Saward napsal krátký příběh, o Doktorovu odchodu z planety Gallifrey pro \"Radio Times\". Příběh, \"Birth of a Renegade\", líčí Susan jako potomeka Pána Času zakladatele Rassilonu a poslední přeživší člen Gallifreyské královské rodiny, která doopravdy není příbuzná. Což se později označilo za nekánonické.\n"}
{"id": "1205998", "url": "https://cs.wikipedia.org/wiki?curid=1205998", "title": "Leland H. Hartwell", "text": "Leland H. Hartwell\n\nLeland Harrison Hartwell zvaný Lee Hartwell (* 30. října 1939) je americký biolog, nositel Nobelovy ceny za fyziologii a lékařství za rok 2001. Za objev cyklinů – proteinů řídících buněčný cyklus – ji Spolu s ním dostali Tim Hunt a Paul Nurse. Své objevy uskutečnil při zkoumání kvasinek \"Saccharomyces cerevisiae\", když působil na Washingtonské univezitě. Svou vědeckou kariéru završil jako ředitel výzkumného ústavu Fred Hutchinson Cancer Research Center v Seattlu.\n"}
{"id": "1206001", "url": "https://cs.wikipedia.org/wiki?curid=1206001", "title": "Antheia", "text": "Antheia\n\nAntheia (starořecky: Ἀνθεία) je v řecké mytologii jedna z Charitek, bohyně květin a květinových věnců. \n\nJejí jméno je odvozeno z řeckého slova ἄνθος což znamená \"květina\" či \"květiny\". Římanům byla známa jako Anthea. Centrum jejího uctívání byl ostrov Kréta. Jméno Antheia bylo přisuzována také bohyni Héře či jedné z Hór. Byla bohyní vegetace, zahrad, květin a jara.\n"}
{"id": "1206002", "url": "https://cs.wikipedia.org/wiki?curid=1206002", "title": "Broken (EP)", "text": "Broken (EP)\n\nBroken je EP vydané 22. září 1992 americkou industrial rockovou skupinou Nine Inch Nails. Vydáno bylo v několika nakladatelstvích – Nothing, TVT, Interscope a Atlantic, je to první nahrávka kapely u nějakého major-labelu. Extended play vyšlo tři roky po studiovém debutu \"Pretty Hate Machine\" z roku 1989 a obsahuje pouze nový materiál. Produkce se ujali frontman kapely Trent Reznor a Flood. Na rozdíl od předchozího alba, jež bylo laděno do synthpopu, je styl \"Broken\" tvrdší, více heavy metalový a předjímá stylové nasměrování kapely pro další roky a druhé studiové album \"The Downward Spiral\" (1994). \n\nPět z osmi skladeb představených na tomto EP bylo uvedeno i s videoklipem, ty však nebyly téměř vysílány kvůli nevhodnému obsahu. I přesto získala skladba „Wish“ již v roce 1993 Cenu Grammy v kategorii Best Metal Performance roku 1992 (nejlepší metalové vystoupení). Stejné ocenění získala o tři roky později i skladba „Happiness in Slavery“. EP přispělo k narůstající popularitě kapely, umístilo se na sedmém místě žebříčku Billboard 200. Na jeho úspěch se snažilo navázat remixové EP s názvem \"Fixed\", které bylo vydáno na začátku prosince 1992.\n\n"}
{"id": "1206003", "url": "https://cs.wikipedia.org/wiki?curid=1206003", "title": "Anthousai", "text": "Anthousai\n\nAnthousai (starořecky: Ανθούσαι ze slova ἄνθος \"ánthos\" znamenající “květiny, kvetoucí\") je v řecké mytologii jedna z nymf květin. Je popisována jako krásná žena s vlasy podobné hyacintům.\n"}
{"id": "1206004", "url": "https://cs.wikipedia.org/wiki?curid=1206004", "title": "Lakeside Park", "text": "Lakeside Park\n\nLakeside Park je výšková administrativní budova v Bratislavě.\n\nNa základě dosavadních úspěchů v Bratislavě začala společnost TriGranit Development Corporation výstavbu komplexu administrativních budov pod názvem \"Lakeside Park\". Měl být budován ve čtyřech etapách na Tomášikově a Vajnorské ulici, a po dokončení poskytovat nájemní plochu o rozloze přibližně 90 000 m² a parkovací místa pro 1 850 aut. Stavba poskytne svým nájemníkům možnost optimální flexibility na expanzi v rámci dalších fází projektu.\n\nPrvním krokem, Lakeside Park Fáze 01, byla výstavba administrativní budovy třídy \"A\" s pronajímatelnou plochou o rozloze 24 800 m² s parkovacími místy pro 510 aut. Stavba se nachází přímo vedle jezera Kuchajda v blízkosti Polus City Center. Budova poskytuje výhled na jezero, pohoří lemující Bratislavu a historické centrum města s dominantním hradem.\n\n"}
