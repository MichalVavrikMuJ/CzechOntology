{"id": "1304283", "url": "https://cs.wikipedia.org/wiki?curid=1304283", "title": "Ewen MacAskill", "text": "Ewen MacAskill\n\nEwen MacAskill (29. října 1951, Glasgow) je žurnalista pracující pro britský deník \"The Guardian\". \n\nPřipravoval mimo jiné články o plošném globálním sledování lidí Národní bezpečnostní agenturou (NSA) od whistleblowera Edwarda Snowdena. Poté, co se Edward Snowden domluvil s Glennem Greenwaldem na setkání v Hong Kongu v roce 2013, \"The Guardian\" s ním poslal i Ewena MacAskilla. Za publikování o plošném elektronickém sledování lidí dostal Ewen, Glenn Greenwald a Laura Poitras cenu George Polka a následně společně s deníky \"The Guardian\" a \"The Washington Post\" dostal Pulitzerovu cenu.\n"}
{"id": "1304284", "url": "https://cs.wikipedia.org/wiki?curid=1304284", "title": "ATEC", "text": "ATEC\n\nATEC v.o.s. je český výrobce ultralehkých letadel na zakázku se sídlem v Libici nad Cidlinou. Tato firma byla založena v roce 1992, začala s výrobou dílů na výrobu letadel, později začala vyrábět vlastní letadla, kterých tato firma vyrobila již dvě stě (2017). Prodává letadla do Evropy a USA, 90 % prodejů je export. Pro tuto firmu v roce 2013 pracovalo 25 zaměstnanců, kteří ročně vyprodukovali 25 letadel.\n\n\n"}
{"id": "1304290", "url": "https://cs.wikipedia.org/wiki?curid=1304290", "title": "Katolická církev v Kazachstánu", "text": "Katolická církev v Kazachstánu\n\nKatolická církev v Kazaschstánu je součástí celosvětové katolické církve vedené římským papežem. \n\nV Kazachstánu žije cca 250 000 katolíků z toho 3 000 z nich se hlásí k východnímu obřadu, většina katolických věřících jsou etničtí Poláci, Němci a Litevci. Země je rozdělena do pěti diecézí. \n\nPo pádu komunistického režimu roku 1991 se katolická komunita plně vrátila do veřejného prostoru. Ve stejném roce stanovil papež Jan Pavel II. apoštolskou administraturu pokrývající celou střední Asii. První diplomatické styky mezi Kazachstánem a Svatým Stolcem se datují do roku 1994. Prvním papežem, který kdy zemi navštívil byl Jan Pavel II. roku 2001 a roku 2006 byli oficiálně vysvěceni první kazaští katoličtí kněží.\n"}
{"id": "1304299", "url": "https://cs.wikipedia.org/wiki?curid=1304299", "title": "Kateřina Švédská (svatá)", "text": "Kateřina Švédská (svatá)\n\nSvatá Kateřina Švédská, též zvaná Kateřina z Vadsteny (1332 – 24. března 1381 Vadstena) byla švédská abatyše, dcera svaté Brigity.\n\nNarodila se roku 1332 do dobře situované rodiny, provdala se za šlechtice Edgara a oba manželé se rozhodli žít ve zdrženlivosti. Roku 1348 odešla Kateřina za svou matkou do Říma odkud podnikala náboženské poutě, rozjímala, vyučovala děti a pečovala o nemocné. Po smrti manžela i matky se v roce 1673 vrátila do Švédska s matčinou pozůstalostí. Stala se řeholní představenou brigitinek ve Vadsteně. Zemřela v pověsti svatosti 24. března 1381. Je jí připisováno autorství spisu \"Útěcha duše\" (středověkou švédštinou \"Siælinna tröst\"), jehož dochovaná kopie pochází z roku 1407.\n"}
{"id": "1304300", "url": "https://cs.wikipedia.org/wiki?curid=1304300", "title": "Clarice Orsiniová", "text": "Clarice Orsiniová\n\nClarice Orsiniová (23. listopadu 1450 – 30. července 1488) se narodila jako dcera Jakuba Orsiniho a jeho manželky a sestřenice Magdaleny Orsiniové. Byla manželkou Lorenza I. Medicejského a matkou papeže Lva X.\n\nSvatba Lorenza a Clarice se konala 4. června 1469 a trvala čtyři dny. Manželství bylo dohodnuto Lorenzovou matkou Lucrezií Tornabuoniovou, která pro nejstaršího syna hledala manželku ze šlechtické rodiny, aby tak zvýšila prestiž Medicejů. Jejich manželství bylo na florentské poměry neobvyklé, protože manželé byli skoro stejně staří. Clarise obdržela věno ve výši 6000 florinů.\n\nPolitická povaha manželství znamenala, že jedna strana rodiny byla často žádána, aby pomohla straně druhé. Lorenzo pomohl Claricinu bratrovi Rinaldovi, aby byl zvolen za florentského arcibiskupa. Lidé prosili Clarici, aby je u manžela podpořila v jejich prosbách o úlevu na daních či o propuštění rodinných příslušníků z vyhnanství nebo vězení.\n\nClarice nebyla ve Florencii oblíbená, protože její přísná zbožnost ostře kontrastovala s humanistickými ideály doby. Dokonce i sám Lorenzo upřednostňoval Florenťanku Lucrezii Donatiovou, které věnoval své básně.\n\nBěhem spiknutí Pazziů, jehož cílem bylo zavraždění Lorenza a jeho mladšího bratra Giuliana, odešla Clarice s dětmi do Pistoje (Giuliano následkem atentátu zemřel, Lorenzo však přežil).\n\nClarice se několikrát vrátila do Říma, aby navštívila své příbuzné; navštívila také Volterru, Colle di Val d'Elsa, Passignano sul Trasimeno a další místa. Během těchto návštěv byla považována za zástupkyni svého manžela, což byla pro ženu v té době neobvyklá role.\n\nClarice zemřela 30. července 1488 ve Florencii a byla pohřbena o dva dny později. Její manžel s ní nebyl, když umírala, a ani se nezúčastnil pohřbu.\n\n"}
{"id": "1304302", "url": "https://cs.wikipedia.org/wiki?curid=1304302", "title": "Markéta Ebnerová", "text": "Markéta Ebnerová\n\nBlahoslavená Markéta Ebnerová OP, německy \"Margareta Ebner\", (1291 Donauwörth – 20. července 1351 Mödingen) byla dominikánská řeholnice a mystička. \n\nNarodila se do bohaté rodiny v Donauwörthu. V 15 letech vstoupila do dominikánského kláštera Maria Mödingen. Na počátku řeholního života však vážně onemocněla a od svých 21 do 35 let byla upoutána na lůžko. V té době při svých modlitbách prožívala mystická vidění. Tyto hluboké prožitky si zaznamenávala a předávala svému duchovnímu vůdci Jindřichovi z Nördlingenu. Zemřela roku 1351 a k jejímu hrobu putovaly stovky poutníků. Roku 1979 ji blahořečil Jan Pavel II.\n"}
{"id": "1304305", "url": "https://cs.wikipedia.org/wiki?curid=1304305", "title": "Vlk a lev", "text": "Vlk a lev\n\nVlk a lev (v anglickém originále The Wolf and the Lion) je pátý díl první řady středověkého fantasy seriálu Hra o trůny, vytvořeného na základě knih George R. R. Martina. Ve Spojených státech proběhla premiéra dílu 15. května 2011, v Česku to bylo na podzim roku 2013. Scénář napsali hlavní tvůrci seriálu, David Benioff a D. B. Weiss, zatímco režie se ujal, již podruhé, Brian Kirk. Název dílu má odkazovat na znaky dvou hlavních soupeřících rodu: Starků, kteří mají ve svém erbu vlka, a Lannisterů, jež reprezentuje lev.\n\nLady Catelyn (Michelle Fairley) zajala Tyriona Lannistera (Peter Dinklage) a chce ho postavit před soud za najmutí muže na vraždu jejího syna Brandona. Soud se rozhodne uspořádat v sídle své sestry, lady Lisy, vdovy po Jonu Arrynovi. Po cestě do Orlího hnízda je ale skupina napadena divokými kmeny a přestože Tyrion má možnost utéct, rozhodne se pomoct lady Catelyn v nesnázích a štítem ubije jednoho z barbarů: vůbec poprvé zabije člověka. Všichni nakonec dorazí do sídla, kde ale Cate zjistí, že její sestra Lysa (Kate Dickie) vůbec není taková, jakou si ji pamatuje, naopak, je paranoidní a psychicky labilní. Potkají i Lysina jediného syna, lorda Robina (Lino Facioli), osmiletého neduživého chlapce, kterého jeho matka dosud kojí. Lysa pošle Tyriona do jedné z cel, která ale není obyčejná: při její stavbě bylo využito strategického umístění Orlího hnízda a vnější stěna tak úplně chybí a podlaha se svažuje ke srázu.\n\nTheon (Alfie Allen) žárlí na Ros (Esmé Bianco), svoji oblíbenou prostitutku, a ta mu vyčte, že Tyrion Lannister je lepší i bohatší milenec. Mezitím se Bran (Isaac Hempstead-Wright) jen těžko srovnává s ochrnutím a mistr Luwin (Donald Sumpter) se proto rozhodne chlapce naučit dothrackému způsobu boje: střelby z luku za jízdy. Ke všemu poslouží i nákres sedla, který jim přinesl Tyrion.\n\nNed Stark (Sean Bean) přesvědčuje krále Roberta (Mark Addy), aby se neúčastnil turnaje, čehož je svědkem i králův panoš Lancel Lannister (Eugene Simon), kterého Robert s oblibou zesměšňuje. Sám Eddard Stark se turnaje neúčastní. Následuje turnajový souboj mezi Gregorem „Horou“ Cleganem (Conan Stevens) a Květinovým rytířem Lorasem Tyrellem (Finn Jones). Hora je silný protivník, vládnoucí především hrubou silou, Loras ho ale přelstí: jede na klisně v říji, čímž rozhodí Cleganova koně. Hora prohraje a v rozzuření setne koni hlavu. Poté se rozběhne na sera Lorase, jehož smrti zabrání až Horův bratr Sandor „Ohař“ Clegane (Rory McCann) a král Robert, který rozkáže, aby oba přestali. Loras prohlásí Ohaře hrdinou a dav nadšeně tleská.\n\nVarys (Conleth Hill) odhalí Nedovi, že Jona Arryna nezabila horečka, ale jed, zvaný „slzy z Lys“. Také novému pobočníkovi prozradí to, že se domnívá, že nedávno zabitý Jonův panoš byl travičem.\n\nArya (Maisie Williams) cvičí šerm a jako součást výcviku má za úkol chytit kočku. Utíká proto Rudou baštou a v zápalu honu se zatoulá až do sklepení, kde vyslechne rozhovor Varyse a magistra Illyria (Roger Allam), který zní jako spiknutí proti koruně. Arya proto utíká za otcem do jeho komnat a vše mu chce říct, sama si ale není jistá, koho viděla, a tak to nevypoví příliš přesně. V tu chvíli do místnosti přichází i Yoren (Francis Magee) se zprávou, že Eddardova manželka Catelyn zajala Tyriona Lannistera.\n\nZpráva o těhotenství Daenerys Targaryen se rychle šíří a je probírána i na schůzi Malé rady. Dostaví se i Robert, který se bojí možné dothracké invaze a rozhodne se proto dívku, dítě i Viseryse nechat zabít. Proti tomu se ohradí lord Stark, který nesouhlasí s tím, aby bylo zabito malé dítě a sám v Dothracích nevidí nebezpečí. Robert se na svého pobočníka rozzuří a dožene ho k tomu, že na svůj post rezignuje. Ačkoliv je na něj Robert naštvaný, zároveň ho to mrzí a v dalších záběru tak mluví se svojí manželkou Cersei (Lena Headey) o tom, proč se tolik Dothraků bojí. Mezitím, Robertův mladší bratr Renly (Gethin Anthony) mluví se svým milencem Lorasem, který se ho snaží přesvědčit, že by byl lepším vládcem, než jakým by byli jeho bratři nebo synovci.\n\nEddard je rozhodnutý opustit Královo přístaviště o vrátit se na Zimohrad. Rozkáže dcerám, aby se sbalili, a když se chystá odjet, navštíví ho Malíček (Aidan Gillen). Nabídne Nedovi, že ho zavede za člověkem, se kterým Jon Arryn mluvil jako poslední a přestože lord Stark chce nejdříve odmítnout, nakonec přijímá a s Malíčkem se vydává do jednoho z nevěstinců, kde se setkává s prostitutkou Mhaegan (Antonia Christophers). Ta Nedovi vypráví o tom, že má několikaměsíční dceru a chce, aby králi Robertovi, otci její dcery, vyřídil, že jeho dcera je krásná a zdravá. Díky tomuto seznámení Ned zjistí, že Jon Arryn před svojí smrtí hledal Robertovy nemanželské potomky. Po tom, co vyjde z nevěstince, je obklíčen Jaimem Lannisterem (Nikolaj Coster-Waldau) a jeho vojáky. Jaime je naštvaný, že lady Stark zajala jeho bratra a chce ho zpět, vše nakonec vyústí v potyčku mezi Jameho a Nedovi vojáky. Ze Seveřanů nakonec zůstane jen Ned, všichni ostatní, včetně Joryho Cassela (Jamie Sives), jsou mrtví. Eddard se pouští do souboje s Králokatem a když začne vyhrávat, bodne ho jeden z Jaimeho vojáků do nohy. Ačkoliv to byl Jaime, kdo zápas vyprovokoval, je naštvaný, že potyčku nemohl dovést do konce a vojáka, který Neda bodl sám zabije. Nakonec odchází a nechává Neda na zemi.\n\nScénář vytvořili hlavní tvůrci seriálu David Benioff a D. B. Weiss, režie se ujal Brian Kirk (podobně jako u předchozího dílu). Díl popisuje děj kapitol 31 až 36, tedy Eddard VII., Tyrion IV., Arya III., Eddard VIII., Catelyn VI. a Eddard IX. Pro přiblížení postav divákům byly navíc vytvořeny některé scény, například rozhovor Cersei a Roberta nebo Lorase a Renlyho Baratheona. Právě vztah mladšího bratra krále Renly a Květinového rytíře byl v knihách pouze naznačen.\n\nV epizodě se poprvé objevil Květinový rytíř Loras Tyrell, jehož si zahrál Finn Jones, který původně měl ztvárnit Jona Sněha. Taktéž se poprvé objevila postava Lysy Arryn, kterou získala skotská herečka Kate Dickie. George R. R. Martin, tvůrce předlohy pro seriál, uvedl, že Dickie se sice fyzicky nepodobá Lyse, jaká byla popsána v knihách, ale na konkurzech ho ohromil její herecký výkon. Jejího syna Robina si zahrál brazilský herec Lino Faciolli. Ačkoliv v knihách se jeho postava jmenuje Robert, na počest krále Roberta, pro seriál bylo jméno změněno, aby nedošlo k záměnám.\n\nVětšina seriálu se natáčela ve studiu The Paint Hall (Severní Irsko). Zde se například natáčelo i Údolí, přičemž ale byly použity textury z řecké Meteory. Scény, kde Arya v podzemí Rudé bašty vyslechne rozhovor Varyse a magistra, se natáčely na Maltě ve Fort St. Angelo.\n\nV epizodě „Vlk a lev“ je velké množství bojových scén, pro které musela být vytvořena choreografie. Tvůrcem šermířských soubojů byl Buster Reeves, který herce učil, co a jak. Sám také řekl, že závěrečná scéna, kde bojují Eddardovi vojáci proti Jaimeho, byla nejtěžší už kvůli počtu účastníků.\n\nDíl je věnován šestadvacetileté Caroline Lois Benoist, která pro seriál trénovala půl roku psy a 29. prosince 2010 zemřela na prasečí chřipku.\n"}
{"id": "1304306", "url": "https://cs.wikipedia.org/wiki?curid=1304306", "title": "Jan Lang", "text": "Jan Lang\n\nJan Lang (20. června 1919 Rajhrad – 21. března 2007 Londýn) byl český katolický kněz a jezuita.\n\nMládí prožil v Rajhradě, gymnázium studoval na Velehradě. \nJeho následná teologická studia přerušila německá okupace. Byl uvězněn v Terezíně, kde onemocněl tyfem, po propuštění vážil necelých 40 kilogramů. Po skončení druhé světové války odjel dokončit přerušená studia do Anglie. Studia ukončil po komunistickém puči. V té době přicházela do Anglie řada uprchlíků, o které se začal starat.\n\nJeho nejvýznamnějším dílem se stala spolupráce na založení náboženského, kulturního a sociálního střediska Velehrad v Londýně v roce 1964. Byl předsedou londýnského charitativního sdružení Velehrad, které pomáhalo emigrantům řešit jejich problémy. Velehrad se v následujícím období stal společenským a náboženským střediskem krajanů z Čech, Moravy a Slovenska v Anglii. Jeho sídlo bylo v západní části Londýna, ve čtvrti Notting Hill, v ulici Ladbroke Square 22. Součástí práce byla také organizace táborů pro děti emigrantů, demonstrace před československým velvyslanectvím, poutě či společenská setkání Přispíval rovněž do českých relací BBC. Spolupracoval také na vydávání Věstníku Cyrilometodějské ligy. Věstník byl později přejmenován na Nový život a od roku 1954 vycházel jako krajanské náboženské periodikum v Římě.\n\nV roce 1991 se stal nositelem Řádu Tomáše Garrigue Masaryka II. třídy.\n\n"}
{"id": "1304308", "url": "https://cs.wikipedia.org/wiki?curid=1304308", "title": "Embraer EMB 120 Brasilia", "text": "Embraer EMB 120 Brasilia\n\nEmbraer EMB 120 Brasilia je dvoumotorový turbovrtulový úzkotrupý dolnoplošník, mezi roky 1983 až 2001 vyráběný společností Embraer se sídlem v Sao José dos Campos. Je určen pro lety na menší vzdálenosti. První prototyp poháněly dva motory Pratt & Whitney PW115 s výkonem po 1119 kW s čtyřlistými vrtulemi Hamilton Standard. Těchto letounů bylo vyrobeno 354 kusů. Byl vyráběn ve verzích pro cestujících, náklad a armádu. Tato verze byla později předělána a doupravena do proudové verze ERJ145.\n\nÚdaje dle\n\n"}
{"id": "1304309", "url": "https://cs.wikipedia.org/wiki?curid=1304309", "title": "Akademgorodok (Novosibirsk)", "text": "Akademgorodok (Novosibirsk)\n\nAkademgorodok () je vědecké městečko v Sovětském Rajónu Novosibirsku. Nachází se asi 20 km jižně od centra města na břehu Novosibirské přehrady. Jedná se o jedno z nejdůležitějších výzkumných a vzdělávacích center Ruska. Jsou zde situovány desítky vědecko-výzkumných ústavů, Prezidium Sibiřského oddělení Ruské akademie věd, Novosibirská státní univerzita či Novosibirský vědecko-technologický park.\n\nAkademgorodok (v překladu \"akademické městečko\") byl založen roku 1957 z iniciativy akademiků Michaila Alexejeviče Lavrentěva, Sergeje Lvoviče Soboleva a Sergeje Alexejeviče Christianoviče.\n\nVýstavba začala v roce 1958, budovy prvních institucí a bytových domů byly předány k užívání v roce 1959 (jako první byl otevřen Ústav hydrodynamiky Sibiřského oddělení Ruské akademie věd). V následujících letech bylo otevřeno ještě více než 20 ústavů, nová sídliště a Novosibirská státní univerzita, která zde započala svou činnost 28. září 1959.\n\nPrávě v novosibirském Akademgorodku se roku 1968 konal první oficiální sovětský festival autorské písně Pod integrálem (\"Под интегралом\").\n\nPo rozpadu Sovětského svazu došlo v Akademgorodku, stejně jako v celé zemi, k hluboké hospodářské krizi. Mzdy vědců podlehly tak silné devalvaci, že za ně mnohdy nebylo možno zabezpečit základní životní potřeby, začala proto masová emigrace vědců do zahraničních výzkumných ústavů.\n\nZáhy se však také začali objevovat soukromí investoři (především ze zahraničí), kteří zde otevřeli svá výzkumná zařízení. Vznikla zde tak např. pobočka výrobce procesorů Intel, softwarové firmy IBM či poskytovatele služeb v oblasti těžby ropy Schlumberger. Zrodila se zde také ruská softwarová společnost Novosoft. Roku 2006 dosáhly soukromé investice do Akademgorodku 150 milionů dolarů a dále rostly.\n\nV roce 2013 zde byl odhalen pomník laboratorní myši.\n\nRoku 2013 zde byl dokončen Novosibirský vědecko-technologický park, do jehož budování byla investována asi 1 miliarda dolarů z veřejných i soukromých zdrojů. Tato instituce poskytuje zázemí a bezplatně půjčuje nezbytnou aparaturu pro malé technologické firmy a startupy. V roce 2015 v Novosibirském vědecko-technologickém parku působilo již okolo 300 firem, které se zabývaly nejrůznějšími odvětvími od nanotechnologií až po grafiku. Jejich roční obrat činil asi 17 miliard rublů a zaměstnávaly na 9 tisíc lidí.\n"}
{"id": "1304325", "url": "https://cs.wikipedia.org/wiki?curid=1304325", "title": "AEGON Championships 2017 – mužská dvouhra", "text": "AEGON Championships 2017 – mužská dvouhra\n\nMužská dvouhra AEGON Championships 2017 probíhala ve druhé polovině června 2017. Do singlové soutěže londýnského tenisového turnaje v Queen's Clubu nastoupilo třicet dva hráčů. Dvojnásobným obhájcem titulu byl britský první hráč světa Andy Murray, kterého za 1.43 hodin v úvodním kole vyřadil šťastný poražený 23letý Australan z kvalifikace a 90. hráč světa Jordan Thompson, jenž v sezóně 2016 nevyhrál ani jeden zápas v hlavních soutěžích turnajů na okruhu ATP Tour.\n\nVítězem se stal nenasazený Španěl Feliciano López, jenž ve finále zdolal chorvatskou turnajovou čtyřku Marina Čiliće po těsném třísetovém průběhu 4–6, 7–6 a 7–6, když odvrátil mečbol. Poměr vzájemných utkání proti Chorvatovi tak snížil na 3–5. Rovněž ve čtvrtfinále proti Berdychovi dokázal López zachránit mečbolovou příležitost českého soupeře.\n\nV probíhající sezóně si Španěl připsal premiérové turnajové vítězství, které představovalo šestý singlový titul na okruhu ATP Tour, třetí z trávy a vůbec první v kategorii ATP 500.\n"}
{"id": "1304329", "url": "https://cs.wikipedia.org/wiki?curid=1304329", "title": "Lgov", "text": "Lgov\n\nLgov () je město v Kurské oblasti v Ruské federaci. Při sčítání lidu v roce 2010 měl přes jednadvacet tisíc obyvatel.\n\nLgov leží v jižní části Středoruské vysočiny na řece Sejmu, levém přítoku Desny v povodí Dněpru. Od Kurska, správního střediska celé oblasti, je vzdálen přibližně osmdesát kilometrů západně.\n\nMěsto je železničním uzlem, kříží se zde trať z Kyjeva do Kurska otevřená v roce 1868 s později otevřenou tratí z Brjansku do Charkova.\n\nNejstarší ruské prameny zmiňují na místě dnešního Lgova v letech 1152 a 1207 město \"Olgov\", které bylo ovšem později v třináctém století zničeno nájezdem Mongolů.\n\nNa místě starého města byl v roce 1699 založen klášter, který fungoval až do roku 1764. Kolem kláštera vznikla osídlení, které jej přežilo a stalo se v roce 1779 městem.\n\nZa druhé světové války byl Lgov 27. října 1941 obsazen německou armádou a dobyt zpět 3. března 1943 jednotkami Voroněžského frontu Rudé armády v rámci třetí bitvy o Charkov.\n\n"}
{"id": "1304331", "url": "https://cs.wikipedia.org/wiki?curid=1304331", "title": "Jiří Tesák Mošovský", "text": "Jiří Tesák Mošovský\n\nJiří Tesák Mošovský (kolem roku 1547, Mošovce – 27. srpna 1617, Praha) byl evangelický kněz, spisovatel, básník a dramatik. Byl též zván jako Tesacius Brodský.\n\nNarodil se kolem roku 1547 v Mošovcích. Je však možné, že nepocházel z Mošovců, ale z Mošovce. Takové jsou na Slovensku dva. Navštěvoval školy v Kežmarku, Jihlavě a Košicích. Od roku 1577 pobýval v Čechách. V roce 1579 se oženil na faře v Kaňku. Poté 10 let působil jako utrakvistický farář ve Lstiboři, odkud se přestěhoval do Štolmíře, kde pobýval přibližně 3,5 roku. Kolem roku 1594 převzal úřad děkana v Českém Brodě, po 7 letech se dostává do Slaného a následně od roku 1604 byl arciděkanem v Hradci Králové. Pražské kališnické konsistoři se mnoho nelíbil, takže ho ještě téhož roku z tohoto úřadu sesadila. I tak však ve svém úřadu vydržel až do roku 1608, kdy přesídlil do Kouřimi. Důkazem o jeho setrvání v Hradci Králové je, že 24. března 1608 dosvědčoval knězi Zikmundovi Tribuleciovi Pražskému, faráři v Lochemicích a budoucímu správci fary v Miletíně, řádný manželský vztah s Juditou, dcerou kněze Daniela Volfia Rakovnického. V roce 1609 byl stavy zvolen do obnovené konsistoře, načež se stal farářem u Matky Boží na Louži a v roce 1611 farářem u sv. Haštala. Zemřel 2. září 1617 v Praze.\n\nMěl pověst výtečného kazatele. Svá díla sepisoval česky i latinsky. Většinou šlo o kázání, náboženské traktáty, dějepisné práce a latinské básně. V některých spisech se zaobíral duchovním zpěvem. Nejvýraznějším dílem je starozákonní selankový příběh o 5 jednáních „Komedie z knihy zákona božího Ruth“ (Praha 1604). Jde o jediné jeho dochované drama. Tiskem byly vydány jeho promluvy, které pronesl na pohřbech Václava Jiskry ze Sobince (1607) a Zikmunda Smiřického (1618).\n\n"}
{"id": "1304333", "url": "https://cs.wikipedia.org/wiki?curid=1304333", "title": "Iveta Voralová", "text": "Iveta Voralová\n\nIveta Voralová (* 7. srpna 1970) je bývalá československá krasobruslařka.\n\nByla členkou klubu VŠ Praha. Na olympijských hrách v roce 1988 jí bylo 17 let a 201 dní a byla nejmladší z československé výpravy. \n\n"}
{"id": "1304335", "url": "https://cs.wikipedia.org/wiki?curid=1304335", "title": "Swarm", "text": "Swarm\n\nSwarm je mise Evropské kosmické agentury zaměřená na průzkum a mapování zemského magnetického pole. Mise sestává ze tří identických satelitů umístěných na nízkých oběžných drahách podobných polární orbitě. Všechny tři satelity byly vyneseny společně raketou Rokot 22. listopadu 2013. Finálních oběžných drah dosáhly 17. dubna 2014.\n\nTělo satelitů má tvar šestibokého hranolu přecházejícího ve čtyřboký hranol s lichoběžníkovým průřezem. Povrch družic je pokryt panely fotovoltaických baterií. K tělu je připojeno čtyřmetrové rameno s přístroji, které je jedinou pohyblivou částí družic. Celkové rozměry satelitů včetně ramene jsou 9.1 m x 1.5 m x 0.85 m. Startovní hmotnost každého ze satelitů činila 472 kg, z čehož 106 kg připadalo na palivo. Česká republika se na konstrukci podílela dodáním akcelerometrů vyvinutých Výzkumným a zkušebním leteckým ústavem v Praze.\n\nKaždý ze satelitů nese následující přístroje:\n\nVšechny tři satelity obíhají po drahách s inklinací blízkou 90°, přičemž družice označované jako Alpha a Charlie obíhají ve formaci ve výšce 462 km, zatímco satelit Bravo obíhá ve výšce 510 km a jeho dráha se postupně odchyluje od orbity ostatních dvou satelitů. Dráha družic Alpha a Charlie musí být kvůli odporu atmosféry uměle udržována za pomocí pravidelných zážehů.\n\nÚčelem mise je co nejpodrobněji prozkoumat zemské magnetické pole a procesy hrající roli v jeho indukci. Swarm se tedy zaměří zejména na průzkum zemského jádra a procesů v něm probíhajících, magnetismu litosféry, vodivosti zemského pláště, elektrických proudů v ionosféře a magnetosféře a vlivu slunečního větru na svrchní vrstvy atmosféry.\n\nSatelity byly na oběžnou dráhu vyneseny raketou Rokot, která odstartovala 22. listopadu 2013 ve 13:02 SEČ z kosmodromu Pleseck. Ve 14:33 došlo k oddělení satelitů od vrchního raketového stupně Briz-KM na dráhu ve výšce 490 km a o tři minuty později navázaly družice spojení se Zemí. Brzy po oddělení od raketového stupně došlo také k úspěšnému vyklopení ramen s magnetometry. Kvůli problémům se záložním magnetometrem u satelitu Charlie bylo rozhodnuto pozměnit plánované rozmístění satelitů a vyčlenit na vyšší oběžnou dráhu družici Bravo namísto satelitu Charlie. V únoru 2014 byla zahájena úprava oběžných drah, kdy satelity Alpha a Charlie cíleně snižovaly své oběžné dráhy, zatímco satelit Bravo cíleně stoupal. U všech družic také došlo k úpravám inklinace dráhy. Cílových oběžných drah bylo dosaženo 17. dubna 2014.\n\n\n"}
{"id": "1304336", "url": "https://cs.wikipedia.org/wiki?curid=1304336", "title": "Torrisdale (hrad)", "text": "Torrisdale (hrad)\n\nHrad Torrisdale je historická rezidence s výhledem na Torrisdale Bay, Argyll, jižně od Carradale, v Kintyre, ve Skotsku. Hrad se nachází na okraji vesnice Torrisdale.\n\nZámek byl postaven v roce 1815 generálem Keith Macalisterem z Loup a Torrisdale. Autorem návrhu budovy byl architekt James Gillespie Graham, zámek se sestává ze dvou podlaží a suterénu. K dalšímu rozšíření došlo v roce 1900.\n\nV panství sídlí rodina Macalister Hall, která vlastní Torrisdale od roku 1890. Je zde k dispozici i ubytování pro turisty. V areálu se také provozuje ekologická koželužna a řemeslná dílna.\n"}
{"id": "1304341", "url": "https://cs.wikipedia.org/wiki?curid=1304341", "title": "Josef Antonín Šrůtek", "text": "Josef Antonín Šrůtek\n\nJosef Antonín Šrůtek (2. září 1822 Náchod – 21. června 1901 Hradec Králové) byl římskokatolický kněz, překladatel, spisovatel, novinář, velký vlastenec a příbuzný litoměřického biskupa Hurdálka.\n\nNarodil se 2. září 1822 v Náchodě. Studoval benediktinské gymnázium v Broumově, filozofii v Praze a od roku 1842 teologii v Hradci Králové, kde byl 25. července 1846 vysvěcen na kněze. Poté se stal vikaristou při katedrále sv. Ducha a následujícího roku protokolistou biskupské konsistoře, přičemž obýval vlastní domek na Pražském Předměstí, který byl znám svojí úhlednou zahradou, o níž se též staral vlastními silami. Účastnil se též místního spolkového života, je mj. autorem textu písně při svěcení nového praporu zdejší národní gardy (1848). Krátce zapisoval do městské kroniky a zajímavé je, že zatímco ostatní psali německy, on své zápisy formuloval výhradně česky. V roce 1856 byl vyznamenán tím, že od biskupa obdržel ostensorium canonic. O 6 let později pracuje jako tajemník konsistoře. Roku 1865 se stal konsistorním radou, v roce 1878 členem a roku 1890 arciděkanem katedrální kapituly. Zemřel 21. června 1901 v Hradci Králové.\n\nJeho dílo i činnost jsou dodnes neprávem opomíjeny. Byl velmi plodným náboženským spisovatelem. Kromě toho napsal řadu povídek i vědeckých úvah. Zároveň byl v roce 1849 redaktorem prvních královéhradeckých novin „Polabského Slovana“ a poté v roce 1851 založil časopis „Školník“, první český učitelský list. Psal však i do dalších novin a časopisů („Blahověst“, „Časopis katolického duchovenstva“, „Čech“, „Památky archeologické a místopisné“, „Pražské noviny“, „Vlasť“ a „Zlaté lístky“). Redigoval též „Věstník Hospodářského spolku v okolí králohradeckém“ (1874–1880, společně s Ladislavem Pospíšilem) a Hlasatele Hospodářského spolku pro okolí Hradce Králové“ (1880–1882).\n\nNejtrvalejší památku zanechal po sobě založením „Dědictví Maličkých“ v roce 1859, které až do roku 1899 řídil a o jeho prospěch se svědomitě staral. Svými podíly pocházejícími z pera Františka Pravdy a Josefa Ehrenbergra učilo počátkem 60. let 19. století českou mládež číst. Zvláštní je, že první ohlasy na tuto osvětovou činnost přišly ze zahraničí, ne z domova. V prosinci 1859 darovala na „Dědictví Maličkých“ 200 zl. r. č. sama císařovna Alžběta. Na světové výstavě v Paříži roku 1867 bylo „Dědictví Maličkých“ oceněno 2 zlatými medailemi. Vyrozumění o tom obdržel v diplomové listině z 1. července 1868. V roce 1890 zase papež Lev XIII. Udělil katedrální kapitule v Hradci Králové právo, užívat pontifikálie pro kanovníka arcijáhna, kterým byl právě Josef A. Šrůtek. Jak vidno, doma není nikdo prorokem, alespoň bylo jeho zásluh oceněno v zahraničí.\n\nV roce 1849 byl aprobován k výuce matematiky a fyziky na středních školách. Jako pomocný učitel vyučoval češtinu na hradeckém gymnáziu (1851–1852) a na učitelském ústavu (1852–1854, obé zdarma), aby mohl již od mladých let podporovat u místních obyvatel, mnohdy němčících národních odrodilců, lásku k rodnému jazyku i zemi. Roku 1853 se stal činným členem společnosti českého Musea. Snažil se pomáhat i chudým studentům, v roce 1891 např. přispěl na štědrovečerní pohoštění chudých akademiků ve spolku „Družstvo Arnošta z Pardubic“. To již přistoupil za přispívajícího člena této organizace.\n\n\n"}
{"id": "1304345", "url": "https://cs.wikipedia.org/wiki?curid=1304345", "title": "Eva Gašparcová", "text": "Eva Gašparcová\n\nEva Gašparcová je bývalá československá krasobruslařka.\n\nByla členkou klubu Slovan Bratislava. V roce 1967 vyhrála mistrovství Slovenska. Jejím trenérem byl František Landl.\n"}
{"id": "1304348", "url": "https://cs.wikipedia.org/wiki?curid=1304348", "title": "Jezdecké sporty", "text": "Jezdecké sporty\n\nMezi devět jezdeckých sportů oficiálně patřících pod Mezinárodní federaci pro jezdecké sporty patří:\n\n"}
{"id": "1304349", "url": "https://cs.wikipedia.org/wiki?curid=1304349", "title": "Karel Smrž", "text": "Karel Smrž\n\nKarel Smrž (19. duben 1897 Sobotka – 20. září 1953 Praha) byl filmový historik a kritik, scenárista, kameraman, dramaturg, publicista a docent Filmové fakulty Akademie múzických umění v Praze.\n\nNarodil se 19. dubna 1897 v Sobotce v okrese Jičín v Královéhradeckém kraji do učitelské rodiny. V roce 1908 začal studovat na jičínské vyšší reálce, po přestěhování rodiny do Prahy, dokončil školu na vyšší reálce na Malé Straně, kde v roce 1915 odmaturoval. Už od mládí se jeho zájem soustřeďoval na právě se rodící kinematografii, zejména o její technickou stránku a historii. Již jako student vyšší reálky si vyrobil svou první primitivní přijímací kameru. Na svá první setkání s \"živými fotografiemi\" po letech vzpomínal takto:\n\nTento zájem byl určující i pro jeho další studium. Po maturitě se zapsal na strojní a elektrotechnické inženýrství na Českém vysokém učení technickém v Praze (ČVUT), kterou absolvoval v roce 1926. Během studia byl zaměstnán jako asistent fyzikálního ústavu ČVUT, stal se tajemníkem Československé společnosti pro vědeckou kinematografii a začal publikovat své první práce věnující se technickým a historickým otázkám filmu. První knihou byla v roce 1922 vydaná \"Vývoj a význam kinematografie a filmu\", v roce 1924 vychází první větší česká publikace o filmu s názvem \"Film: podstata, historický vývoj, technika, možnosti a cíle kinematografu\". Během studií rovněž zkonstruoval svou první amatérskou kameru na normální film, kterou nazval Kinetom, a se kterou natočil svůj první krátký dokumentární film \"Madame Curie v Praze\" (1925). Několik let pracoval společně s odborníky na dlouhém populárně vědeckém filmu Radium, tajemství života a stvoření, který byl dokončen v roce 1930. V roce 1926 spoluzakládá měsíčník \"Kinematografie\", který vydává Československá společnost pro vědeckou kinematografii. Byl to jeden z prvních českých periodik věnujících se filmové technice. V následujících letech působí jako redaktor a přispěvatel do dlouhé řady časopisů zabývajících se filmem (např. \"Rozpravy Aventina\", \"Kino\", \"Studio,\" \"Svět ve filmu a v obrazech\", \"Panorama\", \"Kinorevue\", \"Amatérská kinematografie\", \"Domov a svět\", \"Český svět\", \"Filmové noviny\", \"Filmový kurýr\", \"Filmová práce\", \"Objektiv\", \"Pathé-revue\", \"Československý kinoamatér\", \"Triumf techniky\" aj.).\n\nVedle své publikační činnosti se věnoval rovněž psaní scénářů. Napsal scénáře k němým filmům \"Adjunkt Vrba\" (1929) a \"Starý hřích\" (1929), k filmovému seriálu o kocouru Felixovi píše veršované titulky a text napsal rovněž pro jedny z prvních českých animovaných filmů \"Bimbovo smutné dobrodružství\" (1930) a \"Tommy a mořská panna\" (1930) režiséra Karla Dodala. Na konci 20. let byl zaměstnán jako redaktor, střihač a dramaturg filmového týdeníku \"Elekta Journal\" (1928 – 1930). S příchodem zvukového filmu se uplatnil také jako technik, podílel se na montáži zvukových aparatur v pražských kinech Olympic, Konvikt a Belveder a spolupracoval na natáčení a sestřihu film Pudr a benzin.\n\nV letech 1945 až 1951 vedl Ústřední dramaturgii zestátněného filmu, posléze jako vedoucí lektorátu Československého státního filmu. Od roku 1946 (tedy od samotného vzniku) přednášel na Filmové fakultě Akademie múzických umění, kde byl v roce 1951 jmenován docentem dějin filmu. Od roku 1951 se věnuje především své pedagogické a vědecké činnosti, mimo jiné připravoval vydání nových třídílných dějin filmu. Jeho zdravotní stav mu však nedovolil toto dílo dokončit. Nevyléčitelné krevní chorobě podlehl ve věku 56 let dne 20. září 1953.\n\n\nHrané filmy\n\nAnimované\n\nDokumentární\n\n\n"}
{"id": "1304351", "url": "https://cs.wikipedia.org/wiki?curid=1304351", "title": "Ruská finanční krize (2014)", "text": "Ruská finanční krize (2014)\n\nFinanční krize v Rusku od konce roku 2014 do poloviny roku 2016 byla důsledkem značného poklesu směnného poměru ruského rublu vůči hlavním světovým měnám, který začal v druhé polovině roku 2014. Již ke konci toho roku se kurz rublu stabilizoval na úrovni vyšší než v okamžiku největšího poklesu. Měnová krize v Rusku zasáhla také některé další postsovětské republiky. \n\nVzhledem k celé řadě faktorů sklouzla ruská ekonomika roku 2015 do hluboké recese. Postupně došlo k poklesu cen akcií na moskevské burze. Od podzimu roku 2014 byla ovlivněna reálná ekonomika. Nedůvěra v ruskou ekonomiku vyplývala z minimálně dvou hlavních důvodů. Prvním byl pokles cen ropy v roce 2014. Ropa je pro Rusko významným vývozním artiklem. Její cena na světových trzích klesla v průběhu roku 2014 o téměř 50 %. Druhým důvodem bylo zavedení mezinárodních ekonomických sankcí po anexi Krymu a ruské vojenské intervenci na Ukrajině.\n\nZ recese se ruské hospodářství vymanilo ve 2. pololetí roku 2016, ve 4. čtvrtletí již prokazatelně vykazovalo růst. Zásluhu na tom měly zejména sektor zemědělství a průmyslové výroby, naopak stavebnictví a těžba se stále potýkaly s problémy. V roce 2017 se předpokládá růst vyšší než 1 %.\n\nKrize ovlivnila ruské hospodářství – jak spotřebitele a firmy, tak i regionální finanční trhy. Také ruské ​​ambice ohledně Eurasijské hospodářské unie utrpěly.\n\n"}
{"id": "1304352", "url": "https://cs.wikipedia.org/wiki?curid=1304352", "title": "Poloplastická animace", "text": "Poloplastická animace\n\nPoloplastická animace je jakýsi přechod mezi animací ploškovou a loutkovou. Animovaná postavička je vlastně loutka bez kostry, položená na animačním stole a snímaná shora, tudíž její zadní strana musí být plochá. Loutky jsou většinou z textilu, plastelíny, ale i sádry a jiných materiálů. K doplnění takové animace jsou využívány různé malé předměty jako rekvizity, nebo i kreslená animace pro zobrazení například snu. Hlavními českými představiteli jsou Břetislav Pojar a Miroslav Štěpánek. Ti v šedesátých letech 20. století společně režírovali animovaný seriál \"Potkali se u Kolína\". \n\nJde o sérii krátkých animovaných filmů, rozdělených do dvou dílů. Vypráví o životě dvou medvědů, kteří se jednou potkali u Kolína. Menší z medvědů si ze všeho nejvíc chce hrát, ale je trochu hloupí a naivní, čeho využívá ten větší medvěd, který myslí jen ve svůj prospěch.\nLoutky pro tento seriál byly vytvořeny z textilu (kombinace plyše, bavlny a jiných materiálů). Pro doplnění byly použity drobné rekvizity ze sádry, papíru nebo drátků (vidličky, hrnce, lahve...).\n\nPoloplastická animace je také využívána v jiných animovaných filmech jako doplněk, nejčastěji v kombinaci s loutkou. V současnosti se s ní můžeme setkat v různých videoklipech, například v klipu písničky Vlasta od Rudy z Ostravy, jehož animátorka je Marta Kačerová.\n"}
{"id": "1304353", "url": "https://cs.wikipedia.org/wiki?curid=1304353", "title": "High-tech architektura", "text": "High-tech architektura\n\nHigh-tech je moderní architektonický styl a zkratka anglického výrazu high technology, což v překladu znamená velmi pokročilá technologie.\n\nHigh-tech se jako architektonický styl objevuje koncem 60. let 20. století a vychází z předválečného funkcionalismu a konstruktivismu. Někdy také bývá považován za mezistupeň moderny a postmoderny, se kterými se vzájemně prolíná a proto někdy bývá obtížné tyto styly rozlišit. Od svého zrodu prošel tento styl určitým vývojem a v současné době pod sebe zahrnuje například otázky ekologie, úspor energie atd.\n\nKlade důraz na technickou a technologickou složku architektonického díla a využívá v té době nových technologií a materiálů, např. materiály využívané v kosmonautice. Často se ale také v estetice high-tech uplatňují plechy z nerezové oceli a dalších lesklých kovů, zvlněné nebo perforované povrchy (často plastové membrány), panelované plochy z kovu nebo skla, tvarované spojovací články, viditelná výztužná lanka apod. Od 90. let se používají i tzv. inteligentní fasády, které využívají sluneční energii a přirozené větrání. Nosná síť budovy bývá oddělená od vnitřní části. Tzn. eskalátory, potrubí, výtahy atd. se stávají prvkem zdobícím vnějšek budovy. Dalšími typickými znaky jsou např. uzavřená silná okna, nebo kovový konstrukční systém.\n\nStyl dostal svoje jméno podle knihy High Tech: The Industrial Style and Source Book for The Home, napsané dvojicí autorek Joan Kronovou a Suzanne Slesinovou. Kniha byla vydaná roku 1978 vydavatelstvím Clarkson N. Potter, New York a byla ilustrovaná stovkami fotgrafií, které ukazovaly jak designéři, architekti a investoři umísťovali klasické průmyslové prvky nalezené v průmyslových katalozích do obytných a občanských budov jako součást interiéru. Byly to např. police z knihovny, laboratorní sklo, kovové pláty, navigační světla z přistávací plochy letiště, průmyslové podlahy atd. Předmluvu k této knize napsal architekt Emilio Ambasz, bývalý kurátor části designu v Muzeu moderního umění (MoMA) a právě on vnesl tento trend do historického kontextu. Výsledkem propagace a popularity této knihy se termín „high-tech“ dostával do povědomí odborné ale i laické veřejnosti.\n\nHigh-tech architektura byla v některých aspektech odpovědí na rostoucí deziluzí v moderní architektuře. Realizace urbanistických plánů rozvoje Le Corbusiera vedla k monotónnímu a standardizovanému vzhledu míst a budov. Tvorba ekonomických budov s nízkým standardem fasád staveb, vedla k celkovému úpadku estetiky v architektuře. High-tech architektura vytvořila novou estetiku v kontrastu se standardní moderní architekturou. V knize High Tech: The Industrial Style and Source Book for The Home se ohledně high-tech estetiky a využívaní nových prvků autor vyjadřuje ve smyslu<br> „... vaše rodiče by tyto prvky mohli považovat za urážlivé“. I tato humorná poznámka demonstruje rebelské nálady tvůrců high-tech.\n\n\n\n"}
{"id": "1304354", "url": "https://cs.wikipedia.org/wiki?curid=1304354", "title": "Scooby-Doo 2: Nespoutané příšery", "text": "Scooby-Doo 2: Nespoutané příšery\n\nScooby-Doo 2: Nespoutané příšery (v anglickém originále Scooby-Doo 2: Monsters Unleashed) je americký komediálně-mysteriózní film z roku 2004 režiséra Raji Gosnella, natočený na motivy stejnojmenných animovaných seriálů studia Hanna-Barbera. Scénář napsal James Gunn, v hlavních rolích se představili Freddie Prinze Jr., Sarah Michelle Gellar, Matthew Lillard, Linda Cardellini a Seth Green. Snímek pojednává o skupině čtyř mladých lidí, kteří společně se psem Scoobym řeší záhady. Snímek je sequelem filmu \"Scooby-Doo\" z roku 2002.\n\n"}
{"id": "1304360", "url": "https://cs.wikipedia.org/wiki?curid=1304360", "title": "James Hansen", "text": "James Hansen\n\nJames E. Hansen (\"James Edward \"Jim\" Hansen;\" * 29. března 1941 v Denison, Iowa) je americký badatel v oboru věd o klimatu. Od roku 1981 do roku 2013 byl ředitelem Goddardova institutu pro kosmický výzkum (GISS) NASA. Je mimořádným profesorem na Earth Institute Kolumbijské university, kde vede program Climate Science, Awareness and Solutions (Klimatická věda, povědomí a řešení). Známým se Hansen stal zejména v 80. letech jako jeden z prvních vědců, který vytrvale varoval před nebezpečím globálního oteplování. Své působení v NASA skončil v dubnu 2013, aby se nadále zasazoval především na politické a právní úrovni za snížení emisí skleníkových plynů.\n\nV roce 1963 byl Hansenovi udělen titul bakalář s vyznamenáním z fyziky a matematiky na University of Iowa, jeho učitelem byl James Van Allen. V roce 1965 absolvoval magisterským titulem z astronomie a v roce 1967 získal na téže univerzitě doktorát. V letech 1965 a 1966 byl hostujícím studentem na astrofyzikálním ústavu na Univerzitě v Kjótu.  \nJako vysokoškolského studenta v Iowě Hansena velmi inspiroval výzkum vesmíru, který vedl Van Allen. O deset let později se zaměřil na planetární výzkum, což zahrnovalo porozumění možné změně klimatu v důsledku lidského vlivu na složení zemské atmosféry.\n\nJedno z těžišť Hansenovy práce byl zářivý transport v planetárních atmosférách, a to zejména interpretace družicových dat týkajících se zemské atmosféry a povrchu. Tyto údaje, jsou-li správně analyzovány, jsou účinným způsobem sledování globální změny životního prostředí na Zemi.\n\nDále se zabýval vývojem a aplikací numerických klimatických modelů pro lepší pochopení současného klimatu a možných dopadů globálního oteplování.\n\nV roce 1981 James Hansen zveřejnil vlivnou studii, ve které se zaměřil na dopady zvýšení atmosférické koncentrace oxidu uhličitého, způsobeného lidstvem, které lze očekávat v následujících desetiletích.<ref name=\"DOI10.1126/science.213.4511.957\">J. Hansen, D. Johnson, A. Lacis, S. Lebedeff, P. Lee, D. Rind, G. Russell: Climate Impact of Increasing Atmospheric Carbon Dioxide. In: Science. 213, Nr. 4511, 28. August 1981, S. 957. doi:.</ref> Z porovnání jeho tehdejších popisů s dnešními pozorováními vyplývá:<ref name=\"DOI10.1088/1748-9326/7/4/044035\">\n\n</ref>\nV roce 1988 Hansen publikoval model, který měl 3 scénáře. Avšak nejoptimističtější scénář C nejvíce odpovídá později naměřeným datům. Tento scénář však počítal s tím, že od roku 2000 neporoste koncentrace oxidu uhličitého. To ukazuje na nadhodnocování oteplování i v tomto jeho modelu, protože koncentrace oxidu uhličitého rostla.\n\nVe studii z roku 2008 Hansen prohlásil, že má-li být zabráněno oteplení přes 2 K a zvratům globálního klimatického systému s nevratnými důsledky, obsah oxidu uhličitého v zemské atmosféře nesmí přesahovat hodnotu 350 částic na milion (ppm).. Již od začátku roku 2016 je globální koncentrace vyšší než 400 ppm a dále stoupá , velmi přesáhla Hansenem uváděnou hranici.\n\nV roce 2016 vyšla práce týmu 19 vědců, který vedl, rozebírající důsledky tvorby vrstvy chladné sladké vody na povrchu oceánů, která se vytváří v důsledku tání ledových příkrovů. Mezi tyto důsledky patří zrychlené tání ledu odspodu vlivem zvýšené teploty vody ve stometrových hloubkách, následný rychlejší postup ledu z pevniny do moře a tedy zvyšování mořské hladiny; vlivem vyššího rozdílu tepot mezi tropickými a mírnými šířkami vznikají také nebývale silné bouře . Hansen shrnuje poučení z tého práce v krátkém videu.\n\n23. června 1988 vystoupil před \"Výborem pro\" e\"nergii a přírodní zdroje \"amerického Senátu a prohlásil, že globální oteplování je „na 99 procent“ způsobeno nikoliv přirozenými výkyvy, ale člověkem uvolněnými skleníkovými plyny .\n\nHansen nařkl vládu prezidenta George W. Bushe a jím instalované hlavy NASA Seana O'Keefa z opakovaných pokusů ovlivnit jeho veřejné názory na příčiny vzniku globálního oteplování. Podle Hansena byli zaměstnanci NASA v oblasti public relations instruováni, aby jeho komentáře a rozhovory přezkoumávali, a Bushova administrativa tiskové zprávy související s klimatem dodatečně upravovala, aby se globální oteplování jevilo méně hrozivé. Jeho situace mu nedovolovala svobodně promluvit, aniž by potom nenásledovala protiakce jiných státních zaměstnanců. V jednom z jeho veřejných vystoupení, vysílaném televizní stanicí CBS, řekl: „Za své více než tři desítky let ve státní službě jsem nikdy nezažil takové restrikce při komunikaci vědců s veřejností.“\n\nHansen se angažuje mimo jiné také v aktivitách proti těžbě uhlí metodou odstraňování vrcholků hor v Raleigh County v Západní Virginii a byl přitom i několikrát zatčen.\n\nV roce 2008 požadoval obžalování manažerů ropných a těžebních společností, včetně ředitelů \"ExxonMobil\" a \"Peabody Energy,\" pro „velezradu proti člověku a přírodě“. Bojovali proti učení o globálním oteplování podobně, jako se tabákový průmysl snažil utajit a popírat vztah kouření a rakoviny.\n\nV únoru 2012 přednesl projev na \"TED\"konferenci.\n\nHansen je velvyslancem organizace pro ochranu klimatu 350.org, , jejíž jméno se odvozuje od jeho studie ohledně „bezpečného limitu“ obsahu CO v atmosféře. K dosažení tohoto cíle podporuje zavedení systému Poplatků a dividend pro snížení emisí CO.\n\nV roce 2013 Hansen v otevřeném dopise, spolu s kolegy (Ken Caldeira, Kerry Emanuel a Tom Wigley), vyzval \"\"k renesanci jaderné energie\"\", jelikož odpor vůči jaderným elektrárnám ohrožuje boj proti změně klimatu. Vědci apelovali na politiky a organizace ochránců životního prostředí po celém světě, aby se zasazovali o rozvoj bezpečné jaderné energetiky. \"\"Není realistický způsob, jak stabilizovat klima bez významného podílu jaderné energie.\"\" píší vědci v dopise. Rizika jaderné energie jsou totiž \"řádově nižší\" než nebezpečí vyplývající z použití fosilních paliv. V diskusi o budoucnosti energetické politiky by měly rozhodovat fakta, ne emoce, apelují Hansen a jeho kolegové. Ve studii z roku 2013 srovnávají rizika jaderných a fosilních paliv a vyslovují se pro jadernou energii oproti  fosilní, jelikož jde o technologie s výrazně nižším rizikem a emisemi.\n\nJames Hansen se připojil jako spolužalobce v procesu proti Spojeným státům americkým, zastoupených jejich prezidentem, který započala skupina 21 dětí a mladých lidí v roce 2015 (hovorově \"Climate Kids\" (\"Děti klimatu\")). Skupinu zastupuje spoluzakladatelka nevládní organizace \"Our Children's Trust\" Julia Olson. V listopadu 2016 potvrdil okresní soud v Eugene (Oregon), že mladí lidé mají Ústavou garantované právo na stabilní klimatický systém se zdravým, svobodným a prosperujícím životem pro sebe a své potomky a připustil tak stížnost formálně. Hlavní líčení má začít v únoru 2018.\n\nNa konci roku 2017 vystoupil na klimatické konferenci COP23 v Bonnu s přednáškou pod názvem \"\"Vědecká zdrženlivost, hrozba pro lidstvo a přírodu\"\". V rámci té varoval o nutné potřebě udržet globální oteplování pod 1,5 °C. Dle jeho slov nemáme desítky let na nalezení správné odpovědi, vědci by měli opustit svou čistě informační roli a začít na problém nahlížet komplexně. Jelikož teplota země od roku 1970 stoupá lineárně, je potřeba rapidně snížit emise. Začátkem řešení je podle Hansena navýšení ceny fosilních paliv o to, co stojí naší společnost (znečištění ovzduší, znečištění vody, klimatická změna, ...). Teprve pak můžeme začít s alternativy obnovitelné energie. Přiznává, že lidstvo je závislé na energiích, kritizuje však, že jsou upřednostňovány ekonomické zájmy před dlouhodobými aspekty - klimatickou újmu neplatí firmy s fosilními palivy.\n\nHansen byl v roce 1995 zvolen do Národní Akademie Věd. V roce 2001 získal prestižní \"Heinzovu environmentální cenu\" za svůj výzkum změny klimatu a v témže roce byl poctěn Americkou Geofyzikální Unií vyznamenáním Roger Revell Medal. V roce 2007 mu byla udělena Dan David Prize dotovaná milionem dolarů a Szilardova cena Americké Fyzikální Společnosti (APS).\n\nV roce 2013 byla Hansenovi propůjčena \"Ridenhouerova cena za odvahu\"  jako uznání za to, že \"odvážně a asertivně vyjadřuje pravdu o klimatické změně, a to i v době, když se ho Bushova administrativa snažila jako ředitele Goddardova institutu pro studium vesmíru umlčet a potrestat.\"\n\nV době, kdy Hansen vedl GISS, upravoval tento institut nejvíce data teplot. Od jeho slyšení před Senátem USA v roce 1988 se datuje problematika globálního oteplování. Za jeho aktivismus a nadhodnocování růstu teplot ho kritizuje například fyzik Freeman Dyson.\n\nKlimatologové Hansena kritizují za publikace bez peer review, extrémní tvrzení či terminologii. Na rozdíl od jiných klimatologů Hansen mimo jiné věří, že se skleníkový efekt může vymknout kontrole (\"runaway\"). Podle IPCC je ale pravděpodobnost minimální: „a \"runaway greenhouse effect\" — analogous to that of Venus — appears to have virtually no chance of being induced by anthropogenic activities.“ .\n\n\n\n"}
{"id": "1304369", "url": "https://cs.wikipedia.org/wiki?curid=1304369", "title": "Vilenská gubernie", "text": "Vilenská gubernie\n\nVilenská gubernie (, ) byla jedna z gubernií carského Ruska v letech 1795-1796 a 1801. Během územních reforem Pavla I. se na základě jeho nařízení z 12. prosince 1796 sloučila se Slonimskou gubernií a vytvořila Litevskou gubernii. Za vlády Alexandra I. se tato gubernie v roce 1801 rozdělila na novou Grodenskou gubernii a znovu obnovenou Vilenskou gubernii. Hlavním městem gubernie bylo Vilno.\n\nOd 18. prosince 1842 část území gubernie se stala součástí nové Kaunaské gubernie.\n\n"}
{"id": "1304385", "url": "https://cs.wikipedia.org/wiki?curid=1304385", "title": "Veletrh Věda Výzkum Inovace", "text": "Veletrh Věda Výzkum Inovace\n\nVeletrh Věda Výzkum Inovace (VVVI) je každoroční událost na brněnském výstavišti na podporu vědy, výzkumu a inovací mezi zainteresovanými subjekty. Jakožto veletrh vytváří platformu pro propojení vědecko-výzkumné a aplikační sféry. Poskytuje příležitost veřejnosti a odborníkům k výměně informací.\n\n\"Veletrhu Věda Výzkum Inovace\" se plánuje prezentovat výsledky činností všech vědních oborů, také humanitních. Vystavovatelé se přihlásují k některým z témat např.: energetika, e-mobilita a dopravní systémy budoucnosti, pokročilé technologie, robotika, \"smart home – home automation\", lidské zdroje, \"startupy\" a další. \n\nDruhý ročník veletrku probíhal ve dnech 28. února až 2. března 2017 v pavilonu B. Záštitu převzal místopředseda vlády pro v.v.i. a další. Mezi osobnosti a organizátory patřili Petr Štěpánek z VUT Brno, hejtman Bohumil Šimek, tehdejší místopředseda vlády Pavel Bělobrádek, hospodářská komora a Veletrhy Brno.\n\nCílem veletrhu bylo propojit vědeckou a výzkumnou sféru s podnikatelským prostředím, prezentovali se zde vědci a vědecké týmy, školy a výzkumníci inovačních firem v oblastech věd: technických, o neživé přírodě, lékařských a biologických, společenských a humanitních, zemědělských a biologicko-environmentálných věd.\n\nByla odělena cena za nejlépe hodnocený příspěvek otisknutý v \"MM Science Journal\" (je anglicky psaný odborný časopis, věnující se různým technickým oborům, např. automatizace či robotechnika, který vydává MM průmyslové spektrum. \n\nNa veletrhu se představily relevantní firmy a univerzity se svými projekty (např. StudentCar, Formula Student či Monoracer). K vidění byly elektromobily, interaktivní expozice Merkur, hybridní bateriový systém pro výrobu a akumulaci elektrické energie, Plantograf, simulátor relativistické optiky a systém elektronického odbavování cestujících DPMB. \n\nMezi témata veletrhu patřili např. Průmysl 4.0, \"smart cities\", transfer znalostí a jeho aktuální trendy, 3D tisk, nanotechnologie apod. \n\nTřetí ročník se uskutečnil ve dnech 15. až 17. května 2018.\n\n\n"}
{"id": "1304389", "url": "https://cs.wikipedia.org/wiki?curid=1304389", "title": "Římskokatolická farnost Krouna", "text": "Římskokatolická farnost Krouna\n\nŘímskokatolická farnost Krouna je územním společenstvím římských katolíků v rámci chrudimského vikariátu královéhradecké diecéze.\n\nKostel v Krouně je poprvé připomínán v roce 1350 a původně byl dřevěný. V letech 1768–1773 byl přestavěn do podoby barokní zděné stavby.\n\nFarnost má sídelního duchovního správce, který je zároveň administrátorem ex currendo farnosti Pustá Kamenice.\n\n"}
{"id": "1304395", "url": "https://cs.wikipedia.org/wiki?curid=1304395", "title": "Lužný potok", "text": "Lužný potok\n\nNázev Lužný potok má více vodních toků:\n\n\n"}
{"id": "1304397", "url": "https://cs.wikipedia.org/wiki?curid=1304397", "title": "Římskokatolická farnost Pustá Kamenice", "text": "Římskokatolická farnost Pustá Kamenice\n\nŘímskokatolická farnost Pustá Kamenice je územním společenstvím římských katolíků v rámci chrudimského vikariátu královéhradecké diecéze.\n\nKostel v Pusté Kamenici je poprvé připomínán v roce 1350. V roce 1677 byl již v natolik zuboženém stavu, že byl zbořen. O tři roky později byl postaven slohově jednotný barokní kostel nový nákladem majitelů rychmburského panství. Půdorys kostela je údajně zmenšenou kopií půdorysu centrální části basiliky sv. Petra ve Vatikánu. V letech 1995–1997 proběhla generální rekonstrukce kostela.\n\nFarnost je spravována ex currendo z Krouny.\n\n"}
{"id": "1304402", "url": "https://cs.wikipedia.org/wiki?curid=1304402", "title": "Martha Grahamová", "text": "Martha Grahamová\n\nMartha Austinová Grahamová (11. května 1894 Allegheny County, Pennsylvania – 1. dubna 1991 New York) byla americká tanečnice, choreografka a taneční pedagožka, jež významně ovlivnila dějiny moderního tance. Pocházela z rodiny psychiatra. Taneční vzdělání získala v Los Angeles na škole Denishawn School; pak působila nějaký čas v tamním tanečním souboru. Do poloviny dvacátých let byl její taneční styl ještě eklektický a romantický, což se změnilo po roce 1926, kdy v New Yorku založila taneční školu Martha Graham School of Contemporary Dance, z níž později vzešel soubor Martha Graham Dance Company. Zde Grahamová taneční pohyb podřídila vyjadřovaným emocím; tanec se pro ni stal „skrytou řečí duše“, jak se později vyjádřila. Postupně vytvořila vlastní škálu tanečních výrazových prostředků, odlišnou od tradičních pohybů a vyznačující se dynamičností, silovostí a napětím. Během šedesátileté kariéry Grahamová vytvořila 181 tanečních děl, spolupracovala s řadou významných umělců různých oborů a vychovala mnoho žáků. Jako tanečnice naposledy vystoupila v 75 letech, choreografii se věnovala až do 96 let. \n"}
{"id": "1304404", "url": "https://cs.wikipedia.org/wiki?curid=1304404", "title": "Severozápad Spojených států amerických", "text": "Severozápad Spojených států amerických\n\nSeverozápad Spojených států amerických je neformální geografická oblast Spojených států. Region zahrnuje státy Oregon, Washington a Idaho – obvykle také Montanu a Wyoming. Některé zdroje zahrnují i jihovýchodní Aljašku na severozápadě. Související, ale odlišný, termín „Pacific Northwest“ obvykle vylučuje oblasti od Skalnatých hor na východ.\n\nSeverozápadní Spojené státy jsou podskupinou západních Spojených států (což je samo o sobě nejednoznačné). Naproti tomu státy zařazené do sousedních oblastí (jihozápadní Spojené státy a Velké planiny) a Utah nejsou současně považovány za součást obou regionů.\n"}
{"id": "1304407", "url": "https://cs.wikipedia.org/wiki?curid=1304407", "title": "BlaBlaCar", "text": "BlaBlaCar\n\nBlaBlaCar je internetová platforma a největší komunita pro meziměstskou spolujízdu na světě. BlaBlaCar vymyslel francouzský podnikatel Frédéric Mazzella v prosinci 2003 a současnou společnost Comuto SA, která platformu provozuje, založil v roce 2006. BlaBlaCar spojuje řidiče a cestující, kteří jsou ochotni cestovat společně mezi městy a sdílet náklady na cestu. BlaBlaCar má více než 600 zaměstnanců a více než 45 milionů členů ve 22 zemích.\n\nČlenové se musí zaregistrovat a vytvořit si osobní profil, který zahrnuje hodnocení a recenze od jiných členů, ověření pomocí sociálních sítí, a rychlost odpovědí na otázky ostatních členů. Profily členů obsahují také úroveň zkušenosti, kdy nejzkušenější členové mají titul ambasador. Každý profil také zahrnuje informaci o tom, jak moc si daný člověk chce povídat při cestě (od málomluvného \"Bla\" přes hovorného \"BlaBla\" až po ukecaného \"BlaBlaBla\" - odtud název služby).\n\nV dubnu 2015 získala společnost investici 100 milionů USD od venture kapitálových fondů včetně ISAI, Index a Accel, a v předchozích kolech dalších 1,2 milionů EUR od ISAI a 600000 EUR od zakladatelů, přátel a rodiny.\n\n16. září 2015 získal BlaBlaCar dalších 200 milionů USD především od investorů z USA v investičním kole, které ocenilo hodnotu společnosti na 1,6 miliardy USD.\n\nSlužba lze používat přes webové stránky včetně mobilní verze, a také prostřednictvím aplikací pro iOS a Android.\n\nFrédéric Mazzella přišel poprvé s nápadem na spolujízdu v roce 2003, když se snažil dostat domů na Vánoce. Autobusy a vlaky byly v té době vyprodané, ale všiml si, že na silnicích jezdí hodně aut, která měla prázdná místa. Neměl ale žádnou možnost, jak se nechat svézt. V roce 2008 založili zakladatelé internetovou komunitu pod názvem Covoiturage.fr, o které říkali, že je to jako Facebook s rezervacemi. Covoiturage.fr měl původně jak C2C model, který byl zdarma, tak B2B model, kdy prodávali softwarovou platformu pro společnosti, které podporovaly spolujízdu mezi zaměstnanci. Tímto způsobem prodali až 200 platforem. B2B model nicméně nebyl ziskový a vyžadoval příliš mnoho úprav a tlak na nízké náklady, takže se zakladatelé zaměřili výhradně na C2C model a snažili se přijít na to, jak jej zlepšit a zpeněžit.\n\nPodnikatelský model je založený na párování nabídky a poptávky po cestování na dlouhé vzdálenosti, kdy se majitelé aut snaží zaplnit prázdná místa během cesty, u které dopředu ví, že ji pojedou.\n\n\nBlaBlaCar od svého vzniku získal více než 50 ocenění a vyznamenání, nedávno i speciální cenu od Le Figaro pro Nejlepší místo k práci podle INSEAD Business School.\n\n"}
{"id": "1304413", "url": "https://cs.wikipedia.org/wiki?curid=1304413", "title": "VZLUSat-1", "text": "VZLUSat-1\n\nVZLUSat-1 je česká technologická nanodružice vybavená miniaturizovaným rentgenovým dalekohledem, přístrojem FIPEX pro měření koncentrace kyslíku v atmosféře a nově vyvinutým radiačním štítem z kompozitního materiálu. Družice byla vynesena na oběžnou dráhu dne 23. června 2017 raketou ISRO PSLV-C38, která startovala z kosmodromu Šríharikota v rámci mezinárodní mise QB50.\nDružice byla vyvinuta ve Výzkumném a zkušebním leteckém ústavu ve spolupráci se soukromými firmami a univerzitami.\n\nDružice VZLUSat-1 je sedmou českou nebo československou družicí. Před ní bylo vypuštěno v letech 1978 až 1996 celkem pět družic Magion a v roce 2003 družice MIMOSA.\n\nVZLUSat-1 je družice typu Cubesat o velikosti 2U (20x10x10 cm), vybavená výklopnými panely a vysouvací rentgenovou optikou. Po vysunutí panelů a optiky na orbitě se její velikost zvětšila na 10x10x35 cm. Družice váží 2 kg.\n\nTým VZLUSat-1 30.6 oznámil \"Stahujeme data z palubního počítače. Data byla ukládána od prvního okamžiku mise na oběžné dráze. Nyní po nastavení datových přenosů začínáme data stahovat. První reálná data můžete vidět na stránkách pozemní stanice v záložce OBC WOD.\" na pozemní stanici jsou každý den (Stav k 11.7.2017) vidět nová stahovaná data. Tým kolem družice více informací nezveřejňuje a družice tedy běží v utajeném režimu.\n\nDružice obíhá kolem Země po polární dráze, byla vypuštěna ve výšce 505 km a byla jí udělena rychlost 7 km/s. Družice oběhne Zemi jednou za 94 minut a 42 sekund.\n\n\n"}
{"id": "1304433", "url": "https://cs.wikipedia.org/wiki?curid=1304433", "title": "Koalice za rovné manželství", "text": "Koalice za rovné manželství\n\nKoalice za rovné manželství je britská kampaň z r. 2012 vedená gay párem Conorem Marronem a Jamesem Lattimore, jejímž cílem bylo zpřístupnění občanského sňatku pro páry stejného pohlaví. Její vznik byl protireakcí na křesťanskou skupinu Koalice za manželství, která byla naopak proti legalizaci stejnopohlavního manželství ve Velké Británii.\n\nNa webových stránkách kampaně stojí, že poté co Lattimore četl článek BBC News týkající se \"Koalice za manželství\" a komentář lorda Careyho: \"Zjevný úmysl redefinovat manželství, kterého jsme v těchto dnech svědky, není jeho posílením, nýbrž útokem na jeho podstatu a význam.\" Lattimore a jeho partner začali pracovat na tvorbě webových stránek s napodobeninami \"Koalice za manželství\", které pak o den později propojili s kampaněmi na sociálních sítích Facebook a Twitter. O deset dní později získali 10 000 příznivců a 40 000 v dubnu 2012.\n\nMezi příznivce Kampaně za rovné manželství patřil i vicepremiér Nick Clegg, který podepsal její petici, a v rozhovoru pro \"The Independent\" prohlásil, že otázku není \"zda\", nýbrž \"jak\" zrovnoprávnit manželství v Anglii a Walesu.\n\nConor Marron, spoluzakladatel Koalice za rovné manželství, poděkoval Nicku Cleggovi za jeho podporu a vyjádřil se ke všem členům parlamentu, kteří vyjádřili svůj postoj k tématu.\n\n\"Koalice za rovné manželství\" je sponzorována nespočtem organizací, včetně LGBT organizací, skupin bojujících se šikanou, charit, politických stran, lidskkoprávních skupin, aktivistů, náboženských skupin, komunitních skupin a i médii.\n\nMike Buonaiuto vytvořil virální reklamu na podporu kampaně \"C4EM\" na konci dubna 2012, která byla přístupná po vyřešení online hlavolamu. V něm jsou také odkazy na fotografie z projevu Davida Camerona na konferenci Konzervativní strany v r. 2011, kde řekl následující: \"Nepodporuji gay manželství navzdory tomu, že jsem toryovec, nýbrž právě protože jím jsem.\n\n25. dubna 2012 byl zveřejněn Bounaiutův krátkometrážní film na podporu vládních plánů dát LGBT lidem rovný přístup k občanskému sňatku. Video ukazuje členy britské armády vracející se domů ke svým rodinám, přičemž se u jednoho znovushledání otevře otázka manželství mezi osobami stejného pohlaví. Argument, který ze spotu vychází, se nese v duchu, zda homosexuálové a heterosexuálové dokáží v armádě táhnout za jeden provaz, když budou mít oba možnost milovat své bližní stejně. Všechny podporující strany vyjádřily filmu svojí přízeň a \"PinkNews\" jej okamžitě zveřejnily na svých stránkách. Za méně než jeden týden měl 500 000 zhlédnutí.\n\n\n"}
{"id": "1304437", "url": "https://cs.wikipedia.org/wiki?curid=1304437", "title": "Motherwell", "text": "Motherwell\n\nMotherwell je skotské město a bývalý burgh ležící jihovýchodně od Glasgowa v kraji Severní Lanarkshire. Leží na řece Clyde, která městem protéká na jeho jihozápadě.\n\nV blízkosti původní osady probíhala římská cesta, která protínala řeku Clyde. V místě přechodu byla vybudována pevnost a lázně. Přítomnost Římanů netrvala dlouho. Název Moderwelt se objevuje na mapě Lanarkshire, které vytvořil Thimothy Pont v období 1583–1611 a tiskl kolem roku 1652 v Nizozemsku.\n\nNa začátku 19. století Motherwell bylo malou vesnicí s asi 600 obyvateli. Změna nastala v druhé polovině 19. století. Výstavbou železnice v roce 1848 do regionu přišly peníze a průmysl. V roce 1881 David Colville vybudoval hutě. V krátké době Motherwille obdrželo městská práva a počet obyvatel vzrostl na 13 800 osob.\n\nNa začátku 20. století se město stalo významným průmyslovým střediskem, které vzrábělo části mostů, munici nebo také tramvaje. V roce 1930 značná část produkce oceli ve Skotsku pocházela z oceláren v Motherwell, které patřily rodině Colville. V roce 1959 byla rodina Colville přesvědčena státem aby začala výrobu v nových hutích pod názvem Ravenscraig. Během několika let Ravenscraig vyráběl více než 1 milion tun oceli ročně. Po znárodnění (1951) produkce stoupla na 3 miliony tun. V polovině sedmdesátých let 20. století hutní průmysl v Motherwell zaměstnával na 13 tisíc pracujících.\n\nPo roce 1980 nastala drastická krize v průmyslu. Stávka v roce 1980 způsobil ztrátu kontraktů a odbytišť. Na konci roku 1989 bylo v Ravenscraig (British Steel Corporation) zaměstnáno sotva 3 200 pracujících. Ravenscraig byl uzavřen 24. června 1992, v roce 1996 byly objekty podniku zbořeny.\n\nVe městě působí fotbalový klub Motherwell FC.\n\n"}
{"id": "1304440", "url": "https://cs.wikipedia.org/wiki?curid=1304440", "title": "James Manjackal", "text": "James Manjackal\n\nP. James Manjackal MSFS (18. dubna 1946 Kérala) je indický katolický kněz, člen Kongregace misionářů sv. Františka Saleského a osobnost charismatické obnovy. \n\nJames Manjackal se narodil 18. dubna 1946 v jižní Indii. Kněžské svěcení přijal roku 1973. Jeden rok působil v misii Visakhapatnam, poté byl jmenován profesorem v ettumanoorském semináři. Podle svých slov se při vzývání Ducha svatého setkal s Ježíšem a byl vnitřně i fyzicky uzdraven. Začal se věnovat kázání v charismatické obnově, během svého působení navštívil 87 zemí. V roce 1989 založil v Kérale populární charismatické exerciční centrum Charis Bhavan. Je autorem mnoha knih, básní a článků v rodném jazyce. Mnohé jeho publikace byly přeloženy do evropských jazyků.\n\nPublikace otce Jamese přeložené do češtiny: \n"}
{"id": "1304441", "url": "https://cs.wikipedia.org/wiki?curid=1304441", "title": "Barbora Knotková", "text": "Barbora Knotková\n\nBarbora Knotková je bývalá československá krasobruslařka a později krasobruslařská trenérka.\n\nByla členkou klubu Stadión Brno. V současnosti je v klubu TJ Stadión Brno trenérkou.\n"}
{"id": "1304446", "url": "https://cs.wikipedia.org/wiki?curid=1304446", "title": "ILGA-Europe", "text": "ILGA-Europe\n\nILGA-Europe je evropská frakce Mezinárodní lesbické, gay, bisexuální, trans a intersex asociace. Jedná se o lobbistickou skupinu hájících zájmy leseb, gayů, bisexuálů, transgender a intersex na evropské úrovni. Počet jejích členů se pohybuje v řádu 407 organizací napříč celou Evropou. Asociace má konzultativní status v Ekonomické a sociální radě OSN a účastnický status v rámci Rady Evropy.\n\nILGA-Europe byla založená v r. 1996 svojí mateřskou organizací Mezinárodní lesbická, gay, bisexuální, trans a intersex asociace, která se rozhodla vytvořit několik dceřiných organizací v jednotlivých regionech. Jako taková je zodpovědná za podporu rozvoje evropského LGBT hnutí, včetně Transgender Europe, Inter-LGBT a za spolupráci s Evropskou unií, Radou Evropy a Organizací pro bezpečnost a spolupráci v Evropě.\n\nZpočátku pracovala ILGA-Europe na bázi dobrovolníků. Nicméně v r. 2001 se začala stávat přínosnou pro anti-diskriminační politiku Evropské unie (článek 13 Amsterdamské smlouvy), čímž získala přístup k financování své činnosti prostřednictvím programu PROGRESS. ILGA-Europe tak získala možnost mít svojí vlastní kancelář v Bruselu, získat trvalý personál, a rozjet extenzivní program boje s homofobní diskriminací v rámci členských zemí EU a přistoupivších zemí.\n\n\nILGA-Europe pracuje na podpoře rovnosti a boje s diskriminací LGBT lidí v azylovém řízení, vzdělávání, zaměstnání, rodinném právu, svobodě shromažďování, trestním právu, a zdravotnictví; dále působí jako světový ochránce liských práv. Asociace všem svým 407 členským organizacím poskytuje finanční zázemí a tréninkové programy za účelem maximalizace účinnosti a užití zdrojů LGBT organizací k dosažení cílů, maximalizace advokátní práce na evropské úrovni a zajištění udržitelnosti pohybu LGBT hnutí v Evropě.\n"}
{"id": "1304448", "url": "https://cs.wikipedia.org/wiki?curid=1304448", "title": "Karl von Hasenauer", "text": "Karl von Hasenauer\n\nKarl von Hasenauer (20. července 1833 Vídeň – 4. ledna 1894 Vídeň) byl významný rakouský architekt a profesor.\n\nNa základní škole se učil v letech 1843–1847 ve Vídni. Střední školu v letech 1847–1848 v Drážďanech. v letech 1850–1855 studoval na vídeňské Akademii výtvarného umění u profesorů Augusta Sicard von Sicardsburga a Eduarda van der Nülla. V roce 1873 byl povýšen a získal šlechtický titul baron.\n\nV letech 1884–1894 byl profesorem architektury na Akademii výtvarného umění ve Vídni. V letech 1892–194 byl rektorem této školy.\n\nV soutěži na stavbu nové vídeňské opery (1861) obdržel za svůj návrh třetí cenu, v konkurzu na výzdobu průčelí katedrály ve Florencii obdržel druhou cenu. Stal se proslulým výstavbou vil a obytných částí ve Vídni. V roce 1873 byl jmenován hlavním architektem Světové výstavy ve Vídni. Karl von Hasenauer dlouhou dobu spolupracoval s architektem Gottfriedem Semperem (1803–1879).\n\nZemřel ve Vídni a je pochován na vídeňském ústředním hřbitově.\n"}
{"id": "1304451", "url": "https://cs.wikipedia.org/wiki?curid=1304451", "title": "Jednota pro stavbu a vydržování kostela v Pražském Předměstí", "text": "Jednota pro stavbu a vydržování kostela v Pražském Předměstí\n\nJednota pro stavbu a vydržování kostela v Pražském Předměstí byl spolek, který byl založen v roce 1921 a jeho základním cílem bylo vybudování kostela na Pražském Předměstí, který tu dosud chyběl. Kostel, jenž byl vystavěn v letech 1929–1932, nese zasvěcení Božskému srdci Páně.\n\nV roce 1890 se Pražské Předměstí osamostatnilo, ale místní římští katolíci nadále spadali pod farnost kuklenskou a jeho kostel sv. Anny, který byl pro zdejší občany vzdálen příliš daleko. Navíc samostatná obec by měla mít i svůj kostel, hlavně když dříve jich tu bývalo několik, zničených za husitských válek nebo při stavbě královéhradecké pevnosti. Proto se postupně začala objevovat touha po výstavbě vlastního kostela.\n\nRoku 1921 došlo k ustavení Jednoty pro postavení a vydržování kostela v Pražském Předměstí, která si právě výše zmíněnou touhu vzala za svůj hlavní program. První protokol o činnosti byl sepsán 24. února 1921. V předsednictvu i dozorčí radě zasedali zejména příslušníci zdejší lidové strany, např. inspektor státních drah L. Haniš. Doba jim tehdy nebyla příliš nakloněná, a tak se spolek shodl, že výstavba nového kostela bude prohlášena jako památník vojínům, kteří padli v 1. světové válce a tento tah mu vyšel, protože přílišný odpor proti novému římskokatolickému svatostánku nenastal, právě naopak.\n\nPro výstavbu nového kostela byl nejprve zakoupen pozemek, kde dnes stojí rohový dům čp. 733, postavený vlastníkem železářství Matějkou. Teprve po neschválení onoho projektu došlo k zakoupení nového místa na Havlíčkově náměstí (dnes náměstí 28. října). To již jednota nesla pojmenování „Jednota pro stavbu a vydržování kostela Božského srdce Páně v Pražském Předměstí“.\n\nSvoje valné hromady i další schůze jednota konala v předsálí Adalbertina a v hostincích Mexiko nebo Port Artur. Nejdůležitějším a zároveň nejobtížnějším krokem bylo shánění finančních prostředků. Základní kámen ke kostelu byl položen 28. září 1928 a posvětil ho sám královéhradecký biskup Karel Kašpar. Kostel měl být vysvěcen 28. září 1929 k uctění 1000. výročí smrti sv. Václava. Vše však zhatila větrná bouře 4. července 1929, která strhla lešení a s ním i velkou část stavby s kostrou, jež byla připravena na betonáž.\n\nPo slavnostním vysvěcení kostela 14. srpna 1932 se jednota starala o finanční zajištění jeho úplného dokončení, údržby a ostatních věcí s ním spojených. Existenci spolku nenarušila ani německá okupace, ale komunistickému režimu byla jednota trnem v oku, a tak v roce 1950 musel zaniknout.\n"}
{"id": "1304452", "url": "https://cs.wikipedia.org/wiki?curid=1304452", "title": "Vojtěch Novotný", "text": "Vojtěch Novotný\n\nJméno Vojtěch Novotný se může vztahovat k následujícím osobnostem:\n\n"}
{"id": "1304464", "url": "https://cs.wikipedia.org/wiki?curid=1304464", "title": "Bauru", "text": "Bauru\n\nBauru je město v brazilském státě São Paulo. Žije v něm 366 992 obyvatel a je střediskem stejnojmenného mezoregionu. Leží ve vnitrozemí na řece Batalha, více než 300 km od hlavního města São Paulo.\n\nPůvodními obyvateli byli Kaingangové a Guaraníové, název města je odvozován z domorodých výrazů \"mbai yuru\" (peřeje) nebo z \"uba\" (proutěný košík) a \"uru\" (křepel tečkovaný). Evropští osadníci sem pronikali ve druhé polovině 19. století, roku 1884 byla založena vesnice São Sebastião de Bauru, která dostala městská práva 1. srpna 1896.\n\nKrajinu v okolí Bauru tvoří cerrado, pěstuje se kávovník, podzemnice olejná, cukrová třtina, rýže a ovoce. Z průmyslových odvětví je nejvýznamnější textilní, papírenský a zpracování umělých hmot, hlavním zaměstnavatelem je však terciární sektor. Město je významnou křižovatkou železniční, silniční a letecké dopravy, sídlí zde jeden z kampusů Univerzity São Paulo. Bauru má botanickou a zoologickou zahradu, divadlo a deset biografů.\n\nV Bauru žil do svých patnácti let Pelé (rodák z Três Corações ve státě Minas Gerais), s fotbalem začínal v již zaniklém klubu Bauru Atlético Clube. Ve městě sídlí Esporte Clube Noroeste, někdejší účastník nejvyšší fotbalové soutěže. Basketbalisté Associação Bauru Basketball Team byli mistry Brazílie i vítězi Americké ligy. Rodákem z Bauru je první brazilský kosmonaut Marcos Pontes. Podle města je pojmenována brazilská kulinářská specialita sendvič Bauru a rod dinosaurů \"Baurutitan\".\n\n"}
{"id": "1304467", "url": "https://cs.wikipedia.org/wiki?curid=1304467", "title": "Vojtěch Novotný (teolog)", "text": "Vojtěch Novotný (teolog)\n\nVojtěch Novotný (* 27. prosince 1971 Praha) je český teolog, filozof a vysokoškolský pedagog. V únoru 2018 se stal prvním laickým děkanem v historii Katolické teologické fakulty Univerzity Karlovy. \n\nV roce 1990 maturoval na Gymnáziu Jana Nerudy v Praze. V letech 1990–1991 absolvoval Teologický konvikt v Litoměřicích. V letech 1991–1993 studoval v Římě filozofii na Papežské lateránské univerzitě a v letech 1993–1997 studoval filozofii, teologii a literaturu na Accademia Balthasar – soukromá škola při koleji Casa Balthasar, pod patronátem Josepha kardinála Ratzingera. V letech 1995–1997 zároveň studoval na Papežské gregoriánské univerzitě filozofii. Zde získal licenciát. V letech 1991–2001 studoval externě na lateránské univerzitě teologii. \n\nV roce 1998 se stal odborným asistentem na katedře filozofie na Katolické teologické fakultě Univerzity Karlovy. V roce 2002 byl povolán za sekretáře dočasného administrátora fakulty Mikuláše Lobkowicze. V letech 2005–2006 studoval postgraduálně teologii na KTF UK. V roce 2006 dostáhl titulu Th.D. a v roce 2009 se habilitoval. \n\nNa katedře dogmatické a fundamentální teologie KTF UK rozvinul bohatou činnost pedagogickou. Zde vedl řadu doktorských prací a také vykonával badatelskou činnost. Mimo jiné publikoval sedm samostatných monografií, z toho dvě cizojazyčné. Také se účastni řady grantových projektů. Stal se členem vědeckých rad katolických teologických fakult v Olomouci a v Českých Budějovicích. \n\nV roce 2005 obdržel stříbrnou pamětní medaili UK v Praze \"„de Facultate theologiae catholicae Universitatis Carolinae augenda optime merito“\". Dne 12. června 2015 se stal profesorem katolické teologie. Dne 7. června 2017 byl Akademickým senátem KTF UK zvolen kandidátem na funkci děkana fakulty. Po potvrzení římskou Kongregací pro katolickou výchovu byl dne 1. února 2018 uveden do funkce děkana KTF UK a nahradil tak ve funkci dosavadního děkana fakulty, Prokopa Brože.\n\n"}
{"id": "1304469", "url": "https://cs.wikipedia.org/wiki?curid=1304469", "title": "Martha Warren Beckwith", "text": "Martha Warren Beckwith\n\nMartha Warren Beckwithová (19. ledna 1871, Wellesley Heights, Massachusetts – 28. ledna 1959) byla americká folkloristka a etnografka.\n\nAbsolvovala Mount Holyoke v roce 1893 a učila angličtinu na Elmira College, Mount Holyoke, Vassar College a Smith College. V roce 1906 obdržela magisterský titul v oboru antropologie po studiu u Franze Boase na Columbijské univerzitě. V roce 1918 obdržela titul doktora filozofie. V roce 1920 byla Beckwithová jmenována vyučujícím folkloristiky na Vassar College, čímž se stala prvním člověkem, který zastával tento post na jakémkoli škole ve Spojených státech. Stala se profesorem v roce 1929 a odešla do důchodu v roce 1938. \n\nBeckwith prováděla výzkum v řadě evropských a středoevropských zemích, ale nejrozsáhlejší výzkum se zaměřil na Havaj, Jamajku a Siouxi a národy Mandan-Hidatsa v Severní Dakotě a Jižní Dakotě.\n\n"}
{"id": "1304475", "url": "https://cs.wikipedia.org/wiki?curid=1304475", "title": "Marian Rajnoha", "text": "Marian Rajnoha\n\nMarian Rajnoha (* 14. května 1943 Bratislava) je slovenský automobilový závodník. Aktivně začal závodit s vozidlem Škoda 1000 MB a od roku 1973 dosahoval největších úspěchů na voze Alfa Romeo GTA, konkurent továrních jezdců z Mladé Boleslavi. V roce 2001 oceněn Slovenskou asociací motoristického sportu jako \"Automobilový pretekár 20. storočia\" Po vážné nehodě na Slovakiaringu v roce 2012 stále aktivné závodí. Kromě samotného závodění také několik let pořádal Nissan sunny CUP.\n\n"}
{"id": "1304479", "url": "https://cs.wikipedia.org/wiki?curid=1304479", "title": "Židovský hřbitov v Hranicích", "text": "Židovský hřbitov v Hranicích\n\nŽidovský hřbitov v Hranicích je hřbitov založený hranickými židy pravděpodobně v polovině třicátých let 17. století. Nejstarší čitelný náhrobek pochází z roku 1686, k poslednímu pohřbu došlo roku 1965. Hřbitov byl poškozen během nacistické okupace. V roce 1989 došlo k jeho částečné demolici, v roce 1994 k jeho renovaci.\n\nHřbitov nesloužil pouze potřebám komunity v Hranicích, pohřbení jsou i židé z Potštátu, Oder, Nového Jičína, Valašského Meziříčí či Vsetína. V průběhu 18. a 19. století zde proběhlo na 1000 pohřbů. Dochovalo se 676 náhrobků, mezi nimiž je například hrob Julia Freuda (bratr Sikmunda Freuda) či Oskara Kafky (bratranec Franze Kafky).\n\nHřbitov je chráněn jako kulturní památka České republiky.\n\n"}
{"id": "1304480", "url": "https://cs.wikipedia.org/wiki?curid=1304480", "title": "Park Maxe van der Stoela", "text": "Park Maxe van der Stoela\n\nPark Maxe van der Stoela je park u křížení Patočkovy, Myslbekovy a Střešovické ulice na Hradčanech v Praze 6. Zabírá 2,5 hektarů, byl otevřen v roce 2014, náklady na něj činily 60 milionů korun. Park je osázen množstvím keřů a stromů, protéká jím potok Brusnice, byl zde vybudován i rybník o rozloze 1,5 tisíc m², vyhlídka a rozsáhlé dětské hřiště. Byl součástí výstavby tunelového komplexu Blanka, který prochází pod ním. Nese název po nizozemském ministru zahraničních věcí Maxu van der Stoelovi, který byl prvním západoevropským politikem, jenž kontaktoval v Praze Chartu 77, byl mu zde postaven také památník. V Parku bylo vysazeno 4500 keřů, 175 stromů a 3500 trvalek. Prochází kolem něj Mariánské hradby.\n\n"}
{"id": "1304485", "url": "https://cs.wikipedia.org/wiki?curid=1304485", "title": "Česko-slovenský Superpohár", "text": "Česko-slovenský Superpohár\n\nČesko-slovenský Superpohár (kvůli návaznosti na Československý pohár hraný do roku 1993 uváděný i jako Česko-slovenský fotbalový pohár, slovensky Česko-slovenský futbalový pohár) je fotbalový zápas mezi vítězem českého fotbalového poháru (MOL Cup) a vítězem slovenského fotbalového poháru (Slovnaft Cup) hraný v létě před startem nové fotbalové sezóny. Navazuje na tradici Československého poháru (zejména z let 1969–1993, kdy se hrál zvlášť Český a Slovenský pohár a finálový zápas mezi českým a slovenským týmem se pak odehrál jako Československý pohár, jeho vítězi navíc zajišťoval kvalifikaci do Poháru vítězů pohárů). Vítěz Česko-slovenského Superpoháru se tímto zápasem nekvalifikuje do žádné ze soutěží pořádaných UEFA či FIFA, triumf v národním poháru (českém či slovenském) mu však zaručuje start v evropských pohárech, konkrétně v některé fázi Evropské ligy UEFA.\n\nPremiérový ročník se odehrál 23. června 2017 na Městském stadionu Miroslava Valenty v Uherském Hradišti (ČR) mezi mužstvy FC Fastav Zlín a ŠK Slovan Bratislava. Zlín vyhrál 6:5 v penaltovém rozstřelu (řádná hrací doba skončila remízou 1:1).\n\nV éře Československa prošla fotbalová pohárová soutěž v roce 1969 reorganizací. Vznikly 2 soutěže: Český a Slovenský pohár, jehož vítězové se utkali ve finálovém střetnutí (oficiálně Československý pohár, de facto Superpohár). Vítěz Československého poháru se kvalifikoval do evropského poháru – Poháru vítězů pohárů (PVP). V úvodní sezóně po reorganizaci 1969/70 proti sobě stanula v Československém poháru mužstva TJ Gottwaldov jako vítěz Českého poháru a Slovan Bratislava jakožto vítěz Slovenského poháru. Dvojutkání skončilo remízami 3:3 a 0:0, TJ Gottwaldov poté zvítězil na pokutové kopy 4:3.\nV posledním ročníku Československého poháru 1992/93 se střetly týmy Sparta Praha za českou stranu a 1. FC Košice za slovenskou. Hrálo se již pouze jedno utkání, 1. FC Košice v něm zvítězil 5:1. Po rozdělení Československa na dva samostatné státy se již další ročník neuskutečnil a Československý pohár zanikl. V obou nástupnických zemích, Česku a Slovensku, se pokračovalo od sezóny 1993/94 v národních pohárech: českém fotbalovém poháru (tehdy Pohár ČMFS) v České republice a slovenském fotbalovém poháru na Slovensku. V obou zemích se také po určitou dobu či příležitostně hrály národní Superpoháry – zápasy mezi vítězi nejvyšší fotbalové ligy a národního poháru v dané republice: Český Superpohár v letech 2010–2015 v ČR a Slovenský Superpohár v letech 1993–2014 na Slovensku.\n\nOd roku 2015 probíhala jednání mezi Fotbalovou asociací České republiky a Slovenským fotbalovým svazem ohledně vzniku Česko-slovenského Superpoháru navazujícího na tradici Československého poháru.\nIniciativu podporovala i obchodní skupina MOL. Holding MOL je partnerem a sponzorem jak českého poháru (zde pod značkou MOL Cup), tak i slovenského poháru (zde Slovnaft Cup). Mládežnické týmy z obou zemí se již několik let utkávají v duelu o Česko-slovenský pohár.<br>\nÚvodní ročník měl dějiště 23. června 2017 na Městském stadionu Miroslava Valenty v Uherském Hradišti, střetla se v něm mužstva FC Fastav Zlín – vítěz českého poháru a ŠK Slovan Bratislava – vítěz slovenského poháru.\n\nDruhý ročník se měl odehrát 29. června 2018 v Bratislavě na stadionu Pasienky, z bezpečnostních důvodů však byl na doporučení Policie SR zrušen (ve městě probíhalo souběžně více akcí). V utkání se měly střetnout mužstva ŠK Slovan Bratislava a SK Slavia Praha. Místo toho kluby sehrály pouze přátelský zápas v pražském Edenu nazvaný o pohár Ferdinanda Daučíka, které Slovan Bratislava vyhrál 1:0. \n\nDruhý oficiální ročník se tedy konal až v červenci 2019. Právo účasti si vybojovaly týmy Slavia Praha a FC Spartak Trnava. Původně se mělo hrát v Dunajské Stredě, z bezpečnostních důvodů bylo místo konání přesunuto do Trnavy. Slavia porazila Trnavu 3:0.\n\nPozn.: vítěz utkání je zvýrazněn tučně, číslo v závorce znamená počet titulů klubu k danému roku\n\n\n"}
{"id": "1304491", "url": "https://cs.wikipedia.org/wiki?curid=1304491", "title": "Kolem Springfieldu", "text": "Kolem Springfieldu\n\nKolem Springfieldu (\"'Round Springfield\") je 125. díl amerického animovaného seriálu Simpsonovi. Premiéru měl v televizi Fox Broadcasting Company 30. dubna 1995.\n\nBart si vezme ke snídani Krustyho cereálijní balení a neví, že je v něm i kovové óčko, které sní. Udělá se mu špatně, ale nikdo až na Lízu mu to nevěří, protože si myslí, že se chce vyhnout písemné práci z dějepisu. Po písemce je převezen do nemocnice, kde mu doktor Dlaha provede operaci, během které očko vyndá. Bart se rozhodne s jeho právníky žalovat Krustyho. Mezitím Líza potká v nemocnici Murphyho Krvavávou dásni, kterého začíná pravidelně navštěvovat. Krvavá dáseň jí věnuje svůj saxofon a druhý den umírá, z čehož je Líza nešťastná a přeje si koupit jeho desku, aby jí zahráli v rádiu. Deska stojí 500 dolárů, které Líza nemá, čehož si všímá Bart, který po vítězství v soudním procesu s Krastyho korporací získal přesně potřebnou částku. Koupí ji a předá Líze, která jí zase předá do rozhlasové stanice, která ji přehraje. \n"}
{"id": "1304493", "url": "https://cs.wikipedia.org/wiki?curid=1304493", "title": "Lukáš Bartoň", "text": "Lukáš Bartoň\n\nLukáš Bartoň (* 30. ledna 1981 České Budějovice) je český politický aktivista, od října 2017 poslanec Poslanecké sněmovny PČR, od 2014 předseda krajského sdružení České pirátské strany. \n\nPovoláním strojař, výzkumník. Vede Zkušebnu provozní pevnosti a únavové životnosti Regionálního technologického institutu na Fakultě strojní Západočeské univerzity v Plzni. Na univerzitě působí už od roku 2008, kdy začal učit na Katedře konstruování strojů. Zasloužil se o inovaci výuky v oboru konstruování strojů včetně jeho znalostní teoretické, metodické a počítačové podpory.\n\nV letech 2011-2013 byl externím konstruktérem pro několik soukromých firem na Plzeňsku, kdy se zabýval mimo jiné konstrukcí zařízení a strojů pro elektrárny.\n\nV letech 2005 až 2012 absolvoval doktorské studium na Fakultě strojní – Katedře konstruování strojů Západočeské univerzity, kde v roce 2012 získal doktorát v oboru Stavba strojů a zařízení svou dizertační prací „Znalostní podpora pro návrh systému aktivního magnetického ložiska“\n\nOd ledna až do června 2008 absolvoval semestrální studijní stáž v rámci projektu ERASMUS na Manchester metropolitan univerzity, kde se věnoval výzkumu v oblasti znalostních systémů a magnetických ložisek. Přednášel zde na téma výpočtu magnetických ložisek. Inženýrský titul získal v roce 2005 v oboru Stavba výrobních strojů a zařízení; se zaměřením na moderní konstrukční pomůcky, CAD systémy a MKP výpočty. Od června až do září 2003 pobýval a pracoval ve Spojených státech.\n\nOd roku 2012 je členem Pirátů. Za stranu kandidoval v komunálních volbách v roce 2014 do Zastupitelstva městského obvodu Plzeň 3 (lídr kandidátky) a města Plzeň, a to za subjekt s názvem \"\"Společně za Plzeň-koalice Plzeňské aliance, Piráti, Změna, STAN a SZ\"\". Ani v jednom případě však neuspěl.\n\nV krajských volbách v roce 2016 kandidoval za Piráty do Zastupitelstva Plzeňského kraje, a to z pozice lídra, ale opět neuspěl.\n\nVe volbách do Poslanecké sněmovny PČR v roce 2013 kandidoval za Piráty v Plzeňském kraji, ale do Sněmovny se nedostal. Ve volbách do Poslanecké sněmovny PČR v roce 2017 byl lídrem Pirátů v Plzeňském kraji. Získal 2 366 preferenčních hlasů a byl zvolen poslancem.\n\n\n\n\nNa iDnes.cz má blog, kde se věnuje především politickým tématům.\n\n\n\n"}
{"id": "1304500", "url": "https://cs.wikipedia.org/wiki?curid=1304500", "title": "AEGON Classic 2017 – ženská čtyřhra", "text": "AEGON Classic 2017 – ženská čtyřhra\n\nŽenská čtyřhra AEGON Classic 2017 probíhala ve druhé polovině června 2017. Do deblové soutěže birminghamského tenisového turnaje nastoupilo šestnáct dvojic. Obhájcem titulu byl pár Karolína Plíšková a Barbora Strýcová, jehož členky však do turnaje nenastoupily společně. Strýcová utvořila dvojici s Lucií Šafářovou a Karolína Plíšková se turnaje nezúčastnila.\n\nVítězem se stal čtvrtý nasazený pár Australanek Ashleigh Bartyová a Casey Dellacquová, který ve finále zdolal tchajwansko-čínskou dvojici Čan Chao-čching a Čang Šuaj. Po dvousetovém průběhu 6–1 a 2–6 rozhodl až supertiebreak poměrem míčů [10–8]. Obě šampionky si do žebříčku WTA připsaly 470 bodů a získaly pátou společnou trofej. Bartyová vybojovala pátý deblový titul na okruhu WTA Tour a pro Dellacquovou to bylo sedmé takové turnajové vítězství. Bartyová půl hodiny před zápasem čtyřhry dohrála finálový duel ve dvouhře.\n\n"}
{"id": "1304518", "url": "https://cs.wikipedia.org/wiki?curid=1304518", "title": "Římskokatolická farnost Luže", "text": "Římskokatolická farnost Luže\n\nŘímskokatolická farnost Luže je územním společenstvím římských katolíků v rámci chrudimského vikariátu královéhradecké diecéze.\n\nLuže je poprvé připomínána v roce 1141 jako majetek premonstrátské kanonie v Litomyšli. Místní farnost se později stala součástí litomyšlské diecéze. Tato diecéze však v průběhu 15. století zanikla. Lužská farnost byla pak zahrnuta v roce 1664 do diecéze královéhradecké. V roce 1668 vzniklo poutní místo Panny Marie Pomocné na Chlumku. K němu byli povoláni jezuité z Hradce Králové. Jezuitskému řádu nedlouho poté připadlo jako dědictví celé tehdejší \"Košumberské panství\". Později byl k poutnímu kostelu Panny Marie Pomocné přenesen z lužského městského kostela sv. Bartoloměje farní status.\n\nPoutní kapli na Chlumku založila Marie Maxmiliána Hýzrlová z Chodů. Ta do místa pozvala královéhradecké jezuity, kteří si blízko poutního kostela postavili svou rezidenci (jezuitské označení pro malý klášter). Hraběnka Hýzrlová následně na řád převedla celé Košumberské panství a až do konce života pak žila pouze náboženským životem v domku, který si nechala postavit nedaleko poutního kostela. Velkolepý barokní poutní kostel byl z původní kaple vystavěn v letech 1689–1708. Roku 1773 byl jezuitský řád zrušen a správu jeho majetku převzala Náboženská matice. Jezuité se po obnově svého řádu v roce 1814 na Chlumek již nevrátili a správa poutního místa zůstala královéhradecké diecézi.\n\nVznik poutního místa na Chlumku beletristicky zpracoval spisovatel Jiří Šotola v románu \"Tovaryšstvo Ježíšovo\", který vyšel roku 1969.\n\nFarnost má sídelního duchovního správce, který spravuje pouze tuto jedinou farnost. Bývalá jezuitská rezidence (ul. Hamzova č.p. 13) je v majetku královéhradecké diecéze. Pravidelné bohoslužby jsou vedle farního kostela a filiálních kostelů slouženy také v \"Hamzově odborné léčebně\" v Luži.\n\n"}
{"id": "1304524", "url": "https://cs.wikipedia.org/wiki?curid=1304524", "title": "Buddhistická kosmologie", "text": "Buddhistická kosmologie\n\nBuddhistická kosmologie popisuje model a také časové utváření vesmíru podle buddhistických svatých písem. Tento model popisuje, kde všude se může člověk znovuzrodit, jinými slovy veškeré podle buddhistů možné stavy mysli.\n\nObecně se jedná o šestero druhů existencí. Od nejnižšího po nejvyšší to jsou: bytosti v pekle ( \"Naraka\"), hladoví duchové (\"préta\"), zvířata, lidé, polobohové (\"asura\") a bohové (\"déva\"). <br>\nKrom toho existuje samozřejmě také 7. stav mysli a tím je \"nirvána\", který je završením koloběhu reinkarnací a z něhož již není možno spadnout nebo ani dojít k jiné kvalitativní změně vědomí.\nV části Časová kosmologie je popisován vznik, existence a zánik vesmíru a to ve čtyřech časových obdobích (\"kalpách\" neboli \"aeonech\"), která jsou dále členěna na menší časová období a dohromady tvoří jednu \"mahakalpu\".\n\nV následující části bude popsáno, jaké jsou stavy vědomí, resp. druhy bytostí, ve kterých se může člověk reinkarnovat a to od nejvyšších stupňů vědomí (bohové neboli \"dévové\") po ty nejnižší (pekelné bytosti):\n\nSkutečně se jedná i o bohy viditelné na obloze a také o Boha – Hospodina – podle buddhistů „Mahábrahmu“, ale také ještě o vyšší stavy bohů, resp. vědomí. Stav zvaný dévové se vnitřně dělí podle stupňů vědomí, resp. jejich kontemplace (neboli džhána) do těchto tří sestupných kategorií:\n\nPřičemž platí, že každý, z níže popsaných božských světů odpovídá určitému nahromadění karmy, určitému stupni vědomí. Všechny božské světy jsou uspořádány do jednotlivých vrstev nad sebou a dále platí z hlediska časové kosmologie, že celý jejich daný svět vzniká či zaniká s první či poslední zde narozenou bytostí.\n\nTaké lze říci, že bohové v oblastech pokušení se více odlišují od bohů bez tvarů, než se odlišují od lidí. Obecně lze bohy z kámadhátu – oblastí žádostí – popsat spíše jako velice dlouho žijící vznášející se bytosti podobné lidem co do jejich projevů s určitým stupněm blaženosti, zatímco u arúpadhátu se jedná pouze je určitý blažený stav vědomí, který je víceméně zcela bez formy.\n\nCo se týče interakcí dévů a lidí, tak např. bohy z oblasti kámadhátu je možné vídat na obloze položené na některých mracích a bůh zvaný Mahábrahma v podstatě odpovídá Pánu Hospodinu z křesťanského úhlu pohledu, nebo Krišnovi z hinduistického úhlu pohledu, má tedy silný vliv na utváření náhod v životě člověka a dlí nad jeho osudem, je to jakýsi jeho vykonavatel (podle buddhistů je \"„vševidoucí, správce karmy\" apod.“). Bohové nad ním (není to zdaleka nejvyšší bůh, tedy nemá nejblaženější stav mysli a také umírá a to se zánikem celého vesmíru ohněm na konci jedné mahakalpy) již do životů lidí nezasahují. Stejně tak nižší bohové mají na jejich život pramalý vliv.\nObecně ke všem bohům: Tibetská kniha mrtvých k tomuto stavu píše, máš-li se narodit v některém z nebí, uvidíš mnohaposchoďové paláce postavené z rozličných drahokamů, jsi-li připraven vstoupit, vstup tam. Tibetská kniha mrtvých totiž doporučuje, pokud se nepodaří bránu lůna uzavřít v bardu vznikání (18. až maximálně 49. den po smrti), pouze znovuzrození jako bůh nebo v jižní zemi Džambudvípa jako člověk (viz dále). \n\nProtože se jedná vždy o anágaminy – bytosti, které se znovu již nezrodí, nemůže zde pobývat pochopitelně žádný bódhisattva (budoucí buddha). Existují čtyři typy zdejších bohů, které korespondují se stupni vědomí (džhána):\n\nJedná se o první nebe (směrem od nejvyššího), kde mají bytosti svoje tělo a umístění v prostoru, i když jsou složeni z velmi subtilní substance, která je neviditelná pro bytosti z oblasti Kámadhátu. Pokud se chce Mahábrahma zjevit některému bohu v Kámadhátu, musí na sebe vzít hrubější formu. \nPodle buddhistických tradic je 17 až 22 takovýchto nebí, nejčastěji je uváděno (i zde) 18, členěných dále do 5 svébytných kategorií. Obyvatelé těchto nebí neprožívají extrémní slast nebo bolest a netěší se ze stejných věcí, jako bytosti Kámadhátu. Jejich těla nejsou pohlavně rozlišená a bytosti neprožívají sexuální zážitky (jako bohové v Kámadhátu). Stejně jako bytosti z Arúpadhátu, mají mysli korespondující k jednotlivým džhána (zde již ke 4 nižším, resp. nejnižším).\n\nBytosti v bezprostředně nižším nebi žijí většinou o polovinu méně kratší dobu, mají poloviční velikost a jejich nebe dosahuje o polovinu menší vzdálenosti. Vyšší nebe jsou také rozsáhlejší co do šířky jejich světa. Výška jejich světa je vyjádřena v jodžánách, přičemž 1 jodžána je vysoká jako 4 000 na sebe postavených mužů, údajně přibližně 7,31 km. \n\nBytosti v těchto nebích se od sebe navzájem liší mírou štěstí, avšak platí pravidlo, že zde nenaleznete žádného anágamina, tudíž se všechny takové bytosti budou muset ještě minimálně jednou narodit jako lidé.\n\nJak napsáno výše, tyto bytosti žijí poblíž hory Méru a to konkrétně nad mytickým oceánem, který horu obklopuje a kam byli vyhnáni z nebe 4 Velkých králů, kde spali opilí. Snaží se dostat do svého světa zpět, a proto neustále bojují s bohy z uvedeného nebe, v důsledku čehož se v příštím životě znovuzrodí v pekle, pročež se nedoporučuje v Tibetské knize mrtvých se v tomto stavu narodit. Podle této knihy, máš-li se narodit jako polobůh, uvidíš rozkošný háj, nebo roztočené ohňové kolo, přičemž si toto místo má člověk protivit, aby se mu vyhnul.\n\nLidé žijí stejně jako zvířata a hladoví duchové na zemi. Do pojmu „lidé“ však podle buddhistické tradice patří kromě běžných lidí, kteří údajně obývají světadíl Džambudvípa, který leží v oceánu na jihu od hory Méru, také bytosti podobné lidem, které obývají jeden z ostatních tří světadílů (severní, západní a východní). Přitom mezi těmito světadíly není možný pohyb, neboť jsou od sebe velice daleko a pohyb mezi nimi byl možný pouze v době, kdy délka lidského života byla 80 000 let pomocí pokladnice, kterou vlastnil král jižního světadílu a pomocí níž bylo možné přeletět na ostatní světadíly. V těch je velikost lidí i délka jejich života větší a delší, dosahuje od 250 let do 1 000 let, resp. 3,7 m až 15 m.\nJednotlivé světadíly kolem mytologické hory Méru jsou:\n\nV tomto stavu člověk prožívá obrovskou nevědomost, tupost a strach o život, protože lidé chtějí sníst jeho maso, použít jeho kůži, nebo ho pronásledují různí dravci apod. Přičemž i člověk se může narodit jako např. pes, prase, kůň a zřejmě je možné narodit se i jako hmyz, protože Tibetská kniha mrtvých k tomuto stavu píše: máš-li se narodit jako zvíře, uvidíš jako skrze mlhu skalní jeskyně, slaměné salaše, mravenčí díry, samozřejmě nevstupuj.\n\nTyto bytosti mají neustále hlad a žízeň, mají dlouhé úzké krky a velká břicha, a když už najdou jídlo v místě jejich bydliště, které vypadá jako poušť, promění se jim v hrdle v roztavený kus železa. Nebo se vidí jídlo na stromech, a když po nich natáhnou ruce, jídlo se jim neustále vzdaluje. Rovněž voda se při přiblížení k ní mění v oheň. Tyto bytosti však paralelně obývají lidský svět, kde hledají jídlo, a proto Buddha říkal svým mnichům, aby krmili hladové duchy zbytky jídla, které sní, protože tím je nasytí.\nTibetská kniha mrtvých k tomuto stavu píše: máš-li se narodit jako hladoví duch, uvidíš holé kmeny, nebo cosi černého trčícího vzhůru, nebo zavalené jeskyně ve stržích, nebo cosi černého pohupujícího se. Sem za žádnou cenu nevstupuj a mysli na to, jak se tomu místu vyhnout.\n\nJedná se o nejnižší a nejhorší možný stupeň vědomí. Je charakterizován obrovských nekonečným utrpením a velkým strachem. Na rozdíl od křesťanského pekla není buddhistické peklo věčné (i když může trvat až mnoho miliard let a vyplývá, jako ostatně všechny stavy vědomí, z nahromadění určité karmy člověka a je proto odlišné pojetí pekla od některých predestinačních křesťanských teorií o předurčení člověka. \n\nPeklo se nachází v několika vrstvách nad sebou pod jižním světadílem Džambudvípa.\n\nNejvíce uznávaná teorie o peklech je z Abhidarmakóši, která hovoří o 8 peklech studených a 8 žhavých. V Tajemství Tibetu 1 od Květoslava Minaříka se však dočteme, že je 8 pekel a každé má 16 předpeklí, kterými musí hříšník projít, než odpyká svoje hříchy, to je celkem 8 + 128 = 136 pekel. Navíc existují i pekla samostatná, popsaná jinde, např. ti, kdo byli nevěrní svým manželům/manželkám, nebo žili příliš sexuálně aktivně, se narodí v pekle, kde lezou po stromech nahoru na korunu, kde stojí nahá žena. Oni, hnáni chtíčem, lezou za ní, avšak listy stromu se promění v břitvy, navíc do nich házejí strážci kopí. Když vylezou nahoru, žena se objeví zase dole…\n\n8 studených pekel tedy podle Abhidarmakóši je:\n\nO studených peklech platí to, že každé spodnější peklo je dvacetkrát delší, než to předchozí.\n\n8 žhavých pekel je:\n\nJe tedy zřejmé, že každé nižší žhavé peklo je přibližně 8 krát delší než to předcházející.\n\nČasová kosmologie podle buddhistů popisuje, jak vzniká, existuje a zaniká vesmír. Toto období se nazývá mahakalpa a o její délce bude napsáno níže. Je to nezměrný časový úsek o délce v řádů 10 let, ačkoli podle jiných zdrojů trvá 4 320 miliard let. Každá mahakalpa se člení do 4 menších úseků – kalp, neboli aeonů a tyto na dvacet antarakalp – tedy každá kalpa má navíc dvacet menších úseků (nejlépe je to vidět na vivartasthájikalpě, která zahrnuje období existence vesmíru, tedy druhou ze čtyř částí, viz dále). Tyto části jsou:\n\nRelativně přesnou délku mahakalpy lez spočítat podle toho, že nejhorší peklo Avici trvá přibližně jednu antarakalpu, kterých je v jedné kalpě 4 × 20 = 80. Peklo Avici trvá zhruba 3,5 × 10 let krát 80 = délka mahakalpy, tedy 2,8 × 10 let.\n\n"}
{"id": "1304525", "url": "https://cs.wikipedia.org/wiki?curid=1304525", "title": "Čichundordž", "text": "Čichundordž\n\nČichundordž (, Čachundorž, Čimeddorž Očir Sajn-chán; 1634–1698) byl mongolským Tüšetü-chánem, vládl od roku 1655. Byl synem a nástupcem Gombodordže, třetího Tüšetü-chána.\n\nČichundordž (mandžuská forma tibetského jména Čimid-dordži) byl třetím synem Gombodordže, třetího mongolského Tüšetü-chána. Po smrti otce roku 1655 převzal vládu nad jeho údělem v chalchském Mongolsku (to jest Mongolsku severně od pouště Gobi, Chalchu si dělili Tüšetü-chánové, Dzasagtu-chánové a Cecen-chánové).\n\nZačátkem 80. let se dostal do dlouholetého konfliktu s Cecen-chánem Cengunem, kterého podpořil džúngarský chán Galdan. Válku s Džúngary Čichundordž prohrál a byl nucen hledat pomoc u mandžuské říše Čching. Jako spojenec Čchingů současně s válkou s Džúngary útočil na Rusko (mimo jiné roku 1688 jeho vojsko neúspěšně obléhalo Selenginský ostroh).\n\nPo neúspěších v bojích s Rusy a porážce od Džúngarů Čichundordžovi a jeho bratru Dzanabadzarovi nezbylo než roku 1691 se svými \"nojony\" a \"tajši\" na daljnúrském sjezdu přijmout čchingské poddanství, chalchské Mongolsko se tím stalo částí čchingské říše.\n"}
{"id": "1304527", "url": "https://cs.wikipedia.org/wiki?curid=1304527", "title": "Ivan Jevstafjevič Vlasov", "text": "Ivan Jevstafjevič Vlasov\n\nIvan Jevstafjevič Vlasov (; 1628–1710) byl ruský úředník a šlechtic řeckého původu, vojevoda v Irkutsku a Něrčinsku, účastník jednání vedoucích k uzavření Něrčinské smlouvy.\n\nIvan Vlasov se narodil v Moskvě roku 1638 Jevstafiji Ivanoviči Vlasovovi, řeckému přistěhovalci, který do Ruska emigroval z Istanbulu a roku 1647 byl zapsán mezi šlechtice moskevského seznamu. Ivan Vlasov dostal kvalitní vzdělání včetně znalosti latiny.\n\nRoku 1656 se účastnil poselství do Benátek. Od roku 1671 sloužil v Dělostřeleckém, později v Maloruském prikaze. Od roku 1674 sloužil jako vojevoda v Arzamasu, roku 1677 byl přeložen do Putivli k pluku knížete Golovina. Roku 1677 obdržel titul stolníka (стольник) a půdu.\n\nV únoru 1680 byl převeden k Sibiřskému prikazu a jmenován (prvním) vojevodou v Irkutsku, funkci vykonával od roku 1681. Podléhaly mu i ostrohy v Barguzinsku, Selenginsku, Bauntovsku a Udinsku. Ve svěřeném regionu podporoval hledání a těžbu rud (a slídy), rozšířil výrobu soli. Pomáhal v šíření křesťanství mezi místními Evenky a Burjaty.\n\nV únoru 1684 byl jmenován něrčinským vojevodou, zde zorganizoval zkušební těžbu stříbra z naleziště u řeky Argun (od roku 1704 se rozběhla pravidelná těžba, první v Rusku), podporoval rozvoj zemědělství v údolí Šilky, v jeho funkčním období začala težba soli z Borzinského solného jezera, dobývání železné rudy u Telembinsku. Roku 1684 byl též v Něrčinsku pokřtěn evencký kníže Gantimur.\n\nRoku 1685 organizoval obnovu Albazinu po jeho zničení při prvním obléhání, od roku 1687 pomáhal Fjodoru Golovinovi s vedením diplomatických rozhovorů s představiteli říše Čching, které vyvrcholily setkáním v Něrčinsku a uzavřením Něrčinské smlouvy roku 1689.\n\nZa podepsání Něrčinské smlouvy byl vyznamenán. Roku 1691 ho v Něrčinsku nahradil plukovník F. I. Skripicyn a Vlasov se vrátil do Moskvy, byl jmenován členem Dumy. V letech 1695 a 1696 se účastnil azovských pochodů, odpovídal za zdravotní službu v ruské armádě. Poté odpovídal za výrobu potaše.\n\nRoku 1706 odešel do výslužby. Zemřel v Moskvě v roce 1710.\n"}
{"id": "1304528", "url": "https://cs.wikipedia.org/wiki?curid=1304528", "title": "Ivan Vlasov", "text": "Ivan Vlasov\n\nIvan Vlasov je ruské jméno několika osob:\n\n"}
{"id": "1304530", "url": "https://cs.wikipedia.org/wiki?curid=1304530", "title": "Neva Abelson", "text": "Neva Abelson\n\nNeva Martin Abelson (19. listopadu 1910 Lamar – 26. září 2000 Washington, D.C.) byla výzkumná lékařka, která společně s Louisem Diamondem objevila život zachraňující krevní test Rh faktoru krve.\n\nAbelson absolvovala Washington State University v oboru chemie. Po lékařské škole se stala pediatrem. Její výzkum na univerzitě v Pensylvánii, kde byla profesorem klinické patologie, zahrnoval krevní skupiny, krevní onemocnění kojenců a patogenezi revmatické artritidy. Publikovala knihu \"Témata v oblasti bankovnictví krve\" v roce 1974. Získala pamětní cenu Emily Cooleyové od Americké asociace bank krve.\n\nProvdala se v roce 1936 za Philipa Abelsona (1913-2004), fyzika, vědeckého spisovatele a dlouholetého redaktora časopisu Science. Jejich dcera Ellen Abelson Cherniavsky, která je nyní v důchodu, pracovala jako výzkumná pracovnice ve společnosti MITER Corporation ve Virginii.\n"}
{"id": "1304531", "url": "https://cs.wikipedia.org/wiki?curid=1304531", "title": "Koupací vůz", "text": "Koupací vůz\n\nKoupací vůz bylo zařízení používané na plážích především viktoránské Anglie, které umožňovalo pobyt v moři bez porušení dobových představ o etiketě. Mělo podobu maringotky s dřevěnými nebo plátěnými stěnami, do níž zájemci o koupání nastoupili, vůz se zapřáhl za koně a nechal se odtáhnout do přílivového pásma. Ve vozech se pasažéři převlékli do plavek a protože pláže byly rozděleny na mužské a ženské sektory, mohly se dámy koupat, aniž by byly vystaveny pohledům opačného pohlaví. Existovala také profese zvaná \"dipper\": silná žena, která pomáhala klientkám bezpečně vystoupit z koupacího vozu přímo do vln.\n\nZa vynálezce koupacího vozu je označován jistý Benjamin Beale, příslušník náboženské společnosti kvakerů, a první zprávy o jeho používání pocházejí z Margate z roku 1750. Vagony byly oblíbené mezi zámožnými vrstvami v přímořských letoviscích, jako součást koloritu se staly námětem řady výtvarných děl a rozšířily se také do dalších zemí. Přestaly se využívat na počátku dvacátého století, kdy se ideálem stala emancipovaná sportující žena.\n\n"}
{"id": "1304533", "url": "https://cs.wikipedia.org/wiki?curid=1304533", "title": "Tarabosh", "text": "Tarabosh\n\nTarabosh (v srbské cyrilici Тарабош, albánsky též Mali i Taraboshit) je pohoří na pomezí Černé Hory a Albánie. Prochází přes něj albánsko-černohorská státní hranice. Pohoří se táhne západo-východním směrem mezi Jaderským mořem a Skadarským jezerem. Nejvyšším vrcholem pohoří je Mali i Golishit na albánské straně s nadmořskou výškou 561 m n. m.\n\nNa východním konci začíná pohoří u města Skadar. První vrchol s nadmořskou výškou 388 m n. m. nese název Mali i Bajrakut. Následují další vrcholy – Maja Taraboshit, Maja Golishit, Maja Gurit, Maja Sukës a Ševagaši z černohorské strany.\n\nPohoří bylo v letech 1912 a 1913 místem bojů během Balkánských válek, kde na jedné straně bojovali Srbové a Černohorci a na straně druhé Osmanská říše. Z pohoří Tarabosh byla bombardována pevnost Rozafa, nacházející se jižně od města Skadar. Během existence socialistické Albánie přes pohoří procházelo hraniční pásmo s Jugoslávií a byly zde vybudovány četné příkopy a bunkry. Z albánské strany se v blízkosti města Skadaru také nachází na Taraboshi vysílač.\n\nPodle pohoří neslo název jedno skadarské vydavatelství (od roku 1913) a také značka cigaret, která byla v dobách existence socialistické Albánie značně populární.\n"}
{"id": "1304535", "url": "https://cs.wikipedia.org/wiki?curid=1304535", "title": "Ralf Rothmann", "text": "Ralf Rothmann\n\nRalf Rothmann (* 10. květen 1953, Schleswig, Šlesvicko-Holštýnsko) je současný německý spisovatel, žijící v Berlíně.\n\nNarodil se ve Schleswigu na severu Německa, ale vyrůstal v Oberhausenu v Porúří. Vyučil se zedníkem, posléze vykonával celou řadu jiných povolání, byl např. řidičem, pečovatelem, či dokonce tiskařem. Od roku 1976 žije jako spisovatel na volné noze v Berlíně. \n\nUpozornil na sebe především jako vypravěč, mezi jehož nejznámější díla náleží kupříkladu \"Stier\" (1991), \"Wäldernacht\" (1994), \"Flieh, mein Freund!\" (1998), \"Milch und Kohle\" (2000), \"Hitze\" (2003) nebo \"Feuer brennt nicht\" (2009) etc.. Jeho literárními vzory jsou pak William Shakespeare, Cesare Pavese, Julio Cortázar, Anton Pavlovič Čechov, Heinrich Böll, Heinrich Mann, či Rainer Maria Rilke.\n\nKnize \"Zemřít na jaře\", jež líčí osud dvou mladých nezletilých mužů, kteří museli za druhé světové války narukovat do armády, byl předlohou osud jeho vlastního tatínka, horníka, který s Ralfem o svojí temné minulosti nikdy nehovořil, mlčel. Autor se zde zaobírá otázkou viny, válečnými traumaty svého otce, jenž sám byl v 18 letech povolán do zbraně a jenž z pohledu svého syna ztělesňoval právě onu zlomenou a ztracenou generaci. Sám sebe vnímal jako oběť, ačkoliv na něho po válce bylo nazíráno jako na pachatele. \n\n\nZa svojí literární činnost obdržel četná ocenění:\n\n\n"}
{"id": "1304536", "url": "https://cs.wikipedia.org/wiki?curid=1304536", "title": "Cry Baby (album)", "text": "Cry Baby (album)\n\nCry Baby je debutové studiové album americké zpěvačky Melanie Martinez. Bylo vydáno 14. srpna 2015 ve vydavatelství Atlantic Records digitálně, jako cd a vinyl. Album bylo podpořeno vydáním tří singlů: hlavní singl \"Pity Party\" vyšel 2. června 2015, druhý s názvem \"Soap\" 10. července 2015 a poslední, \"Sippy Cup\", 31. července téhož roku. Cry Baby je vizuální koncepční album. Album je označeno jako alternativní pop, electropop a indie pop a přijalo obecně pozitivní recenze od kritiků. V únoru 2017 bylo album certifikováno jako platinové poté, co se prodal 1 milión kusů. \n\n25. listopadu 2016 Melanie Martinez vydala EP s názvem Cry Baby's Extra Clutter. EP, který byl vydán výhradně na vinylu, sestává ze tří bonusových skladeb z Cry Baby a písně \"Gingerbread Man\", která byla vydána na Vánoce roku 2015.\n\nAlbum je o charakteru jménem Cry Baby, což je fantazijní verze Melanie Martinez jako dítě, charakterizující ji jako zranitelnou a zmatenou. Melanie popsala Cry Baby jako \"dítě, které zažívá dospělé věci.\" Melanie tvrdí, že mnohé z věcí, které se staly Cry Baby, jsou podobné věcem, které se staly v jejím vlastním životě, s výjimkou těch, kde je Cry Baby unesena a kde zabije svého únosce. Každá skladba v seznamu skladeb má téma související s dětmi a obsahuje metafory související s dětmi, zatímco hlubší zprávy, které jsou přenášeny na posluchače, přinášejí další témata a problémy pro dospělé. Například píseň \"Cry Baby\" odkazuje na někoho, kdo je odsuzován za to, že otevřeně projevuje své emoce (na rozdíl od skutečného dítěte) a píseň \"Training Wheels\" je ve skutečnosti o povyšování vztahů na další úroveň. Kniha s příběhy, která je k dispozici v předobjednávacím balíčku, obsahuje rýmy a ilustrace založené na albu, napsané samotnou Melanie.\n\n\"Pity Party\" byl vydán jako první singl. Hudební video bylo vydáno dne 29. května 2015 pro uživatele s dřívějším přístupem. Oficiálně bylo vydáno o tři dny později 1. června 2015 na YouTube. Bylo certifikováno zlatým společností RIAA.\n\n\"Soap\" vyšlo jako druhý singl. Byl vydán 10. července 2015 spolu s hudebním videem. Bylo certifikován zlatým společností RIAA.\n\n\"Sippy Cup\" byl vydán jako třetí singl 31. července 2015 s hudebním videem. Byl to temnější sequel hudebního videa její písně z roku 2014 \"Dollhouse\".\n\nMartinez v rozhovoru prohlásila, že vydá hudební videa pro všechny skladby alba. Píseň \"Training Wheels\" byla vydána 18. listopadu 2015 jako dvojitý snímek s novým videem pro \"Soap\". 14. března 2016 vydala Martinez hudební video pro titulní skladbu alba \"Cry Baby\". \"Alphabet Boy\" získala hudební video 2. června 2016. Další dvojitý snímek písní \"Milk and Cookies\" a \"Tag You're It\" byl vydán 23. srpna 2016. Píseň \"Pacify Her\" získala hudební video 15. listopadu 2016. Video k písni \"Mrs. Potato Head\" bylo vydáno 1. prosince 2016.\n"}
{"id": "1304540", "url": "https://cs.wikipedia.org/wiki?curid=1304540", "title": "Hraniční přechod Kalotina-Gradina", "text": "Hraniční přechod Kalotina-Gradina\n\nHraniční přechod Kalotina-Gradina (bulharsky Гранични премин Градина-Калотина, srbsky Гранични прелаз Калотина-Градина/Granični prelaz Kalotina-Gradina) je hlavní silniční hraniční přechod mezi Srbskem a Bulharskem. Jmenuje se podle vesnic Kalotina na bulharské straně a Gradina na straně srbské. Nachází se v údolí řeky Nišavy.\n\nNejbližším větším městem z bulharské strany je Dragoman a ze strany srbské Dimitrovgrad. Severně od silničního přechodu křižuje společnou hranici také železniční trať z Niše do Sofie. \n\nDálniční hraniční přechod se nachází na dopravním tahu, kde již v dobách existence Římské říše existovala silnice Via militaris. V současné době je dopravně nejvytíženějším silničním hraničním přechodem mezi Bulharskem a Srbskem, především proto, že se jedná o jediný dálniční hraniční přechod, a také z důvodu blízkosti bulharské metropole Sofie. Přechod je také vnější hranicí Evropské unie, nikoliv však Schengenského prostoru. \n\nV souvislosti s Evropskou migrační krizí začalo být v druhé dekádě 21. století okolí hraničního přechodu monitorováno. Srbské pohraniční policii vypomáhala armáda, kamerový systém a jednotky rakouské policie.\n"}
{"id": "1304543", "url": "https://cs.wikipedia.org/wiki?curid=1304543", "title": "HVAR", "text": "HVAR\n\nHVAR (zkratka pro High Velocity Aircraft Rocket, vysokorychlostní letecká raketa), známé také pod přezdívkou „Svatý Mojžíš“ (ang. \"\"Holy Moses\"\"), byly americké neřízené rakety ráže 127 mm. Byly vyvinuté během druhé světové války pro letecké útoky na pozemní a námořní cíle. Byly použity během bojů jak ve II. světové válce tak i v korejské válce. Výroba typu skončila v roce 1955 a jeho nástupcem se v roce 1957 stala raketa Zuni stejné ráže. Zbývající rakety HVAR byly ozbrojenými silami USA používány ještě v počátečním období války ve Vietnamu ve výzbroji typu Douglas A-1 Skyraider.\n\n"}
{"id": "1304544", "url": "https://cs.wikipedia.org/wiki?curid=1304544", "title": "Watanabe", "text": "Watanabe\n\nWatanabe (渡辺) je japonské příjmení, které nosí následující osobnosti:\n\n"}
{"id": "1304545", "url": "https://cs.wikipedia.org/wiki?curid=1304545", "title": "Ščigry", "text": "Ščigry\n\nŠčigry () jsou město v Kurské oblasti v Ruské federaci. Při sčítání lidu v roce 2010 měly zhruba sedmnáct tisíc obyvatel.\n\nŠčigry leží přibližně šedesát kilometrů severovýchodně od Kurska, správního střediska oblasti.\n\nVesnice zvaná \"Troickoje na Ščigrach\" zde existovala přinejmenším od 17. století. V roce 1779 byla povýšena na město pod jménem \"Ščigry\".\n\nDne 7. dubna 1923 byla blízko města Ščigry poprvé objevena ruda Kurské magnetické anomálie.\n\nZa druhé světové války byly Ščigry dne 21. listopadu 1941 obsazeny německou armádou a dne 5. února 1943 dobyty zpět jednotkami Voroněžského frontu Rudé armády v rámci třetí bitvy o Charkov.\n"}
{"id": "1304546", "url": "https://cs.wikipedia.org/wiki?curid=1304546", "title": "Ravioly", "text": "Ravioly\n\nRavioly ( \"ravioli\", jednotné číslo \"raviolo\") je typ plněných těstovin původem z Itálie. Jedná se o dvě tenké vrstvy těsta spojené na okrajích s náplní uprostřed. Ravioly jsou obvykle čtvercového tvaru, ale vyskytují se i jiné, např. kruhové či polokruhové (mezzelune). Podobné plněné těstoviny jsou tortellini a větší tortelloni či maltský ravjul. Náplň se liší podle oblasti; v Římě a Laziu sestává ze sýru ricotta, špenátu, muškátového oříšku a černého pepře, na Sardínii je tvořena ricottou se strouhanou citrónovou kůrou. Běžná je i masová náplň.\n\nPrvní zmínka o raviolách pochází z osobních dopisů Francesca di Marco Datiniho, obchodníka z Prata ze 14. století. V benátském rukopise z poloviny 14. století \"Libro per cuoco\" se objevují ravioly plněné blanšírovanými a mletými bylinkami smíchanými s vyšlehanými vejci a čerstvým sýrem pomalu vařené ve vývaru a kořeněné „sladkým a silným kořením“. V Římě byly ravioly běžně známé v době, kdy je Bartolomeo Scappi servíroval s vařeným kuřetem papežské konkláve v roce 1549. Tyto těstoviny byly známy také v Anglii, a to již ve 14. století. Jsou zmíněny v anglo-normanském rukopisu \"Forme of Cury\" pod jménem \"rauioles\".\n"}
{"id": "1304550", "url": "https://cs.wikipedia.org/wiki?curid=1304550", "title": "Historie strojového překladu", "text": "Historie strojového překladu\n\nStrojový překlad je dlouhodobě \"důležitým\" úkolem zpracování přirozeného jazyka zabývající se procesem automatického překladu přirozených jazyků za pomoci počítače.\n\nAčkoliv první zmínky o strojovém překladu pochází již ze 17. století, skutečný výzkum této oblasti byl zahájen až v 50. letech 20. století. Jedním z prvním zaznamenaných projektů byl americký Georgetownský experiment z roku 1954. Obdobné pokusy byly následně prováděny i v Sovětském svazu. Úspěch experimentů vyústil ve významnou finanční podporu vývoje strojového překladu ze stran vlád. Pokrok ve výzkumu byl však výrazně pomalejší, než se předpokládalo. Zpráva ALPACu z roku 1966 zhodnotila vývoj strojového překladu jako neefektivní a nenaplňující původní očekávání po experimentu v Georgetownu, což mělo za následek snížení financování výzkumu.\n\nZvyšování výpočetní síly počítačů umožnilo v 90. letech 20. masivní nástup statistických metod strojového překladu. Přestože v současnosti neexistuje žádný autonomní systém „plně automatického překladu neomezeného textu“, máme k dispozici mnoho programů, které jsou schopny v rámci určitých omezení poskytnout užitečný výstup. Některé z těchto programů jsou k dispozici online (Google Translate a SYSTRAN).\n\nV roce 1933 podal gruzínský vědec Georges Artsrouni přihlášku na patent vynálezu prvního překládacího stroje. Ve stejném roce jej následoval sovětský vědec Petr Trojanski, který k patentové přihlášce předložil svůj značně podrobnější návrh. Trojanského stroj byl sestaven roku 1941 na Harvardově univerzitě v USA pod názvem Mark I. Stroj se podobal automatické telefonní ústředně.\n\nOba navržené mechanizmy fungovaly pouze jako mechanizované dvojjazyčné či vícejazyčné slovníky, jejichž původní návrhy pochází již ze 17. století.\n\nTeprve až v roce 1946 se objevily první myšlenky strojového překladu založeného na elektronických počítačích. Průkopníky v této oblasti byli Andrew Booth a Warren Weaver. V roce 1947 Booth připravil první program pro překlad textu slovo po slově, Weaver poté roku 1949 rozeslal 200 adresátům slavné memorandum v němž shrnul své návrhy na počítačem řízený strojový překlad. Weaver strojový překlad považoval za realizovatelný a inicioval jeho uskutečnění. Zájem o strojový překlad byl podnícen na několika pracovištích a v následujících letech byly zakládány první lingvistické skupiny zabývající se jeho výzkumem.\n\nV roce 1952 se v USA konala první konference o strojovém překladu organizovaná izraelským lingvistou Jehošuou Bar-Hillelem. O rok později byla v newyorském sídle IBM uspořádána první veřejná demonstrace rusko-anglického systému pro strojový překlad (tzv. Georgetownský experiment). Jednalo se o první funkční prototyp strojového překladu. Demonstrace systému vyvolala nadšení a zprávy o experimentu se šířily médii napříč celým světem. Systém byl velmi primitivní (jeho slovník obsahoval pouze 250 slov a překládal asi 60 pečlivě vybraných vět z ruštiny do angličtiny), ovšem ve veřejnosti vzbudil dojem, že plně automatizovaného strojového překladu je možno dosáhnout v řádu několika let. Georgetownský experiment tak díky pozitivním ohlasům zajistil dlouhodobé financování rozvoje strojového překladu ze strany vlády USA. Sovětský svaz se začal po smrti Stalina více otevírat západním vědám (kybernetika, strukturální lingvistika, počítače) a po zprávách z Georgetownské demonstrace se i zde od roku 1955 pomalu rozvíjí oblast strojového překladu.\n\nNásledující léta byla zaměřena především na řešení teorie jednotlivých fází strojového překladu a na vývoj mnoha nových projektů. Oblast strojového překladu podnítila rozvoj a výzkum teoretické lingvistiky, počítačové lingvistiky i umělé inteligence.\n\nObdobí přelomu padesátých a šedesátých let minulého století se vyznačovalo především ve znamení kritiky vývoje strojového překladu a zklamání ze špatných výsledků. Bar-Hillel kritizoval většinu lingvistických skupin pro jejich nerealistické cíle. Tvrdil, že počítače nejsou bez encyklopedických znalostí schopné lexikální desambiguace (odstranění homonymie) a že plně automatizovaný překlad ve vysoké kvalitě není dosažitelný.\n\nVýzkum 60. let se v Sovětském svazu a USA soustředil především překlady mezi ruštinou a angličtinou. Zaměřen byl zvláště na technické a vědecké dokumenty (články z vědeckých časopisů). Překlady vyprodukované tehdejšími systémy byly již pro základní porozumění dostačující. \n\nV roce 1966 vydala poradní komise pro automatické zpracování textu ALPAC zprávu, v níž vědci svolaní americkou vládou zhodnotili kvalitu a použitelnost systémů strojového překladu. Výsledkem bylo znepokojení nad neefektivním vývojem strojového překladu navzdory výrazným nákladům. Bylo tak navrženo omezení výdajů na další projekty strojového překladu.\n\nZveřejnění zprávy mělo významný negativní dopad na strojový překlad jako vědeckou oblast. Obzvlášť špatná byla situace v USA, kde došlo k pozastavení financování vývoje strojového překladu. Trvalo zhruba 15 let, než zde strojový překlad na poli věd dosáhl svého dřívějšího postavení. Na výzkum v Evropě a Japonsku neměla zpráva ALPACu tak významný dopad a vývoj zde nepřerušovaně pokračoval i nadále.\n\nV 70. letech se zvyšuje poptávka po nízkonákladových systémech, které by dokázaly přeložit velké množství technických a komerčních dokumentů. Tento požadavek byl podnícen zejména vzrůstající mírou globalizace.\n\nV roce 1970 byl dokončen systém SYSTRAN, který byl instalován v letectvu Spojených států amerických. Jednalo se o systém strojového překladu zprvu určeného pro armádní účely (zejména pro překlad z ruštiny do angličtiny). Od roku 1976 systém sloužil také Evropské komisi. SYSTRAN je dodnes velmi populární systém, z něhož později vycházel i překladač Yahoo Babel Fish a až do roku 2007 jeho technologii využíval i Google.\n\nFrancouzský Institut Textile de France představil systém TITUS pro překlad abstraktů z oblasti textilního průmyslu. \n\nV Montrealu byl zahájen vývoj projektu TAUM pro anglicko-francouzský překlad. \n\nV roce 1975 Čínská univerzita v Hong Kongu vyvíjí systém CULT pro překlad matematických textů z čínštiny do angličtiny. \n\nV Sovětském svazu je od roku 1976 největší část výzkumu strojového překladu soustředěna v překladatelském centru v Moskvě. V roce 1977 zde byl dokončen první sovětský program pro strojový překlad AMPAR (rusko-anglický překlad). Následovaly jej projekty NERPA (německo-ruský překlad) a FRAP (francouzsko-anglický překlad).\n\nRoku 1977 byl v Kanadě instalován systém METEO vyvinutý na Université de Montréal, který sloužil k překladu předpovědí počasí z angličtiny do francouzštiny. Jeho praktická implementace sloužila až do roku 2001. \n\nOd roku 1978 se vyvíjí také transferový strojový překlad. Francouzská univerzita v Grenoblu přišla se systémem ARIANE pro rusko-francouzský, anglicko-francouzský a německo-francouzský překlad. Evropská komise založila a financovala oficiální projekt EU zvaný Eurotra, který se neúspěšně pokusil nahradit systém SYSTRAN. V USA odstartoval vývoj německo-anglických systémů LOGOS a METAL. Pozadu nezůstalo ani Japonsko, na univerzitě Kyoto byl vybudován japonsko-anglický systém Mu.\n\nZačátkem 80. let narůstá rozmanitost i množství instalovaných systémů pro strojový překlad. Všechny tyto systémy jako např. SYSTRAN, Logos, Ariane-G5 nebo Metal však nalézaly uplatnění výhradně u mainframů. Postupně tedy narůstá poptávka po systémech strojových překladačů určených pro mikropočítače (osobní počítače).\n\nVýznamného pokroku v oblasti strojového překladu dosahuje v tomto období Japonsko. Byl zahájen projekt Systému páté generace počítačů (Fifth Generation Computer System - FGCS) a jedním z úkolů, kterým Japonsko mínilo překonat konkurenci na poli počítačového hardwaru a softwaru, bylo vybudování softwaru pro obousměrný překlad angličtiny. \n\nV 80. letech došlo k rozvoji pravidlových systémů s interlinguou (abstraktní reprezentací jazykových znalostí nezávislých na konkrétním jazyce). Významný byl například projekt Rosetta vyvíjený ve Výzkumných laboratořích Philips v Nizozemsku, který pro interlinguickou reprezentaci využil Montagueovy gramatiky. V holandském Ultrechtu byl započat projekt DLT, který si jako interlinguu zvolil modifikovanou formu Esperanta. \n\nKolem roku 1986 byl na základě dosažených úspěchů v oblasti rozpoznávání a syntéze řeči zahájen výzkum překladu řeči (japonský projekt ATR, americký projekt JANUS na univerzitě Carnegie-Mellon, později také německý Verbmobil). \n\nDostupnost rozsáhlých dvojjazyčných korpusů podpořila v roce 1988 myšlenku výzkumu strojového překladu založeného na korpusech. Byl tedy započat vývoj prvních datových systémů, tzv. example-based machine translation (strojový překlad na základě příkladů).\n\nV 90. letech pokračuje vývoj překladu řeči. V Německu byl roku 1992 zahájen projekt Verbmobil, v rámci kterého byl vyvíjen systém pro rozpoznávání, překlad a syntézu řeči. Na projektu se podílelo více než 30 univerzit a měl fungovat jako plnohodnotný nástupce systému Eurotra.\n\nV IBM byl zahájen výzkum statistického strojového překladu. Celému oboru však stále dominovaly pravidlové systémy.\n\nPostupně se začaly prosazovat první automatické metody měření kvality strojového překladu (tzv. metriky). Až dosud bylo posuzování kvality překladu zastáváno pouze člověkem (rámec pro hodnocení strojového překladu FEMTI).\n\nStrojový překlad již dlouho nebyl záležitostí výhradně mainframových systémů. Příchod levnějších výkonných počítačů znamenal i rozsáhlý vývoj nových překladačů určených pro osobní počítače a pracovní stanice (verzi pro PC začal nabízet například SYSTRAN). \n\nOd 90. let se v překladatelské praxi začaly rozšiřovat nástroje, které místo slovníku využívají tzv. překladové paměti. Jedná se o zarovnaný dvojjazyčný korpus, v němž je možno vyhledávat dle slov či frází. Vedoucí postavení na trhu si mezi komerčními systémy využívající překladové paměti udržuje vedoucí postavení nástroj SDL Trados, který byl spuštěn v roce 1993. \n\nStrojový překlad postupně rozšířil svou působnost i na web. Systran od roku 1996 začal nabízet online překlad webových stránek. AltaVista spustil v roce 1997 svůj bezplatný internetový překladač Babel Fish. Následovaly jej i společnosti PROMPT a Google, který podobně jako Babel Fish zpočátku využíval technologii Systranu. \n\nPočátkem roku 2004 se na trhu objevuje několik open-sourcových sad nástrojů pro strojový překlad: GIZA++ (nástroj pro trénování modelů se zarovnáním slov), Moses (platforma pro budování statistických systémů), Joshua (dekodér pro syntaktické statistické systémy), Apertium (platforma pro budování pravidlových systémů), LetsMT (cloudová podpora výzkumu strojového překladu).\n\nV rámci překladu řeči se v Evropě i USA vyvíjí automatické překladače projevů v parlamentu a televizních zpráv (TC-STAR, STR-DUST a US-DARPA-GALE).\n\nV roce 2006 byl založen projekt Euromatrix vedený profesorem Philippem Koehnem na Edinburské univerzitě. Projekt měl za cíl vyvíjet a zdokonalovat systémy strojového překladu mezi všemi jazyky Evropské unie (tzn. přes 500 jazykových párů). Projekt podpořil i vývoj open-sourcového nástroje pro statistický strojový překlad Moses (2007).\n\nOnline platforma LetsMT pro sdílení a vytváření systémů statistického strojového překladu s jednoduchým uživatelským prostředím byla vytvořena v roce 2010 v Baltských státech.\n\nOblasti strojového překladu začaly již postupně dominovat statistické metody. Objevují se i systémy, které kombinují výhody pravidlových a statistických systémů (tzv. hybridní strojový překlad). Převažují komerční systémy a online překladače. Uplatnění nalézají také překladače určené pro speciální účely (např. pro lékařství). Postupně jsou vyvíjeny překladače pro menší jazyky (např. africké či indiánské).\n\nSpolu s příchodem statistických strojových překladů se vyvíjely i nové metody automatického hodnocení kvality překladu. Metrika BLEU (Bilingual Evaluation Understudy, 2001) určuje kvalitu na základě statistické míry podobnosti mezi výstupem strojového překladu a lidským překladem. Mezi další nové metriky patří také např. NIST (2001) nebo METEOR (2005).\n"}
{"id": "1304553", "url": "https://cs.wikipedia.org/wiki?curid=1304553", "title": "Stupeň B1029 Falconu 9", "text": "Stupeň B1029 Falconu 9\n\nStupeň B1029 Falconu 9 je opakovaně použitý první stupeň rakety Falcon 9 vyráběné firmou SpaceX. V historii kosmonautiky jde o druhý orbitální raketový stupeň, který byl znovupoužit, a zároveň první, který startoval z Kalifornie i Floridy a přistál na dvou různých přistávacích plošinách ASDS ve dvou různých oceánech. Tento první stupeň poprvé letěl 14. ledna 2017 při misi Iridium NEXT 1, kdy vynášel prvních deset satelitů nové generace největší satelitní konstelace a poté přistál na plovoucí plošině Just Read the Instructions v Tichém oceánu. Po renovaci a kontrole přišel po přibližně pěti měsících druhý let. Letěl znovu 23. června 2017 a vynesl družici BulgariaSat-1 a podruhé úspěšně přistál, tentokrát na plošinu Of Course I Still Love You v Atlantském oceánu. Přistání bylo tvrdé a využily se prakticky veškeré deformační zóny na přistávacích nohou. Při přistání se vynechával první z obvyklých tří zážehů při návratu prvního stupně. Šéf SpaceX Elon Musk se před startem vyjádřil, že je velká pravděpodobnost, že se přistání nepodaří.\n\n"}
{"id": "1304557", "url": "https://cs.wikipedia.org/wiki?curid=1304557", "title": "Fillmore", "text": "Fillmore\n\nFillmore může být:\n"}
{"id": "1304558", "url": "https://cs.wikipedia.org/wiki?curid=1304558", "title": "They Don't Care About Us", "text": "They Don't Care About Us\n\n„They Don't Care About Us“ je píseň Michaela Jacksona z alba \"\", která se dostala do první desítky žebříčků ve všech evropských zemích a navzdory tomu, že se ji v USA zdráhaly hrát kvůli kontroverznímu textu dosáhla 30. místa v Billboard Hot 100. Používá se při protestech hnutí Black Live Matter. Jako singl vyšel 31. března 1996. Píseň napsal a produkoval sám Michael Jackson.\n\nPíseň má být kritikou předsudků a následné nesnášenlivosti. Ovšem píseň byla často především v USA kritizována za údajný rasistický a antisemitský obsah v textu \"Jew me, sue me, everybody do me/ Kick me, kike me, don't you black or white me.\"(\"Dělejte ze mě Žida, žalujte mě. Všichni se na mě vrhněte. Kopejte do mě, odsuďte mě(kvůli etnické zášti vůči židovské osobě). Nebudete ze mě teď dělat černocha nebo bělocha.\"). Michael se proti tomu ohradil: ,Myšlenka, že tyto texty mohou být považovány za nevhodné mi jsou velmi nepříjemné, protože to je zavádějící. Píseň je ve skutečnosti o bolesti z předsudků a nenávisti a je to způsob jak upoutat pozornost na sociální a politické problémy. Jsem hlas obviněného a napadeného. Jsem hlasem každého. Jsem skinhead, já jsem Žid, já jsem černý muž, já jsem bílý muž. Nejsem ten, kdo útočí. Jedná se o nespravedlnost vůči mladých lidem a o tom, jak je systém může neoprávněně obvinit. Jsem naštván a pobouřen z toho, že bych mohl být tak špatně pochopen.\"\n\nK písni byli natočeny hned 2 videoklipy. První byl natočen v Brazílii, navzdory nevoli úředníků, kteří se to snažili zakázat, protože se obávali, že obrazy chudoby by mohli negativně ovlivnit cestovní ruch. Také se obávali, že scény chudoby a porušování lidský práv, by k tomu ještě mohli snížit šance na pořádání Letní olympiády v roce 2004. Nakonec i přes původní neschválení brazilskými úřady mu to bylo díky soudu umožněno k nadšení mnoha brazilských fanoušků. Ve videoklipu jsou i ukázány záběry 2 fanynek, které se dostaly přes ochranku. První ho objala a druhá dokonce povalila na zem. Oblast kde se natáčelo muselo uzavřít 1500 policistů. Spolupracoval zde s 200 členy brazilské kultovní skupiny Olodum, V roce 2009 Billboard popsal oblast, kde natáčel jako \"vzorový model sociálního rozvoje\" a tvrdil, že Jacksonův vliv byl částečně zodpovědný za toto zlepšení.\nDruhá méně známá verze byla natočena ve vězení, kde byl Michael natáčen sám v cele nebo v jídelně se spoluvězni i bez nich. Je zobrazen i s pouty. Videoklip je soustavně prokládán skutečnými záběry policistů útočících na afroameričany, vojenského zásahu proti protestům na náměstí Nebeského klidu, Ku Klux Klanu, válečných zločinů, genocidy, poprav, nelidskosti stanného práva a další záběry porušování lidských práv.\n"}
{"id": "1304562", "url": "https://cs.wikipedia.org/wiki?curid=1304562", "title": "Anthony Davis", "text": "Anthony Davis\n\nAnthony Davis (* 11. března 1993, Chicago, USA) je americký basketbalista, který od roku 2019 hraje za tým Los Angeles Lakers. V roce 2012 byl členem amerického vítězného týmu LOH 2012.\n\nV únoru 2017 byl prohlášen nejužitečnějším hráčem Utkání hvězd NBA, přičemž o 10 bodů překonal rekord Wilta Chamberlaina z roku 1962.\n"}
{"id": "1304564", "url": "https://cs.wikipedia.org/wiki?curid=1304564", "title": "Gustav Jahn", "text": "Gustav Jahn\n\nGustav Jahn (17. května 1879, Vídeň – 17. srpna 1919, pohoří Gesäuse) byl rakouský horolezec, malíř a grafik.\n\nGustav Jahn se narodil ve Vídni roku 1879. Navštěvoval od roku 1895 malířskou školu Adolfa Kaufmanna a poté Akademii výtvarných umění. V letech 1900 – 1904 navštěvoval grafickou školu Franze Rumplera. Ve výtvarném oboru se zaměřil na hory, horolezectví, lyžování a horské krajiny. Dosáhl v tom uznání a jeho dílo bylo vydáváno jako grafiky, plakáty, obchodní katalogy, knižní ilustrace a pohlednice. Úspěch dosáhl také s obrazy na samostatných výstavách. \n\nJeho vášní bylo extrémní horolezectví. Lezl v pohořích po celé Evropě, ale nejvíce výstupů vykonal v rakouských horách Raxalpe a Schneeberg, Gesäuse, Dachstein a Dolomity. Nejznámější prvovýstupy, které dnes patří do standardních horolezeckých cest v Alpách, jsou Jahnova cesta jižní stěnou na Bischofsmütze (obtížnost 5 UIAA), cesta Jahn-Zimmer severní stěnou na Hochtor (obtížnost 3-4 UIAA), Německá cesta severní stěnou na Triglav (obtížnost 4 UIAA) a Traverz (4 UIAA) přes všechny vrcholy Fünffingerspitze. \n\nKromě horolezectví běhal na lyžích, skákal na lyžích a absolvoval skialpinistické túry. Během první světové války sloužil v důstojnické hodnosti jako vojenský instruktor pro pohyb v zimních i letních Dolomitech. \n\nPo skončení války lezl v pohoří Gesäuse. Zahynul v klíčovém místě při pokusu o prvovýstup cesty Ödsteinkante na Ödstein, která byla tehdy považovaná za největší lezecký problém Východních Alp. Neudržel se v těžkém traverzu, přetrhlo se jistící lano a on se zřítil. Spolulezec Michael Kofler nehodu také nepřežil. Gustav Jahn je pohřbený na horolezeckém hřbitově v obci Johnsbach na úpatí Gesäuse.\n\nRaxalpe (1901): Malersteig (2 UIAA)\n\nEnnstalské Alpy (1900–1908): Západní stěna (3 UIAA) a Východní rokle (2 UIAA) na Buchstein; Admonter Frauenmauer, Jahn-Zimmer (3 UIAA) severní stěnou na Hochtor, Severovýchodní stěna (3 UIAA) na Planspitze\n\nDachstein (1901–1903): Jihozápadní hřeben (4-5 UIAA) na Grosswandeck, Východní hřeben na Mannlkogel, Západní hřeben na Armkarwand, Schwingerzipf, Jahnova cesta (5 UIAA) jižní stěnou na Bischofsmütze, Východní stěna na Hochkesselkopf, Východní hřeben (3-4 UIAA) na Mitterspitz\n\nJulské Alpy (1906-1908): Krátká německá cesta (4 UIAA) severní stěnou na Triglav, Východní stěna na Prisojnik\n\nKarnské Alpy (1902): Západní hřeben na Kellerwandspitze\n\nDolomity (1917-1918): Jižní stěna na Fermeda, Západní stěna na Vilnösser Turm, Jahnova cesta (5 UIAA) na Sass de Mesdi, Jihovýchodní hřeben na Langkofelkarspitze, Traverz (4 UIAA) Fünffingerspitze, Jižní stěna na Wesselyturm, Severní stěna na Grohmannspitze, Severovýchodní stěna na Innerkofeleck, Jihovýchodní stěna na Innerkoflerturm, Severovýchodní stěna na Langkofeleck, Jahnova cesta (4 UIAA) na 3. věž Selly, Jihovýchodní hřeben (2 UIAA) na Cima Tosa\n\nAdamello (1908): Severní stěna na Presanella\n\nOrtler (1908): Rothböckgrat (4 UIAA) na Ortler\n\nMezi Jahnovy slavné lezecké partnery patřili Eduard Pichl, Franz Zimmer, Otto Jahn (bratr), Karl Huber, Otto Laubheimer, Camillo Oppel, Günter Dyhrenfurth, Michael Kofler, Eduard Kubelka, Oskar Kukla, Viktor Machek a Oskar Müller. \n\n"}
{"id": "1304565", "url": "https://cs.wikipedia.org/wiki?curid=1304565", "title": "USV 24C", "text": "USV 24C\n\nUSV 24C přezdívaný „Usvčko“ je odbavovací strojek používaný ve veřejné hromadné dopravě v ČR od roku 2001 a v poslední době je kvůli stáří nahrazován strojky „Synergy“ též od výrobce Mikroelektronika. USV24C byl nástupcem již zastaralých zařízení USV 24A a USV 24Br, které byly vyráběny od let 1996. Zařízení USV 24C disponuje 4 Mb pamětí typu Flash a je možné data aktualizovat pomocí PCMCI karty typu SRAM o velikosti 2–4 MB, popřípadě vzduchem pomocí WDI. Strojek je vybaven čtečkou karet MIFARE a je vybaven 2× SAM slotem. USV24C má na zadní straně 50 pinový CAN konektor, Ethernet port – Mikronet a teslakonektor, který slouží pro zpětné zapojení pomocí USV24A/Br kabelu. Zařízení komunikuje s periferiemi pomocí IBIS sběrnice a s GPS jednotkou pomocí sběrnice RS485. Komunikace s informačními panely BUSE, BUSTEC probíhá po sběrnici IBIS a příkazy chodí v komplexní struktuře odpovídající KOI8 tabulce. Proto je toto zařízení vhodné pro příměstské linky, jelikož zařízení funguje pomocí textového ovládání a proto se panely obejdou bez častého přehrávání databáze.\n"}
{"id": "1304568", "url": "https://cs.wikipedia.org/wiki?curid=1304568", "title": "Staroměstská tržnice", "text": "Staroměstská tržnice\n\nStaroměstská tržnice v Praze 1 se nachází v bloku domů mezi ulicemi 28. října a Rytířská. Je chráněna jako kulturní památka České republiky.\n\nTržnice byla postavena v letech 1894–1896 na místě čtyř stržených starších domů. V jednom z nich se narodil Alois Senefelder, který později vynalezl kamenotisk.\n\nHala tržnice je protáhlá a má litinovou konstrukci ve tvaru pětilodní baziliky. V křížení lodí je umístěna prosklená kupole. Původně byla hala osvětlena Křižíkovými oblouky, do roku 1922 napájenými vlastní parní elektrárnou.\n\nPrůchod do Rytířské ulice se nachází ve čtyřpatrové budově s novorenezanční fasádou a je zdoben motivy z pražských trhů.\n\nV 80. letech 20. století byla hala zakryta sníženým podhledem. Pouze pod prosklenou kupolí byl ponechán volný prostor s průhledem na část původní konstrukce.\n\nHala stále slouží svému původnímu účelu – bývala zde samoobsluha, později supermarket. V roce 2016 oznámil pražský magistrát, že nechá provést rekonstrukci celého areálu v hodnotě 366 milionů korun tak, aby byla obnovena původní hodnota tržnice. Po rekonstrukci by se dovnitř měli vrátit drobní prodejci, zruší se snížený pohled a interiéry tržnice se tak dostanou původní podobu. Magistrát nejdřív uspořádal soutěž na obnovu prostorů a následný pronájem, tu ale v roce 2018 zrušil a oznámil, že si prostory bude rekonstruovat sám. Přípravné práce začnou na podzim 2018, samotná rekonstrukce proběhne v roce 2019.\n\n\n"}
{"id": "1304570", "url": "https://cs.wikipedia.org/wiki?curid=1304570", "title": "Richard J. Ablin", "text": "Richard J. Ablin\n\nRichard J. Ablin (* 15. května 1940) je americký lékař a vědec, nejvíce známý pro výzkum rakoviny prostaty. V roce 1970 identifikoval PSA – prostatický specifický antigen, který se používá jako test rakoviny prostaty.\n\nV roce 1967 absolvoval State University of New York v Buffalu. Působí jako profesor patologie na University of Arizona. Je autorem knihy \"The Great Prostate Hoax\".\n\n"}
{"id": "1304572", "url": "https://cs.wikipedia.org/wiki?curid=1304572", "title": "Obojaň", "text": "Obojaň\n\nObojaň () je město v Kurské oblasti v Ruské federaci. Při sčítání lidu v roce 2010 mělo přes třináct tisíc obyvatel.\n\nObojaň leží v jižní části Středoruské vysočiny při řece Pselu, levém přítoku Dněpru. Od Kurska, správního střediska oblasti, je vzdálen přibližně šedesát kilometrů jižně.\n\nDo města vede 32 kilometrů dlouhá trať, která se v Pristěni odpojuje od trati Moskva–Kursk–Charkov a slouží jen nákladní dopravě.\n\nZápadním cípem města prochází v severojižním směru dálnice M2 \"Krym\" z Moskvy přes Kursk a Bělgorod k ukrajinsko-ruské hranici. Po této dálnici je v tomto úseku trasována Evropská silnice 105 na Ukrajině pokračující přes Charkov do Záporoží a pak až na Krym do Simferopolu a Jalty.\n\nMěstem je Obojaň od roku 1779.\n\nZa druhé světové války byla Obojaň 16. listopadu 1941 obsazena německou armádou a dobyta zpět 18. února 1943 jednotkami Voroněžského frontu Rudé armády v rámci třetí bitvy o Charkov.\n\n"}
{"id": "1304574", "url": "https://cs.wikipedia.org/wiki?curid=1304574", "title": "V.I.P. (seriál)", "text": "V.I.P. (seriál)\n\nV.I.P. je americký komediální akční televizní seriál. Popisuje příhody bezpečnostní agentury pečující o společensky významné osobnosti. Hlavní hrdinku, ředitelku kanceláře Vallery Irons, ztvárnila Pamela Anderson.\n\nNázev seriálu, ač na první pohled odkazuje na zkratku VIP odvozenou od anglického ', vznikl zkrácením slov ', tedy Ochrana Vallerií Ironsovou.\n\nSeriálu byly natočeny čtyři řady, každá po 22 dílech. V amerických televizích byly v rámci syndikace premiérově vysílány od září 1998 do května 2002. V roce 1999 byla úvodní znělka nominována na cenu Emmy.\n\n"}
{"id": "1304576", "url": "https://cs.wikipedia.org/wiki?curid=1304576", "title": "Evelyn Mattheiová", "text": "Evelyn Mattheiová\n\nEvelyn Rose Mattheiová Fornetová (nepřechýleně Evelyn Rose Matthei Fornet; * 11. listopad 1953, Santiago de Chile) je chilská politička a ekonomka.\n\nZa úřadu prezidenta Sebastiána Piñery zastávala od ledna roku 2011 do července roku 2013 post ministryně práce a sociálních věcí. V listopadu roku 2013 se ucházela za uskupení Alianza por Chile o prezidentský úřad a se ziskem zhruba 25 % hlasů postoupila úspěšně do druhého kola. V rozhodujícím druhém kole avšak podlehla lékařce a bývalé prezidentce Michelle Bacheletové, jež se se ziskem 62,2 % hlasů stala podruhé prezidentkou země.\n\n"}
{"id": "1304579", "url": "https://cs.wikipedia.org/wiki?curid=1304579", "title": "The Solace System", "text": "The Solace System\n\n\n\n"}
{"id": "1304583", "url": "https://cs.wikipedia.org/wiki?curid=1304583", "title": "Římskokatolická farnost Proseč u Skutče", "text": "Římskokatolická farnost Proseč u Skutče\n\nŘímskokatolická farnost Proseč je územním společenstvím římských katolíků v rámci chrudimského vikariátu královéhradecké diecéze.\n\nProseč byla od 12. století v majetku benediktinů z Podlažic. Farnost zanikla za husitských válek. Duchovní správa (ne však ještě farnost) byla obnovena v pobělohorské době, nějaký čas však neměla vlastního kněze a byla spravována z Luže. Farnost v místě byla obnovena až v roce 1754. V roce 1907 byl zřízen nový farní hřbitov. V roce 1929 a poté 1940 proběhly ve farnosti lidové misie, vedené redemptoristy.\n\n\nFarnost má sídelního duchovního správce, který je zároveň administrátorem ex currendo ve farnosti Nové Hrady u Skutče.\n\n"}
{"id": "1304588", "url": "https://cs.wikipedia.org/wiki?curid=1304588", "title": "Prostatický specifický antigen", "text": "Prostatický specifický antigen\n\nProstatický specifický antigen (PSA), známý také jako gamma-seminoprotein nebo kallikrein-3 (KLK3), je protein tvořený a secernovaný epitelem prostaty; slouží ke zkapalnění spermatu s cílem usnadnit pohyb spermií. Předpokládá se rovněž, že napomáhá zvlhčení cervikální sliznice, a tím podporuje průchod spermií.\n\nIdentifikován byl v roce 1970 Richardem J. Ablinem a používá se jako test rakoviny prostaty.\n"}
{"id": "1304589", "url": "https://cs.wikipedia.org/wiki?curid=1304589", "title": "Izotopy neonu", "text": "Izotopy neonu\n\nNeon (Ne) má tři stabilní izotopy, Ne, Ne a Ne. Kromě toho je známo 17 radioizotopů tohoto prvku, od Ne po Ne, všechny se rychle přeměňují na další nuklidy. Nejdelší poločas přeměny má Ne, 3,38 minuty. Nejméně stabilní je Ne s poločasem 9×10 s.\n"}
{"id": "1304612", "url": "https://cs.wikipedia.org/wiki?curid=1304612", "title": "Nahodil", "text": "Nahodil\n\nNahodil je příjmení více osob:\n\n"}
{"id": "1304613", "url": "https://cs.wikipedia.org/wiki?curid=1304613", "title": "Jakub Kyšperský z Vřesovic", "text": "Jakub Kyšperský z Vřesovic\n\nJakub Kyšperský z Vřesovic († 29. srpna 1526) byl český šlechtic, člen rodu rytířů (pozdějších pánů) z Vřesovic a královský podkomoří v letech 1523–1526.\n\nJakub Kyšperský z Vřesovic na Valči byl pravnukem husitského hejtmana Jakoubka z Vřesovic. Jeho rodiči byli Jaroš Kyšperský z Vřesovic a patrně Barbora z Fictumu. Měl mladší bratry Albrechta a Václava. Po otci zdědili tři bratři hrad Kyšperk, Jakub se však záhy svého dílu hradu vzdal (nebo jej prodal) a někdy na přelomu 15. a 16. století zakoupil panství Valeč. V roce 1514 byl společně se Šebestiánem z Veitmile hejtmanem žateckého kraje. V témže se v Praze zúčastnil souboje s Barešem z Kamenice a rovněž povýšil Valeč na městečko a udělil mu znak, který je dosud užíván. V roce 1519 byl členem poselstva Ludvíka Jagellonského (vedeného Ladislavem ze Šternberka), které mělo odevzdat český kurfiřtský hlas při volbě Karla V. římským králem. Na počátku 20. let 16. století musel Jakub řešit nařčení z vraždy, ze které ho vinil jeho synovec Opl z Fictumu. V roce 1523 byl během reorganizace zemských úřadů jmenován podkomořím a tento úřad zastával až do své smrti. Jakub měl velmi napjaté vztahy se Zdeňkem Lvem z Rožmitálu a Janem Pašku z Vratu, kteří se jej snažili o úřad připravit. Jakub se rovněž angažoval ve sporech o dědictví po Petru z Rožmberka, v němž stál na straně Jindřicha z Rožmberka.\n\nJakub Kyšperský z Vřesovic byl v létě roku 1526 na základě svého úřadu podkomořího pověřen velením vojsk vyslaných z českých měst proti postupujícím Turkům. Zemřel v bitvě u Moháče, kde se dle svědectví Starých letopisů českých uzavřel se svým vojskem mezi pavézy, což jej však před smrtí nezachránilo. Jakub po sobě zanechal 9 synů, kteří několik let po jeho smrti Valeč prodali. \n\n"}
{"id": "1304614", "url": "https://cs.wikipedia.org/wiki?curid=1304614", "title": "Pivko", "text": "Pivko\n\nPivko je příjmení více osob:\n\n"}
{"id": "1304616", "url": "https://cs.wikipedia.org/wiki?curid=1304616", "title": "Tornádo v Praze 1119", "text": "Tornádo v Praze 1119\n\nTornádo v Praze 1119 bylo tornádo, které se prohnalo Prahou 30. července 1119. Zmínku o něm lze najít v Kosmově Kronice české (z popisu je zřejmé, že jde o tornádo; jedná se o vůbec nejstarší zmínku o tornádu v českých zemích):\n\nSíla tornáda je podle popisu následků odhadována na F3–4. Pokud by šlo o F4, jednalo by se o nejsilnější známé tornádo v českých zemích.\n\n"}
{"id": "1304619", "url": "https://cs.wikipedia.org/wiki?curid=1304619", "title": "Assassin's Creed Origins", "text": "Assassin's Creed Origins\n\nAssassin's Creed Origins je akční adventurou z dílen Ubisoft Montreal, kterou vydává její mateřská společnost Ubisoft Entertainment. Jde již o desátý díl ze série \"Assassin's Creed\". Byl vydán 27. října 2017 pro platformy Microsoft Windows, PlayStation 4 a Xbox One.\n\nDěj se odehrává ve starověkém Egyptě, převážně v období vlády Ptolemaia  XIII. Thea Filopatóra. Hlavní postavou je Bayek, medžaj, který pochází ze Síwy. Je vůbec posledním medžajem, zakladatelem egyptského bratrstva a celého asasínského řádu. Cílem tohoto pokračování Assassin's Creed je přiblížít, jak vznikl řád asasínů.\n\nHráči plní úkoly — lineární scénář s danými body zájmu k postupu hlavním příběhem, získáváním zkušenostních bodů či získání nových dovedností. Mimo úkolovou linku může hráč volně prozkoumávat otevřený svět, po kterém může cestovat pěšky, na koni, velbloudovi nebo na válečném povozu a lodi. Hráč také prozkoumává a odkrývá nové lokace a dokončuje dobrovolné vedlejší úkoly, aby našel nové zbraně a vybavení.\n\nHra získala mnoho pozitivních recenzí od kritiků, kteří zejména zmiňovali příběh, postavy, hlasové herectví, přepracované herní mechanizmy, pohlcující svět Egypta a hlavně vizuální stránku hry. Zároveň občas bylo kritizováno tempo hry a pár technických potíží. Tato hra je momentálně považována jakožto nejlepší a nebo jeden z nejlepších dílů celé série společnosti Ubisoft mnoha kritiky.\n"}
{"id": "1304626", "url": "https://cs.wikipedia.org/wiki?curid=1304626", "title": "Římskokatolická farnost Nové Hrady u Skutče", "text": "Římskokatolická farnost Nové Hrady u Skutče\n\nŘímskokatolická farnost Nové Hrady u Skutče je územním společenstvím římských katolíků v rámci chrudimského vikariátu královéhradecké diecéze.\n\nKostel sv. Jakuba v Nových Hradech je poprvé písemně doložena v roce 1349 jako součást litomyšlské diecéze. Farnost zanikla za husitských válek a obnovena byla až v roce 1638. V roce 1754 byla oddělena část území farního obvodu, a z něj vytvořena nová farnost v Proseči.\n\nFarnost je administrována ex currendo z Proseče u Skutče.\n\n"}
{"id": "1304671", "url": "https://cs.wikipedia.org/wiki?curid=1304671", "title": "Izotopy sodíku", "text": "Izotopy sodíku\n\nJe známo dvacet izotopů sodíku, od Na do Na a dva jaderné izomery (Na a Na). Na je jediným stabilním (a jediným prvotním) izotopem, sodík je tak považován za monoizotopický prvek s relativní atomovou hmotností 22,989 769 28(2). Tento prvek má dva radioaktivní kosmogenní izotopy: Na (poločas přeměny 2,602 r) a Na (poločas přeměny kolem 15 h). Ostatní izotopy se přeměňují s poločasem pod 1 minutu, většinou pod 1 sekundu. Nejméně stabilním známým izotopem je Na, jehož poločas má hodnotu 1,3(4)×10 s.\n\nNa je pozitrony vyzařující izotop s dlouhým poločasem přeměny, který se využívá k vytvoření testovacích objektů a bodových zdrojů v pozitronové emisní tomografii.\n\nSodík-22 byl zkoumán jako účinný zdroj „chladných“ pozitronů k výrobě mionů na katalyzování fúze deuteria. Energie uvolněná z této fúze má vytvořit specifický impuls, což by mělo umožnit cesty k vnějším planetám za několik týdnů a k Alfa Centauri za méně než deset let.\n\nNa je jedním z nejdůležitějších izotopů sodíku. Tento radionuklid se připravuje ostřelováním sodíku-23 neutrony. S poločasem přibližně 15 hodin se přeměňuje na Mg vyzářením elektronu a dvou gama fotonů. Akutní vystavení neutronovému záření mění část atomů stabilního Na v krevní plazmě na Na. Změřením koncentrace tohoto izotopu lze zjistit i obdrženou dávku neutronového záření, podle čehož se rozhoduje o intenzitě léčení.\n\nPři použití slitiny sodík-draslík jako chladiva v jaderných reaktorech se tvoří Na, což činí chladivo radioaktivním. Krátký poločas přeměny tohoto radionuklidu znamená, že z chladiva zmizí po několika dnech od jeho odstranění z reaktoru.\n"}
{"id": "1304675", "url": "https://cs.wikipedia.org/wiki?curid=1304675", "title": "Seznam titulárních říšských knížat", "text": "Seznam titulárních říšských knížat\n\nemTato stránka představuje seznam titulárních, tedy nevládnoucích či alespoň nestavovských knížecích rodů, jmenovaných panovníky Svaté říše římské. Titulární knížata neměla žádná politická práva ve smyslu říšských zákonů. V některých případech ale mohlo jít i o (téměř) suverénní panovníky jak uvnitř říše, tak za jejími hranicemi. Z řad suverénů jsou v následujícím seznamu vypsáni jen ti, kteří nedrželi svá léna v říšské Itálii (italští říšští suveréni jsou pojednáni v článku Seznam světských říšských knížat a knížectví). V seznamu jsou dále také duchovní knížata, pokud se jejich knížecí titul vázal (také) na výslovně udělenou osobní knížecí hodnost (\"ad personam\") a nikoli (jen) jako titul svázaný s duchovním úřadem. Tučně je označeno jméno rodu či jméno území, na něž se vázal říšský knížecí titul. V některých případech uplynul nějaký čas mezi vlastním povýšením do knížecího stavu a vystavením knížecího diplomu. Není-li uvedeno jinak, vztahují se zde uvedená data ke dni vystavení diplomu.\n\nNásledující seznam titulárních knížat Svaté říše římské není pravděpodobně kompletní. Již v roce 1986 si německý historik Thomas Klein postěžoval, že \"dodnes\" (tedy do jeho současnosti) neexistuje žádný kompletní seznam říšských knížecích nobilitací. Ani v současnosti (2017) patrně žádný takový nebyl ještě sestaven. Následující seznam vychází z části z archivní pomůcky k archivnímu fondu šlechtických nobilitací ve Všeobecném správním archivu (\"Allgemeines Verwaltungsarchiv\") Rakouského státního archivu ve Vídni (pomůcku sestavil genealog Karl Friedrich von Frank), kde se ovšem nachází jen část konceptů všech knížecích nobilitačních diplomů. Dále je seznam doplněn o údaje z některých genealogických příruček (např. Gothajský almanach), soupisů nobilitačních diplomů či privilegií (\"Gnadenakte\") a také z ojediněle se vyskytujících zpráv a zmínek v literatuře. Jednotlivé zdroje seznamu eviduje poznámkový aparát.\n\nVysvětlivky:\n\nVe Svaté říši římské přiznal císař některým cizím knížatům právo svůj knížecí (vévodský) titul užívat také v říši. Neznamenalo to však udělení říšského knížecího titulu.\n\nCísař Karel VII. Bavorský, který trůnu dosáhl jen díky finanční a vojenské pomoci Francie, a který vedl proti Marii Terezii válku o dědictví rakouské, přislíbil krátce po své frankfurtské korunovaci (24. ledna 1742) pruskému králi Bedřichu II. Velikému, že veškeré šlechtické tituly, které pruský král již udělil či v době Karlovy císařské vlády ještě udělí svým vlastním poddaným, budou automaticky uznány jako tituly říšské. To se týkalo i titulů knížecích. Od nástupu Františka I. na říšský trůn (13. září 1745) toto již nadále nebylo uznáváno a i říšská platnost titulů vydaných v Prusku před Františkovým nástupem je v následujících letech až do zániku říše sporná.\n\n"}
{"id": "1304714", "url": "https://cs.wikipedia.org/wiki?curid=1304714", "title": "Maud Tabachnik", "text": "Maud Tabachnik\n\nMaud Tabachnik (* 12. listopadu 1938 Paříž) je francouzská osteopatka a spisovatelka. Žije v Paříži a píše na plný úvazek detektivky.\n\nVystudovala ekonomii, ale pak se rozhodla pro fyzioterapii. V roce 1963 se specializovala na osteopatii. V roce 1980, když onemocněla a podstoupila chirurgický zákrok, se musela vzdát svého povolání. Tak vstoupila do žánru detektivky. Rozšířila svůj repertoár románem \"La Mémoire du bourreau\" (2001) z pamětí důstojníka SS a \"J'ai regardé le diable en face\" o vraždách žen v Ciudad Juárez.\n\n"}
{"id": "1304717", "url": "https://cs.wikipedia.org/wiki?curid=1304717", "title": "Česko-slovenský Superpohár 2017", "text": "Česko-slovenský Superpohár 2017\n\nČesko-slovenský Superpohár 2017 byl fotbalový zápas mezi vítězem MOL Cupu 2016/17 (českého fotbalového poháru v sezóně 2016/17) a vítězem Slovnaft Cupu 2016/17 (slovenského fotbalového poháru ve stejné sezóně). Byl to premiérový ročník této soutěže navazující na tradici Československého poháru z federální éry Československa.\n\nStřetly se v něm týmy FC Fastav Zlín (Česká republika) a ŠK Slovan Bratislava (Slovensko), utkání se odehrálo 23. června 2017 od 18:00 SELČ na Městském stadionu Miroslava Valenty v moravském městě Uherské Hradiště. Zlín vyhrál 6:5 v penaltovém rozstřelu (řádná hrací doba skončila remízou 1:1) a připsal si tak historicky první vítězství. Vítěz zároveň získal finanční odměnu 500 000 Kč, poražený 250 000 Kč.\n\nObě mužstva vstoupila do utkání v různé fázi přípravy. Zatímco hráči Fastavu se poprvé setkali po dovolených teprve v pondělí 19. června, fotbalisté Slovanu již byli v pokročilejší tréninkové zátěži. Mj. i z tohoto důvodu byl Slovan favoritem zápasu. Původně se mělo hrát v červenci týden před zahájením české nejvyšší ligy, ale na žádost Slovanu (jehož čekal start v 1. předkole Evropské ligy UEFA 2017/18) se termín přesunul na červen. Slovan tak mohl utkání pojmout jako generálku na Evropskou ligu. Před utkáním zazněly státní hymny obou zemí, nejprve slovenská, poté česká.\n\nV prvním poločasu \"Belasí\" (Slovan) drželi míč častěji na kopačkách a udávali tempo hry, \"Ševci\" (Zlín) hrající netradičně v černých dresech se soustředili na defenzivu a kontraataky. Územní převaha Slovanu vedla ke gólovému efektu v 19. minutě, kdy po centru Františka Kubíka z levé strany vypálil český útočník Jakub Mareš a jeho střelu smolně tečoval za záda brankáře Stanislava Dostála slovenský legionář Róbert Matejov. Šanci na navýšení skóre měl guinejský středopolař Seydouba Soumah, ale Dostál s přispěním spoluhráče svou bránu tentokrát uhájil. V nastaveném čase první půle měl ještě dobrou příležitost opět Mareš, který se před vápnem chytře zbavil obránce a vystřelil těsně nad břevno.\n\nVe druhém poločase měl Zlín ještě dost sil a začal s pomocí čerstvých hráčů z lavičky častěji napadat rozehrávku soupeře a útočit. Přispělo k tomu i střídání Soumaha (lehké problémy se svalem), který ve středu hřiště dirigoval hru slovenského týmu. Na hřiště se dostal i Adnan Džafić, nová posila \"Ševců\". Vážnější šance však stále nepřicházela. Teprve ke konci utkání měli oba brankáři více práce. Nejprve byl závar před zlínskou svatyní po akci Mareše a ráně Vukana Savićeviće. Poté mohl vyrovnat na druhé straně další nováček zlínského kádru Lukáš Bartošák, ale branku nedal. V 88. minutě nastřelil Džafić v pokutovém území Slovanu ruku Rundiće a kopala se penalta, kterou proměnil francouzský hrot Jean-David Beauguel a vyrovnal stav na 1:1. Po dvou minutách rozhodčí Proske ukončil řádnou hrací dobu a přistoupilo se rovnou k penaltovému rozstřelu (neprodlužovalo se).\n\nV něm byli úspěšnější fotbalisté Zlína, kteří ze 7 pokusů 6 proměnili. Slovanisté nedali 2 pokusy (Milan Rundić a kapitán Boris Sekulić). Přestože měl Slovan převahu v držení míče (64% – 36%), první ročník ovládl Fastav Zlín. Hráčem utkání byl Jean-David Beauguel.\n\n\n"}
{"id": "1304719", "url": "https://cs.wikipedia.org/wiki?curid=1304719", "title": "Judita s hlavou Holofernovou", "text": "Judita s hlavou Holofernovou\n\nJudita s hlavou Holofernovou (Mistr IW) pochází z doby kolem roku 1525-1530 a je součástí sbírky obrazárny Strahovského kláštera. Teprve roku 1996 byl obraz určen jako dílo významného Cranachova žáka, Mistra IW.\n\nMalba olejovou temperou na desce z jedlového dřeva 77,5 x 56,5 cm, inv. č. O 626. Ve 40. letech 19. století zakoupeno do sbírky Strahovské obrazárny od guberniálního rady Franze Janka. Restauroval Mojmír Hamsík roku 1972. Obraz v rámci díla Mistra IW vyniká svou kvalitou a proto byl dříve připisován Lucasu Cranachovi.\n\nBiblická hrdinka je vyobrazena jako dáma v drahém renesančním oděvu. Na hlavě má zlatou vlasovou síťku s perlami a červený klobouk zdobený peřím, šaty ze zlatočerveného brokátu a zeleného sametu, na krku zlatý náhrdelník s drahými kameny a zlatý řetěz. Bledý obličej se stisknutými mírně se usmívajícími rty, zdůrazněnými rumělkou, má šedě modelované stíny. Oproti Cranachově vídeňské Juditě je modelace obličeje plošší a méně výrazná a chladnější. \n\nVe shodě s jinými obrazy Mistra IW je naturalismus výjevu potlačen a celá scéna vyznívá spíše symbolicky. Hlava Holoferna, ležící na mramorovém zábradlí, je šedě sinalá, s nafialovělými rty, hnědými vlasy a krvavě rudou ranou. Typově se shoduje s hlavou Krista z \"Votivního obrazu ze Šopky\". Judita drží v pravé ruce meč v toporném a nepřirozeném, spíše divadelním gestu. Bledost jejího obličeje zdůrazňuje tmavá záclona v pozadí, za níž je v pravé části obrazu odhalen úzký výhled na zeď a vzdálenou krajinu. Kompoziční schéma s diagonálně odhrnutým závěsem vpravo a mečem směřujícím diagonálně vlevo nahoru soustřeďuje pozornost k hlavě Holoferna ležící ve středu dolního okraje obrazu. \n\nTvář Judity je typově blízká Cranachově Dianě (\"Apollo a Diana\", Staatliche Museen zu Berlin, Gemäldegalerie), některým portrétům (Ermitáž, Varšava, Paříž) a Maří Magdaléně. Shoduje se také v řadě rysů s obrazem Lukrécie (Mistr IW, 1525, Kistersova sbírka ve Švýcarsku), zejména v celkové fyziognomii, kresbě uší, kresbě rukou včetně charakteristického šrafování na kloubech, uchopení meče, motivech šatů, tvaru prstenů. Dva fragmenty obrazu \"Salome s hlavou Jana Křtitele\" (1525) připsané Mistru IW, které rovněž vykazují řadu shod v kompozici i detailech, se nacházejí v soukromých sbírkách.\n\nObraz znázorňuje téma oblíbené v Cranachově dílně a spolu s obrazem Lukrécie je lze chápat jako příklady vítězství ctnosti nad neřestí. Judita byla tajným symbolem Šmalkaldského spolku protestantských šlechticů, založeného roku 1531. Lucas Cranach však první studie k obrazu vytvořil již mnohem dříve (\"Judita z Dessau\", kresba z r. 1520, ztraceno) a nelze ho spojovat pouze s protestantismem. Mistr IW patrně použil jednu z předloh, podle kterých v Cranachově dílně vzniklo kolem 20 variant Judity. \n\n"}
{"id": "1304726", "url": "https://cs.wikipedia.org/wiki?curid=1304726", "title": "Sardinská rallye 2014", "text": "Sardinská rallye 2014\n\nSardinská rallye 2014 (formálně \"11º Rally d'Italia Sardegna\") byl 6. podnik Mistrovství světa v rallye 2014 (WRC), který konal na Sardínii od 4. do 8. června 2014. Rally se konala na šotolině. Měla 17 rychlostních zkoušek o délce 364,54 km. Rallye podruhé v řadě vyhrál francouzský jezdec Sébastien Ogier. Druhé místo obsadil Nor Mads Østberg, který měl v cíli ztrátu téměř jedna a půl na Francouze. Třetí byl Jari-Matti Latvala. Polák Robert Kubica ve 12. erzetě zlomil kolo a z 5. místa se nakonec propadl na 8. pozici.\n"}
{"id": "1304727", "url": "https://cs.wikipedia.org/wiki?curid=1304727", "title": "M45", "text": "M45\n\nSpojení písmene M a číslice 45 může mít různé významy:\n\n"}
{"id": "1304740", "url": "https://cs.wikipedia.org/wiki?curid=1304740", "title": "Sardinská rallye 2012", "text": "Sardinská rallye 2012\n\nSardinská rallye 2012 (formálně 9º Rally d'Italia Sardegna) byl 12. podnik Mistrovství světa v rallye 2017 (WRC), který konal na Sardínii 18. a 21. října 2012. Závod se jel na šotolině. Rallye byla také 7. podnikem \"Production World Rally Championship\" (PWRC).\n\nZdroj\n"}
{"id": "1304745", "url": "https://cs.wikipedia.org/wiki?curid=1304745", "title": "Botswanská kuchyně", "text": "Botswanská kuchyně\n\nBotswanská kuchyně (též bečuánská kuchyně), je kuchyně typická pro Botswanu a má mnoho společného s dalšími kuchyněmi jižní Afriky (například s kuchyní namibijskou nebo s kuchyní Jihoafrické republiky). Nejdůležitější součástí botswanské kuchyně je setswanská kuchyně, kuchyně domorodého kmene Setswana neboli Tswana. Příslušníci tohoto kmene jedí například housenky druhu mopane \"Gonimbrasia belina\" (obsahuje mnoho proteinů) nebo sušené fazolové listy\".\" Hojně se také používá vodní meloun, protože rostlina vodního melounu pochází právě z Botswany. Nejpoužívanější maso je hovězí, Botswana produkuje mnoho kvalitního hovězího masa. Používaná jsou i další masa, hlavně jehněčí, kozí, skopové a kuřecí. Používají se ale také říční ryby. Z rostlin, které zde rostou jsou v botswanské kuchyni používané následující: čirok, kukuřice, pšenice, arašídy, špenát, kukuřice, zelí, cibule, brambory, rajčata, batáty a ledový salát. Z ovoce se používá: datle, marula a vodní meloun. Vodní meloun pochází z Botswany, a roste zde i více druhů melounů, dokonce i pouštní druhy. Většina rostlin se nepěstuje v poušti Kalahari, ale v úrodnějších oblastech u hranic s Jihoafrickou republikou (okolí Gabrone) a v blízkosti řek Okavango, Limpopo a Zambezi. Zelenina se hojně suší, hlavně v soli. Mnoho potravin je do Botswany dováženo.\n\n\n\nV poslední době se do Botswany dováží mouka, ze které jsou vytvářeny následující pokrmy: chléb, knedlíky (matlebekwane) a koláče (diphaphatha nebo magwinya).\n\nZ nápojů se pije pivo, připravuje se ale také kysané mléko (madila), alkoholický nápoj z čiroku (bojalwa ja setswana) nebo nápoj z divokých bobulí khadi.\n"}
{"id": "1304746", "url": "https://cs.wikipedia.org/wiki?curid=1304746", "title": "Chu Jao-pang", "text": "Chu Jao-pang\n\nChu Jao-pang (, 20. listopadu 1915 Liou-jang – 15. dubna 1989 Peking) byl čínský politik za Komunistickou stranu Číny, v osmdesátých letech dvacátého století jedna z vůdčích postav Čínské lidové republiky jako předseda Komunistické strany Číny v letech 1981–1982 a generální tajemník Komunistické strany Číny v letech 1982–1987. Byl blízkým spolupracovníkem Tenga Siao-pchinga a spolu s ním se řadí do druhé generace vedení Čínské lidové republiky.\n\nChu Jao-pang pocházel z chudé rodiny z jihočínské provincie Chu-nan a do Komunistické strany Číny vstoupil už jako čtrnáctiletý a účastnil se Dlouhého pochodu v letech 1934–1935. Pak působil v Čínské rudé armádě.\n\nPo založení Čínské lidové republiky v roce 1949 stoupal Chu v stranické hierarchii až do počátku Kulturní revoluce v šedesátých letech, v kterých byl dvakrát odeslaný na venkov (a dvakrát rehabilitovaný). Po smrti Mao Ce-tunga pomohl Tengovi Siao-pchingovi v boji o moc s Chuou Kuo-fengem, tehdejším předsedou Komunistické strany Číny. Po úspěšném převzetí moci v roce 1981 se stal Teng Siao-pching šedou eminencí v méně významných funkcích a Chu Jao-pang jako jeden z jeho nejbližších spojenců získal formálně nejvyšší stranickou funkci.\n\nBěhem svého působení rehabilitoval Chu Jao-pang řadu obětí Kulturní revoluce, mimo jiných také bývalého prezidenta Lioua Šao-čchiho. Díky jeho podpoře liberálních hospodářských reforem rostla jeho oblíbenost. Po studentských nepokojích v roce 1986 byl ovšem v roce 1987 z nejvyšších funkcí odvolán, byť formálně zůstal členem Stálého výboru politbyra ústředního výboru Komunistické strany Číny.\n\nDne 8. dubna 1989 jej během zasedání politbyra ústředního výboru Komunistické strany Číny v Čung-nan-chaji v Pekingu postihly srdeční problémy, v důsledku kterých 15. dubna zemřel. Ze studentského památečního shromáždění po jeho úmrtí se nakonec staly protesty vedoucí k masakru na náměstí Nebeského klidu.\n"}
{"id": "1304750", "url": "https://cs.wikipedia.org/wiki?curid=1304750", "title": "Betonová zahrada (film)", "text": "Betonová zahrada (film)\n\nBetonová zahrada ( je britské filmové drama Andrewa Birkina z roku 1993 založené na stejnojmenném románu Iana McEwana o milenecké lásce mezi dvěma sourozenci.\n\nDěj je zasazen do několika dnů horkého léta v nevzhledném rodinném domě v zanedbané periferii, kde žije rodina s třemi dětmi v atmosféře zmaru a nulového vývoje. Po náhlé smrti otce a následně i matky se rozhodnou sourozenci matku pohřbít ve sklepě, aby nemuseli skončit v sociálním ústavu. Nejstarší sourozenci se stávají pány domu a rodiči pro mladší sestru a budí se v nich nečekaná vzájemná láska, která se zdá být nejvýznamnější věcí jejich života.\n"}
{"id": "1304757", "url": "https://cs.wikipedia.org/wiki?curid=1304757", "title": "Tehov (hrad)", "text": "Tehov (hrad)\n\nTehov je zaniklý hrad ve stejnojmenné obci u Říčan v okrese Praha-východ. Založen byl nejspíše na konci čtrnáctého století a v polovině šestnáctého století se uvádí jako pustý. Svým charakterem a vazbou na přilehlou vesnici patřil mezi objekty na hranici mezi hradem a tvrzí. Dochovaly se z něj drobné terénní relikty a fragmenty zdiva, které jsou chráněné jako kulturní památka.\n\nTehov patřil ve čtrnáctém století pánům z Říčan, ale za stavitele hradu je považován až bohatý pražský měšťan Reinhard z Mühlhausenu, který vesnici získal okolo roku 1390. První písemná zmínka o hradu pochází až z roku 1407, kdy ho měšťan Kašpar Čotr spolu s několika dalšími vesnicemi vyměnil s klášterem Na Karlově. Ještě předtím je v roce 1399 jako držitel uváděn král Václav IV. Po roce 1420 hrad získal Jan Roháč z Dubé. V roce 1427 je připomínán purkrabí Bolek a v letech 1432 a 1433 Oldřich z Říčan. Císař Zikmund Tehov v roce 1436 zastavil Janu Kamarétovi ze Žirovnice. Po něm se majitelem stal nejspíše roku 1445 Jetřich z Miletínka a roku 1454 Zdeněk Kostka z Postupic. Za něj hrad přestal sloužit jako vrchnostenské sídlo, začal chátrat a roku 1547 se uvádí jako pustý.\n\nHrad s lichoběžníkovým půdorysem stál v nevýhodné rovinaté poloze. Hradní jádro se nacházelo na částečně uměle nasypaném pahorku, který byl po zániku hradu rozvezen a použit k zasypání okružního příkopu původně širokého dvacet metrů. Jediným patrným pozůstatkem hradu je drobný fragment vyzdívky vnitřní strany příkopu na západní straně, na kterém byla v novověku postavena stodola, a s výjimkou západní strany se dochovala hrana vnější strany příkopu.\n\nPozůstatky hradu se nachází na nepřístupném pozemku u domu čp. 46.\n\n"}
{"id": "1304759", "url": "https://cs.wikipedia.org/wiki?curid=1304759", "title": "Prizrenska Bistrica", "text": "Prizrenska Bistrica\n\nPrizrenska Bistrica (albánsky Lumi i Bardhë, v srbské cyrilici Призренска Бистрица, turecky Akdere) je řeka v jižním Kosovu, přítok Bílého Drinu. Protéká městem Prizren. Dlouhá je 18 km a její povodí má rozlohu 158 km².\n\nŘeka pramení v nadmořské výšce 1510 m východně od města Prizren v blízkosti horského průsmyku Prevalac. Odtud vede hlubokým horským údolím na západ. Její údolí rozděluje horský masiv Ošljak od pohoří Šar planina, které se nachází dále na jih. Z vesnice Gornje Selo dále směrem k Prizrenu \n\nPramení východně od města Prizren v těsné blízkosti Bonnette projít Prevalle / Prevalac a zpočátku protéká hlubokým údolím na západ. Váš propast odděluje hřeben Ošljak v severní části Šar Planina na jihu. Za obcí Rečane a těsně před Prizrenem se údolí řeky zužuje až do podoby úzké rokle s hloubkou cca 500 m. Zde se nacházel i srbský pravoslavný klášter, který byl v březnu 2004 zničen. Poté řeka ze soutěsky směřuje do širokého Prizrenského pole. Za Prizrenem opět protéká hlubokým údolím. Do Bílého Drinu se vlévá u vesnice Muradem v nadmořské výšce 295 m n. m.\n"}
{"id": "1304763", "url": "https://cs.wikipedia.org/wiki?curid=1304763", "title": "Stajice", "text": "Stajice\n\nStajice jsou zaniklý hrad severozápadně od Maršovic v okrese Benešov. Patřil mezi menší šlechtické hrady založené nejspíše v první polovině čtrnáctého století. Jeho pozůstatky se nachází na vrchu \"Stejc\" v nadmořské výšce 466 metrů a jsou je chráněny jako kulturní památka ČR.\n\nPrvní písemná zmínka o hradu v podobě predikátu Jindřicha ze Stajic pochází z roku 1348. Před rokem 1399 hrad sloužil jako shromaždiště loupežníků. V roce 1405 najali Herbart z Kolovart a lehnický purkrabí Petřík oddíl žoldnéřů, kteří hrad následujícího roku dobyli a škodili z něj Rožmberkům. Rožmberkové hrad proto znovu dobyli, a ten v průběhu patnáctého století zpustl. Jako pustý se uvádí okolo roku 1531, kdy ho Aleš Karlík z Nežetic spolu s dalšími majetky přenechal Lidmile z Vitiněvsi.\n\nStajice patřily svou stavební dispozicí nejspíše mezi hrady donjonového typu. V severní části vrcholové plošiny bývalo předhradí, v jehož středu se nachází uměle přitesaná skála. Podle nálezů vypálené mazanice byla velká část objektů v předhradí postavená ze dřeva. Menší jižní část vrchu zaujalo pětiboké hradní jádro. Výrazná prohlubeň s drobnými zbytky zdiva je jediným pozůstatkem podsklepené obytné stavby, kterou mohla být obytná věž. Pod jádrem se nachází skalní útvar se zasypanou jámou, která snad sloužila jako cisterna. Níže ve svahu chrání jižní, západní a severní stranu celého hradu příkop a před ním ještě val.\n\nZbytky hradu jsou volně přístupné odbočkou ze zeleně značené turistické trasy z Neveklova do Maršovic.\n\n\n"}
{"id": "1304773", "url": "https://cs.wikipedia.org/wiki?curid=1304773", "title": "International Working Test 2004", "text": "International Working Test 2004\n\nInternational Working Test 2004 (IWT 2004) byl XIII. ročník mezinárodní soutěže retrieverů ve working testech, který se konal 3. a 4. srpna 2004 v Belgii poblíž města As. Pořadatelem soutěže byly belgické retriever kluby a Hasseltse Hondenschool.\n\nMaximální stanovený počet startujících byl 33 týmů. Každá členská země mohla vyslat maximálně 3 národní týmy. Zbývající počet týmů do maxima byl k dispozici pro free týmy. Nakonec se soutěže se zúčastnilo 32 týmů (15 národních týmů, 14 národních free týmů a 3 mezinárodní free týmy) z 6 zemí. Vítězem se stal národní tým z Rakouska (1) před národním týmem z Rakouska (2) a free týmem (7) z Německa. Individuální soutěž vyhrála Katrin Isigkeit z Německa s fenou Haredale Inch před Dickem Heijmansem ze Nizozemska se psem Jeser Jake a Marcem Bourgeoisem z Belgie se psem Xanthos.\n\nRozhodčími byli Peter Cole, John Drury, Tony Parnell, Graham Stephenson, Paul Thorpe.\n\nTýmová soutěž\n\nIndividuální soutěž\n\n"}
{"id": "1304774", "url": "https://cs.wikipedia.org/wiki?curid=1304774", "title": "M6", "text": "M6\n\nSpojení písmene M a číslice 6 může mít různé významy:\n\n"}
{"id": "1304775", "url": "https://cs.wikipedia.org/wiki?curid=1304775", "title": "International Working Test 2000", "text": "International Working Test 2000\n\nInternational Working Test 2000 (IWT 2000) byl IX. ročník mezinárodní soutěže retrieverů ve working testech, který se konal 5. a 6. srpna 2000 v Německu v bažantnici poblíž zámku Moyland. Pořadatelem soutěže byl Deutscher Retriever Club (DRC).\n\nMaximální počet startujících byl 30 týmů. Každá členská země mohla vyslat maximálně 3 národní týmy. Zbývající počet týmů do maxima byl k dispozici pro free týmy. Nakonec se soutěže se zúčastnilo 29 týmů ze 7 zemí. Vítězem se stal tým z Německa (1) před týmy z Rakouska (1) a Švýcarska (2). Individuální soutěž vyhrála Andrea Pleines z Německa s fenou Akira vom Osterbachtal před Verenou Ommerli ze Švýcarska se psem Conneywarren Spike a Harrym Brünetem z Německa se psem Amadeus von Villa Musica.\n\nRozhodčími byli Jennifer Hay, J. Webb, Peter Hammond, Paul Thorpe, R. Webb.\n\nTýmová soutěž\n\nIndividuální soutěž\n\n"}
{"id": "1304778", "url": "https://cs.wikipedia.org/wiki?curid=1304778", "title": "Prix Bohemia Radio", "text": "Prix Bohemia Radio\n\nPrix Bohemia Radio je mezinárodní soutěž rozhlasových pořadů. Od 33. ročníku (2017) se koná v jarním termínu. Čestnou prezidentkou festivalu je herečka Hana Maciuchová. Ač soutěž pořádá Český rozhlas, je snahou, aby se do ní zapojily pořady vyrobené partnerskými organizacemi v rámci Visegrádské čtyřky, tedy Rozhlas a televize Slovenska spolu s Polským rozhlasem a maďarskou MTVA. Pořádání festivalu proto podporuje i Mezinárodní visegrádský fond.\n\n"}
{"id": "1304780", "url": "https://cs.wikipedia.org/wiki?curid=1304780", "title": "Papoušek překrásný", "text": "Papoušek překrásný\n\nPapoušek překrásný (\"Psephotellus pulcherrimus\") byl druh papouška náležící do čeledi Psittaculidae a rodu \"Psephotellus\". Objeven byl přírodovědcem Johnem Gilbertem roku 1844, jenž o něm informoval svého zaměstnavatele Johna Goulda. Ten papouškovi o rok později přiřkl vědecké jméno \"Platycercus pulcherrimus\", následně jej přeřadil do rodu \"Psephotus\". Papoušek se vyskytoval na jihovýchodě Queenslandu, pozorování z jiných částí Austrálie jsou považována za nepravděpodobná.\n\nPapoušek překrásný měřil mezi 27 a 30 cm, přičemž samci byli větší než samice. U samců měly tváře, hrdlo a prsa zelené zbarvení, které na bocích přecházelo do tyrkysova. Břicho dále pokračovalo červeným zbarvením, centrální ocasní peří mělo barvu bronzově zelenou s načernale modrými špičkami, po stranách mělo ocasní peří barvu zelenomodrou s modrobílým zakončením. Ramena se vyznačovala jasně červeným pruhem, přičemž barva zbytku letek kolísala mezi šedou a hnědou s modrými okraji. Stejně byla zbarvena i záda. Hlava byla na vrcholku černá se šedivým zobákem, ovšem přes čelo se táhl pruh červeného odstínu. Peří v blízkosti očí bylo zabarveno žlutě a přímo u očí, jež měly hnědou barvu, byla ještě šedá peřím neporostlá kůže. Končetiny byly také šedé. Samičky nebyly zbarveny tak křiklavě jako samci, postrádaly výrazné červené znaky a jejich peří mělo méně výrazné odstíny.\n\nHlavní hrozbou pro druh se stala přeměna přirozeného prostředí, lov ze stran nepůvodních predátorů nebo odchyt lidmi. Zbytky populace pak pravděpodobně trpěly problémy způsobenými příbuzenským křížením. Poslední potvrzené pozorování pochází z roku 1928. Mezinárodní svaz ochrany přírody mu přiřkl status vyhynulého druhu, nicméně od doby posledního pozorování existuje řada nepotvrzených záznamů.\n\nPapoušek překrásný se v biologické nomenklatuře nazývá \"Psephotellus pulcherrimus\", přičemž jeho dalšími vědeckými synonymy jsou \"Platycercus pulcherrimus\" a \"Psephotus pulcherrimus\" − pod tímto jménem byl řazen až do roku 2014. Náleží do čeledi Psittaculidae a rodu \"Psephotellus\". Nejblíže byl spřízněn s papouškem žlutoramenným (\"Psephotellus chrysopterygius\"), s nímž mohl i hybridizovat (křížit se). Nelze zcela vyloučit ani to, že se ve skutečnosti jednalo o jeden druh. Papoušek překrásný, žlutoramenný a také papoušek žlutokřídlý (\"Psephotellus dissimilis\") se zřejmě vyvinuli alopatricky, to jest z jednoho druhu, jehož populace byly odděleny přírodní bariérou.\n\nU papouška překrásného nebyly zjištěny žádné poddruhy, jednalo se tedy o monotypický taxon. Jeden poddruh nicméně navrhl australský ornitolog Gregory Mathews. Jednalo se o subspecii \"Psephotus pulcherrimus dubius\", která byla založena na exempláři z Nového Jižního Walesu, šlo nicméně ještě o starý vzorek z dob, kdy byla pod pojmem „Nový Jižní Wales” známa velká část východní Austrálie a ne současný stát. Systematika se však ukázala býti pochybnou a po čase ji zpochybnil i sám autor.\n\nPapouška překrásného objevil britský přírodovědec a sběratel John Gilbert v Darling Downs na jihovýchodě Queenslandu, když zde od června roku 1844 prováděl ornitologické průzkumy. Gilbert zde nalezl několik skupinek těchto ptáků. Po objevu nového druhu o něm Gilbert informoval svého zaměstnavatele, britského ornitologa Johna Goulda. Jeho přáním bylo, aby nově objevený druh nesl jeho jméno (\"gilberti\"), neboť byl okouzlen zbarvením ptáka. John Gould byl sice rád za nově objevený druh, který sám později označil za „jednoho z nejkrásnějších papoušků“, avšak také kvůli tomu, že pojmenoval po Gilbertovi jednoho ptáka dříve (druh pištce), jeho přání odmítl. Papouška nejprve roku 1845 pojmenoval \"Platycercus pulcherrimus\" a později ho přejmenoval na \"Psephotus pulcherrimus\", neboť mu připadal příbuznější s ptáky patřícími do rodu \"Psephotus\". Rodové jméno odkazuje na skvrny na křídlech (\"Psephotus\" = „mozaikový”) a druhové pochází z latiny a znamená „překrásný”. Běžně používaným anglickým jménem se stalo „”, které uvedl Gould ve svém díle \"The Birds of Australia\", na němž v tomto období pracoval, a odkud také pochází první kresba ptáka. Z Austrálie pochází řada různých pojmenování pro tento druh, například ', ' a \"\". Poté, co Gilbert odeslal první exempláře papouška Gouldovi, přidal se k Leichardtově expedici směřující na Port Essington, což byl přístav v Severním teritoriu. Během cesty Gilbert zaznamenával další pozorování papouška překrásného, včetně kontroverzních zpráv o jeho existenci na Cape Yorku. Gilbert byl nakonec zabit při útoku domorodců. Gilbertovy poznámky a také některé vzorky ptáků se podařilo získat právě Leichhardtovi, který je předal Gouldovi.\n\nVzhledem ke krásnému zbarvení samce byly samice přehlíženy. Gould do svého díla \"The Birds of Australia\", kde obyčejně představoval pár ptáků, uvedl dva samce. I ve své pozdější knize \"Handbook to the Birds of Australia\" popis samice odbyl pouze několika větami. Další ornitologové se zachovali podobně a například Silvester Diggles ve své knize pouze uvedl, že je samička mnohem méně zbarvená než samec.\n\nVzhled samice poprvé důkladně popsal australský ornitolog Gregory Mathews, od něhož také pochází popis nedospělého samce. Ještě podrobněji papouška popsal Cyril Henry Jerrard, který ho pozoroval během 20. let dvacátého století (tedy před tím, než pták vyhynul). Ptáka také poprvé vyfotografoval. Několik jedinců papouška překrásného bylo uloveno během některých dobových expedic; například výpravě Edwarda Kennedyho z roku 1847 se podařilo mezi říjnem a listopadem získat dva exempláře papouška překrásného. Tito ptáci se stali součástmi sbírek Australského muzea. Do Austrálie se roku 1881 vydal rovněž norský přírodovědec Carl Sofus Lumholtz. Zde nedaleko od řeky Nogoa zabil párek papoušků překrásných, z toho jeden exemplář je stále uchován ve sbírkách osloské univerzity. Zabití papoušků v něm zanechalo silný citový prožitek: když zabil samce, samice se ke svému druhovi vrátila, zvedala mu zobákem hlavu a dokonce mu přinesla i potravu. Lumholtz ji zastřelil o něco později. Vzorky mláďat neexistují a dochoval se pouze jediný popis mláděte, který obdržel Diggles z druhé ruky. Podle něj prý mláďata byla vcelku podobná kuřatům jestřába.\n\nPapoušek překrásný obýval středovýchod australského kontinentu, konkrétně jihovýchod Queenslandu zhruba směrem severně od obratníku Kozoroha. Amatérský přírodovědec a také umělec Silvester Diggles se v knize \"Ornithology of Australia\" zmiňuje, že se papoušek hojně vyskytoval v místě svého objevu, tedy v Darling Downs.\n\nÚdajně byl papoušek spatřen také v Novém Jižním Walesu, ovšem o těchto pozorováních neexistují žádné spolehlivé záznamy. Přestože výskyt v Novém Jižním Walesu uvedl Gould, pravděpodobně jej pomýlilo, že exempláře z takzvaného Nového Jižního Walesu pocházely teprve z doby, kdy byla tato oblast kolonií obklopující Queensland. Rovněž výše zmíněný Silvester Diggles uváděl, že se papoušek překrásný vyskytoval pouze v Queenslandu. V dalším století poté dělal průzkumy oblasti pro svou monografii též pomocník kurátora australského muzea Alfred North. Ten zde papouška nespatřil a ani o něm neslyšel. O něco později mezi lety 1916–1917 nicméně Gregory Mathews ve své knize \"The Birds of Australia\" (pojmenovaná stejně jako Gouldovo dílo) zasadil areál výskytu opět do Nového Jižního Walesu. Podle novináře Alexandera Hugha Chisholma, který vedl pátrání po papouškovi překrásném pomocí novinových kampaní, se snad papoušek překrásný v jižnějších státech vyskytoval (vzhledem k potvrzeným záznamům v blízkosti hranic s Novým Jižním Walesem), ale přesto podle něj nebylo možné říci, jestli byl tento areál výskytu papouška tak velký, aby byl považován za druh žijící jinde než v Queenslandu. Zprávu o pozorování několika jedinců v listopadu 1926 v blízkosti Casina v Novém Jižním Walesu odeslala do periodika \"The Emu\" roku 1927 též žena Florence Irbyová. Irbyová následně shromáždila další pozorování od rodinných příslušníků a často zprávy z druhé ruky od ostatních lidí. Odborník na papoušky Joseph Forshaw považuje tyto záznamy za nespolehlivé, avšak většina současných australských ornitologických knih přesto na těchto pravděpodobně mylných pozorováních staví. Žádné nezvratné důkazy jako exempláře či vejce však nikdy nikdo nezískal; různá pozorování z Nového Jižního Walesu navíc začala vznikat teprve ve chvíli, kdy Chisholm vyhlásil novinové kampaně.\n\nDalší nepravděpodobná pozorování pocházejí ze severu Queenslandu. Gilbert hlásil pozorování z Yorského poloostrova, zde však viděl spíše příbuzného papouška žlutoramenného a ne překrásného. Gilbertovy deníky objevil ve 30. letech 20. století A. Chisholm a věřil v existenci této severní populace. V roce 1989 obhajoval existenci severní populace i avikulturista Rod Julian. Gilbert dle něj tohoto papouška byl schopen rozpoznat a Julian též argumentoval exemplářem z Australského muzea, který prý pochází z Cairns, což je oblast v severním Queenslandu. Je ovšem součástí Grantovy sbírky, která je často geograficky nepřesná. Gilbert navíc pravděpodobně nesesbíral žádné vzorky ptáka a viděl jej možná jen krátce nebo z velké dálky. Navíc s sebou neměl optické přístroje. Existují i některé další teorie, avšak žádné důkazy o existenci papouška překrásného na severu Queenslandu získány nebyly.\n\nPapoušek překrásný se vyskytoval v říčních údolích s řídkými porosty blahovičníků nebo jiných otevřených lesů s porosty původních trav. V místech, kde se vyskytoval, bylo množství termitišť, která papouškům sloužila za hnízda. Druh byl stálý a nemigroval; pokud nebyl v období sucha pozorován, bylo to způsobeno spíše zánikem místní populace než migrací.\n\nTento malý druh papouška dosahoval velikosti mezi 27 a 30 cm (průměrně 28 cm). Tělo bylo štíhlé, vybavené dlouhým ocasem měřícím okolo 17,5 cm. Samci dosahovali větší velikosti nežli samice; měřili mezi 28 a 30 cm, zatímco samice mezi 27 a 29 cm. Křídlo bylo asi 13 cm dlouhé a zobák měřil zhruba 1,2 cm.\n\nU samců měly tváře, hrdlo a prsa zelené zbarvení, které na bocích přecházelo do tyrkysova. Břicho dále pokračovalo červeným zbarvením, centrální ocasní peří mělo barvu bronzově zelenou s načernale modrými špičkami, po stranách mělo barvu zelenomodrou s modrobílým zakončením. Ramena se vyznačovala jasně červeným pruhem, přičemž barva zbytku letek kolísala mezi šedou a hnědou s modrými okraji. Stejně byla zbarvena i záda. Hlava byla na vrcholku černá se šedivým zobákem, ovšem přes čelo se táhl pruh červeného odstínu. Peří v blízkosti očí bylo zabarveno žlutě a přímo u očí, jež měly hnědou barvu, byla ještě šedá peřím neporostlá kůže. Končetiny byly také šedé. Samičky nebyly zbarveny tak křiklavě jako samci, postrádaly výrazné červené znaky a jejich peří mělo méně výrazné odstíny. Nevyvinul se červený pruh na čele jako u samců, čelo a obličej měly barvu hnědožlutou, stejně tak i hrdlo a horní část hrudníku. Zbytek spodní části těla byl matně tyrkysový s malou červenou skvrnou na břiše. Stejně jako u samců se i u samiček vyvinuly rudé skvrny na křídlech, ty však byly opět menší. Nedospělí jedinci se podobali samičkám. Kvůli tomuto zbarvení byl papoušek překrásný jen těžko zaměnitelný s jinými druhy.\n\nPapoušek překrásný létal nízko nad zemí vysokou rychlostí.\n\nO chování tohoto druhu není známo mnoho informací. Aktivní byl ve dne a žil v malých skupinkách či párech. Živil se semeny trav. Chisholm uvedl, že přijímal také jinou potravu, například nektar nebo žaludy, ovšem to se nezdá příliš pravděpodobné. Potravu si hledal na zemi a sbíral ji převážně během rána a odpoledne, což mu zabíralo mnoho času. Většinou dole ohnul stéblo, aby z něho vybral semena, případně travinu ohnul tak, že na ni vylezl. Hledání jídla na zemi však bylo pro papouška riskantní, neboť pro predátory ho bylo snazší ulovit. Pokud mu hrozilo nějaké nebezpečí, ozval se krátkým výstražným ostrým tónem a odletěl do stromoví nebo se ukryl na zemi dále od narušitele. Papoušek překrásný se jinak ozýval sladkým voláním „kvííík”. Jeho volání mu vyneslo jedno z lidových jmen „policejní papoušek”.\n\nRozmnožoval se mezi zářím a březnem. Tito ptáci si vytvářeli hnízda v termitištích stavěných převážně nasuty \"Nasutitermes magnus\" patřícími mezi největší australské termity. Jejich běžné termitiště měřilo na výšku asi 61 cm a v průměru 76 cm. Existují také pravděpodobně chybné záznamy o papoušcích, kteří hnízdili například v dutinách stromů. Papoušci preferovali především zachovalé termití stavby. Hnízdo uložené asi 90 cm hluboko v termitišti, do něhož se ptáci dostávali chodbou, měřilo zhruba 20 × 40 cm. Život v termitišti jim poskytoval výhodu, protože zdejší mikroklima bylo pro hnízdění vhodnější než extrémní výkyvy počasí venku, i když zde hrozilo napadení od varanů. Podobnou hnízdní strategii využívají také jiné, dosud žijící druhy, a sice papoušek žlutoramenný a papoušek žlutokřídlý. Papoušci hnízdící v termitištích poskytují potravu některým larvám můr, které konzumují jejich výkaly.\n\nSnůška papouška překrásného byla tvořena třemi až pěti vejci. Samice seděla na vejcích pravděpodobně podobně dlouhou dobu jako papoušek žlutoramenný (jehož inkubace trvá asi 20 dní). Oba druhy se možná také zhruba stejnou dobu staraly i o mláďata (nezávislá na rodičích se u papouška žlutoramenného stanou po pěti týdnech), avšak přesné údaje nebyly zjištěny. Některé informace o hnízdění přinesla pozorování C. H. Jerrarda z let 1920−1924, který v oblasti pozoroval papoušky několikrát. O vejce se pravděpodobně starala pouze samice, zatímco samec se pravděpodobně staral o bezpečnost a před opuštěním hnízda samici varoval před možnými predátory. V březnu 1922 Jerrard objevil opuštěné hnízdo papouška překrásného. Podle něj za zničením snůšky stálo buďto přehřátí sluncem nebo problémy kvůli příbuzenskému křížení.\n\nHlavním důvodem ohrožení papouška překrásného se stala ztráta přirozeného prostředí. V době objevení tohoto ptáka začali oblast osidlovat evropští přistěhovalci, předtím velkou část území, kde se papoušek překrásný vyskytoval, obývali příslušníci domorodého kmene Wakawaka. Zdejší pláně byly vystaveny nadměrné pastvě a Evropané též pozměnili požární cykly a k vypalování docházelo v době, kdy tráva plodila semena, což vedlo ke změnám ve složení původní vegetace. Evropané také začali ničit původní termitiště. Již původní obyvatelé je využívali coby stavební materiál a osadníci je následovali. Využívána byla na výrobu podlah, stěn či pecí a do druhé světové války také představovala základ pro sportovní povrchy. Populární byl tenis a kriket. Přirozené prostředí potom ptákům ubíralo také šíření invazních opuncií. Dalším nebezpečím pro papouška překrásného se stal jeho odlov a sběr vajec, probíhající převážně v pozdním devatenáctém století. Za pěkný exemplář někteří sběratelé platili velké sumy. Sbíráni byli především samci, což způsobilo nerovnováhu pohlaví. V neposlední řadě potom papoušky lovily nepůvodní druhy predátorů, například kočky a lišky. Populace natolik poklesla, že kvůli malému počtu ptáků nakonec pravděpodobně mezi nimi docházelo k příbuzenskému křížení, kvůli čemuž ztratili schopnost se rozmnožovat.\n\nJiž v průběhu 19. století nebyl papoušek překrásný považován za úplně běžný druh, přesto se někde vyskytoval celkem hojně. Rychlý pokles jeho stavu nastal zvláště na přelomu 19. a 20. století. Exemplář chycený roku 1891 byl na několik desítek let posledním spatřeným jedincem ve volné přírodě a jedno z posledních vajec z tohoto období bylo získáno o pět let později. Roku 1902 poté postihlo Austrálii velké sucho, kvůli čemuž panovaly teorie, že druh již vymizel.\n\nKe konci první světové války zahájil Alec Chisholm novinovou kampaň, jejímž cílem bylo do pátrání po papouškovi zapojit i veřejnost. O tři roky později mu chovatel dobytka C. H. Jerrard poslal zprávu, že nalezl a vyfotografoval párek papoušků překrásných. Místem pozorování se stalo okolí řeky Burnett River, asi 300 km směrem na sever od Brisbane. Roku 1922 se k Jerrardovi připojil Chisholm a společně objevili jeden pár papoušků. Jerrard pak papoušky pozoroval až do roku 1927, ovšem již nikdy se mu nepodařilo vyfotografovat samičku. Tato pozorování jsou považována za poslední potvrzené záznamy o pozorování druhu, ačkoliv Jerrardův soused papouška údajně spatřil 20. listopadu 1928. Co se týče možné ochrany druhu, padl návrh zachránit ptáka vypouštěním jedinců ze zajetí zpět do volné přírody, ale tato akce měla začít probíhat až ve dvacátých letech 20. století, a to již bylo na záchranu pozdě. Ani v zajetí se ptáci nerozmnožovali úspěšně a jenom málokdy se dožili několika měsíců.\n\nPapoušek překrásný byl údajně od data posledního potvrzeného pozorování ještě několikrát viděn a podobně jako i u jiných vyhynulých druhů panují dohady o jeho možném přežívání. Ze třicátých a čtyřicátých let 20. století ještě pocházejí důvěryhodné zprávy o existenci druhu. V 60. letech Alec Chisholm rozpoutal podobně jako ve dvacátých až třicátých letech nové pátrání pomocí kampaní, ale tentokrát neúspěšně: nebyla získána žádná potvrzená pozorování. V tuto dobu, kdy se v Austrálii rozmohla ochrana přírody, také odstartovala další vlna pátrání po papouškovi. Papoušek překrásný se stal něčím jako vakovlkem mezi ptáky. Nadšená veřejnost sice předkládala spoustu údajných spatření, ale ta byla zřejmě mylná. Papoušek byl v této době prý „objeven” i v oblastech Nového Jižního Walesu či na Yorském poloostrově. Roku 1979 představil australský amatérský ornitolog Alan Harding Lendon diapozitiv údajně s papouškem překrásným. Diapozitiv byl prý pořízen někdy během šedesátých let 20. století. Odborník na papoušky J. Forshaw, ač obrázek neviděl, tento důkaz zpochybnil. Záběr je navíc natolik nekvalitní, že podle názoru australské ornitoložky Penny Olsenové se může jednat i o hračku. Další podezřelá pozorování pocházela od australského nadšeného přírodovědce Johna Younga. Ten v 70. letech a na začátku 80. let tvrdil, že objevil hnízdící populaci papoušků překrásných někde západně od Velkého předělového pohoří v severovýchodním Queenslandu. Olsenová ve své knize cituje dopis, ve kterém Young tvrdí, že získal 31 vajec papoušků překrásných. Young tato tvrzení odmítl, ale podle jeho slov viděl díry v termitištích, které podle něj mohli vytvořit pouze hnízdící papoušci překrásní. Osoba Johna Younga je nicméně kontroverzní. Roku 2006 prý objevil nový druh loriovitého papouška, což nicméně nebylo potvrzeno. Roku 2013 prokázaně znovuobjevil druh papoušek noční (\"Pezoporus occidentalis\"), ale důkazy o nových populacích tohoto ptáka, které přednesl o několik let později, bylo označeny za podvod.\n\nDalší údajná pozorování pokračovala i v následujících desetiletích. Například z roku 1983 pochází pozorování menší skupinky papoušků severozápadně od Národního parku Sundown poblíž hranic s Novým Jižním Walesem. O čtyři roky později byl prý papoušek viděn jihozápadně od parku. Zhruba ze stejného časového období také pocházejí některé záznamy o ptákovi v Novém Jižním Walesu. Roku 1988 byla zorganizována expedice hledající papouška na hranicích mezi Queenslandem a Novým Jižním Walesem, ale pátrání skončilo bezvýsledně. Roku 1990 prý brisbaneský student Chris Kiernan viděl na dobytčí farmě v Dawson Valley (místo 10 km vzdálené od míst některých pozorování Gilberta) tři samečky a dvě samičky papouška překrásného. Oblast byla v 90. letech rozsáhle propátrána, ale papouška zde nikdo neobjevil. Další pozorování z 90. let prý pochází z června roku 1993. Tehdy prý několik jedinců viděl John McCloy na jihovýchodě Queenslandu. Některá údajná pozorování byla datována i se začátkem nového století; například neověřené informace o výskytu papouška překrásného asi 100 km od Brisbane zveřejnil \"The Courier-Mail\" v srpnu roku 2000. O rok později pochází záznam o ptákovi v Dalby. Ohledně papouška překrásného se také vyrojily některé konspirace: někteří jedinci dle těchto tvrzení byli ilegálně dovezeni do zámoří a dodnes jsou prý tito ptáci kdesi chováni v zajetí.\n\nPřestože poslední potvrzené pozorování pochází z roku 1928, Mezinárodní svaz ochrany přírody ho ještě roku 1988 zapsal na seznam ohrožených druhů a teprve roku 1994 ho prohlásil za vyhynulého. Přesto je však nadále veden v první příloze Úmluvy o mezinárodním obchodu s ohroženými druhy volně žijících živočichů a planě rostoucích rostlin, která obsahuje druhy, s nimiž je zakázán mezinárodní obchod. Tým spravující queenslandskou státní databázi volně žijících druhů vyzval, aby mu případná nová pozorování tohoto druhu byla hlášena. I když je málo pravděpodobné, že by papoušek překrásný byl znovu objeven, vyloučit to nelze. Například jiný druh, stále žijící papoušek noční (\"Pezoporus occidentalis\"), byl též považován za vyhynulého a znovuobjeven později. Papoušek překrásný je jediným pevninským druhem ptáka, který v Austrálii vyhynul od osídlení Evropany.\n\nDochovalo se jen velmi málo konzervovaných exemplářů v muzejních sbírkách. V Austrálii je vlastní například muzea v Brisbane či Sydney, ve světě pak kupříkladu muzea v Oslu, Paříži, Washingtonu, Liverpoolu, Drážďanech, New Yorku, Oxfordu, Vídni, Manchesteru nebo Bruselu. Od roku 2007 má exemplář papouška překrásného také muzeum zoologie ve skotském Aberdeenu.\n\n"}
{"id": "1304787", "url": "https://cs.wikipedia.org/wiki?curid=1304787", "title": "Římskokatolická farnost Licibořice", "text": "Římskokatolická farnost Licibořice\n\nŘímskokatolická farnost Licibořice je územním společenstvím římských katolíků v rámci chrudimského vikariátu královéhradecké diecéze.\n\nKostel v Licibořicích existoval již před rokem 1350, kdy je doložena místní plebánie jako součást litomyšlské diecéze. Na přelomu 16. a 17. století byl kostel ve správě evangelíků, v pobělohorské období připadl zpět katolické církvi. V roce 1664 byla místní farnost přičleněna k nově zřízené královéhradecké diecézi.\n\nDo roku 2016 měla farnost sídelního duchovního správce, od uvedeného roku je administrována ex currendo z Bojanova.\n\n"}
{"id": "1304788", "url": "https://cs.wikipedia.org/wiki?curid=1304788", "title": "Svatá Barbora (Mistr Vyšebrodské madony)", "text": "Svatá Barbora (Mistr Vyšebrodské madony)\n\nSvatá Barbora (Mistr Vyšebrodské madony) je český obraz z období pozdního krásného slohu kolem roku 1410. Jedná se o patrně nejkvalitnější středověké samostatné zobrazení sv. Barbory v českých zemích. Obraz je vystaven v obrazárně Strahovského kláštera. \n\nTempera na dřevěné desce 67 x 44 cm, s původním rámem 76 x 53,5 cm. Deska je vyrobena ze dvou nestejně širokých borových prken a potažena hrubým lněným plátnem. Pozadí malby zdobeno zlatou fólií s rytou rozvilinovou kresbou a puncováním. Zadní strana obrazu, který stál volně na oltářní menze nebo mohl být určen k nošení v procesích, je pokryta stříbrnou fólií s rytým ornamentem a lakem napodobujícím zlato. Taková imitace drahých materiálů připomínala relikviářové schránky. \n\nMalba na křídovém podkladě s rytou i černou štětcovou podkresbou je provedena pigmenty s olejovým pojidlem. V místech inkarnátu je malba podložena souvislou poloprůhlednou okrovou barvou a tenkou vrstvou běloby, na níž jsou světla modelována olovnatou bělobou a překryta dalšími lazurními vrstvami s obsahem rumělkově červeného, ultramarínového a karmínového pigmentu. Hluboké stíny jsou omezeny na drobné dotyky tmavohnědou barvou a vzniká tak dojem jisté plochosti modelace. Drapérie je podložena barevnou vrstvou v základním tónu a modelována další barevnou vrstvou do mokrého s příměsí běloby ve světlech a kryta vrchní lazurní vrstvou.\n\nSv. Barbora v zeleném plášti s červeným rubem a zeleném spodním šatě drží v pravé ruce svůj atribut - bílou věž. Obraz představuje syntézu kultivovaného a jemného malířského provedení inkarnátu a vlasů a citlivě modelované drapérie s grafickým principem, jímž je podáno puncované a ryté zlaté pozadí, agrafa pláště a zlatý pásek. Je dílem malíře, který těsně navazuje na klasickou fázi krásného slohu Mistra Třeboňského oltáře a vyznačuje se zvláštním typem štíhlých postav s kultivovaným výrazem, spojujícím duchovní i smyslovou stránku života. \n\nTvář sv. Barbory typově navazuje na sv. Kateřinu z Třeboňského oltáře a Madonu roudnickou, ale objem je více rozložen do plochy, provedení je zběžnější a typ tváře má \"kočkovitou\" podobu.. Jde o vědomé odživotnění výrazu a abstrakci, která vytváří přísný kompoziční a tvarový řád a zintenzivńuje smyslovost. Uvolnění kompozice roucha a motivické zjednodušení a oproštění od dekorativnosti odlišuje obraz od starší fáze krásného slohu.\nMistr Vyšebrodské madony patrně působil v Praze a byl současníkem Mistra Rajhradského oltáře.\nSoučasná podoba obrazu je výsledkem restaurování, které provedl Mojmír Hamsík roku 1958 v Národní galerii. Obraz byl v 19. století silně přemalován a koruna světice doplněna skleněnými napodobeninami drahokamů, ale jeho původní podoba se zachovala ve velmi dobrém stavu. Podle Pešiny i Hamsíka je strahovská sv. Barbora technologií shodná s Madonou vyšebrodskou a patrně vznikla v téže dílně. \n\n\n\n"}
{"id": "1304790", "url": "https://cs.wikipedia.org/wiki?curid=1304790", "title": "The Frozen Tears of Angels", "text": "The Frozen Tears of Angels\n\n\n\n"}
{"id": "1304800", "url": "https://cs.wikipedia.org/wiki?curid=1304800", "title": "Markham", "text": "Markham\n\nMarkham může být:\n\n\n"}
{"id": "1304801", "url": "https://cs.wikipedia.org/wiki?curid=1304801", "title": "Země světa (časopis)", "text": "Země světa (časopis)\n\nZemě světa je český zeměpisný a cestopisný časopis, který v monotematických číslech podává informace o historických a uměleckých památkách, přírodě, historii, tradicích a zvycích států, regionů nebo měst. Některá z prvních čísel byla pestrá, záhy se časopis profiloval jako monotematický. Vychází měsíčně od května 2002. Časopis je bohatě vybaven fotografiemi a v úvodním textu je mapa. Některá čísla vyšla i v cizojazyčných mutacích. Šéfredaktorkou je Miluše Žáková a odpovědným redaktorem Jaroslav Hofmann.\n\nPodobně jako Lidé a Země, z jehož formátu se vyvinul, vychází ve velikosti A5. Vydavatelem je GeoBohemia, s r.o.\n\n\n"}
{"id": "1304804", "url": "https://cs.wikipedia.org/wiki?curid=1304804", "title": "Mistrovství světa v taekwondu", "text": "Mistrovství světa v taekwondu\n\nMistrovství světa v taekwondu je sportovní akce s historií od sedmdesátých let dvacátého století.\n\nV současné době organizují Mistrovství světa v taekwondu tři silné světové sportovní federace.\n\nOlympijské taekwondo WTF zastupuje v Česku Český svaz Taekwondo WTF. V Česku má dlouhou tradici výuka taekwonda dle metodiky Českého svazu Taekwon-Do ITF, která po smrti tvůrce taekwonda a zakladatele ITF Čchö Hong-huije v roce 2002 a následném rozpadu ITF se přiklonila na stranu Čang Ungova ITF. Konkurenční ITF dnes vedená Pablo Trajtenbergem má v Česku zastoupení v České národní unii Taekwon-Do ITF a České federaci Taekwon-Do ITF.\n\nRozpad ITF v roce 2002 znamenal vznik dalších federací ITF. Většina z těchto slabších ITF federací pořádá vlastní mistrovství světa. Z těchto federací tvořených \"garážovými\" kluby stojí za zmínku mezinárodní federace ITF vedená synem Čchö Hong-huije panem Čchö Čong-hwanem, která má v Česku zastoupení Českou Taekwon-Do I.T.F. Asociací. Tato česká asociace sdružuje tři kluby v okrese Znojmo.\n\nV olympijském taekwondo WTF Češi na medaili z mistrovství světa stále čekají. Maximum českých reprezentatů v kjoruki bývá postup do druhého kola. Nejdále se pavoukem dostala do čtvrtfinále na mistrovství světa v Muču v roce 2017 Iveta Jiránková ve váze do 62 kg.\n\nV taekwondu ITF je česká reprezentace úspěšná. Především po rozdělení ITF v roce 2002 vozí z mistrovství světa vysoký počet medailí. V matsogi jsou mistry světa Jan Mraček, Michal Košátko, Radka Dlouhá a Vojtěch Fiala, který titul získal na posledním Mistrovství světa v Plovdivu.\n\nOlympijské taekwondo s odlišnými pravidly zápasu od ITF. Patrný rozdíl je v počtu chráničů taekwondistů, WTF taekwondisté nosí na těle ochrannou vestu a například minimálně v zápasu využívají techniky rukou. Úder rukou do obličeje je v soutěžích WTF zakázán. Jedná se tedy o ryze sportovní zápas. Centrum taekwonda WTF je Jižní Korea.\nITF založena tvůrcem taekwonda Čchö Hong-huijem. Po jeho smrti v roce 2002 došlo k neshodám o nástupnictví a rozdělení ITF na dvě silné federace, které používají stejný název a stejné logo.\nITF I dříve vedená Kanaďanem Trân Triêu Quânem, dnes Argentincem Pablo Trajtenbergem. K této části ITF se přiklonily silné národní federace Polska, Slovinska, Německa a prakticky celá západní a severní Evropa. Silnými partnery jsou dále státy amerického kontinentu Kanada, Spojené státy americké, Argentina nebo Brazílie.\nITF I vedená Severokorejcem Čang Ungem. K této části ITF se přiklonily silné národní federace Ruska, Ukrajiny, Řecka, Bulharska, Tádžikistánu a především Česka. Centrem této jinak zvané severokorejské ITF je Severní Korea, kde od roku 1979 vyučoval taekwondo zakladatel Čchö Hong-hui. Česko má přímou vazbu na původní korejskou školu taekwonda v osobě Hwang Ho-jonga, který působí v Česku (Československu) od konce osmdesátých let dvacátého století.\n\n\n"}
{"id": "1304805", "url": "https://cs.wikipedia.org/wiki?curid=1304805", "title": "Korsická rallye 2017", "text": "Korsická rallye 2017\n\nKorsická rallye 2017 (oficiálně 60ème Che Guevara Energy Drink Tour de Corse – Rallye de France) byl 4. podnik Mistrovství světa v rallye 2017 (WRC), který konal na Korsice 7. až 9. dubna. Rallye měla 10. rychlostních zkoušek, které dohromady měřily 316,76 km. Jelo zde také čtvrté kolo mistrovství WRC 2 a WRC 3. Thierry Neuville zaznamenal své první vítězství v sezóně. Sébastien Ogier, který obsadil 2. místo, navýšil svůj náskok v šampionátu. Třetí byl Dani Sordo.\n"}
{"id": "1304808", "url": "https://cs.wikipedia.org/wiki?curid=1304808", "title": "Curb", "text": "Curb\n\nPo vydání extended playe \"Hesher\" na začátku roku 1996 nahrála skupina v září téhož roku své debutové plnohodnotné album. Spousta materiálu pochází z roku 1993, kdy byla napsána většina textu zpěvákem a kytaristou Chadem Kroegerem, přestože autorství skladeb je připisováno všem členům skupiny.\n\nPři celosvětovém vydání alba v roce 2002 se \"Curb\" dostalo na 182. místo v americkém žebříčku \"Billboard\" 200 a na 185. místo v britské hitparádě UK Albums Chart. Zároveň deska získala zlaté ocenění v Kanadě a stříbrné ve Spojeném království.\n\n\n"}
{"id": "1304810", "url": "https://cs.wikipedia.org/wiki?curid=1304810", "title": "Květen 2017", "text": "Květen 2017\n\n\n\n\n\n\n\n\n\n\n\n\n"}
{"id": "1304812", "url": "https://cs.wikipedia.org/wiki?curid=1304812", "title": "Tromín prorostlý", "text": "Tromín prorostlý\n\nTromín prorostlý (\"Smyrnium perfoliatum\") je dvouletá, středně vysoká, planě rostoucí rostlina kvetoucí zelenavě žlutých květy sestavenými do okolíků. Je jediný druh rodu tromín rostoucí v české přírodě a je považován za zdomácnělý neofyt, poprvé byl zde zaznamenán roku 1886. V minulosti býval z oblastí okolo Středozemního moře přivážen do střední Evropy a v zámeckých zahradách pěstován jako okrasná rostlina, odkud unikal do volné přírody.\n\nCentrum původního výskytu tromínu prorostlého se nachází ve ke Středozemnímu a k Černému moři přiléhajících zemích jihozápadní a jihovýchodní Evropy včetně Turecka a států ležících na Balkáně až po Maďarsko a Slovensko. Původní arely má dále v Rusku, na Kavkaze a v severozápadní Africe. Druhotně byl rozšířen na Britské ostrovy a do středu Evropy, do Rakouska, Německa, Švýcarska, České republiky i do Dánska.\n\nV ČR se vyskytuje jen řídce, již delší čas je jeho přítomnost pozorována v blízkosti Prahy a Brna a v poslední době byl zaznamenán z okolí Teplic, Nového Jičína a z Javorníků.\n\nRoste od nížin až po pahorkatiny, v nižších nadmořských výškách bývá hojnější. Vyskytuje se v lemech teplomilných listnatých lesů nebo na jejich mýtinách, v náletových porostech, v křovinách a na loukách okolo vodních toků, stejně tak i souběžně s komunikacemi. Nejlépe mu prospívají polostinná stanoviště s humózní, výživnou půdou, která je neutrální až slabě kyselá a mírně vlhká.\n\nTento hemikryptofyt je v české krajině bylinou sice nápadnou, ale konkurenčně není příliš silná a jiné druhy neomezuje. Na svých obsazených lokalitách je rostlinou úspěšnou a objevuje se pravidelně, na nová místa se však téměř nešíří. Nepředpokládá se jeho invazní šíření ani do budoucna. Ploidie druhu je 2n = 22.\n\nDvouletá bylina s přímou, plnou, lysou, 50 až 100 cm vysokou lodyhou vyrůstající ze ztlustlého kořene. Lodyha je hlavně v horní části větvená a zbarvená žlutozeleně, celá je křídlatě hranatá a v uzlinách jemně pýřitá. Přízemní listy (4 až 6 ks) s pochvami jsou dlouze řapíkaté, jednou až trojnásobně zpeřené, jejich lístky jsou v obryse vejčité, dvou až trojlaločné, na bázi srdčité a po obvodě vroubkované, v době kvetení již bývají suché. Lodyžní listy (6 až 8) jsou celistvé, vejčité, mají objímavou srdčitou bázi a jsou po okraji vroubkované, směrem vzhůru se zmenšují.\n\nZelenožluté, drobné, oboupohlavné květy v počtu 15 až 25 vytvářejí okolíčky, které v množství 5 až 15 skládají ploché okolíky 4 až 8 cm široké, obaly i obalíčky chybějí. Kališní lístky jsou nezřetelné, korunní lístky jsou asi 1,2 mm dlouhé, na vrcholu dovnitř ohnuté a jsou zelenavě žluté zbarvené. Opylovány jsou hmyzem, rozmnožují se semeny. Plody jsou široce vejčité, asi 3 mm dlouhá poltivé dvounažky. Její merikarpia (semena) bývají 1,2 mm velká, hnědočerná, kulovitá, lesklá a mají tři podélná žebra.\nV přírodě České republiky je rostlinou bez valného významu. V jihoevropských zemích se občas pěstuje jako aromatická nebo léčivá rostlina. Semena obsahují látky proti nadýmání a pro zklidnění žaludku, bývají užívána i jako náhrada pepře. Čerstvý nebo sušený kořen má močopudné a počišťovací účinky, vařený se používá v polévkách. Rostliny obsahují mnoho vitamínu C a jejich mladé listy a lodyhy se používají do salátů. Semenáče dvouletých rostlin začínají růst již na podzim a mladé listy jsou k dispozici po celé zimní období. Starší listy mají ostrou celerovou chuť.\n\n"}
{"id": "1304816", "url": "https://cs.wikipedia.org/wiki?curid=1304816", "title": "Kostel svaté Terezie (Lesná)", "text": "Kostel svaté Terezie (Lesná)\n\nKostel svaté Terezie (případně také Kostel svaté Terezie Veliké či kaple svaté Terezie Veliké) se nachází v centru obce Lesná. Kostel je filiálním kostelem římskokatolické farnosti Horní Břečkov. Jde o historizující stavbu. Kostel je chráněn jako kulturní památka České republiky. \n\nKostel v obci byl postaven až po roce 1826, kdy vznikla nadace pro zbudování kaple v obci a také byly předneseny první návrhy pro stavbu kostela. Po získání dostatečného množství prostředků byl zakoupen dům na pozemku budoucího kostela a 17. dubna 1866 byl dům zbořen. Stavba kostela započala položením základního kamene dne 29. dubna 1866. Stavba pak byla přerušena z důvodu trvajících válek s Pruskem a znovu započala 29. dubna 1867. Kostel pak byl dokončen 15. září téhož roku, vysvěcen pak byl 2. září 1868, ve stejném roce byly zakoupeny dva kostelní zvony.\n\nKostel byl poškozen v roce 1876, kdy do věže udeřil blesk, kostel pak byl opraven, v roce 1898 byly pořízeny nové hodiny na věž. V průběhu první světové války byly zvony rekvírovány, občané v roce 1919 však uspořádali sbírku pro pořízení nových zvonů, byly zakoupeny tři zvony a ty pak byly dne 14. srpna 1927 vysvěceny. Nové zvony však byly rekvírovány během druhé světové války, po válce byl do kostela vrácen pouze jediný ze zabavených zvonů. \n\nRekonstrukce kostela pak proběhla mezi lety 1990 a 1994, kdy tato byla financována ze sbírky občanů. V roce 1993 byl pořízen také nový hodinový strojek, původní pak byl v roce 2011 z věže ukraden. \n\nV letech 2017 a 2018 proběhla obnova vnějšího pláště kostela. Došlo tak k obnově střechy a fasády kostela, objekt byl odvodněn. V roce 2018 byla opravena fasáda kostela, s cílem navrátit kostelu jeho původní vzhled.\n\n\n"}
{"id": "1304823", "url": "https://cs.wikipedia.org/wiki?curid=1304823", "title": "SK Sokol Brozany", "text": "SK Sokol Brozany\n\nSK Sokol Brozany je fotbalový klub z Brozan nad Ohří, účastník ČFL, jež byl založen roku 1921.\n\nV Brozanech se počátky fotbalu datují již k době před 1. světovou válkou. Současný klub byl však založen až roku 1921 jako SK Brozany. Z počátku klub hrál pouze přátelská utkání, později se však stal součástí Severočeské župy, ve které se ve 30. letech dostal do II. třídy. Vrchol tohoto období příchází ve válečných letech 1940–1945, kdy se klub probojoval až do I.B třídy. Tam se klub udrží až do roku 1961, kdy klub postoupil do I.A třídy, ve které vydržel 7 let a poté sestoupil. Na této úrovni se klub pohyboval až do roku 1983, kdy přišel historický postup do krajského přeboru. V krajském přeboru se pohyboval vždy v lepší polovině a několikrát bojoval o postup do Divize a ten nakonec přišel v roce 1990. Tam klub působil do roku 1998, kdy klub opustilo několik sponzorů a to vyústilo v sestup do krajského přeboru a v roce 2000 dokonce do I.A třídy. V roce 2003 klub postoupil zpět do krajského přeboru aby za dva roky opět sestoupil. To ale ostartovalo zatím nejúspěšnější období klubu, v roce 2006 klub postupije do Krajského přeboru, následující rok 2007 se po 9 letech vrátil do divize a v roce 2015 se klubu povedl historický postup do ČFL. Tam klub vydržel pouze 1 sezónu a sestoupil do Divize, načež jí hned první rok po sestupu vyhrál a vrátil se do ČFL.\n\nMezi známá jména, které vychoval zdejší klub patří:\n\n\n"}
{"id": "1304826", "url": "https://cs.wikipedia.org/wiki?curid=1304826", "title": "Argentinská rallye 2017", "text": "Argentinská rallye 2017\n\nArgentinská rallye 2017 (formálně 37º Rally Argentina) byl 5. podnik Mistrovství světa v rallye 2017 (WRC), který konal na Sardínii 27. až 30. dubna 2017. Podnik měl 18 rychlostních zkoušek, které dohromady měřily 357,59 km. Rallye vyhrál Belgičan Thierry Neuville o 0,7s před Elfynem Evansem ze Spojeného království. Třetí místo obsadil Ott Tänak. V kategorii WRC 2 zvítězil Švéd Pontus Tidemand.\n"}
{"id": "1304841", "url": "https://cs.wikipedia.org/wiki?curid=1304841", "title": "450 (číslo)", "text": "450 (číslo)\n\nČtyři sta padesát je přirozené číslo. Římskými číslicemi se zapisuje CDL a řeckými číslicemi υν. Následuje po číslu čtyři sta čtyřicet devět a předchází číslu čtyři sta padesát jedna.\n\n450 je:\n\n"}
{"id": "1304842", "url": "https://cs.wikipedia.org/wiki?curid=1304842", "title": "451 (číslo)", "text": "451 (číslo)\n\nČtyři sta padesát jedna je přirozené číslo. Římskými číslicemi se zapisuje CDLI a řeckými číslicemi υνα. Následuje po číslu čtyři sta padesát a předchází číslu čtyři sta padesát dva.\n\n451 je:\n\n"}
{"id": "1304843", "url": "https://cs.wikipedia.org/wiki?curid=1304843", "title": "Zvon ze Zábřehu", "text": "Zvon ze Zábřehu\n\nZvon ze Zábřehu je jeden z nejstarších dochovaných zvonů v Česku (a zřejmě nejstarší na Moravě), který snad mohl být odlit na konci 13. století, velmi málo pravděpodobné je, že by byl odlit po polovině 14. století. Nárazový tón je f1. Dnes je instalován v muzejní expozici Arcidiecézního muzea v Olomouci (od roku 2006), poprvé doložen v kostele Navštívení Panny Marie v Zábřehu (až 1792), ovšem výzdoba naznačuje původ v řádovém prostředí.\n\nZvon má čtyřramenou zdvojenou korunu s antropomorfním reliéfem zřejmě zobrazující mnichy (patrné jsou krátce střižené vlasy a dlouhá kápě). Výrazná koruna v kontrastu s poměrně malou zdobností těla (krom nápisu je zcela hladký).\n\nNa zvonu umístěn nápis pod čepcem. Na nápisu je latinský text „Rex gloriae veni cum pace“ provedený v jednom řádku gotickou majuskulou s prvky kapitály a unciály.\n\nTransliterace: •REX•GLORIE•VENI•CVM•PACE.\n\nDůležité informace nese i pět dělících znaků (jeden neidentifikovaný).\n\n\n"}
{"id": "1304844", "url": "https://cs.wikipedia.org/wiki?curid=1304844", "title": "452 (číslo)", "text": "452 (číslo)\n\nČtyři sta padesát dva je přirozené číslo. Římskými číslicemi se zapisuje CDLII a řeckými číslicemi υνβ. Následuje po číslu čtyři sta padesát jedna a předchází číslu čtyři sta padesát tři.\n\n452 je:\n\n"}
{"id": "1304845", "url": "https://cs.wikipedia.org/wiki?curid=1304845", "title": "453 (číslo)", "text": "453 (číslo)\n\nČtyři sta padesát tři je přirozené číslo. Římskými číslicemi se zapisuje CDLIII a řeckými číslicemi υνγ. Následuje po číslu čtyři sta padesát dva a předchází číslu čtyři sta padesát čtyři.\n\n453 je:\n\n"}
{"id": "1304846", "url": "https://cs.wikipedia.org/wiki?curid=1304846", "title": "454 (číslo)", "text": "454 (číslo)\n\nČtyři sta padesát čtyři je přirozené číslo. Římskými číslicemi se zapisuje CDLIV a řeckými číslicemi υνδ. Následuje po číslu čtyři sta padesát tři a předchází číslu čtyři sta padesát pět.\n\n454 je:\n\n"}
{"id": "1304848", "url": "https://cs.wikipedia.org/wiki?curid=1304848", "title": "455 (číslo)", "text": "455 (číslo)\n\nČtyři sta padesát pět je přirozené číslo. Římskými číslicemi se zapisuje CDLV a řeckými číslicemi υνε. Následuje po číslu čtyři sta padesát čtyři a předchází číslu čtyři sta padesát šest.\n\n455 je:\n\n"}
{"id": "1304850", "url": "https://cs.wikipedia.org/wiki?curid=1304850", "title": "456 (číslo)", "text": "456 (číslo)\n\nČtyři sta padesát šest je přirozené číslo. Římskými číslicemi se zapisuje CDLVI a řeckými číslicemi υνς. Následuje po číslu čtyři sta padesát pět a předchází číslu čtyři sta padesát sedm.\n\n456 je:\n\n"}
{"id": "1304851", "url": "https://cs.wikipedia.org/wiki?curid=1304851", "title": "Ruth Schweikertová", "text": "Ruth Schweikertová\n\nRuth Schweikertová (nepřechýleně Ruth Schweikert; * 15. červenec 1965, Lörrach, Bádensko-Württembersko) je současná německy píšící švýcarská spisovatelka.\n\nNarodila se na samotném jihu Německa, avšak vyrůstala ve švýcarském Aarau. Studium germanistiky nedokončila; v roce 1994 vyšla její literární prvotina, soubor povídek s názvem \"Erdnüsse. Totschlagen\", který ihned zaznamenal úspěch. Za svoji literární tvorbu obdržela několik ocenění, např. Solothurnskou literární cenu (2016) či Švýcarskou literární cenu (Schweizer Literaturpreis, 2016). Roku 2016 byla též nominována na Švýcarskou knižní cenu.\n\nŽije s pěti syny a filmařem Ericem Bergkrautem v Curychu.\n\n"}
{"id": "1304852", "url": "https://cs.wikipedia.org/wiki?curid=1304852", "title": "Děvín (hrad, Praha 5)", "text": "Děvín (hrad, Praha 5)\n\nDěvín je zaniklý hrad na stejnojmenném vrchu na severním okraji městské části Hlubočepy v Praze. Vznikl a zanikl během čtrnáctého století a jeho zbytky jsou chráněné jako kulturní památka ČR.\n\nZakladatelem hradu byl před rokem 1338 pravděpodobně Štěpán z Tetína. Novým majitelem se před rokem 1376 stal Kartouzský klášter, ale hrad nejspíše ještě ve čtrnáctém zanikl, i když existují názory, že byl klášteru roku 1420 zabaven. V roce 1513 zbytky hradu sloužily jako cvičný terč při zkoušení nových děl.\n\nDvoudílný hrad, který patřil mezi blokové dispozice, se dochoval pouze v podobě terénních a porostových náznaků. Měl pravidelný čtvercový půdorys. Severní stranu předhradí chránily okrouhlé věže nebo bašty v nárožích. V severozápadním nároží vnějšího opevnění stálo hradní jádro tvořené malým nádvořím obklopeným ze tří stran palácovými křídly. Poslední jižní stranu nejspíše uzavírala čtverhranná obytná věž.\n\n\n"}
{"id": "1304853", "url": "https://cs.wikipedia.org/wiki?curid=1304853", "title": "Lyžařské středisko Jongpchjong", "text": "Lyžařské středisko Jongpchjong\n\nLyžařské středisko Jongpchjong ( – \"Jongpchjŏng ričotchŭ\") je lyžařské středisko v pohoří Tchebek v provincii Kangwon v Jižní Koreji. Leží u města Tegwalljong v severovýchodní části okresu Pchjongčchang.\n\nStředisko několikrát sloužilo Světovému poháru v alpském lyžování (1998, 2000, 2003, 2006). Bylo jedním ze sportovišť Asijských zimních her v roce 1999 a v roce 2009 hostilo mistrovství světa v biatlonu. \n\nV roce 2018 se zde v rámci zimních olympijských her konaly závody v alpském lyžování, přesněji slalom a obří slalom. Později zde proběhly i paralympijské hry. Středisko bylo součástí jihokorejské kandidatury už pro zimní olympijské hry v letech 2010 a Zimní olympijské hry 2014 (nabídky ovšem vyhrál Vancouver respektive Soči). Sjezd, superobří slalom a kombinace proběhly v několik desítek kilometrů vzdáleném lyžařském středisku Čongson.\n\nBěžná zimní sezóna zde trvá od listopadu do začátku dubna. Je zde 31 sjezdovek, 15 lanovek a vleků a nejvyšší nadmořská výška je 1458 metrů. V letních měsících nabízí středisko návštěvníkům především golf.\n\nStředisko je přes obchodní skupinu Tongil vlastněno Církví sjednocení založenou Son-mjongem Munem.\n"}
{"id": "1304854", "url": "https://cs.wikipedia.org/wiki?curid=1304854", "title": "Novosibirská státní univerzita", "text": "Novosibirská státní univerzita\n\nNovosibirská státní univerzita () je vysoká škola v ruském Novosibirsku. Roku 2016 byla v několika žebříčcích označena za 3. nejlepší univerzitu Ruska a jednu z 500 nejlepších na světě. Velká část jejích institucí se nachází v novosibirském Akademgorodku.\n\nNovosibirská státní univerzita byla založena z nařízení Sovětu ministrů SSSR 9. ledna 1958. Její vznik úzce souvisel se založením novosibirského Akademgorodku a Sibiřského oddělení Ruské akademie věd. Všechny tyto kroky měly vést k tomu, aby se Novosibirsk stal sibiřským centrem vzdělanosti a vědeckého výzkumu.\n\nVýuka započala v Akademgorodku 28. září 1959. Úplně první přednášku na téma \"problémy současné matematické vědy\" přednesl akademik Sergej Sobolev. Jako první byla otevřena fakulta přírodních věd, která nabízela obory: matematika, mechanika, fyzika, chemie, geofyzické metody vyhledávání a průzkumu nerostného bohatství.\n\nRoku 1963 byla při univerzitě otevřena fyzicko-matematické střední škola, která se snažila nabírat především vítěze fyzicko-matematických a chemických olympiád z celé Sibiře (dnes Fyzicko-matematická škola M. A. Lavrentěva při NSU).\n\nRoku 1977 absolvoval zdejší Mechanicko-matematickou fakultu ruský matematik Jefim Izakovič Zelmanov.\n\n\n"}
{"id": "1304869", "url": "https://cs.wikipedia.org/wiki?curid=1304869", "title": "Philip Hammond", "text": "Philip Hammond\n\nPhilip Anthony Hammond (* 4. prosince 1955 Epping) je britský manažer a politik za Konzervativní stranu, od roku 1997 poslanec parlamentu Spojeného království a od roku 2010 člen britské vlády. Od června 2016 v ní je jako ministr financí v první a druhé vládě Theresy Mayové, předtím byl od roku 2014 ministrem zahraničí v první a druhé vládě Davida Camerona a ještě předtím zastával v první vládě Davida Camerona funkci ministra obrany (2011–2014) a ministra dopravy (2010–2011).\nVystudoval filosofii, politologii a ekonomii na Oxfordské univerzitě a pak pracoval ve farmaceutickém průmyslu.\n\nDo britského parlamentu kandidoval neúspěšně poprvé v roce 1994.\n\nOd roku 1991 je Hammond ženatý, s manželkou Susan mají dvě dcery a syna.\n"}
{"id": "1304891", "url": "https://cs.wikipedia.org/wiki?curid=1304891", "title": "Izotopy hořčíku", "text": "Izotopy hořčíku\n\nHořčík (Mg) má tři stabilní izotopy: Mg, Mg a Mg. Dále je známo 19 radioizotopů, od Mg do Mg. Nejstabilnější radioizotop je Mg s poločasem přeměny 20,915 hodin. Nejméně stabilní je Mg s poločasem 4,0 ps. Izotopy lehčí než stabilní se přeměňují na sodík, zatímco těžší na hliník.\n"}
{"id": "1304893", "url": "https://cs.wikipedia.org/wiki?curid=1304893", "title": "Asfaltová sopka", "text": "Asfaltová sopka\n\nAsfaltová sopka je označení pro zvláštní a zřídka se vyskytující druh podmořské sopky, která vzniká postupným hromaděním přírodního asfaltu namísto roztavených silikátových hornin. Poprvé byla na Zemi asfaltová sopka objevena v roce 2003 a to na dně Mexického zálivu během expedice výzkumného plavidla SONNE pod vedením Gerharda Bohrmanna. V této oblasti bylo později objeveno ještě několik dalších exemplářů. Od té doby byly asfaltové sopky objeveny i na dalších lokalitách, například u pobřeží Kalifornie. Některé z objevených sopek jsou doposud aktivní. Sopky mají zpravidla tvar podmořských hor, jejichž stavba je zcela tvořena asfaltem. \n\nAsfaltové sopky jsou vázané na oblasti, kde se k povrchu dostává přírodní ropa, respektive dehet. Vystupující dehet má většinou poměrně vysokou teplotu, nicméně jak se dostane do vodního prostředí, rychle se ochlazuje a tím tuhne. Z utuhnutého materiálu se pak následně formuje kužel podmořské hory v podobě asfaltové sopky. První objevená asfaltová sopka se nacházela na mořském dně v oblasti vysoké koncentrace solných dómů. \n"}
{"id": "1304894", "url": "https://cs.wikipedia.org/wiki?curid=1304894", "title": "Odmocnina z jedné", "text": "Odmocnina z jedné\n\nOdmocnina z jedné je pojmem v matematice, kde se jím nejobecněji označuje každý prvek okruhu, který umocněn na nějaké celé číslo dává jednotkový prvek. Zvláště významný případ představují odmocniny z jedné v tělese komplexních čísel, kde se někdy označují za \"de Moivrova čísla\" a jedná se o taková čísla, jejichž nějaká celočíselná mocnina je rovna jedné.\n\nSpeciálně se \"n\"-tou odmocninou z jedné pro \"n\" z kladných přirozených čísel rozumí takový prvek \"a\", pro který platí formula_1. Taková odmocnina se dále nazývá primitivní \"n\"-tá odmocnina z jedné, pokud není \"k\"-tou odmocninou z jedné pro žádné formula_2.\n\n"}
{"id": "1304898", "url": "https://cs.wikipedia.org/wiki?curid=1304898", "title": "Historické války (časopis)", "text": "Historické války (časopis)\n\nHistorické války je český populárně-naučný časopis, který se zabývá válkami, bitvami, vojenstvím, zbraněmi, vojenskými strategiemi a technikami, způsoby dobývání a výstrojí od starověku přes války křižácké, husitské, třicetiletou, napoleonské až do roku 1914. Vychází od 21. února 2014. Je sesterským časopisem magazínů Válka Revue, I. světová, , , nebo . Šéfredaktorem je Jindřich Kačer.\n\n\n\n\n\n\n\n"}
{"id": "1304899", "url": "https://cs.wikipedia.org/wiki?curid=1304899", "title": "Hišikawa Moronobu", "text": "Hišikawa Moronobu\n\nHišikawa Moronobu (japonsky 菱川 師宣; 1618 – 25. července 1694) byl japonský umělec známý svými dřevořezy, považovaný za prvního velkého mistra a popularizátora stylu ukijo-e („obrazy prchavého světa“) z konce 17. století..\n\nMoronobu byl synem respektovaného umělce pracujícího se zlatou a stříbrnou nití a řemeslníka v oboru barvení brokátu v obci Hodamura, provincie Awa, poblíž zálivu Edo, v současném městečku Kyonan v prefektuře Čiba. Po přestěhování do Eda, dnešního Tokia, Moronobu, který se naučil řemeslu od svého otce, studoval malbu školy Tosa i školy Kanó. Měl tedy pevný základ jak v dekorativních řemeslech, tak v umělecké malbě, což mu dobře posloužilo v době, kdy se rozhodl pracovat ve stylu ukijo-e. Tuto techniku studoval u svého učitele mistra Kanbuna. Nejstarší známé Hišikawovy práce jsou knižní ilustrace z roku 1672. Celkem Hišikawa vytvořil více než 100 ilustrovaných knih, možná až 150, a dochovalo se i menší množství jeho samostatných tisků.\n\nJeho první známé podepsané a datované dílo byla knižní ilustrace z roku 1672, ačkoli mohou existovat i předchozí práce. Do poloviny šedesátých let se Moronobu stal nejdůležitějším grafikem \"ukijo-e\" a toto postavení si udržel až do své smrti. Vytvořil více než 100 ilustrovaných knih, možná až 150, je ovšem obtížné připisovat mu některá nepodepsaná díla (např. učenec Kiyoshi Shibui předložil v roce 1926 práci, ve které položil základ pro připsání některých návrhů Moronobuovi, i když byly předtím považovány za práci umělce Sugumury Džiheiho). Velmi málo z tisků Moronobuových listů přežilo a většina, ne-li všechny, jsou nepodepsané. Mezi těmito jednotlivými listy jsou také tisky erotických alb. Moronobu nebyl zakladatelem stylu \"ukijo-e\", jak se někteří přední učenci domnívali. Ale byl autorem inovací, které umožnili použít návrhy předchozích umělců, konsolidoval tento styl a vytvořil nové postupy pro tisk obrázků \"ukijo-e\" umožňující použít vícebarevnou reprodukci. Právě Moronobu vytvořil první opravdu zralou formu \"ukijo-e\" ve stylu velké síly a imaginativní prezentace, která stanovila standardy pro další generace umělců. Moronobuovo zvládnutí linky bylo často citováno při hodnocení jeho díla, stejně jako interaktivní uspořádání figur, které se zdají vždy sloužit dramatické funkci, což se obvykle nevidí v díle jeho předchůdců.\n\nNěkteré z Moronobuových tisků byly doplněny ručním kolorováním. Obraz vpravo, tuš na papíře, je \"sumizuri-e\" (\"obraz tištěný tuší\", technika černobílého dřevořezu), v původním nekolorovaném stavu. Moronobova čistá linka a umístění černé a bílé je často mnohem dekorativnější než tisky ručně dobarvované. Skupiny dvanácti obrazů byly v Japonsku po staletí běžné u dvorních a žánrových obrazů. Mezi slavnými dochovanými ranými exempláři jsou malované jednotlivé listy od mistra Tosy Micunobua (1434 – 1525). Když tedy Moronobu vytvořil vlastní sérii dvanácti obrazů, bylo to velmi konvenční, zejména proto, že takové uspořádání poskytovalo kontext, ve kterém bylo možné měnit vybavení, oděv a navrhované vzory, a také se to víceméně srovnávalo s dvanácti měsíci v roce. Nicméně nelze říci, že \"se šunga\", tedy erotické umění, hodně přísně drží dvanácti příběhů podle ročních období. Moronobův tisk se kvalifikuje jako \"abuna-e\" (\"risqué print\"), není to prvoplánově erotický návrh typu, který se často vyskytuje buď jako frontispis šungových souborů nebo je rozptýlený mezi dalšími tisky. Moronobův formalismus je zde zjevný, s křivkami a rovnými liniemi vyrovnanými v téměř dokonalém poměru. Pokud jde o milostný pár, svádění právě začalo s uvolněním obi. Erotická gesta pak obohacují scénu. Například mladá kráska přitáhne svůj pravý rukáv k ústům v gestu potlačovaných emocí. Vodní obrazy evokují ženskou sexualitu, s ženskými neboli \"jin\" erotickými symboly, zatímco stojící kvetoucí strom \"ume\" - čínská švestka či japonská meruňka - slouží jako metafora pro mužskou neboli \"jang\" sexualitu.\n\nMoronobuova práce je vystavena v mnoha muzejních sbírkách po celém světě a také v knihovně amerického Kongresu).\n"}
{"id": "1304920", "url": "https://cs.wikipedia.org/wiki?curid=1304920", "title": "Stobytový dům", "text": "Stobytový dům\n\nStobytový dům () je osmipatrový bytový dům v Novosibirsku, památka historie a kultury federálního významu. Byl vystavěn v letech 1934-1937 podle návrhu architektů A. D. Krjačkova a V. S. Maslennikova. Projekt byl na světové výstavě v Paříži v roce 1937 oceněn zlatou medailí.\n\nStobytový dům měl původně zajistit byty pro pracovníky výkonného výboru Západosibiřského kraje. Projekt předpokládal vznik 100 dobře vybavených bytů (odtud název), z toho 10 pětipokojových, 30 čtyřpokojových, 40 třípokojových a 20 dvoupokojových. Byty měly promyšlenou dispozici, velká velké obytné i technické prostory. V některých bytech se dokonce počítalo s 6 m² velkými pokojíky pro služebnou. Bytů zde bylo nakonec realizováno 110, název však již domu zůstal.\n\nS výstavbou se začalo roku 1934. V jejím průběhu byly architektem Maslennikovem významně posíleny dekorativní prvky na objektu (v souvislosti s proměnou sovětské estetiky na počátku 30. let), přičemž se inspiroval tvorbou francouzského architekta Augusta Perreta.\n\nNa Mezinárodní výstavě umění a techniky v Paříži získal 11. prosince 1937 projekt Stobytového domu (spolu s projekty Domu sovětů v Irkutsku a Krasnojarsku) diplom 1. stupně, zlatum medaili a grand-prix.\n\nV tomto elitním domě žila celá řada významných osobností, např. ruský dirigent Jevgenij Mravinskij, který se do Novosibirska uchýlil v období blokády Leningradu. K umělci Nikolaji Gricjukovovi sem chodíval na návštěvy Vladimir Vysockij.\n"}
{"id": "1304931", "url": "https://cs.wikipedia.org/wiki?curid=1304931", "title": "T-14", "text": "T-14\n\nT-14 může mít vice význámů:\n"}
{"id": "1304934", "url": "https://cs.wikipedia.org/wiki?curid=1304934", "title": "Jevgenij Novikov", "text": "Jevgenij Novikov\n\nJevgenij Maximovič Novikov (rusky \"Евгений Максимович Новиков\", * 19. září 1990, Moskva, SSSR) je ruský závodník rallye, syn slavného ruského závodníka Maxima Novikova, vítěz Mistrovství Ruska v rallye z roku 2006. V letech 2007 až 2013 se účastnik Mistrovství světa v rallye. Jeho nejlepším výsledkem jsou 2 druhá místa (Portugalská rallye 2012 a Sardinská rallye 2012).\n"}
{"id": "1304936", "url": "https://cs.wikipedia.org/wiki?curid=1304936", "title": "Nando de Colo", "text": "Nando de Colo\n\nNando de Colo (* 23. června 1987 Sainte-Catherine) je francouzský basketbalový reprezentant, hrající za ruský klub PBC CSKA Moskva na pozici rozehrávače nebo křídla. Měří 196 centimetrů.\n\nZačínal v klubu Liévin Basket 62, odkud jako patnáctiletý přestoupil do prvoligového Cholet Basket. V roce 2005 se stal juniorským mistrem Francie, v roce 2008 vyhrál s týmem dospělých turnaj Semaine des As a v roce 2009 byl finalistou FIBA EuroChallenge. Téhož roku odešel do Španělska, kde hrál za Valencia Basket, v roce 2010 s ním získal ULEB Eurocup. Od roku 2012 působil v zámořské National Basketball Association v klubu San Antonio Spurs, kde byl jeho spoluhráčem krajan Tony Parker. V roce 2013 si zahrál ve finále NBA, v němž San Antonio podlehlo v sedmi zápasech týmu Miami Heat. Od roku 2014 hraje za CSKA Moskva. Třikrát vyhrál ruskou nejvyšší soutěž VTB United League (2015, 2016, 2017) a v roce 2016 Euroligu. Získal Cenu Alphonsa Forda pro nejlepšího střelce tohoto ročníku Euroligy (průměr 18,9 bodu na zápas) a cenu pro nejužitečnějšího hráče Final Four, na konci roku 2016 byl vyhlášen nejlepším evropským basketbalistou roku.\n\nZa francouzskou reprezentaci sehrál od roku 2008 145 zápasů a zaznamenal v nich 1483 bodů. Získal zlatou medaili na mistrovství Evropy v basketbalu mužů 2013, stříbrnou na mistrovství Evropy v basketbalu mužů 2011 a bronzovou na mistrovství Evropy v basketbalu mužů 2015, na ME 2015 byl vybrán do týmu all-stars. Startoval také na mistrovství světa v basketbalu mužů 2010 (13. místo), olympijských hrách 2012 (6. místo) a olympijských hrách 2016 (6. místo). Vyhrál anketu o nejlepšího francouzského basketbalistu 2015 a 2016.\n\nJe ženatý, má dceru. Pochází z rodiny portugalských přistěhovalců, basketbal hrála jeho matka i mladší sestra Jessie de Colo, juniorská mistryně Evropy z roku 2009.\n\n"}
{"id": "1304939", "url": "https://cs.wikipedia.org/wiki?curid=1304939", "title": "M7", "text": "M7\n\nSpojení písmene M a číslice 7 může mít různé významy:\n\n"}
{"id": "1304940", "url": "https://cs.wikipedia.org/wiki?curid=1304940", "title": "The Amazing Spider-Man (seriál)", "text": "The Amazing Spider-Man (seriál)\n\nThe Amazing Spider-Man je americký akční sci-fi televizní seriál natočený na motivy komiksových příběhů o Spider-Manovi vydavatelství Marvel Comics. Premiérově byl vysílán v letech 1977–1979 na stanici CBS, kdy ve dvou řadách vzniklo celkem 13 dílů. Pilotní díl z roku 1977 byl vyroben jako devadesátiminutový televizní film, který byl např. v Evropě promítán i v kinech. Podobně byl v britských, argentinských či novozélandských kinech uváděn v roce 1978 snímek \"Spider-Man Strikes Back\", který je tvořen spojeným druhým a třetím dílem seriálu, a v roce 1981 film \"Spider-Man: The Dragon's Challenge\", jenž je závěrečným devadesátiminutovým dílem seriálu z roku 1979.\n\nPeter Parker je vysokoškolský student a fotoreportér novin \"Daily Bugle\". V laboratoři jej kousne radioaktivní pavouk, díky čemuž získá nadlidské schopnosti podobné těm pavoučím. Díky nim začne bojovat se zločinem.\n\n\n"}
{"id": "1304943", "url": "https://cs.wikipedia.org/wiki?curid=1304943", "title": "D80", "text": "D80\n\nSpojení znaků D a 80 může mít různé významy:\n\n"}
{"id": "1304944", "url": "https://cs.wikipedia.org/wiki?curid=1304944", "title": "D90", "text": "D90\n\nSpojení znaků D a 90 může mít různé významy:\n\n"}
{"id": "1304946", "url": "https://cs.wikipedia.org/wiki?curid=1304946", "title": "Michal Tomek", "text": "Michal Tomek\n\nMichal Tomek (* 18. října 1965) je bývalý český hokejový útočník.\n\nPrvní hokejové krůčky začínal ve svých pěti let v tehdejším klubu TJ Gottwaldov. Za Gottwaldov postupem časů prošel všemi mládežnickými kategoriemi a premiérové sezony za A-tým se dočkal v ročníku 1983/84, ve kterém dostal příležitost ke dvanácti zápasům. Následující sezonu pod novým hlavním trenérem Zdeňkem Uhrem a příchodu mladého útočníka z Opavy Radima Raděviče, vytvořila se čtvrtá mladá útočná formace ve složení Tomek, Kapusta a Raděvič. Této formaci se říkalo úderná formace mladých pušek. Tato sezona se stala historicky nejúspěšnější pro Gottwaldov, zisk bronzových medailí. S Kapustou si ještě zahrál v mistrovství světa juniorů 1985, kde získali stříbrné medaile. Pro příští sezonu se formace rozpadla, Tomek musel povinně odejít na dva roky do vojenského klubu HC Dukla Jihlava, v kterém působil v B-týmu. Po odsloužené dvouleté povinné vojenské zprávy, se vrátil zpátky do mateřského celku Gottwaldov. Během působení v Gottwaldově byl několikrát poslán na výpomoc celku SHK Hodonín. Od roku 1992 již oblékal dres celku TJ Zbrojovka Vsetín, který nastartoval později historicky nejúspěšnější jízdu za tituly české nejvyšší soutěži. Po postupu Vsetína do nejvyšší soutěži, se nadále podílel na jejich úspěších, se Vsetínem získal tři zlaté medaile. I když v poslední sezoně za Vsetín 1996/97 odehrál 18 zápasů za HC Olomouc. Sezonu 1997/98 strávil ve Slezanu Opava, který hrál ve spodní části tabulky a bojoval o udržení, kterou nakonec zvládl. Třetí a poslední návrat do mateřského týmu oznámil před sezonou 1998/99. V útoku hrával společně s Petrem Leškou a Tomášem Němčickým. Se Zlínem nakonec získal stříbrnou medaili a uzavřel tak svou sbírku medailí. Závěrečnou část hokejové kariéry odehrál v nižší německé soutěži za celek TuS Geretsried. V roce 2001 se ještě objevil v českém turnaji Tipsport Hockey Cup, odehrál sedm zápasů za SKLH Žďár nad Sázavou.\n\n\n"}
{"id": "1304962", "url": "https://cs.wikipedia.org/wiki?curid=1304962", "title": "Národní park Kidepo Valley", "text": "Národní park Kidepo Valley\n\nNárodní park Kidepo Valley je chráněná oblast o rozloze 1442 km² v regionu Karamoja na severovýchodě Ugandy (za hranicemi na území Jižního Súdánu na ni navazuje rezervace Kidepo). Tvoří ji převážně savana na lateritové nebo křídové půdě, hlavními travinami jsou štětkovka, vousatice a \"Megathyrsus maximus\", rostou zde osamělé akácie, kigélie, lontary, kasie a pryšce \"Euphorbia candelabrum\". Podnebí je horké a suché, srážky se pohybují mezi šedesáti a devadesáti centimetry ročně. Faunu tvoří lev severokonžský, gepard štíhlý, slon africký, zebra stepní, buvol africký, oribi, pes ušatý a další druhy. Kidepo Valley bylo známé početnou populací žirafy Rothschildovy (ještě v roce 1970 bylo napočítáno 400 kusů), ale nárůst pytláctví a chaos v zemi způsobený aktivitami Boží armády odporu způsobil, že koncem 20. století přežilo pouhých pět jedinců a pro záchranu populace musely být nové žirafy dovezeny z oblasti okolo keňského jezera Nakuru.\n\nNárodní park leží v nadmořské výšce okolo 1000 metrů, protékají jím řeky Kidepo a Narus, nejvyšší horou je Morongole (2749 m n. m.). Původními obyvateli kraje jsou Dodothové a Ikové. V roce 1958 zde byla vyhlášena rezervace pro divokou zvěř, přeměněná v roce 1962 na národní park. V roce 1974 vznikl o fungování národního parku a jmenování jeho prvního domorodého správce Paula Ssaliho dokumentární film \"The Wild and the Brave\", nominovaný na Oscara. Oblast bývá řazena k nejméně dotčeným částem africké divočiny, vzhledem k obtížné dostupnosti ji navštíví pouze okolo 3000 návštěvníků ročně.\n\n"}
{"id": "1304964", "url": "https://cs.wikipedia.org/wiki?curid=1304964", "title": "Lust for Life (píseň, Lana Del Rey)", "text": "Lust for Life (píseň, Lana Del Rey)\n\nLust for Life je píseň americké zpěvačky a skladatelky Lany Del Rey, která slouží jako druhý singl z jejího pátého studiového alba \"Lust for Life\". Napsali ji Del Rey, Rick Nowels, The Weeknd (Abel Tesfaye) a Max Martin. Píseň měla premieru 19. dubna na \"BBC Radio 1\".\n"}
{"id": "1304966", "url": "https://cs.wikipedia.org/wiki?curid=1304966", "title": "Mount Eolus", "text": "Mount Eolus\n\nMount Eolus je čtvrtý nejvyšší vrchol pohoří San Juan Mountains v Jižních Skalnatých horách. Leží na jihozápadě Colorada, v La Plata County, ve Spojených státech amerických.\nHora je pojmenovaná podle řeckého boha, vládce větru, Aiolose.\n\nV severní části hory se nachází druhý vrchol, North Eolus, s nadmořskou výškou 4 281 m a prominencí 55 m.\n"}
{"id": "1304968", "url": "https://cs.wikipedia.org/wiki?curid=1304968", "title": "Supaidáman", "text": "Supaidáman\n\nSupaidáman ( ) je japonský akční sci-fi televizní seriál natočený na motivy komiksových příběhů o Spider-Manovi vydavatelství Marvel Comics. Premiérově byl vysílán v letech 1978–1979 na stanici TV Tokyo, kdy v jedné řadě vzniklo celkem 41 dílů. Roku 1978 také vznikl krátký film o délce jedné epizody seriálu, který byl promítán na filmovém festivalu v Japonsku. Seriál využívá postavu a kostým Spider-Mana, jeho děj a prostředí je však odlišné a zasazené do japonského kulturního prostoru.\n\nMladý motocyklový závodník Takuja Jamaširo je svědkem havárie vesmírné lodi \"Marveller\" z planety Spider. Případ začne vyšetřovat jeho otec, vesmírný archeolog Hiroši Jamaširo, který je však krátce poté zabit. Takuja pokračuje v otcově práci a objeví Gariu, posledního přeživšího bojovníka z planety Spider, která byla zničena profesorem Monsterem a jeho armádou. Garia vstříkne Takujovi svoji krev, díky čemuž mladík získá schopnosti podobné těm pavoučím, a předá mu náramek, který aktivuje kostým, vystřeluje pavučiny a ovládá loď \"Marveller\". Mladík díky svým schopnostem začne bojovat proti profesoru Monsterovi a začne si říkat Supaidáman (tj. Spider-Man).\n\n\n"}
{"id": "1304988", "url": "https://cs.wikipedia.org/wiki?curid=1304988", "title": "In the Palace International Short Film Festival", "text": "In the Palace International Short Film Festival\n\n\"In The Palace\" International Short Film Festival (bulharsky: Международен фестивал на късометражно кино В ДВОРЕЦА) je jedním z největších a nejznámějších filmových festivalů svého zaměření v Bulharsku. \n\nMezinárodní festival krátkých filmů přináší snímky různých žánrů v maximální délce 27 minut. První ročník festivalu se konal v roce 2003 v bulharském Velingradu. V roce 2015 byl festival rozšířen a začal se postupně pořádat ve čtyřech bulharských městech – Sofii, Velikom Tarnovu, Varně a Balčiku. V roce 2016/17 se konal již 14. ročník festivalu. Začal v Sofii (prosinec 2016), pokračoval ve Velikom Tarnovu (duben – květen 2017), Varně (květen – červen 2017) a skončil hlavním eventem v přímořském Balčiku (červen-červenec 2017).\n<br>\nPodstatou festivalu je prezentace současného filmu a přispívání k jeho rozvoji nejen v Bulharsku. \"In The Palace\" vytváří platformu pro začínající filmaře i profesionály, kteří na festivalu každoročně prezentují své snímky. Důležitou roli při organizaci festivalu hrají dobrovolníci z celé Evropy.\n<br>\n<br>\n\n\"In The Palace\" je pořádaný prostřednictvím organizace Format SFF Foundation a komunitního centra Veshtina s podporou města Sofie, bulharského Ministerstva kultury, bulharského Národního filmového centra, Národního paláce kultury a Sofijské univerzity sv. Klimenta Ochridského.\n\nV rámci festivalu prezentují své filmy studenti a profesionálové. Ti jsou hodnoceni ve dvou základních kategoriích – národní a mezinárodní film. Snímky do hlavní soutěže vybírá komise a jsou následně hodnoceny mezinárodní porotou. Ocenění jsou udělena v rámci jednotlivých žánrů prezentovaných na festivalu – fikce, dokumentu, animace a experimentálního filmu.\n\nSoučástí fetivalu jsou tradičně semináře a lekce věnované režírování, kinematografii, rozvoji filmových projektů, digitálnímu umění a post-produkci.\n\nPrvní ročník festivalu, který byl původně založen jako fórum pro studenty filmu, se konal v roce 2003 ve Velingradu. Hned následující rok se festival přesunul do Balčiku, města na pobřeží Černého moře. Místem jeho konání se staly konkrétně zahrady “The Palace”, které bývaly součástí rezidence britské princezny a rumunské královny Marie Edinburské.\n\n\n"}
{"id": "1304989", "url": "https://cs.wikipedia.org/wiki?curid=1304989", "title": "Julian Nagelsmann", "text": "Julian Nagelsmann\n\nJulian Nagelsmann (* 23. července 1987, Landsberg am Lech, Západní Německo) je trenér bundesligového Lipska.\n\nNagelsmannova hráčská kariéra skončila kvůli neustálým poraněním kolena. V seniorském fotbalu neodehrál jediný zápas.\n\nNagelsmann byl asistentem trenéra A-týmu Hoffenheimu na konci sezony 2012/13 a poté až do 11. února 2016 trénoval juniorku Hoffenheimu. Když byl asistentem u Hoffenheimu, byl Timem Wiesem nazván \"Mini-Mourinho\".\nNagelsmann byl jmenován hlavím trenérem Hoffenheimu 27. října 2015. Tuto novou roli mohl ale plnit až od sezony 2016/17. Podepsal tříletý kontrakt. Když byl jmenován trenérem, bylo mu 28 let, což z něj udělalo nejmladšího trenéra v historii Bundesligy.\n\nKdyž Nagelsmann přebral Hoffenheim v únoru 2016, byl v lize na sestupovém 17. místě, 7 bodů od nesestupové 15. pozice. Pod Nagelsmannem vyhráli 7 ze zbývajících 14 zápasů a o bod se vyhnuli sestupu. V sezoně 2016/17 skončil Hoffenheim na 4. místě a poprvé v historii klubu se kvalifikoval do evropského poháru \"(do 4. předkola Ligy mistrů)\".\n\nV červnu 2017 prodloužil do roku 2021. V červnu 2018 však využil své výstupní klauzule a upsal se od sezóny 2019/2020 Bundesligovému celku RB Lipsko.\n"}
{"id": "1304990", "url": "https://cs.wikipedia.org/wiki?curid=1304990", "title": "Izotopy hliníku", "text": "Izotopy hliníku\n\nHliník (Al) má 25 známých izotopů, od Al po Al, a čtyři známé jaderné izomery. V přírodě se vyskytují pouze Al (jediný stabilní izotop, téměř 100 % přírodního hliníku) a Al (ve stopových množstvích, t = 7,17×10 r). Ostatní izotopy mají poločas kratší než 7 minut, většinou pod 1 sekundu. Al vzniká v zemské atmosféře z argonu tříštivou reakcí způsobenou protony z kosmického záření. Izotopy hliníku nacházejí využití při datování mořských sedimentů, manganových konkrecí, ledovcového ledu a meteoritů.\n\nKosmogenní hliník-26 byl poprvé použit při studiu Měsíce a meteoritů. Úlomky meteoritů jsou po odtržení od původních těles vystaveny během průletu vesmírem intenzivnímu bombardování, přičemž dochází k významné tvorbě Al. Po dopadu na Zemi atmosféra zabraňuje dalšímu vzniku Al a jeho přeměna může být použita pro zjištění doby, před kterou meteorit dopadl. Výzkum meteoritů také ukázal, že v době utváření Sluneční soustavy byl tento izotop poměrně běžný.\n"}
{"id": "1304992", "url": "https://cs.wikipedia.org/wiki?curid=1304992", "title": "Netopýr pláštíkový", "text": "Netopýr pláštíkový\n\nNetopýr pláštíkový (\"Antrozous pallidus\", také \"Vespertilio pallidus\") je druh netopýra náležící do čeledi netopýrovití (\"Vespertilionidae\") a rodu \"Antrozous\". Popsán byl Johnem Lawrencem LeContem v roce 1856. Rozčlenil se do celkem šesti poddruhů, z toho tři žijí v Mexiku: \"palli­dus\", \"bunkeri\", \"koopmani\", \"minor\", \"obscurus\", \"pacificus\" a \"packardi\".\nNetopýr pláštíkový je zvířetem nearktické oblasti, vyskytuje se v Kanadě, Mexiku, Spojených státech amerických a na ostrově Kubě. Areál výskytu se táhne od Britské Kolumbie (jih) přes Montanu (ve Spojených státech pak lze netopýry najít například v Idahu, Wyomingu nebo Nevadě, vyskytují se hlavně v západní části státu) až do Mexika. Zde netopýr pláštíkový obývá hlavně centrální oblasti, vyskytuje se například v částech Queretaro, Nayarit, ale lze jej spatřit i v Baja California.\n\nK životu dávají přednost suchým, případně polosuchým oblastem, jako jsou pouště, tyto oblasti by však měly být u vodního toku. Může žít i v lesích, některá zvířata byla zjištěna také v obdělávaných oblastech. Žijí například v jeskyních.\nTento poměrně velký druh netopýra s rozměrnýma ušima špičatého tvaru. Tělo ve tvaru písmene U měří od hlavy zakončené špičatým čenichem po ocas 60−85 cm, netopýr potom váží 17−28 g. Předloktí měří mezi 4,5 a 6 cm. Celkový zubní vzorec činí I 1/2, C 1/1, P 1/2, M 3/3 = 28. Existuje několik barevných variací podle místa, kde se druh vyskytuje. Obyčejně je jeho zbarvení hnědě na zádech a horní straně těla, břicho je potom zabarveno bíle. U tohoto netopýra není vyvinut výrazný pohlavní dimorfismus. Netopýr pláštíkový dovede vydávat silný zápach, jež vylučují specializované žlázy na obličeji.\n\nNetopýr pláštíkový vytváří kolonie čítající obvykle mezi dvanácti a sta jedinci, netopýři spolu navzájem komunikují pomocí čtyř různých zvuků. Aktivitu projevují v noci a loví kořist o velikosti mezi dvěma a sedmi centimetry. Potravu tvoří hmyz, například brouci nebo zástupci čeledi můrovití, netopýři konzumují také pavouky či štíry a jiné bezobratlé. Kořistí se jim mohou stát také zástupci obratlovců, například ještěrky případně myši. Potravu vyhledávají pomocí echolokace a dobrého sluchu. Nejsou to tak dobří letci, zato se však mohou dobře pohybovat po zemi.\n\nU druhu byl zjištěn polygamní způsob páření. Rozmnožování probíhá na přelomu podzimu a zimy, samice si však spermie uchová v děloze a k oplodnění dojde až po zimě. Březí samice vytvářejí vlastní kolonie a po 53 až 71 dnech se jim narodí mláďata. Nejčastěji čítá vrh dva netopýry, ale je možné narození i tří mláďat nebo pouze jednoho. Po narození mají mláďata zavřené oči i uši a samice je s sebou nosí. Odstavení nastane asi za dva až tři měsíce a rozmnožovat se mladí netopýři mohou už za rok. Ve volné přírodě se dožívají okolo devíti let, ohroženi jsou však predátory, jako liškami, sovami nebo hady; nebezpečí ze stran nepřátel jim hrozí zvláště na zemi, kde loví potravu.\nKvůli velké a stabilní populaci, která neklesá rychle (je stabilní), hodnotí Mezinárodní svaz ochrany přírody netopýra pláštíkového jako málo dotčený druh. Avšak i když k tomu navíc obývá chráněné oblasti, jisté nebezpečí mu hrozí. Pokud lidé netopýry vyruší, mohou opustit oblast, kde žijí. Lidé je zvláště vyrušují, pokud netopýři obývají nějaké budovy, někdy je mohou i zabíjet. V některých oblastech netopýři umírají na následky používání pesticidů. Problémem potom může být šíření plísně \"Geomyces destructans\"; pokud se jí netopýři nakazí, mohou zahynout i celé populace.\n\n"}
{"id": "1304996", "url": "https://cs.wikipedia.org/wiki?curid=1304996", "title": "Udržitelný život", "text": "Udržitelný život\n\nJako udržitelný život, resp. udržitelný způsob života je označován takový životní styl, který se snaží omezit využívání přírodních a osobních zdrojů člověkem nebo společností. Protagonisté udržitelného života se často pokoušejí snížit svou uhlíkovou stopu změnou způsobů dopravy, spotřeby energie a stravování. Zastánci udržitelného způsobu života chtějí žít způsobem, který je v souladu s udržitelností, přirozenou rovnováhou a respektujícím symbiotický vztah lidstva s přirozenou vývojem a cykly Země. Praxe a obecná filozofie ekologického způsobu života je vysoce propojena s celkovými principy udržitelného rozvoje.\n\nLester R. Brown, významný environmentalista a zakladatel Worldwatch institutu a Institutu pro politiku Země, popisuje udržitelný způsob života v 21. století jako \"přechod na formy života založené na obnovitelných zdrojích energie, ekonomice založené na opětovném využívání a recyklaci zdrojů a na distribuovaných dopravních systémech\".\n\nUdržitelný způsob života znamená v principu aplikaci principů udržitelnosti do každodenního rozhodování a do stylu života. Jeden z konceptů říká, že udržitelný způsob života znamená takový způsob života který naplňuje současné ekologické, sociální a ekonomické potřeby, aniž by ohrozil schopnost budoucích generací naplňovat potřeby v těchto oblastech. Další širší pojetí pojmu popisuje udržitelný život ve smyslu čtyř propojených sociálních oblastí: ekonomie, ekologie, politiky a kultury. V prvním pojetí lze udržitelný život popsat jako život v rámci únosné kapacity, definované jmenovanými obory. Ve druhé koncepci trvalé udržitelnosti lze definovat udržitelný život jako vyjednávání vztahů potřeb v rámci limitů ve všech propojených sociálních oblastí, včetně toho, že jsou brány v úvahu důsledky pro budoucí lidské generace a další živočišné a rostlinné druhy.\n\nJosef Vavroušek definoval udržitelný život takto: \"Trvale udržitelný způsob života – je to takový způsob života, který se přibližuje ideálům humanismu a harmonie vztahů mezi člověkem a přírodou, a to v časově neomezeném horizontu. Je založen na vědomí odpovědnosti vůči dnešním i budoucím generacím a na úctě k živé i neživé přírodě.“ \n\nKritickými faktory udržitelného života jsou udržitelný design a udržitelný rozvoj. Udržitelný design zahrnuje vývoj vhodných technologií, které jsou základem udržitelných životních postupů. Udržitelným rozvojem je pak využití těchto technologií v infrastruktuře. Udržitelná architektura a udržitelné zemědělství jsou nejběžnějšími příklady této praxe.\n\n"}
{"id": "1305018", "url": "https://cs.wikipedia.org/wiki?curid=1305018", "title": "Sergej Fokin", "text": "Sergej Fokin\n\nSergej Fokin může být:\n\n"}
{"id": "1305019", "url": "https://cs.wikipedia.org/wiki?curid=1305019", "title": "Papírové město", "text": "Papírové město\n\nPapírová města jsou falešná města vymyšlená kartografy tvořícími mapu. Buďto jsou do mapy vložena omylem anebo za účelem zabránění nelegálnímu kopírování map (když někdo mapu okopíruje od jiných a prohlásí ji za svou, podle falešných papírových měst se kopírování pozná). \nMezi známá papírová města patří: \n\nPapírové město Agloe vytvořil Otto G. Lindberg a jeho asistent Ernest Alpers pro společnost General Drafting. Místo Agloe se však v 60. letech objevilo v mapách jiné firmy, která za to byla žalována. Žaloba byla zamítnuta, když obviněná firma uvedla, že Agloe bylo opravdové a nikoli papírové město. V 50. letech totiž právě na tomto místě postavili místní obchod a pojmenovali jej Agloe General Store. Z falešného místa se tak stalo místo opravdové. Obchod ale nedlouho poté zkrachoval a z mnoha map byl odstraněn.\n\nPodle papírových měst je pojmenovaná kniha a film od spisovatele Johna Greena.\n"}
{"id": "1305021", "url": "https://cs.wikipedia.org/wiki?curid=1305021", "title": "Likier", "text": "Likier\n\nLikier (v minulosti \"Likér, Likýr\", ) je část města Hnúšťa v Banskobystrickém kraji na Slovensku.\n\nLeží v Rimavském podolí, na pravém břehu Rimavy, na rozhraní Stolických vrchů a Revúcké vrchoviny, v nadmořské výšce 290  m n. m. Od centra města je vzdálená asi 1,5 kilometru na jih.\n\nJako samostatná obec je poprvé zmíněna roku 1438. V 19. století se rozvíjel železářský průmysl, který byl v pozdějším období utlumený a vybudoval se chemický průmysl. Kostel pozdního klasicismu pochází z roku 1875. Obec byla roku 1960 sloučená s Hnúšťou do jednoho celku pod názvem \"Hnúšťa-Likier\". V roce 1971, když byly k městu připojeny další obce, došlo i k změně názvu města na \"Hnúšťa\".\n\nObec se nachází u silnice I/72 a železniční trati č. 174, je tu železniční zastávka.\n"}
{"id": "1305030", "url": "https://cs.wikipedia.org/wiki?curid=1305030", "title": "Ignatij Michajlovič Milovanov", "text": "Ignatij Michajlovič Milovanov\n\nIgnatij Michajlovič Milovanov (; ? – ?) byl ruský kozák, diplomat a syn bojarský působící ve druhé polovině 17. století ruském Zabajkalsku.\n\nIgnatij Milovanov od 50. let 17. století sloužil v Zabajkalsku jako kozák. Začátkem 70. let byl desátníkem. \n\nKoncem roku 1669 si v Něrčinsku poslové říše Čching stěžovali si na agresivitu kozáků z Albazinu vůči čchingským poddaným.\nV dubnu 1670 další poselstvo navíc požadovalo od něrčinského vojevody Daniila Aršinského vydání Gantimura (evenckého náčelníka, který několik let předtím přešel od Čchingů k Rusům). Aršinskij ze své iniciativy reagoval vysláním Ignatije Milovanova, jeho bratra Vasilije a několika dalších kozáků do Pekingu s listem, v němž vyzýval čchingského císaře Kchang-siho k podřízení se ruskému carovi; nevydání Gantimura vysvětloval jeho stářím a nemocí a neexistencí carského rozhodnutí o něm a albazinské kozáky omlouval s tím, že se jen bránili útokům Daurů a Ďučerů, kteří při nájezdu do blízkosti Albazinu zabili tucet Rusů a ukradli jejich skot. Milovanov vyrazil v dubnu 1670 a v květnu dojel do Pekingu, přičemž pro cestu do Pekingu použil novou trasu z Něrčinska k řece Arguň, poté k Chajlaru, přes Velký Chingan a údolím řeky Jal k řece Non a odtud na jihozápad k Pekingu.\n\nV Pekingu předal list v Dvoru závislých držav, jehož úředníci ho oficiálně přeložili císaři jako nabídku cara na podřízení se, to jest právě opačně. Poté Milovanova oficiálně přijal císař před celým dvorem. Do Něrčinska se Milovanov vrátil s čchingským zástupcem, který Aršinskému předal císařův list carovi, v němž císař za vydání Gantimura sliboval mír. Čchingský list dopravil do Moskvy. Rusové na něj bezprostředně nereagovali, vyslanec Nikolaj Spafarij se však o několik let později odvolával na tento list s tím, že nepřijel z iniciativy Moskvy, ale na čchingskou výzvu.\n\nRoku 1675 Ignatij Milovanov znovu jel do Pekingu, aby upozornil čchingské úřady na příjezd Nikolaje Spafarije. Začátkem 80. let měl již titul syna bojarského a pracoval na rozvoji zemědělství v Zabajkalsku a Poamuří, když mapoval povodí Šilky, Něrči, Amuru a Zeji a vyhledával místa vhodná pro založení polí. Mimo jiné navrhl založení města na místě pozdějšího Blagověščensku. Roku 1684 sloužil v Něrčinsku jako pomocník vojevody Ivana Vlasova.\n"}
{"id": "1305031", "url": "https://cs.wikipedia.org/wiki?curid=1305031", "title": "Nikolaj Gavrilovič Spafarij", "text": "Nikolaj Gavrilovič Spafarij\n\nNikolaj Gavrilovič Spafarij (, ; 1636–1708) byl moldavský šlechtic a diplomat, od začátku 70. let 17. století v ruských službách. Autor mnoha vědeckých prací a zejména popisu jeho mise do čchingské Číny.\n\nNikolaj Spafarij pocházel z bojarské rodiny moldavského knížectví, narodil se roku 1636. Získal kvalitní vzdělání v patriarší škole v Konstantinopoli: ovládal řečtinu, arabštinu, latinu, turečtinu. Studoval i v italské Padově.\n\nSloužil moldavskému knížectví jako diplomat, byl vyslancem v Turecku (1660–1664), Švédsku (1666), Francii (1667–1668). Roku 1671 přešel do služeb ruského carství jako překladatel v Posolském prikazu.\n\nRoku 1675 byl pověřen vedením mise do říše Čching. Rozhovory v Pekingu v květnu–srpnu 1676 neměly konkrétní výsledky. Stejně jako u dalších ruských vyslanců (Fjodora Bajkova) se střetl ruský požadavek na formální rovnoprávnost jednajících států s čchingskou koncepcí diplomatických vztahů chápající všechny okolní státy jako vazaly. A ani jedna strana nechtěla ustoupit.\n\nPo návratu do Moskvy roku 1678 se účastnil jednání s Moldavskem a Valašskem, roku 1695 se účastnil azovského pochodu Petra I.\n\nNapsal kolem třicítky vědeckých prací, největší význam mají jeho zápisky z cesty do Číny, které obsahují cenné informace o tehdejších poměrech na Sibiři i v Číně.\n\nZemřel roku 1707 či 1708, snad v Moskvě.\n"}
{"id": "1305032", "url": "https://cs.wikipedia.org/wiki?curid=1305032", "title": "Fjodor Isakovič Bajkov", "text": "Fjodor Isakovič Bajkov\n\nFjodor Isakovič Bajkov (; kolem 1612 – 1663/64) byl ruský šlechtic a diplomat, v 50. letech 17. století vyslanec v říši Čching.\n\nFjodor Bajkov byl synem velikoluckého drobného šlechtice Isaka Petroviče Bajkova, který byl za zásluhy při obraně Moskvy během rusko-polské války (1609–1618) povýšen mezi šlechtice moskevského seznamu a jmenován vojevodou v Tarech a později v Valujkách.\n\nOd roku 1628 působil ve státní službě jako stolník u dvora patriarchy Filareta. V první polovině 30. let působil ve Valujkách, koncem 40. let tam byl vojevodou, poté vykonával úřad vojevody v Mangazeji.\n\nK vyslání Bajkova vládu Ruského carství roku 1652 podnítil příjezd mongolského posla s kupci bucharského původu z Tobolska, správního centra Sibiře, a zástupce tamních kozáků, kteří navrhli navázat obchodní styky s čchingskou Čínou. Obchodní cesta měla vést přes země Kalmyků a Mongolů. Roku 1652 ruská vláda souhlasila a vyslala Fjodora Bajkova se značnou finanční částkou do Tobolska, aby obchod organizoval.\n\nBajkov do Tobolska dorazil v květnu 1653, na místním trhu nakupoval čínském zboží a zasílal jej do Moskvy, na podzim vyslal karavanu do Pekingu v čele se Seitkulem Ablinema Pjotrem Jaryžkinem. Jaryžkina přijaly čchingské úřady v Pekingu jako zástupce vazalského státu přinášejícího tribut, a protože vyhověl požadavkům čchingského ceremoniálu (obřadné klanění se na kolenou až k zemi – kchou-tchou – před císařem), zřejmě se mu dostalo i přijetí císařem.\n\nV únoru 1654 moskevské úřady Bajkova postavily do čela první ruské oficiální diplomatické mise k čchingské vládě. Měl navázat diplomatické styky a uzavřít dohodu o vzájemném obchodu, a prozkoumat cestu do Číny a tamní poměry. Příkaz dorazil do Tobolska v březnu 1654, Bajkov během tří měsíců sestavil karavanu ze 150 povozů, 200 velbloudů a 100 lidí doprovodu a od června 1654 putoval po Irtyši a skrze mongolské stepi do Pekingu, kam dorazil začátkem března 1656.\n\nRusové v Pekingu byli držení v dosti omezujících podmínkách, nemohli vycházet z ubytovny dvora pro závislé državy bez svolení čchingských úřadů. Bajkov března 1656 vedl rozhovory s čchingskými úředníky, jeho oficiální přijetí čchingským císařem (Šun-č’, vládl 1643–1661) ztroskotalo na protokolu; čchingská vláda očekávala audienci v souladu s protokolem používaným u každého jiného podřízeného vazala říše Čching (jak ho dodržel Jaryžkin), kdežto ruská vláda trvala na rovnoprávnosti čchingského a ruského panovníka a výslovně Bajkovovi zakázala jakékoliv ústupky, které by mohly snížit důstojnost ruského panovníka, zejména klanění se k zemi.\nNakonec začátkem září 1656 došla čchingské vládě trpělivost s neústupnými Rusy a poslala Bajkova zpět do Ruska. Opět putoval přes Mongolsko, přezimoval u ojratského tajšiho Ablaje a na jaře 1657 se dostal na ruské území. Do Moskvy dorazil na podzim 1658.\n\nKupcům doprovázejícím Bajkova se podařilo prodat své zboží a nakoupit čínské a Bajkov prodal dary původně určené pro čchingského císaře. Přestože prodávali a nakupovali za nevýhodné ceny, byla mise i tak zisková.\n\nBajkovova zpráva o cestě je důležitým a podrobným dokumentem o poměrech v tehdejším Mongolsku a severní Číně.\n\nZemřel zřejmě roku 1663 nebo 1664 v Moskvě.\n"}
{"id": "1305046", "url": "https://cs.wikipedia.org/wiki?curid=1305046", "title": "Hopeless Fountain Kingdom", "text": "Hopeless Fountain Kingdom\n\nPilotní singl z alba \"Now or Never\" byl vydán 4. dubna 2017, spolu s předprodejem alba. Stejný den byl vydán i videoklip režírovaný Halsey a Sing J Lee. Nejúspěšnějším singlem se stala překvapivě píseň Bad At Love, která se umístila na páté pozici americké hitparády Billboard Hot 100.\n\nKromě singlu \"Now or Never\" předcházely vydání alba také dva promo singly. Jako první promo singl byla 4. dubna 2017 vydána píseň \"Eyes Closed\". 26. května byla jako druhý promo singl vydána píseň \"Strangers\", na které spolupracovala se zpěvačkou Lauren Jauregui.\n\nDne 3. května 2017 Halsey oznámila světové turné Hopeless Fountain Kingdom World Tour.\n\nStandardní ediceDeluxe edice\n"}
{"id": "1305051", "url": "https://cs.wikipedia.org/wiki?curid=1305051", "title": "Papoušek žlutokřídlý", "text": "Papoušek žlutokřídlý\n\nPapoušek žlutokřídlý (\"Psephotus dissimilis\") je australský druh papouška obývající savany a otevřené lesy. Tito ptáci si vytváří hnízda v termitištích, podobně jako například již vyhynulý papoušek překrásný (\"Psephotus pulcherrimus\") nebo ohrožený druh papoušek žlutoramenný (\"Psephotus chrysopterygius\"). Ačkoliv těmto papouškům dle Mezinárodního svazu ochrany přírody (IUCN) přísluší status málo dotčený (LC), populace klesá a odhady volně žijících jedinců jsou pouze neurčité. Populaci ohrožuje například vysoká úmrtnost mladých, které často ušlape v hnízdech dobytek. Též lidská činnost a různé chemické látky způsobují četná úmrtí. Navíc se jedná o druh populární i pro chov v zajetí, díky čemuž se nakonec vyvinuly i různé mutace.\n\nPrvní papoušek žlutokřídlý byl objeven profesorem Knutem Dahlem nedaleko Mary River v Severním teritoriu roku 1894. První popsání následovalo až roku 1898, kdy se toho ve svém příspěvku do \"Proceedings of the Zoological Society of London\" ujal norský zoolog Robert Collett. Nový druh získal jméno \"Psephotus dissimilis\", které je hojně používané i v současnosti, ačkoliv je uplatňováno i označení \"Psephotellus dissimilis\". Někteří autoři, například Ian Harman, označují papouška žlutokřídlého i jako poddruh papouška žlutoramenného (\"Psephotus chrysopterygius\"). Tyto dva druhy se sice v zajetí mohou křížit, ale ve volné přírodě je nepravděpodobné, že by přišly do styku. Druhové jméno \"dissimilis\" odkazuje na rozdílnost pohlaví a znamená \"nepodobný\".\n\nPapoušek žlutokřídlý obývá pouze nejsevernější část Severního teritoria, \"Top End\", kde vyhledává savany, blahovičníkové háje a otevřené lesy se skalami. Nutností je i dostatek potravy a termitiště, ve kterých by později mohli zahnízdit. Obývají též parky a travnaté porosty ve městech, kde jsou k vidění především v ranních hodinách nebo pozdě odpoledne.\n\nTělo těchto papoušků měří okolo 26 cm a váží mezi 50 a 60 g. Pohlaví jsou snadno rozeznatelná: zatímco samci jsou pestrobarevní, samice jsou převážně olivové. Samičky jsou zbarveny převážně olivově zelenou barvou, nicméně, na dolních partiích mohou být i světle tyrkysové. Jejich protějšky mají černou čepičku, táhnoucí se od zobáku až k týlu, načež se černá bez přechodu mění v zářivé tyrkysovou na krku, hrudi a břiše a na hnědou na zádech. Ramena mají výrazně žlutá, díky čemuž vzniklo i české označení. Duhovky tmavě hnědé, nohy růžovo-šedé. Zobák bývá modré až šedé barvy. Mladí jedinci jsou podobní samicím a do věku 16 měsíců získají kompletní opeření dospělců.\n\nPapoušek žlutokřídlý je snadno zaměnitelný s papouškem žlutoramenným, za jehož poddruh byl v minulosti považován. Samci papouška žlutoramenného jsou na dolních partiích též tyrkysoví, ale jejich černá čepička je spíše jen úzkým tmavým pruhem a krom toho mají také červené břicho a menší žluté skvrny na křídlech. Samice se též podobají, ale samičky papouška žlutoramenného mají navíc ještě černý pruh na hlavě a také červené podocasní krovky.\n\nBěhem letu vydávají zvuky popisované jako ču-vít…ču-vít.\n\nPapoušci žlutokřídlí jsou běžně k vidění ve dvojicích, během období rozmnožování ale tvoří malé rodinné skupinky sestávající z rodičů a jejich mladých.\n\nTito ptáci pohlavně dospívají asi ve 12 měsících věku. Od března do srpna probíhá hnízdění. Během tohoto období tvoří papoušci žlutokřídlí monogamní páry a poté společně vyhloubí do termitiště velký vodorovný tunel, dlouhý mezi 50 a 80 cm, kam pak samička naklade vejce. Termitiště volí tito ptáci proto, že uvnitř něho se dobře drží teplota okolo 30 °C, což umožňuje rodičům hnízdo opustit na delší dobu. Snůška běžně čítá čtyři až pět lesklých bílých vajec, nicméně mladší samičky mívají méněpočetné snůšky.\n\nJídelníček papoušků žlutokřídlých se skládá převážně z různých bobulí, semen nebo ovoce.\n\nJedním z přirozených predátorů těchto papoušků je například \"Varanus tristis\", druh trpasličího varana.\n\n\n"}
{"id": "1305052", "url": "https://cs.wikipedia.org/wiki?curid=1305052", "title": "Mezinárodní letiště Nanking Lu-kchou", "text": "Mezinárodní letiště Nanking Lu-kchou\n\nMezinárodní letiště Nanking Lu-kchou (, IATA: NKG, ICAO: ZSNJ) je mezinárodní letiště v Nankingu, hlavním městě provincie Ťiang-su v Čínské lidové republice. Leží ve vzdálenosti přibližně pětačtyřiceti kilometrů jižně od centra v uličním výboru Lu-kchou v městském obvodě Ťiang-ning.\n\nLetiště je uzlovým pro China Eastern Airlines a pro nákladního dopravce China Postal Airlines, pro kterého je i domovským. V rámci pořadí nejrušnějších letiště podle počtu cestujících se v rámci celé republiky dlouhodobě drží v druhé desítce.\n\nLinka S9 nankingského metra spojuje letiště zejména s Nankingským Jižním nádražím, přes které prochází vysokorychlostní trať Peking – Šanghaj a končí zde vysokorychlostní tratě Šanghaj – Nanking, Nanking – Chang-čou a Nanking – An-čching. Na Nakingské nádraží, přes které vede vysokorychlostní trať Šanghaj – Nanking a železniční trať Peking – Šanghaj, je přímé spojení pouze autobusy.\n"}
{"id": "1305053", "url": "https://cs.wikipedia.org/wiki?curid=1305053", "title": "Mansúra Izz ad-Dín", "text": "Mansúra Izz ad-Dín\n\nMansúra Izz ad-Dín (* 1976) je egyptská spisovatelka a novinářka deníku \"Achbar al Adab\".\n\nVystudovala žurnalistiku na Káhirské univerzitě v Egyptě. Uveřejňuje krátké povídky v různých časopisech a magazínech.\n\nJe autorkou dvou prozaických děl, a to románů \"Maryam's Maze\" (2004) a \"Beyond Paradise\" (2009). Její druhé dílo, \"Beyond Paradise\", bylo v roce 2010 nominováno na mezinárodní knižní cenu za arabskou sci-fi.\n"}
{"id": "1305054", "url": "https://cs.wikipedia.org/wiki?curid=1305054", "title": "Wendy Hale", "text": "Wendy Hale\n\nWendy Hale (* 3. listopadu, 1987) je vzpěračka ze Šalamounových ostrovů.\n\nVyhrála bronz na Commonwealth Youth Games v roce 2004, dvě stříbrné medaile na Mini South Pacific Games v roce 2005, čtyři zlaté medaile na Arafura Games v roce 2007.\n\nHale reprezentovala Šalamounovy ostrovy na LOH 2008 v Pekingu. Během zahajovacího ceremoniálu byla vlajkonoškou svého státu. Umístila se na dvanáctém místě v kategorii do 58 kg, kdy uzvedla 173 kg.\n"}
{"id": "1305055", "url": "https://cs.wikipedia.org/wiki?curid=1305055", "title": "Zjevení (album)", "text": "Zjevení (album)\n\nZjevení je první řadové album black metalové skupiny Root, skladby jsou z větší části z dema The Trial 1989, dále 1 skladba z dema Messengers from Darkness 1989 a 2 skladby z dema Reap of Hell 1988. Skladby Démon a Znamení jsou z let 1990. V roce 1991 byl vydán album na CD. V roce 1999 vyšlo album společně s albem The Temple in the Underworld. Na albu je jeden bonus - Hřbitov, dále v roce 2009 byl vydán album s bonusy - Hřbitov, Dogra's Empire (verze 1993), Volání o pomoc (Live at Brno 1998), Upálení (Live at Praha 2004) a 7 černých jezdců (Live at Ostrava 2003).\n\n\n"}
{"id": "1305056", "url": "https://cs.wikipedia.org/wiki?curid=1305056", "title": "AEGON International 2017", "text": "AEGON International 2017\n\nAEGON International 2017 byl společný tenisový turnaj mužského okruhu ATP World Tour a ženského okruhu WTA Tour, který se odehrává v areálu Devonshire Park Lawn Tennis Clubu na otevřených travnatých dvorcích. Probíhal mezi 26. červnem až 1. červencem 2017 v britském Eastbourne jako sedmý ročník mužské poloviny a čtyřicátý třetí ročník ženské části turnaje. Představuje poslední přípravu na grandslamový Wimbledon.\n\nMužská část se na okruh ATP Tour vrátila po dvouleté přestávce. Řadila se do kategorie ATP World Tour 250 a její dotace činila 819 000 dolarů. Ženská část s rozpočtem 250 000 dolarů byla součástí WTA Premier Tournaments.\n\nNejvýše nasazenými hráči v soutěžích dvouher se stali srbský čtvrtý hráč žebříčku Novak Djoković a světová jednička Angelique Kerberová z Německa. Jako poslední přímí účastnici do dvouher nastoupili srbský 76. tenista pořadí Dušan Lajović a americká 58. žena klasifikace Christina McHaleová.\n\nTrojnásobný wimbledonský šampion Novak Djoković získal čtvrtou singlovou trofej z trávy a celkově šedesátou osmou na okruhu ATP Tour. Devátý kariérní trofej z dvouhry WTA Tour si odvezla česká světová trojka Karolína Plíšková, která se 36. vyhraným zápasem v sezóně 2017 dostala do čela průběžné statistiky mezi všemi tenistkami okruhu.\n\nVítězem mužské čtyřhry se stal americký bratrský pár Bob a Mike Bryanovi, kteří získali rekordní sto třináctou společnou trofej. Celý turnaj v podobě čtyř kol odehráli v rozmezí 48 hodin, od čtvrtka do pátku. Druhou deblovou trofej v řadě, po Mallorca Open, vybojovala tchajwansko-švýcarská dvojice Čan Jung-žan a Martina Hingisová, pro níž se jednalo o jubilejní šedesátý titul ze čtyřhry okruhu WTA Tour.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující pár obdržely divokou kartu do hlavní soutěže:\n\n\n\n\n"}
{"id": "1305057", "url": "https://cs.wikipedia.org/wiki?curid=1305057", "title": "Třída Castle (1980)", "text": "Třída Castle (1980)\n\nTřída Castle jsou oceánské hlídkové lodě postavené pro britské královské námořnictvo. Celkem byly postaveny dvě jednotky této třídy. Jejich hlavním úkolem byla ochrana rybolovu a ropných nalezišť, později byly dlouhodobě přítomny na Falklandských ostrovech. Sekundárně mohly sloužit také jako pomocné minonosky. Ve službě byly v letech 1982–2008. Poté je koupila Bangladéš.\n\nStavba dvou jednotek této třídy byla objednána u britské loděnice Hall, Russell & Company v Aberdeenu.\n\nJednotky třídy \"Castle\":\nPlavidla mohla krátkodobě převážet až 120 vojáků. Byla vyzbrojena jedním 30mm kanónem na lafetě DS-30B a dvěma 7,62mm kulomety. Na zádi nesla dva rychlé čluny Avon Sea Rider. Jsou vybaveny přistávací plochou pro vrtulník Sea King, nebo Lynx. Pohonný systém tvoří dva diesely Ruston 12RK 320DM o celkovém výkonu 5640 bhp, pohánějící dva lodní šrouby. Nejvyšší rychlost dosahuje 20 uzlů. Dosah je 10 000 námořních mil při rychlosti 12 uzlů.\n\nBangladéšské námořnoctvo plavidla modifikovalo na korvety. Změnila se sestava elektroniky a výrazně byla zesílena výzbroj. Například na veletrhu LIMA 2013 byla korveta \"Bijoy\" vybavena novým vyhledávacím radarem SR 60 a systémem řízení palby TR47C, přičemž nesla jeden 76,2mm kanón NG-16-1 a čtyři čínské protilodní střely C-704. K korvet navíc operují nové vrtulníky AW109.\n\nHlavním úkolem plavidel byla ochrana rybolovu a ropných nalezišť v Severním moři. Po falklandské válce byla plavidla přesunuta do této oblasti, kde se střídala po třech letech. Po vyřazení byly uloženy na základně HMNB Portsmouth a poté prodány do zahraničí. Před převzetím bangladéšským námořnictvem prošly celkovou generálkou v loděnici A&P Tyne v Tyneside.\n"}
{"id": "1305060", "url": "https://cs.wikipedia.org/wiki?curid=1305060", "title": "Tomáš I. ze Saluzza", "text": "Tomáš I. ze Saluzza\n\nTomáš I. ze Saluzza (1239 – 1296) byl od roku 1244 čtvrtým markrabětem ze Saluzza jako následník svého otce Manfreda III. Za Tomášovy vlády Saluzzo vzkvétalo a dosáhlo velikosti, jaká se jeho předkům vyhýbala. Vytvořil stát, jehož hranice zůstaly po více než dvě staletí nezměněné. Byl často ve sporu s Asti a byl primárním nepřítelem Karla z Anjou a jeho italských nároků. Během jeho vlády se stalo Saluzzo svobodným městem. Energicky bránil své hrady a \"roccaforti\" (pevnosti) a vybudoval mnoho nových.\n\nOženil se s Luisou z Cevy.\n\nJeho nástupcem se stal jeho syn Manfred IV. Tomáš měl také dceru Alici, která se provdala za Richarda FitzAlana, 8. hraběte z Arundelu.\n"}
{"id": "1305061", "url": "https://cs.wikipedia.org/wiki?curid=1305061", "title": "Fuenlabrada", "text": "Fuenlabrada\n\nFuenlabrada (výslovnost ) je město v Metropolitní oblasti Madridu ve Španělsku. Fuenlabrada se nachází na jihozápadě regionu, 22,5 km od hlavního města a má obyvatel. Jméno města pravděpodobně vzniklo z \"Fuente Labrada\" (španělsky „vyřezávaný pramen“).\n\nPrvní písemná zmínka o Fuenlabradě byla zaznamenána v 16. století za vlády FIlipa II. Španělského, 200 let po jejím založení, které se klade do období kolem roku 1375. Všechna města, městečka a vesnice obdržely královský rozkaz, podle kterého měly odpovědět na rozsáhlý dotazník týkající se historie, geografie, hospodářství, obyvatelstva a zvyklostí daného města.\n\nFuenlabrada byla svědkem dramatické populační exploze v 80. letech 20. století v důsledku rozsáhlé imigrace mladých pracovníků z hlavního města a dalších agrárních regionů (především Extremadury, Kastilie – La Manchy, Andalusie a Galicie), kteří hledali cenově přijatelné bydlení. V roce 1975 měla obec již 18 442 obyvatel. Později se ve městě usídlili i zahraniční pracovníci, především z Latinské Ameriky, Afriky, Maghrebu, Číny a Rumunska. Mezi slavné lidi pocházející z Fuenlabrady patří španělský útočník Atlética Madrid Fernando Torres a brankář z RCD Espanyol Roberto Jiménez Gago.\n\nMěsto je napojeno na M-50 a A-42 hlavními silnicemi M-506, M-407 a M-409. Je také spojeno se sousedními městy Humanes de Madrid a Moraleja de Enmedio vedlejšími silnicemi M-413 a M-405.\n\nMěsto je obsluhováno linkou 12 madridského metra (Metrosur), díky které má Fuenlabrada dobré dopravní spojení s Madridem, Móstoles, Getafe, Alcorcónem a Leganés. Ve městě se nachází pět stanic metra:\n\nFuenlabrada je spojen s Madridem linkou C-5 příměstské železnice Cercanías a ve Fuenlabradě zastvuje ve stanicích:\nVe Fuenlabradě se nachází 33 mateřských škol a jeslí, 50 základních škol a 15 středních škol.\n\n"}
{"id": "1305062", "url": "https://cs.wikipedia.org/wiki?curid=1305062", "title": "Borovinka", "text": "Borovinka\n\nNázev Borovinka má více významů:\n\nPodobné výrazy:\n"}
{"id": "1305063", "url": "https://cs.wikipedia.org/wiki?curid=1305063", "title": "Najat Vallaud-Belkacemová", "text": "Najat Vallaud-Belkacemová\n\nNajat Vallaud-Belkacemová (* 4. říjen 1977) je francouzská politička marockého původu.\n\nNarodila se sice v roce 1977 v Maroku, vyrůstala avšak ve Francii, kam se její rodina o pět let později přestěhovala. Vlastní dvojí občanství.\n\nV roce 2013 se zasazovala jako ministryně pro ženská práva o pokutování zákazníků prostitutek, což vedlo z jejich strany k následným demonstracím, pramenících ze strachu, že tak přijdou o svoje klienty.\n\nJako francouzská ministryně školství prosazovala v roce 2016 rozšířenou výuku jazyků ve školách, obzvláště pak arabštiny, a to již od základní školy, což se nesetkalo s příliš kladným ohlasem. V témže roce stála vedle kolegy Bernarda Cazeneuvea za rozhodnutím francouzské vlády, která rozhodla, že se všechny děti starší tří let musejí účastnit branných cvičení, chránících před teroristickými útoky. \n\n"}
{"id": "1305064", "url": "https://cs.wikipedia.org/wiki?curid=1305064", "title": "Jean-Yves Le Drian", "text": "Jean-Yves Le Drian\n\nJean-Yves Le Drian (* 30. červen 1947, Lorient, Morbi­han) je francouzský socialistický politik. Je přítelem bývalého francouzského prezidenta Françoise Hollandea.\n\nPo studiu historie se začal věnovat komunální politice v rodném Lorientu, kde úřad starosty, do kterého byl zvolen poprvé již v roce 1981, vykonával 17 let. \n\nV roce 2012 zastával úřad francouzského ministra obrany jak v první, tak i druhé vládě Jeana-Marca Ayraulta. \n\nV první vládě premiéra Édouarda Philippa byl krátce na počátku května roku 2017 ministrem zahraničních věcí, ve vládě druhé pak ministrem pro Evropu a zahraničí.\n"}
{"id": "1305065", "url": "https://cs.wikipedia.org/wiki?curid=1305065", "title": "Nicole Bricqová", "text": "Nicole Bricqová\n\nNicole Bricqová (* 10. červen 1947, La Rochefoucauld, Charente – 6. srpna 2017) byla francouzská socialistická politička a právnička.\n\nNa univerzitě v Bordeaux (\"Université Montesquieu Bordeaux IV\") získala doktorát v oboru soukromého práva.\n\nV květnu roku 2012 stanula jako ministryně životního prostředí, udržitelného rozvoje a energetiky v druhé vládě premiéra Jeana-Marca Ayraulta. V této vládě setrvala avšak pouze jeden měsíc, protože se jí nelíbil zamýšlený průzkum hloubkových nalezišť ropné společnosti Shell v oblasti Francouzské Guayany. Krátce nato byla jmenována ministryní nově založeného ministerstva zahraničního obchodu.\n"}
{"id": "1305067", "url": "https://cs.wikipedia.org/wiki?curid=1305067", "title": "Hugo Schuchardt", "text": "Hugo Schuchardt\n\nHugo Ernst Mario Schuchardt (4. únor 1842, Gotha (Durynsko) – 21. duben 1927, Štýrský Hradec) byl německojazyčný jazykovědec, jenž se zabýval na akademické úrovni studiem románských, kreolských a kavkazských jazyků. \n\nNarodil se jako syn notáře Ernsta Julia Schuchardta a jeho ženy Malvine von Bridel-Brideri. Studoval filozofii, filologii a jazyky na univerzitách v Bonnu (mimo jiné i u Friedricha Christiana Dieze) a Jeně, studium završel doktorátem na téma \"Vokalismus ve vulgární latině\" v roce 1864. V 70. letech 19. století zastával různé profesorské pozice na univerzitách v Lipsku, Halle nebo také Grazu.\n"}
{"id": "1305068", "url": "https://cs.wikipedia.org/wiki?curid=1305068", "title": "Maurizio Dardano", "text": "Maurizio Dardano\n\nMaurizio Dardano (* 13. prosinec 1935, Řím) je italský jazykovědec a vysokoškolský pedagog. Je emeritním profesorem historie italského jazyka, jenž působí na fakultě humanitních studií Università degli Studi di Roma Tre v Itálii; v minulosti byl např. zaměstnán na Univerzitě Gabriela D'Annunzia v Chieti nebo na Univerzitě La Sapienza v Římě. Je autorem řady monografií, věnujících se italské morfosyntaxi. Je také členem např. \"L'Associazione per la Storia della Lingua Italiana\" (ASLI).\n"}
{"id": "1305070", "url": "https://cs.wikipedia.org/wiki?curid=1305070", "title": "Pietro Trifone", "text": "Pietro Trifone\n\nPietro Trifone (* 27. duben 1951, Řím) je italský jazykovědec.\nOd roku 1994 je řádným profesorem dějin italského jazyka. V oblasti jeho zájmu leží historie a morfologie italského jazyka, dialektologie a didaktika italštiny. Jako autor lingvisticky orientovaných prací spolupracoval např. s prof. Mauriziem Dardanem nebo Lucou Seriannim Einaudim.\n\n"}
{"id": "1305071", "url": "https://cs.wikipedia.org/wiki?curid=1305071", "title": "Manfréd IV. ze Saluzza", "text": "Manfréd IV. ze Saluzza\n\nManfréd IV. ze Saluzza (1262 – 1330) byl od roku 1296 pátým markrabětem ze Saluzza jako syn a dědic Tomáše I. ze Saluzza.\n\nManfréd přinutil obec Saluzzo, aby podepsala smlouvu upravující vztahy mezi městem a markrabětem.\n\nManfréd pokračoval v otcovu rozšiřování markrabského území, většinou prostřednictvím příměstských pozemků a hradů. V roce 1322, za reorganizaci dluhů rodiny Del Carretto, získal hrady Cairo Montenotte, Rocchetta a Cortemilia.\n\nManfréd IV. se poprvé oženil s Beatrix Sicilskou, dcerou Manfréda Sicilského a Heleny Angeliny Dukainy. Měl s ní dvě dětiː\n\n\nDruhou Manfrédovou manželkou byla Isabela Doria, dcera Bernaba Doriy a Eleonory Fieschi. Její rodiče byli patriciové Janovské republiky. Manfréd měl s Isabelou čtyři dětiː\n\n\nMěl také nemanželskou dceru Elindu ze Saluzza.\n\nManfréd IV. se snažil jmenovat svého druhého nejstaršího syna Manfréda dědicem. To urychlilo vypuknutí občanské války po jeho smrti v roce 1330, která trvala do 29. července 1332, kdy byl trůn postoupen Fridrichovi.\n"}
{"id": "1305073", "url": "https://cs.wikipedia.org/wiki?curid=1305073", "title": "Massimo Palermo", "text": "Massimo Palermo\n\nMassimo Palermo (* 7. listopad 1963, Řím) je italský jazykovědec.\nNa počátku devadesátých let 20. století pobýval krátce na německé univerzitě v Řezně a v Heidelbergu. V květnu roku 1992 získal doktorát v oboru italské lingvistiky. Od roku 2006 zástává pozici řádného profesora italské lingvistiky na univerzitě pro cizince v italské Sieně (l'Università per Stranieri di Siena); v minulosti vykonával na téže univerzitě také úřad děkana a prorektora.\n\n"}
{"id": "1305076", "url": "https://cs.wikipedia.org/wiki?curid=1305076", "title": "Cleonice Berardinelli", "text": "Cleonice Berardinelli\n\nCleonice Seroa da Mota Berardinelli (* 28. srpen 1916, Rio de Janeiro) je brazilská filoložka, členka Brazilské akademie věd (ABL) a vysokoškolská pedagožka, věnující se na akademické úrovni studiu portugalsky psané literatury. \n\nStudovala pod vedením Fidelina de Figueiredy. \n\nJe emeritní profesorkou Federální univerzity v Rio de Janeiru a Pontifikální katolické univerzity v Riu de Janeiro, v jejíž oblasti zájmu leží především brazilský básník Fernando Pessoa nebo autor slavných \"Lusovců\" Luís de Camões.\n"}
{"id": "1305077", "url": "https://cs.wikipedia.org/wiki?curid=1305077", "title": "Rallye Monte Carlo 2015", "text": "Rallye Monte Carlo 2015\n\nRallye Monte Carlo 2015 (oficiálně 83ème Rallye Automobile Monte-Carlo) byl 1. podnik Mistrovství světa v rallye 2015 (WRC), který konal v Monaku 22. až 25. ledna 2015. Absolutním vítězem se stal Francouz Sébastien Ogier.\n"}
{"id": "1305078", "url": "https://cs.wikipedia.org/wiki?curid=1305078", "title": "Emilio Alarcos Llorach", "text": "Emilio Alarcos Llorach\n\nEmilio Alarcos Llorach (22. duben 1922, Salamanca – 26. leden 1998, Oviedo) byl španělský jazykovědec, literární kritik a spisovatel. \n\nDne 9. listopadu 1972 byl zvolen členem Španělské královské společnosti (RAE), do úřadu pak vstoupil dnem 25. listopadu 1973. Zabýval se především strukturální gramatikou a foneticko-fonologickou stránkou španělského jazyka. Zemřel v roce 1998 na infarkt myokardu.\n\n\n"}
{"id": "1305080", "url": "https://cs.wikipedia.org/wiki?curid=1305080", "title": "Fridrich I. ze Saluzza", "text": "Fridrich I. ze Saluzza\n\nFridrich I. ze Saluzza (1287 – 1336) byl markrabětem ze Saluzza v severní Itálii.\n\nNarodil se jako nejstarší syn Manfréda IV. ze Saluzza a jeho první manželky Beatrix Sicilské. Jeho prarodiči z matčiny strany byli král Manfréd Sicilský a Helena Angelina Dukaina.\n\nByl pominut, když otec jmenoval svým nástupcem Fridrichova mladšího nevlastního bratra z otcova druhého manželství s Isabelou Doriou. Po smrti Manfréda IV. v roce 1330 vypukla občanská válka a dva roky bojovali bratři o markrabství. S pomocí svého bratrance Amadea VI. Savojského se stal Fridrich 29. července 1332 jediným vládcem saluzzského markrabství.\n, dcerou\nFridrich se poprvé oženil s Markétou de La Tour du Pin, dcerou Humberta I. z Viennois. Měli spolu dvě dětiː\n\n\nFridrichovou druhou manželkou byla Giacomina z Biandrete, dcerou Viléma, Lorda ze San Giorgio. Neměl s ní žádné známé potomky.\n\nFridrich měl také nemanželského syna Giacoma, Lorda z Brondello.\n"}
{"id": "1305082", "url": "https://cs.wikipedia.org/wiki?curid=1305082", "title": "Mercedes Bengoechea", "text": "Mercedes Bengoechea\n\nMercedes Bengoechea Bartolomé (* 20. prosinec 1952, Madrid) je španělská jazykovědkyně.\n\nPo ukončení studia moderní filologie v roce 1978, získala roku 1991 doktorát v oblasti anglické filologie. K roku 2016 zastávala pozici profesorky sociolingvistiky na Universidad de Alcalá de Henares.\n\nV oblasti jejího zájmu leží sociolingvistika, feminismus, stylistická analýza literárního textu, jazyk politiky a ideologie aj.\n"}
{"id": "1305083", "url": "https://cs.wikipedia.org/wiki?curid=1305083", "title": "Lourdes Oñederra", "text": "Lourdes Oñederra\n\nMiren Lourdes Oñederra Olaizola (* 9. červen 1958, San Sebastián) je baskická filoložka a baskicky píšící spisovatelka.\n\nVystudovala španělskou filologii, posléze získala doktorát v oblasti filologie baskické. Působí jako profesorka fonologie na filozofické fakultě Universidad del País Vasco (UPV) v Baskicku. Její literární prvotina, \"Eta emakumeari sugeak esan zion\", byla uveřejněna v roce 1999. Krátce poté následovala kniha \"Intemperies: (Babes bila)\". \n"}
{"id": "1305085", "url": "https://cs.wikipedia.org/wiki?curid=1305085", "title": "Zuzana Kříhová", "text": "Zuzana Kříhová\n\nZuzana Kříhová (* 1979) je česká íránistka a vysokoškolská pedagožka vyučující na Ústavu Blízkého východu a Afriky FF UK (UBVA).\n\nNa Univerzitě Karlově vystudovala perštinu a dějiny a kulturu islámských zemí. Po boku íránisty Jana Marka se podílela na překladu českých \"Dějin Íránu\" a vydání antologie současné perské literatury z Íránu a Afghánistánu \"Vítr nás odnese\". \n"}
{"id": "1305086", "url": "https://cs.wikipedia.org/wiki?curid=1305086", "title": "Silniční most č. 14214-1", "text": "Silniční most č. 14214-1\n\nKamenný silniční most přes Černý potok na silnici III/14214 do Tvrzic západně od obce Dub v Jihočeském kraji je kulturní památkou České republiky. Postaven byl v 19. století.\n\nSilniční most č. 14214-1 se nachází na silnici III/14214 z Dubu do Tvrzic a překlenuje Černý potok, který následně vtéká do Dubského rybníka. Most tvoří jeden kamenný segmentový oblouk. Délka mostu je 9,54 m, šířka 5,69 a výška 3,85 m. Stavební materiálem je lomový kámen, který je kladen na vápennou maltu. Pilíře i oblouk jsou omítnuty vápenocementovou omítkou. Povrch vozovky tvoří živičná vrstva. Koryto Černého potoka pod mostem je štěrkopískové s bahnitými nánosy, břehy nezpevněné.\n"}
{"id": "1305087", "url": "https://cs.wikipedia.org/wiki?curid=1305087", "title": "Tomáš II. ze Saluzza", "text": "Tomáš II. ze Saluzza\n\nTomáš II. ze Saluzza (1304 – 18. srpna 1357) byl markrabětem ze Saluzza jako syn a dědic Fridricha I. ze Saluzza.\n\nJeho matkou byla Markéta de La Tour du Pin, dcera Humberta I. z Viennois.\n\njeho následnictví bylo zpochybňováno jeho strýcem Manfrédem. Následná válka byla částí velkého Guelfsko-ghibellinského konfliktu. Tomáš, který se oženil se členkou rodiny Visconti, byl Ghibellin, Manfréd byl Guelf, podporovaný angevinským králem Robertem Neapolským. Robert oslabil Ghibelliny (a Viscontiny) na severu, postupoval na Saluzzu a oblehl ji. Podařilo se mu město dobýt, vyplenit, zapálit a zajmout Tomáše. Celá dramatická událost byla zaznamenaná Silviem Pellicem.\n\nV srpnu 1347 se Jan II. z Montferratu a Humbert II. z Viennois spojili, zaútočili na Savojsko a dobyli po Robertově smrti majetky rodu Anjou v severní Itálii. Smlouva z roku 1348, která vyřešila tuto válku, neuspokojila žádného účastníka. Tomáš byl nyní oddaný Milánu, stejně jako jeho předchůdci Savojsku.\n\nTomáš se oženil s Ricciardou Viscontiovou, dcerou Galeazza I. Viscontiho, milánského lorda, a Beatrix d'Este, dcery Obizza II. d'Este, markraběte z Ferrary. Tomáš měl s Ricciardou jedenáct dětíː\n\n"}
{"id": "1305090", "url": "https://cs.wikipedia.org/wiki?curid=1305090", "title": "García de Toledo", "text": "García de Toledo\n\nGarcía Álvarez de Toledo Osorio (29. srpna 1514 Villafranca del Bierzo – 31. května 1577 Neapol) byl španělský šlechtic, politik a vojevůdce, čtvrtý markýz z Villafranca del Bierzo (od 1569) a první vévoda z Fernardina (od 1569). \n\nZa vlády Karla V. a Filipa II. patřil k nejvýznamnějším mužům Španělska ve Středomoří, mimo jiné zastával úřady velitele španělského středomořského loďstva, místokrále Katalánska (1558-1564) a místokrále Sicílie (1564-1566).\n\nV roce 1544 obdržel za své výkony ve střetech s osmanským admirálem Chajruddinem Barbarossou titul generálního kapitána moře. Jako sicilský místokrál dobyl Peñón (1564) a zorganizoval pomoc obležené Maltě (1565).\n\nS manželkou Vittorií Colonnou měl šest dětí, jeho nejstarší syn Pedro zdědil hlavní tituly a byl mimo jiné guvernérem Milána. Mimo legitimních potomků měl García minimálně dva levobočky.\n"}
{"id": "1305091", "url": "https://cs.wikipedia.org/wiki?curid=1305091", "title": "Šarovy (hrad)", "text": "Šarovy (hrad)\n\nŠarovy jsou zaniklý hrad či tvrz asi 1,5 kilometru jižně od obce stejnojmenné obce. Jeho pozůstatky leží v katastrálním území Březolupy v okrese Uherské Hradiště. Dochovaly se z něj nepatrné zbytky zdiva, na ploše zalesněné ostrožny jsou však v terénu dodnes patrné poměrně výrazné valy a příkopy zřetelně vykreslující tvar hradního jádra a předhradí. Hradní jádro je do značné míry poškozeno amatérskými výkopy, které porušily vrstvy s glazovanou keramikou.\n\nK tvrzi Šarov přiléhala na severní straně původní podhradní ves stejného jména (tehdy psána v jednotném čísle), která byla majetkem starobylého vladyckého rodu ze Šarova (de Sarow). Tato původní ves stála jižně od dnešní obce a táhla se podél potoka Březnice a jeho levobřežního přítoku v linii směrem od hospodářského dvora na Lapači ke tvrzi. Zatímco šarovský kostel se v písemných pramenech připomíná již v období 1353–1363 v souvislosti s působením faráře Františka, ves je poprvé uvedena v majetku rodu Šarovců, konkrétně Jana a Onše ze Šarova, od roku 1360.\n\nOd roku 1368 jsou v písemných pramenech postupně zmiňováni bratři Ondřej, Vojtěch a Vlk ze Šarova, kteří vlastnili kromě Šarova s okolím i Slušovice. V majetku rodu Šarovců byla kromě tvrze i řada vesnic, ale z části prodejem a z části rozdělením mezi potomky se majetek rodu postupně tenčil. Koncem 14. století držel pán šarovské tvrze jen samotný Šarov, dvě vesnice a několik dalších obcí. O tvrzi, ač ta již stála nejméně o století dříve, se písemné prameny zmiňují poprvé v roce 1406 a o dvoře v roce 1412. Ve zmíněném roce 1406 postoupil Ondřejův syn Oneš ze Šarova ves Šarov s tvrzí, mlýnem a rybníkem svému bratru, budoucímu husitovi Čeňkovi. Jeho pečeť nechyběla na protestní listině české a moravské šlechty do Kostnice proti upálení reformátora mistra Jana Husa. K husitům se hlásil v roce 1416 i šarovský farář Václav Škleboň, z toho důvodu se měl v roce 1418 v Olomouci zpovídat z kacířství před biskupem.\n\nNa počátku husitských válek získal hrad Šarov katolík Mikuláš z Domamyslic. Ten v roce 1421 dobrovolně přenechal tvrz, uváděnou však poněkud nadneseně jako hrad (castrum) Šarov, králi Zikmundovi Lucemburskému, který zde sbíral vojsko k chystanému útoku na husity opevněné v Uherském Ostrohu. Dobývání proběhnuvší v roce 1422 i přes urputné boje nevedlo k úspěchu a Zikmund Lucemburský i s jeho pomocníkem Albrechtem II. Habsburským byl nucen stáhnout se před blížícími se litevskými posilami do Uher.\n\nV roce 1447 náležela tvrz i se vsí Arklebu z Kunovic, ale ještě od téhož roku do roku 1466 se mezi jejich držiteli opět objevují šarovští vladykové, mezi prvními zejména válečník Čeněk ze Šarova, syn již zmíněného husity stejného jména. Čeněk a také jeho bratři se nechali najímat jako žoldnéři, přičemž bojovali na obou stranách války mezi Polskem a Řádem německých rytířů. Za česko-uherských válek s Matyášem Korvínem ve druhé polovině 15. století byla tvrz pobořena a ves kolem roku 1470 vypálena a následně zpustla, a to na delší dobu. V roce 1481 je totiž ves Šarov zmiňována jako pustá a vylidněná.\n\nZpustlou ves i poničenou tvrz převzal Čeňkův syn Jakub z Šarova a Krumsína, který byl v letech 1484–1508 nejvyšším hofrychtéřem Markrabství moravského. Jakub hospodařil v Krumsíně a pravděpodobně měl v úmyslu pozvednout zpustošené šarovské majetky. Tehdy zde totiž proběhla poměrně rozsáhlá stavební činnost, tvrz prošla obnovou do té míry, že v roce 1532 byl Šarov nazván hradem, a to u příležitosti změny majitele, když jeden z Jakubových nástupců Jiřík Šarovec ze Šarova prodal šarovské panství, tedy hrad Šarov, městečko Šarov a Zlámaný Újezd (dnešní Zlámanec) Václavu Tetourovi z Tetova, který je připojil k panství malenovickému. Václav Tetour z Tetova a Šarova získal v roce 1539 i Březolupy a k nim šarovský statek připojil v jeden celek.\n\nHrad byl pravděpodobně obyvatelný nejméně do roku 1560. V roce 1560 uvádí Václavův syn Burian Tetour držící Šarovy s Burianem a Fridrichem z Tetova při prodeji části svých statků Volfu Lorantovi hrad Šarov jako pustý. Hrad Šarov se přesto jako součást březolupského statku uvádí až do roku 1603. Když 1. května 1605 vtrhli Bočkajovci na Moravu, bez úspěchu zaútočili na Uherský Brod, ale 4. května vypálili Strání a Strážnici, dále pak vypálili i Březolupy, když 30. května táhli přes Březolupy kolem Šarova na Zlín. Jestli byl zpustošen i hrad, není v písemnostech uvedeno. V prodejní smlouvě z roku 1612 však již o hradu zmínka chybí, uvedena je pouze pustá ves Šarov. K roku 1641 majitel otrokovického statku baron Kryštof Karel Podstatský zmiňuje jeho šarovskou seč, čili paseky v šarovských lesích.\n\nV roce 1649 otrokovický statek s jeho šarovskými pozemky přešly pod panství napajedelské. V roce 1696 bylo uvažováno o obnově zpustlé obce Šarov, vrchnost zde usadila pouze hajného, ale již v roce 1699 byla vybudována nová osada na výhodněji situovaných pozemcích poněkud severněji. V soupisu napajedelského panství figuruje pod názvem Vilímovice s jedenácti usedlostmi. Pojmenována byla zřejmě po napajedelském pánovi Juliu Vilémovi z Rottalu, ale nový název se stejně jako některé jiné názvy připomínající hrabata z Rottalu nevžil. Ze zápisu z roku 1708 je zřejmé, že převážil původní název, pod jménem Šarovy figuruje obec v seznamu napajedelského panství též z roku 1710. Opuštěný hrad byl jejími obyvateli rozebírán a kamenný materiál hradu byl druhotně používán ke stavebním účelům v této nově zbudované vsi. Ves Šarovy zůstala připojena k napajedelskému panství až do zrušení vrchnostenského zřízení.\n\nArcheologické nálezy z povrchového sběru dokládají, že hrad byl založen již koncem 13. století. Původně gotický hrad, na rozdíl od mnoha jiných, přestál bouřlivé období 15. století a byl patrně obýván až do začátku 17. století, neboť nálezy úlomků cihel vypovídají, že byly použity při přestavbách provedených ještě v první polovině 16. století. Jejich přepálení současně svědčí o velkém požáru, který zřejmě způsobil definitivní zánik hradu.\n\nPozůstatky hradu jsou patrné v podobě reliéfu a nepatrných zbytků zdí na nijak zvlášť výhodném terénu tvořeném plochou širokou mírně se svažující a postupně se zužující ostrožnou svíranou dvěma stékajícími se potoky zaříznutými v žlebech v průběhu času vytvořených přívalovými dešti, asi dva kilometry jižně od obce Šarovy. Delší osa hradu je orientována ve směru sever–jih.\n\nVlastní jádro hradu o půdorysu tvaru čtverce s délkou stran 27 metrů je obehnáno v průměru patnáct metrů širokým, místy již zaneseným příkopem a vnějším valem dosahujícím na jihozápadní straně výšky přes 3 metry. Téměř ve středu hradního jádra blíže k jeho jižnímu nároží vystupují na povrch nepatrné zbytky kamenného základového zdiva kladeného na maltu náležejícího blíže nespecifikované stavbě snad věžovitého charakteru.\n\nNa jihovýchodní straně přiléhá k hradnímu jádru předhradí obdélníkového tvaru se zaobleným jihovýchodním rohem chráněné vnitřním valem a příkopem o šířce šest metrů, poloměr oblouku dosahuje třicet metrů. Dále na jihovýchodě navazuje další užší obdélníkové v severovýchodní části rozšiřující se předhradí chráněné méně výrazným, než v předchozím případě, vnitřním valem a příkopem, které společně s prvním předhradím tvoří čtverec o straně asi šedesát metrů. Předhradí bylo zastavěno pravděpodobně hospodářskými budovami pouze dřevěná či hrázděná.\n\nZřícenina zdejšího hradu náleží k zajímavým historickým lokalitám regionu. Pozoruhodnou zvláštností je půdorys čtvrtobloukového valu předhradí, který nebyl inspirován tvarem terénu. Hrad byl delší dobu téměř zapomenut a do širšího povědomí turistů i obyvatel blízkých obcí se opět vrátil teprve v roce 2009. Na jižním okraji předhradí Lesy České republiky vybudovaly přístřešek pro turisty a informační tabuli s popisem historie hradu a od tohoto data se zde každoročně setkávají obyvatelé nejbližších obcí obkružujících hrad. Setkání organizují místní turistické a občanské spolky obcí Šarovy, Březolupy, Zlámanec a Svárov, jako např. Šarovské hejtmanství, Chřibský lenochod, Chlapi sobě a další.\n\nV době, kdy Šarovy bývaly městečkem s kostelem a farou, stával nad městečkem slavný hrad pánů ze Šarova. Za středověkých válek bylo městečko vypáleno a zpustošený hrad pánů Šarovců se rozpadl. Poslední majitelé hradu byli nelítostní a své poddané nutili pracovat na panském od úsvitu do tmy bez odpočinku. V tu dobu se usídlili v lese zvaném Hlubočky loupežníci. Sedraných poddaných si nevšímali, neboť ty stejně nebylo o co oloupit. Usmysleli si, že vyloupí hrad Šarov. Přestrojili se za pány ze Šarova a zastavili panského kočího přivážejícího ke hradu prázdný kočár. Kočí je nepoznal, uctivě se uklonil, počkal až nastoupí a zavezl je až na nádvoří hradu. Když vystupovali, kočí se jim opět ukláněl až k zemi. Loupežníci využili momentu překvapení a nic netušící hradní hlídku přemohli a svázali. Potom nerušeně vběhli do hradu a pány ze Šarova pobili a hrad vyloupili. Uloupený poklad pak loupežníci ukryli v lese Hlubočky pod stoletým dubem u studánky na březopupsko-šarovské hranici. Od té doby se studánce říká Zbojnická. Páni z Hradiště se obávali, že loupežníci zaútočí i na ně, proto vypravili do lesů kolem Šarova silné vojsko, které si na zbojníky počíhalo a všechny je pochytalo. Zbojníci byli zastřeleni. Při jedné silné bouři starý dub vyvrátila vichřice a poklad zůstal v zemi. Lidé se těmto místům vyhýbají, protože v noci v lese straší. Přesně v jednu hodinu se u studánky zjeví dva páni smutného vzezření v bílých halenách, vydají se k místu, kde stával hrad, místo obejdou a vrátí se ke studánce, kde vážně pokyvují hlavami. Jednou za sto let se tu zjevuje neobvykle vysoký pán celý v černém, který nabízí případným kolemjdoucím klíče od zakopaného pokladu. Nikdo si je neodvážil vzít, neboť při pohledu na klíče ucítil nesnesitelný zápach a každý vycítil, že mu jde o život.\n\nPodle lidového podání byla tvrz spojena mostem s hospodářským dvorem na Lapači, který novodobá lidová fantazie ztotožňuje s dvorem hejtmana Šarovce.\n\nPřestože nejde o pověst v pravém slova smyslu, bezesporu má charakter pověsti baladicky laděný historický román Františka Kožíka. Hlavním hrdinou je fiktivní postava, která dala název románu. Dost možná, že to bylo lidové povědomí či spíše podvědomí o hrdinských činech některého Šarovce, co inspirovalo spisovatele, rodáka z moravského Slovácka, k vykreslení příběhu „Hejtman Šarovec“ o statečných slováckých mužích. Děj románu je situován na Slovácko a časově zapadá do období let 1604–1606. Autor však hejtmana Šarovce neusídluje na hrad Šarov, ale na nedalekou tvrz v Hluku, Statečný zeman Šarovec se neohroženě postavil na obranu svého rodného kraje proti cizím nájezdníkům a jako hejtman bojoval v Uhrách proti Turkům. Bojovný Šarovec je vylíčen jako rozporuplná postava, která projde vývojem od hejtmana přes loupeživého rytíře až po lidového hrdinu. Povahou prostý, ale spravedlivý Šarovec ztělesňuje povahu hrdých, ale přátelských slováckých šohajů schopných obětovat se za své soukmenovce. Poněkud odlišným způsobem se obětoval pro soukmenovce několikanásobný přeběhlík Mikuláš Dorkojů, který před lety odešel s bývalým kornetem Matúšem Jastřabíkem do Uher bojovat proti Turkům, v Uhrách však zůstal jako vyzvědač pracující pro nepřátelské bočkajovce. Nakonec se v něm pohne svědomí a když měl za úkol vést na Štědrý den zdivočelou hordu útočníků proti slováckému lidu v Hluku, obětoval svůj život, když úmyslně zavedl bočkajovce do močálů, kde se zavřela voda nad bočkajovci i s vůdcem Mikulášem. Statečností nezůstaly pozadu ani slovácké ženy. Vdově Uliáně, hospodářce na malém dvorci v Trutmanicích, vsi poblíž Rakvic, zaniklé po nájezdu Uhrů, poskytl hejtman Šarovec na tvrzi v Hluku přístřeší, když přišla o vše včetně dítěte. Uliána se spolu se Šarovcem vrhala do všech bojů, a když se srazila s jízdní četou loupeživých hajduků, mezi nimiž poznala vraha svého dítěte, statečně padla v boji.\n\n\n\n"}
{"id": "1305092", "url": "https://cs.wikipedia.org/wiki?curid=1305092", "title": "AEGON Championships 2017 – mužská čtyřhra", "text": "AEGON Championships 2017 – mužská čtyřhra\n\nMužská čtyřhra AEGON Championships 2017 probíhala ve druhé polovině června 2017. Do deblové soutěže londýnského tenisového turnaje v Queen's Clubu nastoupilo šestnáct dvojic. Dvojnásobným obhájcem titulu byl pár Pierre-Hugues Herbert a Nicolas Mahut, který v úvodním kole skrečoval utkání proti Marcusi Daniellovi a Marcelu Demolinerovi.\n\nVítězem se stal třetí nasazený britsko-brazilský pár Jamie Murray a Bruno Soares, který ve finále zdolal francouzskou dvojici Julien Benneteau a Édouard Roger-Vasselin po dvousetovém průběhu 6–2 a 6–3. Oba šampioni si do žebříčku ATP připsali 500 bodů a získali šestou společnou trofej a třetí v probíhající sezóně. Murray vybojoval devatenáctý deblový titul na okruhu ATP Tour a pro Soarese to bylo dvacáté šesté takové turnajové vítězství.\n\n"}
{"id": "1305093", "url": "https://cs.wikipedia.org/wiki?curid=1305093", "title": "Gerry Weber Open 2017 – mužská čtyřhra", "text": "Gerry Weber Open 2017 – mužská čtyřhra\n\nMužská čtyřhra Gerry Weber Open 2017 probíhala ve druhé polovině června 2017. Do deblové soutěže halleského tenisového turnaje nastoupilo šestnáct dvojic. Dvojnásobným obhájcem titulu byl pár Raven Klaasen a Rajeev Ram, který skončil v semifinále na raketách bratrů Zverevových.\n\nVítězem se stal nejvýše nasazený polsko-brazilský pár Łukasz Kubot a Marcelo Melo, který ve finále zdolali německou bratrskou dvojici Alexandra a Mischy Zverevových. Po dvousetovém průběhu 5–7 a 6–3 rozhodl až supertiebreak poměrem míčů [10–8]. Oba šampioni si do žebříčku ATP připsali 500 bodů a získali šestou společnou trofej. Kubot vybojoval osmnáctý deblový titul na okruhu ATP Tour a pro Mela to bylo dvacáté šesté takové turnajové vítězství. Po trofeji z předcházejícího Ricoh Open tak zůstali na trávě v roce 2017 neporaženi.\n\n"}
{"id": "1305097", "url": "https://cs.wikipedia.org/wiki?curid=1305097", "title": "Kumertau", "text": "Kumertau\n\nKumertau (baškirsky i ) je město v Baškortostánu v Ruské federaci. Při sčítání lidu v roce 2010 mělo bezmála třiašedesát tisíc obyvatel.\n\nKumertau leží na západním kraji Jižního Uralu. Od Ufy, hlavního města republiky, je vzdáleno přibližně 240 kilometrů jižně.\n\nKumertau bylo založeno v roce 1947 v souvislosti s těžbou hnědého uhlí. Už v roce 1949 získalo status sídla městského typu a v roce 1953 se stalo městem.\n\n"}
{"id": "1305107", "url": "https://cs.wikipedia.org/wiki?curid=1305107", "title": "Silniční most č. 14125-1", "text": "Silniční most č. 14125-1\n\nKamenný silniční most přes Dubský potok,který je na silnici III/14125 do Borčic severovýchodně od obce Dub v Jihočeském kraji, je kulturní památkou České republiky.\n\nSilniční most č. 14125-1 se nachází na silnici III/14125 z Dubu do Borčic v blízkosti u mlýna překlenuje Dubský potok, který vytéká z Dubského rybníka. Most tvoří jeden kamenný segmentový oblouk. Délka mostu je 3,03 m (délka přemostění 5 m), šířka 6,57 a výška 3,25 m. Stavební materiálem je lomový kámen a tesané kamenné kvádry. Pilíře do výše 1,70 m jsou z opracovaných režných kvádrů, pojivem je vápenocementová malta. Povrch vozovky tvoří živičná vrstva. Koryto Dubského potoka pod mostem (i před mostem) je vyloženo dlažbou z lomového kamene místy opracované desky. Most byl rekonstruován v roce 1985.\n"}
{"id": "1305108", "url": "https://cs.wikipedia.org/wiki?curid=1305108", "title": "Witness: The Tour", "text": "Witness: The Tour\n\nWitness: The Tour bylo čtvrté koncertní turné americké zpěvačky Katy Perry na podporu jejího pátého studiového alba \"Witness\" (2017). Zahájení turné proběhlo 19. září 2017 v Montrealu v Kanadě (Bell Centre) a skončilo na 21. srpna 2018 v Aucklandu (Spark Arena) na Novém Zélandě.\n\nNa konci roku 2017 se turné umístilo na pozici 77 na žebříčku Pollstar \"2017 Year-End Top 100 Worldwide Tours\", přičemž se odhaduje, že zatím vydělalo 28,1 milionů dolarů a během roku se zúčastnilo 266 300 lidí. V červenci 2018 Pollstar zařadil turné na 14. místo v žebříčku \"Mid 100 Top Worldwide Tours 2018\" s 48,8 milióny dolary a 577 617 prodanými vstupenkami na 54 vystoupení, čímž celkově získalo 76,9 milionů dolarů a prodalo 844 000 vstupenek.\n\nPerry oznámila 15. května 2017, že její páté album \"Witness\" vyjde 9. června 2017, také oznámila, že se vydá na turné na podporu alba, zároveň oznámila první data turné pro Severní Ameriku. Kopie alba obsahovaly také přeobjednané lístky. Jeden dolar z každého lístku poputoval do \"Boys & Girls Clubs of America\".\n\nPrvní část turné vedla Severní Amerikou napříč USA a Kanadou. V říjnu oznámila Perry přidání koncertů v Mexiku. Tato část začala v září 2017 a skončila v únoru 2018. 17. srpna zpěvačka oznámila, že start turné se přesouvá ze 7. září na 19. září a všechny koncerty v této době (7. září–19. září) byly přesunuty kromě koncertu v Buffalu, který byl zrušen. Ve stejný den potvrdila předskokany pro první část turné. \n\nDruhá část turné byla oznámena 2. června 2017 jako evropská část. Tato část probíhala od května do června 2018. 28. února 2018 byl přidán koncert 28. června 2018 ve španělské Barceloně a koncert 30. června 2018 v rámci Rock in Rio v Lisabonu, Portugalsko. 6. března 2018 oznámila své dvě předskokankyně pro evropskou část turné.\n\nTřetí část turné byla oznámena 30. června 2017 pro Austrálii. Tato část začala v červenci 2018 a skončila v srpnu 2018. O měsíc později byly přidány další koncerty z důvodu velkému zájmu. 9. května 2018 Perry přidala poslední dva koncerty – 28. července 2018 v Adelaide a 17. srpna 2018 v Sydney. 21. června 2018 byli oznámeni předskokani pro australskou část – pro koncerty v Perthu, Adelaide a Melbourne Starley a pro Brisbane, Sydney a novozélandský Auckland to je Zedd.\n\nV říjnu 2017 byly oznámeny koncerty v Mexiku. Později byly přidány koncerty v Latinské Americe zahrnující Brazílii, jeden koncert v Chile, Argentině a Peru. Na začátku dubna 2018 Perry oznámila svou předskokankyni pro mexickou část, kterou je zpěvačka CYN, která je druhé interpretkou v Perryině hudebním vydavatelstvím UnSub Records.\n\nNa podzim roku 2017 zpěvačka oznámila svůj úplně první koncert v jihoafrickém Johannesburgu na 20. července 2018. Pár dní po uvolnění lístku bylo z důvodu velkého zájmu přidány další dva koncerty. 16. května 2018 Perry oficiálně potvrdila své předskokaky pro jihoafrickou část turné, a to The Dolls a Elle B.\n\n7. února 2018 zpěvačka přidala koncert v Jižní Koreji na 6. dubna 2018, který za deset minut po začátku prodeje byl zcela vyprodán.\n\n13. března 2018 Perry oznámila \"Witness: Coming Home\", benefiční koncert, který se konal 19. května 2018 v jejím rodném městě Santa Barbaře, jehož výtěžek šel na pomoc po ničivým požárech v Kalifornii v roce 2017 a na odstranění bahnových proudů v Jižní Kalifornii. Perry spolupracuje s Santa Barbara Foundation, the 93108 Fund a The 805 UndocuFund, které všechny pomáhají členům komunit dostat všechny granty. Na benefiční koncert bylo vydáno 4 500 vstupenek.\n\nTento setlist se vztahuje ke koncertu v Montrealu 19. září 2017.\n\n\nPoznámky\n\n"}
{"id": "1305111", "url": "https://cs.wikipedia.org/wiki?curid=1305111", "title": "IIHF Challenge Cup of Asia 2009", "text": "IIHF Challenge Cup of Asia 2009\n\nIIHF Challenge Cup of Asia 2009 byl turnaj v ledním hokeji, který se konal od 15. do 20. března 2009 v hale Abu Dhabi Ice Rink v Abú Zabí ve Spojených arabských emirátech. Na rozdíl od prvního ročníku se zápasy hrály klasicky na tři třetiny po dvaceti minutách. Turnaje se zúčastnilo osm mužstev, která hrála ve dvou skupinách jednokolově každý s každým, poté první dvě mužstva ze skupin postoupila do semifinále, zbylá mužstva hrála o 5.-8. místo. Vítězství si připsali domácí hráči Spojených arabských emirátů před hráči Thajska a Malajsie.\n"}
{"id": "1305124", "url": "https://cs.wikipedia.org/wiki?curid=1305124", "title": "Kamenný most (Budkov)", "text": "Kamenný most (Budkov)\n\nKamenný most ze 16. století se nachází na silnici III/14418 u Budkova v okrese Prachatice v Jihočeském kraji, přemosťuje Libotyňský potok. Most je kulturní památka České republiky.\n\nKamenný dvouobloukový most se nachází severovýchodně na okraji obce Budkov na silnici III/14418 (v km 3,965). Přemosťuje Libotyňský potok, který se vlévá do řeky Blanice. Most je postaven z lomového kamene, pojivem je vápenná malta, je hrubě omítnut vápenocementovou omítkou. Polokruhové klenby (dvě) se opírají o dva střední pilíře a boční opěry. Na návodní straně středního pilíře je kamenný blok pro jeho ochranu. Vozovka je tvořená živičným pásem. Koryto potoka je pod mostem vyloženo lomovým kamenem, dále po proudu je skalnaté. Pod severo-severo-východním obloukem je dno o 25 cm sníženo a v období sníženého průtoku vody protéká voda jen pod tímto obloukem.\n"}
{"id": "1305129", "url": "https://cs.wikipedia.org/wiki?curid=1305129", "title": "Líčko (pásek)", "text": "Líčko (pásek)\n\nLíčko je proužek textilie s hladkým nebo ažurovým okrajem, ze kterého se zhotovují páskové krajky. \n\nLíčka jsou většinou strojově vyrobená. Zhotovují se tkaním, pletením, háčkováním nebo paličkováním.\n\nPásková krajka z nich vzniká tak, že se líčka formují do požadovaných tvarů, doplňují ozdobnými efekty a našívají na podkladovou tkaninu, ze které se po dokončení oddělí. \n"}
{"id": "1305132", "url": "https://cs.wikipedia.org/wiki?curid=1305132", "title": "Tatiana Michalková", "text": "Tatiana Michalková\n\nMgr. Tatiana Michalková provdaná Nitková (*asi 1965) je bývalá československá krasobruslařka.\n\nS krasobruslením začala v Košicích. Zde jí trénovala Helka Blažeková a Jarmila Martinská. V roce 1978 ve 13 letech přešla do Slovanu Bratislava k trenérce Hildě Múdré. Po odchodu ze Slovanu ji trénovala Agnesa Búřilová V letech 1981 - 1985 vyhrála mistrovství Slovenska.\n\nPo skončení aktivní sportovní kariéry, dva roky tancovala v krasobruslařské tanční revue Holiday On Ice.\n"}
{"id": "1305135", "url": "https://cs.wikipedia.org/wiki?curid=1305135", "title": "Fesendžán", "text": "Fesendžán\n\nFesendžán (, doslova \"drcené ořechy\") je pokrm perské kuchyně pocházející z oblasti Gílánu, který se rozšířil po celé oblasti Blízkého Východu. Patří do skupiny pokrmů zvaných v perštině \"choreš\" a připomínajících středoevropský guláš. Podle starodávné receptury se připravuje v litinovém kotlíku a podává se především při slavnostních příležitostech. Skládá se z kousků kuřecího masa (někdy se nahrazuje kachním, krůtím, bažantím, skopovým, hovězím nebo rybím) pomalu dušených v husté sladkokyselé omáčce, jejímiž hlavními ingrediencemi jsou šťáva z granátového jablka, mleté vlašské ořechy, cibule kuchyňská, česnek kuchyňský a rajčatový protlak, dochucuje se solí, cukrem, pepřem, bobkovým listem, muškátovým oříškem a skořicí. Jako příloha se obvykle podává íránská rýže \"polo\" (pilaf se šafránem).\n\n"}
{"id": "1305138", "url": "https://cs.wikipedia.org/wiki?curid=1305138", "title": "Novosibirská zoologická zahrada", "text": "Novosibirská zoologická zahrada\n\nNovosibirská zoologická zahrada () je jedna z největších zoologických zahrad Ruska. Zaujímá plochu 63 ha, roku 2016 zde chovali okolo 11 tisíc zvířat 770 různých druhů, z nichž je více než 350 zaneseno do červené knihy ohrožených druhů. Zaměřují se zde zejména na chov zvířat z řádu kočkovitých a lasicovitých.\n\nV roce 1933 vznikla v Novosibirsku Západosibiřská krajská dětská technická a zemědělská stanice s nevelkým zookoutkem. Jejím vědeckým vedoucím se stal zoolog a spisovatel Maxim Dmitrijevič Zvěrcev. Roku 1937 zde chovali 50 druhů ptáků a 35 druhů jiných zvířat. Žáci se sem nechodili pouze dívat, ale také provádět výzkumy, k čemuž zde sloužila zoologická laboratoř.\n\nPo napadení Sovětského svazu nacistickým Německem byla evakuována řada zvířat ze zoologických zahrad a cirkusů v západních částech SSSR právě sem do Novosibirsku. Zvířata byla umístěna do zdejších garáží. Ačkoliv se jednalo o velmi provizorní podmínky, místní lidé si zvěřinec záhy oblíbili.\n\nKdyž válka skončila, místní se nechtěli se zvířaty rozloučit. Z iniciativy M. D. Zvěrceva byla proto na území technické a zemědělské stanice založena 29. srpna 1947 Novosibirská zoologická zahrada. Jednalo se o první zoologickou zahradu na Sibiři, dlouho zůstala jediná. Začínala s 34 druhy savců a 20 druhy ptáků.\n\nZoologická zahrada postupně rostla, byť podmínky zůstávaly dlouho nevyhovující. Prvním exotickým druhem, který se v Novosibirsku roku 1957 objevil, byly andulky vlnkované (tehdy ještě velmi vzácné).\n\nAčkoliv se již od roku 1949 hovořilo o výstavbě nového důstojného areálu na kraji města, přesun do nových prostor probíhal postupně až v letech 1983-2005.\n\nOd roku 2004 chová zoologická zahrada ligery, křížence lva a tygra.\n"}
{"id": "1305141", "url": "https://cs.wikipedia.org/wiki?curid=1305141", "title": "Pásková krajka", "text": "Pásková krajka\n\nPásková krajka (angl.: \"tape lace\") je výrobek z pásků (líček), který vzniká tak, že pásky se připevní na podkladovou tkaninu, zformují do určitého vzoru a doplňují nebo kombinují s šitými nebo paličkovanými efekty. Podklad se po dokončení od krajky oddělí. \n\nPásky se zhotovují většinou strojově tkaním, pletením, háčkováním nebo paličkováním. \nNejstarší páskové krajky pocházejí ze 17. století. Od té doby vznikla řada druhů krajek s použitím pásků. Patří k nim např. \"Point Lace\", \"Battenberg\", \"Renaissance\", \"Poor Man´s Lace\" aj.\n\n"}
{"id": "1305150", "url": "https://cs.wikipedia.org/wiki?curid=1305150", "title": "Jiftách", "text": "Jiftách\n\nJiftách (, \"Jiftach\"), též přepisováno jako Jefte či Jefta, je postava z Bible – jeden z mnoha izraelských soudců, kteří působili v době, kdy izraelské kmeny ještě neměly krále, ale již byly usídleny v Kanaánu. Jméno Jiftách je překládáno jako „Otevírá“ či „Otevře“. David Gans ve své kronice uvádí, že Jiftáchovo soudcovské období spadá do let 2781–2787 od stvoření světa neboli do let 981–974 před naším letopočtem, což odpovídá šesti letům soudcování. Před ním byl soudcem Jaír Gileádský a po něm Ibsán.\n\nPříběh soudce Jiftácha je zapsán v 11. a 12. kapitole knihy Soudců a v rámci židovských bohoslužeb je část příběhu pravidelně jednou ročně čtena jako haftara k paraši Chukat. Osoba Jiftácha je především známá kvůli neuváženému slibu, který dal Hospodinu za to, že mu pomůže zvítězit v boji s amonským králem. To se stalo námětem mnoha uměleckých zpracování, ať už hudebních (oratorium \"Jephta\" Giacomo Carissimiho), výtvarných nebo literárních. Pojednává o něm i historický román Liona Feuchtwangera Jefta a jeho dcera.\n\n\n"}
{"id": "1305152", "url": "https://cs.wikipedia.org/wiki?curid=1305152", "title": "TŽ Třinec (šachy)", "text": "TŽ Třinec (šachy)\n\nTŽ Třinec je český šachový klub se sídlem v Třinci. Hrál hned v prvním ročníku České šachové extraligy po rozdělení Československa v sezóně 1992/1993, kdy ze soutěže spadl. Vrátil se po pěti sezónách v 1. moravskoslezské lize a stal se tradičním účastníkem extraligy, když od té doby chyběl jen dvakrát, kdy se vždy po roce v nižší soutěži vrátil. Největšího úspěchu dosáhl v sezóně 2002/2003, kdy extraligu vyhrál a o rok dříve, kdy skončil na třetím místě\n\nPo dobu působení v Extralize klub vystupuje pod jménem generálního partnera Třineckých železáren. V sezóně 2008/09 měl Třinec v extralize dvojnásobné zastoupení, když se tam na jednu sezónu podíval B-tým Třince.\n\nZa šachový klub hráli Extraligu velmistři:\n\nmezinárodní mistři:\n\nmezinárodní mistryně:\n\n"}
{"id": "1305157", "url": "https://cs.wikipedia.org/wiki?curid=1305157", "title": "Leopold Stokowski", "text": "Leopold Stokowski\n\nLeopold Anthony Stokowski (18. dubna 1882 Londýn – 13. září 1977 Nether Wallop) byl anglický dirigent polského a irského původu. Proslavil se zejména jako dlouhodobý dirigent orchestru Philadelphia Orchestra. Byl průkopníkem vedení orchestru bez použití dirigentské hůlky. Spolupracoval i na filmech, zejména známá je jeho účast při tvorbě animovaného hudebního filmu \"Fantasia\" z roku 1940. Během své šedesátileté hudební kariéry Stokowski také premiéroval mnoho děl soudobé hudby.\n"}
{"id": "1305163", "url": "https://cs.wikipedia.org/wiki?curid=1305163", "title": "Mirza Gulám Ahmad", "text": "Mirza Gulám Ahmad\n\nMirza Gulám Ahmad (urdsky مرزا غلام احمد‎; 13. února 1835 Qadian – 26. května 1908 Láhaur) byl indický islámský náboženský vůdce, zakladatel hnutí ahmadíja. Tvrdil, že je pověřeným mesiášem (mahdím) v Ježíšově podobě a obnovitelem islámu.\n\nNarodil se v prominentní rodině, stal se spisovatelem a debatérem a podle svého tvrzení od asi 40 let věku přijímal boží zjevení. Roku 1889 přijal přísahu věrnosti od asi 40 následovníků a vytvořil náboženskou komunitu, nazývanou dnes ahmadíja. Jejím cílem měla být obnova víry v jediného Boha, obnova islámu morální reformou společnosti podle islámských ideálů a globální šíření islámu v jeho nejčistší podobě. Na rozdíl od křesťanské a islámské tradice Mirza Gulám Ahmad učil, že Ježíš (Isa) přežil křižování a zemřel později přirozenou smrtí.\n\nBěhem svého života získal Mirza Gulám Ahmad velké množství přívrženců (v době své smrti jich měl asi 400 000), ale vzbudil nepřátelství tradičního muslimského kléru. Účastnil se množství veřejných debat s křesťanskými, muslimskými i hinduistickými oponenty. Byl také plodným autorem a napsal přes 90 knih na náboženská a mravní témata. Zastával nenásilné šíření islámu a ozbrojený džihád připouštěl pouze jako krajní obranný prostředek.\n"}
{"id": "1305167", "url": "https://cs.wikipedia.org/wiki?curid=1305167", "title": "Olga Šroubková", "text": "Olga Šroubková\n\nOlga Šroubková (10. března 1993) je česká houslistka, od sezóny 2019/2020 koncertní mistryně České filharmonie. \n\nNa housle začala hrát ve čtyřech letech, kdy ji vyučovala matka Rimma Kotmelová, absolventka Moskevské konzervatoře ve třídě profesora Viktora Pikajzena. Od osmi let pokračovala ve studiu na Hudební škole hlavního města Prahy ve třídě profesora Jiřího Fišera, u něhož absolvovala Gymnázium Jana Nerudy s hudebním zaměřením a v roce 2014 Pražskou konzervatoř. V říjnu 2014 se stala posluchačkou Hochschule für Musik, Theater und Medien v německém Hannoveru, ve třídě Adama Kosteckého, kde po ukončení bakalářského programu navázala magisterským stupněm. \n\nOlga Šroubková je vnučkou sólistky Národního divadla Antonie Denygrové a Karla Šroubka, koncertního mistra České filharmonie. \n\nV letech 2014 a 2015 se zúčastnila konkurzu o místo koncertního mistra České filharmonie. Na základě postupu do druhého, resp. třetího kola měla možnost několikrát působit jako hostující koncertní mistr České filharmonie.\n\n"}
{"id": "1305168", "url": "https://cs.wikipedia.org/wiki?curid=1305168", "title": "Badlands (album, Halsey)", "text": "Badlands (album, Halsey)\n\nNázev \"Badlands\", je odkaz na Halseyin stav mysli při psaní alba, které poskytovalo fyzické místo jako metaforu pro pustou a osamělou mysl. Hudebně má album kořeny především v electropopu, alternativním popu a synthpopu.\n\nPodle Halsey je \"Badlands\" koncepční album, které se zaměřuje na fiktivní dystopickou společnost známou jako The Badlands. Město je obklopeno pustinou a udržuje obyvatele Badlands v zajetí. Album bylo inspirováno post-apokalyptickými filmy jako je například \"Pátý Element\". Po napsání prvních písní si Halsey uvědomila, že celý koncept alba byl metaforou pro její duševní stav. Halsey přiznala, že vytvořila Badlands, aby mohla uniknout od problémů skutečného života. Výkonným producentem alba se stal producent Lido.\n\nPíseň \"Ghost\" byla vydána jako debutový singl 27. října 2014, s hudební videem natáčeným v Tokiu, které režírovali Malia James a Ryan Witt. \"Ghost\" byl poslán do rádií 7. dubna 2015. Halsey poté oznámila, že druhým singlem z alba se stane píseň \"New Americana\", která byla oficiálně vydána 10. července 2015. Hudební video pro \"New Americana\" vyšlo 25. září 2015. \"New Americana\" debutovalo na 60 příčce \"Billboard\" Hot 100.\n\"Colors\" slouží jako třetí oficiální singl z alba. Píseň byla poslána do rádií 9. února 2016. Hudební video pro \"Colors\" bylo vydáno 25. února 2016. Čtvrtý singl, \"Castle\", byl vydán 8. dubna 2016, spolu s soundtrack verzí pro film \"\".\n"}
{"id": "1305171", "url": "https://cs.wikipedia.org/wiki?curid=1305171", "title": "Cascata delle Marmore", "text": "Cascata delle Marmore\n\nCascata delle Marmore je umělý vodopád na řece Velino osm kilometrů od italského města Terni. Skládá se ze tří stupňů, z nichž nejvyšší měří 83 m, celková výška vodopádu činí 165 m a je tak největším umělým vodopádem na světě.\n\nSkalní stěny jsou pokryty zářivě bílými krystaly uhličitanu vápenatého, který dal vodopádu jméno (doslova „Mramorový vodopád“). Rostou zde mechy a játrovky, okolní vegetaci tvoří typická středomořská macchie. Vodopád je součástí chráněného území, hnízdí zde ledňáček říční, skorec vodní, konipas horský a břehule skalní.\n\nVodopád vybudovali Římané v roce 271 př. n. l. Do té doby končila řeka Velino na pláni u města Rieti, kde se rozlévala do rozsáhlých močálů, které byly zdrojem malárie. Konzul Manius Curius Dentatus nařídil rozsáhlé úpravy terénu, při nichž byla půda zúrodněna a přebytečná voda odvedena do jezera Piediluco a z něj umělým kanálem na okraj srázu, z něhož padá kaskádami dolů a odtéká do řeky Nera. Ve středověku nebyl kanál udržován a přestal plnit svoji funkci, proto byl rekonstruován v roce 1422 a znovu 1545–1598 (podle tehdejšího papeže Klementa VIII. dostal název \"Cava Clementina\"). V roce 1787 provedl architekt Andrea Vici úpravu stupňů vodopádu, aby zmírnil nebezpečí náhlých povodní na řece Nera.\n\nNa počátku dvacátého století bylo vzhledem k rozvoji těžkého průmyslu v okolním kraji rozhodnuto využít sílu vodopádu k výrobě elektrické energie. V roce 1929 byla vybudována vodní elektrárna Galletto, k jejímž turbínám je odváděna většina přitékající vody. Pouze o víkendu je vodopád zprovozněn jako turistická atrakce: po poledni se ozve siréna varující návštěvníky, aby se nezdržovali pod vodopádem, otevřou se stavidla a kaskádami protéká voda v původní síle až 300 m³/s. Ke sledování tohoto přírodního divadla slouží vyhlídka \"Balcone degli Innamorati\" (balkon milenců).\n\nO vodopádech se ve svém díle zmiňují Vergilius nebo George Gordon Byron, zobrazovali je malíři jako Giambattista Bassi nebo Giovanni Battista Busiri i filmaři, např. Federico Fellini v \"Interview\" nebo Dario Argento ve \"Stendhalově syndromu\", koncertoval zde zpěvák Simone Cristicchi.\n\n"}
{"id": "1305173", "url": "https://cs.wikipedia.org/wiki?curid=1305173", "title": "Prezidentské volby 2018", "text": "Prezidentské volby 2018\n\nV roce 2018 proběhly prezidentské volby v následujících zemích:\n"}
{"id": "1305176", "url": "https://cs.wikipedia.org/wiki?curid=1305176", "title": "Riobamba", "text": "Riobamba\n\nRiobamba (plným názvem San Pedro de Riobamba) je město v provincii Chimborazo v centrální části Ekvádoru. Toto desáté největší ekvádorské město a hlavní město provincie se nachází ve vzdálenosti 200 km jižně od Quita.\n\nPo conquistě Španěl Diego de Almagro založil město v roce 1534 jako první moderní ekvádorské město. V roce 1797 bylo město zcela zničeno zemětřesením, ale bylo znovu vybudováno ve vzdálenosti 14 km od původního místa.\n\n"}
{"id": "1305177", "url": "https://cs.wikipedia.org/wiki?curid=1305177", "title": "Ráj u Jihlavy", "text": "Ráj u Jihlavy\n\nRáj u Jihlavy je lokalita na okraji Jihlavy, v údolí řeky Jihlávky, na rozhraní katastrálních území Jihlava, Sasov a Rančířov. Místem prochází modrá turistická značka ze Sasova na Rančířov. Nad lokalitou prochází silnice I/38 (tvořící zde zakončení obchvatu Jihlavy) a od Jihlavy silnice II/523. Na okraji stojí zahrádkářská kolonie \"V Ráji\".\n\nStejně jako na řadě míst v okolí Jihlavy probíhala i v Ráji v minulosti těžba stříbra. Zdejší žíly patřily po Starohorských k nejvýznamnějším na Jihlavsku a těžba zde probíhala ve všech obdobích dolování na Jihlavsku. Ještě dnes je zde k vidění řada připomínek na důlní činnost – pozůstatky po štolách (štola V Ráji a Postřibřovací štola) či pinky (propadliny po těžbě). Velmi intenzivní těžba zde probíhala především na přelomu 14. a 15. století, kdy těžba probíhala na trojici couků – nejblíže k Jihlavě po pravé straně znojemské silnice \"žíla sv. Barbora\" a za ní tzv. \"Rančířovská žíla\", po levé straně pak \"Postříbřovací žíla\", přičemž ústí této štoly bylo zavaleno v 18. století.\n\nNa svatobarborské žíle můžeme těžbu prokazatelně doložit k roku 1547. Nejednalo se o nikterak velké kutiště – tvořilo jej pouze několik osamocených obvalů a pinek, pod kterými byla z údolí vedena \"svatobarboská štola\".\n\nNedaleko bývalé rančířovské hájovny se nacházejí první pozůstatky po těžbě na rančířovském couku – dvojice řad obvalů, dlouhých asi 400 metrů. Ve zdejším poměrně mělkém údolíčku se nacházela \"Tříkrálová štola\" (dnes po ní nejsou žádné stopy) s trojicí šachet nazvaných \"Tříkrálová\", \"Česká\" a \"Kunstšachta\". Pozůstatky po těchto šachtách se nachází na okraji vojenského prostoru a nejsou veřejnosti běžně dostupné. V případě Kunstšachty se dlouhou dobu ani nevědělo, kde se nacházela. Teprve v dubnu 1970 došlo k propadnutí jejího ústí. Následně došlo ke zdokumentování otvoru šachty a zasypání betonem. Na jižním konci, nad soukromou chatou, se nachází halda po dnes již jménem neznámé štole.\n\nAsi 200 metrů na jihovýchod od bývalé restaurace V Ráji se nacházela \"Postřibřovací štola\". Do současnosti se po ní nedochovala ani halda s výtokem důlní vody, můžeme zde však najít výkop od bývalého vchodu. V lese nad štolou se nachází dvojice obvalů po šachtách a drobné jámy. V roce 1941 došlo k propadu menšího z obvalů. Haldy u obou obvalů bývají častým cílem geologů – amatérů, neboť se v nich dají najít i zbytky hornického nářadí (např. v letech 1974 a 1975 zde došlo k objevu několika hornických želízek).\n\nAsi 100 metrů po proudu Jihlávky od Postřibřovací štoly se nachází pokusná \"štola V Ráji\", dnes dlouhá asi 4 metry.\n\nPo definitivním ukončení těžby se Ráj stal oblíbeným výletním místem obyvatel Jihlavy, přičemž v údolí se nacházela \"restaurace V Ráji\" (zanikla v 80. letech 20. století). Od druhé poloviny 90. let probíhaly snahy o vybudování hornického skanzenu s obnoveným vodním náhonem ve východní části lokality a obnoveným přírodním koupalištěm s kempem v západní části. Z těchto snah však na počátku 21. století sešlo. Šance na realizaci skanzenu je mizivá, neboť Pozemkový fond vydal pozemek s přístupovou cestou v rámci restitucí soukromému vlastníkovi a k celé stavbě se negativně staví i vedení Rančířova. Od roku 2009 přesto probíhají snahy o oživení místa.\n\n"}
{"id": "1305179", "url": "https://cs.wikipedia.org/wiki?curid=1305179", "title": "Cuenca", "text": "Cuenca\n\nCuenca může znamenat:\n\n\n"}
{"id": "1305183", "url": "https://cs.wikipedia.org/wiki?curid=1305183", "title": "Karel Hradecký (odbojář)", "text": "Karel Hradecký (odbojář)\n\nKarel Hradecký (16. října 1904 Světlá nad Sázavou – 7. září 1943 Berlín) byl český lékař a protinacistický odbojář působící ve Strakonicích.\n\nNarodil se Aloisi Hradeckému, řezníku a uzenáři a jeho manželce Antonii ve Světlé nad Sázavou. Zde vychodil obecnou školu. Během studia na místní měšťance přestoupil na gymnázium v Havlíčkově Brodě (tehdy Německém Brodě). Posléze studoval lékařství na Karlově univerzitě v Praze a na doktrora byl promován roku 1931. Působil zejména ve vojenském lékařství, například po otevření Masarykovy vojenské nemocnice ve Střešovicích se zde stal, již jako štábní kapitán, přednostou vnitřního oddělení (interny). Po rozpuštění československé armády, po okupaci Českých zemí, byl přeložen do strakonické nemocnice, kde se 1. července 1939 stal primářem vnitřního oddělení. Byl silně nábožensky založený. Dle jedné vzpomínky mnohé pacienty léčil zdarma a i potřebné léky chudým opatřoval ze svých příjmů. \n\nNa jaře roku 1941 za ním do Strakonic přijel Václav Rusý zvaný Vašek z Plzně s doporučením jednoho kapitána a vyložil mu situaci a požádal ho o spolupráci. Strakonická nemocnice se měla stát útulkem a výzbrojní stanicí pro parašutisty a jiné osoby, hledané a pronásledované gestapem. Hradecký založil odbojovou skupinu a interní oddělení nemocnice se stalo domovem četných odbojových pracovníků, které léčil. Dále skupina vystavovala falešné osobní doklady a legitimace, sháněla potraviny, peníze a též náboje a zbraně. Dne 5. srpna 1942 byl vylákán na okresní úřad, před nímž byl zatčen gestapem. Byl pak převezen do Plzně na Bory a 8. prosince byl převezen do Berlína. Zde byl 3. března 1943 odsouzen do káznice na 10 let. Nicméně později s ním byl proces obnoven a byl odsouzen k trestu smrti. Dne 7. září 1943 byl v Berlíně popraven nacionálními socialisty. Dne 15. září 1949 byla Hradeckému ve strakonické nemocnici odhalena pamětní deska.\n\nJeho jméno (spolu s dalšími) je uvedeno na pamětní desce věnované památce \"Obětí 2. světové války z řad lékařů\". Pamětní deska je umístěna v objektu Všeobecné fakultní nemocnice (na adrese: Praha 2, U Nemocnice 499/2, Nové Město) na vnitřní zdi přislušející ke II. interní klinice (na západní straně dvora). \n\nNa pamětní desce je nápis: \n\nNA PAMĚŤ LÉKAŘŮ / II. INTERNÍ KLINIKY, KTEŘÍ POLOŽILI ŽIVOT / ZA SVOBODNÉ ČESKOSLOVENSKO // PROF. DR. ALEXANDER GJURIČ POPRAVEN 16.8.1944 / DOC. DR. FRANTIŠEK PROCHÁZKA / DOC. DR. VLADIMÍR VACEK, POPRAVENI 10.7.1944 / \nPRIM. DR. KAREL HRADECKÝ POPRAVEN 7.9.1943 // PŘI PRAŽSKÉM POVSTÁNÍ ZAHYNULI /\nDR. BOHUMIL HAVRÁNEK 6.5.1945 / DOC. DR. VLADIMÍR KUČERA 7.5.1945\n"}
{"id": "1305187", "url": "https://cs.wikipedia.org/wiki?curid=1305187", "title": "Room 93", "text": "Room 93\n"}
{"id": "1305203", "url": "https://cs.wikipedia.org/wiki?curid=1305203", "title": "Diskografie Epicy", "text": "Diskografie Epicy\n\nDiskografie Epicy uvádí seznam doposud vydaných alb nizozemské symfonicmetalové hudební skupiny Epica založené v roce 2003. Ta zatím vydala sedm studiových, tři koncertní, jedno kompilační album a dvě video alba. Zároveň má na kontě také dva extended playe a jedno soundtrackové album.\n"}
{"id": "1305208", "url": "https://cs.wikipedia.org/wiki?curid=1305208", "title": "Sportovní hala Královka", "text": "Sportovní hala Královka\n\nSportovní hala Královka je víceúčelová hala na Letné na Praze 7, poblíž stadionu Sparty. Pořádají se zde sportovní i kulturní akce. Kapacita je 1300 míst, s vysunutím výsuvných tribun pojme až 2500 lidí, na sezení 2192 z nich. Je možné zde hrát basketbal, badminton a florbal. Součástí komplexu je také menší tréninková hala pro 200 diváků a konferenční místnost pro 12 lidí, mimo toho je zde pro sportovce zázemí se saunou, vířivkou a posilovna.\n\nJe domácí halou pro ženský basketbalový tým ZVVZ USK Praha (od roku 2014) a VŠ Praha. V minulosti zde hráli florbal hráči Tatran Omlux Střešovice, ti se zpět po rekonstrukci v roce 2014 nepřesunuli.\n\nHala v ulici Pod Královskou oborou byla postavena v roce 1965. Autoři A. Bořkovec a V. Ježek zvolili zajímavý konstrukční prvek v podobě střechy zavěšené na lanech. Nevýhodou tohoto přístupu bylo relativně brzké potrhání střešní izolace, což způsobovalo kapání vody ze stropu na palubovku při ligových utkáních od poloviny sedmdesátých let. V letech 1985 až 1990 proběhla první výrazná rekonstrukce, při níž byla přistavěna druhá hala, změněna konstrukce střechy a přesunuta poloha vstupu. Autorem této rekonstrukce byl Cyril Mandel. Další menší rekonstrukcí prošla hala v roce 2004.\n\nV roce 2010 tuto halu odkoupilo hlavní město Praha za 116 milionů korun. O rok později ji město pronajalo na 20 let sdružení Sportovní areál Praha.\n\nOd roku 2011 probíhala rekonstrukce, jejíž původní náklady byly vyčísleny na 240 milionů korun. Rekonstrukce vnitřních prostor byla hotova v roce 2014 a hala se otevřela veřejnosti. V roce 2017 byl vypsán tendr na opravu vnějšku a zvýšení o nástavbu, ten byl ale následně zrušen.\n\n\n"}
{"id": "1305215", "url": "https://cs.wikipedia.org/wiki?curid=1305215", "title": "Větrník (Křižanovská vrchovina)", "text": "Větrník (Křižanovská vrchovina)\n\nVětrník (572 m n. m.) je vrchol v České republice, v Křižanovské vrchovině, mezi Jihlavou, Pístovem a bývalým vojenským prostorem u Rančířova. Kousek od vrcholu vede silnice I/38 (tvořící zde obchvat Jihlavy), kterou protíná zelená turistická značka od Skalky kolem Pístovských mokřadů na Okrouhlík. Kousek pod vrcholem směrem k Jihlavě se nachází bývalý vojenský bunkr – pozorovatelna. Svůj název dostal podle dřevěného větrného mlýna, který zde od roku 1801 stával.\n\nKrkavčí vrch (také Krkavčí kámen, Popravčí vrch či Merfortův kopec; něm. \"Rabenstein\"; 532 m n. m.) je výběžek kopce Větrník přímo nad jihlavskou lokalitou Skalka. Jeden ze svých názvů nese po hospodáři Merfortovi, který nedaleko vrchu vlastnil statek.\n\nOd roku 1582 sloužil k popravám (oběšením, utopením či upálením zaživa) odsouzených žen. Kromě toho místo sloužilo i k hromadným popravám – např. v roce 1604 zde skončil život trojice lupičů, kteří okrádali pocestné v okolí Jihlavy, či v roce 1605 vrazi, kteří u Stonařova okradli a zabili kremžského obchodníka a jeho kočího. Vůbec první poprava se zde ovšem uskutečnila už 18. ledna 1583, kdy zde byl stať jistý vrah Haidenmacher.\n\nTuto temnou minulost Jihlavy připomíná tzv. Menfortův kříž. Ten nechal v polovině 19. století vztyčit výše zmíněný hospodář Menfort. Jednalo se o velký litinový kříž na kamenném soklu s německým nápisem \"Bože zachovej město Jihlavu; Jahann und Marie Rose Menfort 1866\". Ten zde vydržel do 50. let 20. století, kdy se ztratil. V 90. letech jej nahradil kříž kamenný, který ovšem neodolal útokům vandalů. V roce 2013 nechalo město Jihlava na jeho místě vztyčit repliku původního kříže. Svěcení kříže provedl farář Petr Ivan Božik z Římskokatolické farnosti u kostela svatého Jakuba.\n\nJiž nefunkční vysílač Větrník stojí na svahu vrchu, kousek od silnice II/523, na okraji Jihlavy. S výstavbou se začalo v roce 1942 a stavbu prováděla firma C. H. Jucho z Dortmundu, která se řadila k největším ocelářským společnostem v Německu. V roce 1943 začal vysílač šířit rozhlasové vysílání v němčině. V květnu 1945 hrozilo jeho zničení, ale německý vedoucí jej pouze opustil a českému personálu pod vedením Františka Hobzy se jej podařilo během bojů zachránit. Po osvobození byl obsazen sovětskou armádou. Po válce se zároveň jednalo o jediný provozuschopný vysílač na Moravě a přenášel program brněnského rozhlasového studia. Od prosince 1945 vysílal hlavně pro Jihlavsko a Vysočinu. V letech 1952 – 1954 v noci sloužil také jako rušička Hlasu Ameriky a Jugoslávie. Ve stejné době stávala vedle věže ubikace pro třicítku vojáků a také strážní věž.\n\nPo dokončení vysílače na Velkém Radvanu nad obcí Domamil u Moravských Budějovic v roce 1954 přestal jihlavský Větrník zastávat funkci rušičky. Na začátku sovětské okupace v roce 1968 se z vysílače krátce šířilo svobodné vysílání, když redaktor Lubomír Daněk a jeho kolegyně Věra Joudová vysílali protesty proti okupaci. V témže roce však byl vysílač znovu obsazen sovětskou armádu, která zde vykopala zákopy a vysílač umlčela.\n\nS nástupem Václava Havla do funkce prezidenta byla zrušena vojenská ostraha vysílače. V roce 2002 došlo k propuštění zaměstnanců vysílače, neboť město dálkově ovládal vysílač Brno – Kojál. Ještě před definitivním ukončením činnosti vysílal i program Svobodné Evropy, ale 31. ledna 2004 nechal Český rozhlas v rámci redukce vysílačů a spojování programů stanic Větrník vypnout. Kvůli letecké dopravě však na vrcholu stožáru stále svítí výstražné červené osvětlení. V roce 2016 se v areálu vysílače nacházel dispečink mezinárodního dopravce Kombi Trans, který se rozhodl pro ponechání stožáru.\n\n"}
{"id": "1305220", "url": "https://cs.wikipedia.org/wiki?curid=1305220", "title": "Izotopy křemíku", "text": "Izotopy křemíku\n\nKřemík (Si) má 24 známých izotopů s nukleonovými čísly 22-45. Si (přirozený výskyt 92,223 %), Si (4,685 %) a Si (3,092 %) jsou stabilní. Nejstabilnějším radioizotopem je Si s poločasem přeměny 153 let. Druhý nejstabilnější je Si, jehož poločas má hodnotu 157,36 min, ostatní izotopy mají poločas pod 7 s, většinou pod 1 s. Nejméně stabilní je Si (poločas přeměny asi 60 nanosekund).\n"}
{"id": "1305223", "url": "https://cs.wikipedia.org/wiki?curid=1305223", "title": "Tomáš Kostka", "text": "Tomáš Kostka\n\nTomáš Kostka (* 24. srpna 1984 Zlín) je český automobilový závodník a jezdec rallye. Je známý svým účinkováním v DTM, kde jezdil pro tým Audi, konkrétně za stáj Futurecom-BRT, stejně jako v minulosti Jaroslav Janiš. Žije ve francouzském Beausoleilu.Jeho švagrem je rallyový závodník Roman Kresta.\n\nÚčastnil se mimo jiné také A1 Grand Prix či startoval v roce 2007 v závodě 24 hodin Le Mans spolu s Robertem Perglem a ruským jezdcem Alexejem Vasilyevem ve voze Ferrari 550 GT3.\n\n\nV roce 2013 absolvoval v Mistrovství světa v rallye 2 soutěže, kde jej navigoval Chris Patterson, někdejší navigátor Pettera Solberga. Jeho technikou byly pro Rallye Monte Carlo Škoda Fabia S2000 a pro Rallye de France-Alsace Citroën DS3 WRC od PH Sportu.\n\nV roce 2012 s vozem Citroën C4 výhrál MČR SprintRallye (dnes Rallysprint Série).\n\nV roce 2014 se vrátil zpět na okruhy a v šampionátu Euro V8 Series se téhož roku stal vicemistrem. Jeho týmem byl tým Audi Sport Italia.\n\n\n"}
{"id": "1305255", "url": "https://cs.wikipedia.org/wiki?curid=1305255", "title": "Hello Neighbor", "text": "Hello Neighbor\n\nHello Neighbor (též Hello Neighbour, česky \"Ahoj sousede\", rusky \"Привет Сосед\") je hororová stealth hra. Hra byla vyvinuta v Unreal Engine 4 studiem Dynamic Pixels a vydána studiem Tiny Builds. Byla vydána 8. prosince 2017 pro Microsoft Windows a Xbox One. Hra byla oznámena pro herní konzoli Nintendo Switch dne 10. února 2018, datum vydání je zatím neznámé.\n\nHra je o tom, jak se plížíte do domu svého souseda, kde se nachází sklep, ve kterém se skrývá tajemství. Hrajete proti pokročilému AI, které se učí z každého vašeho pohybu. Soused shromažďuje veškeré informace o akcích, rozhodnutích, pohybech, atd. Po jejich analýze přichází s protiopatřeními, pastmi a taktikou proti hráči. Čím více hrajete, tím více má soused nastražených pastí a kamer.\n\nVe hře musíte otevřít dveře do suterénu a tím odhalit tajemství pana Fergusona. Soused se učí, když hrajete, a buď se objeví v rozbitých oknech, umístí medvědí pasti do oblastí, kterými často chodíte, rozmístí kolem kamery nebo zablokuje dveře, abyste jimi nemohli projít. Můžete hodit nebo použít většinu položek, které najdete, nicméně, může soused také používat tyto položky proti vám.\n\nSoused je pokročilé AI, který brání svůj sklep, který je velmi silně zajištěn. Během vývoje byly postupně přidávány další a další nástroje potřebné k dostání se do sklepa. Hra je zakončena soubojem se sousedem.\n\nTato verze vyšla jako úplně první.Tato verze je také nejzabugovanější kvůli častým lagům a probugováním se do některých míst(například do stropu,do některé části domu,atd...).Soused vás také bude pronásledovat po celé mapě,ale ve vašem domě budete v bezpečí.Konec hry je označován jako otevřením dveří do sklepa,bohužel tvůrci hry nedodělali jakoukoli scénu ze hry,takže hra vlastně nemá konec.Jednou za čas se stává,že máte noční můru kdy jste zavření ve svém domě a soused v obří velikosti vás chce dostat.Navíc některé předměty co se v této verzi vyskytovaly byly poté odstraněny nebo nahrazeny.\n\nDalší verze hry má na začátku vytvořenou scénu ze hry,kdy se do domu stěhujete a soused vás sleduje.Váš dům je stejný jako v pre-alpha,bohužel tato verze hry má také bugy a někdy se hra může i sama havarovat a vypnout se.Hra má ale i pár hádanek,které musíte dodělat pomocí různých předmětů.Soused má navíc vlastního pomocníka,žraloka,kterého můžete zastavit tak,že ho zmrazíte.Konec hry se označuje jako otevření dveří do sklepa.Hra má konečně vlastní scénu ze hry,kdy vás soused dostane a pohřbí vás.Navíc se ve hře objevuje dokonce dvě noční můry,ta první,kdy soused otevírá dveře do sklepa a vstupuje dovnitř a ta druhá,kde se nacházíte zřejmě na pouti a soused brečí.Myslí se,že se jedná o dobu,kdy soused ztratil svojí dceru.\n\nTato verze už prošla dalšími úpravami a dům byl předělán a zmenšen.Hra má dokonce vlastní muziku na začátku hry a sousedovi byly přiděleny výrazy obličeje a soused dokonce cvičí a spí.Přístup do sklepa byl konečně dodělán,ale sklep byl dostavěn pouze polovičně.Hra má plno hádanek,scén ze hry a nějaké ty noční můry.Zvláštností jsou čísla 14:14 na vaší a sousedově poštovní schránce,která se ve skutečnosti vyskytuje v bibli a je zde napsáno:\"Pán za tebe bude pořád bojovat,musíš tu ale být\".Někdy se spekuluje o tom,že se jedná o souseda,někdy taky,že o jeho děti nebo dokonce manželku.\n\nDalší verze hry konečně obsahuje dodělaný dům z Alphy 1.Tato verze má bohužel zapnutý pouze noční režim,takže tvůrci schválně do této verze přidali spoustu lamp.Hra už má konečné zpracování celého domu,až na pár drobných věcí.Soused už vás navíc může sledovat kamerami a někdy dokonce barikáduje dveře.Sklep byl v této verzi odstraněn,ale na konci se odehrává konečná scéna,kdy soused opět brečí v obývacím pokoji.Hráči si všimli dvou easter eggů a to,když se podíváte dveřmi odkud konečná scéna začíná,vidíte scan který je součástí největšího tajemství souseda a poté dveře,které pravděpodobně vedou do předsíně a ve kterých se nachází černá silueta.Prý se jedná o dˇábla,který dokáže vrátit sousedovi děti i manželku.Chce za to ale sousedovu duši.\n\nFinální zpracování celého sousedova domu a přidání celodenních režimů do hry.Hra obsahuje více tajemství,scén ze hry a miniher.Soused má větší AI a lépe reaguje na zvuky,které hráč při hře vydává.Navíc byla konečně otevřena železnice,která vás zavede do různých části sousedova domu.Na konci hry se dostáváte do temného sklepa,kde potkáte černou siluetu ze hry.Když za ní vstoupíte do dveří,objeví se scéna ze hry,zřejmě předtím,než jste se nastěhovali do nového domu.Hra má dodělané nové zvuky a dokonce novou muziku na konci.Můžete zde najít taky druhý scan,který vám víc přiblíží největší tajemství souseda.\n\nHra se odehrává zřejmě poté,co jsme dostali dopis a odešli jsme z domu.Stěhujeme se do sousedova domu,který je tentokrát opět zabarikádovaný a useknutý.Dostáváme se do sklepa a pak když se probudíme,zjistíme,že jsme opět zřejmě v alpha 4 verzi této hry.Tentokrát tvůrci hry nechali přenést celý byt ze scény na začátek této mapy.Hra má obrovské množství tajemství,scén ze hry a hádanek.Byla přidána dokonce nová muzika.Koncem hry budeme bojovat s obřím sousedem a pak když ho porazíme,hra končí.\n\nDříve byla ve verzi Alpha 4 místnost s kalendářem, na kterém bylo napsáno \"29.08.\" Toto datum mělo být datem vydání hry, avšak vývojáři vydali verzi \"Beta 1\" jako veřejnou. V ní bylo spoustu bugů, a tak vývojáři vydali verze \"Beta 2\" a \"3\", avšak tyto opravy chyb způsobili to, že vývojáři neměli čas hru vydat ve slíbené datu a tak hra vyšla až 8. prosince 2017.\n\nHra je kritizována kritiky a hatery kvůli tomu, že v prvních testovacích verzí byla o dost strašidelnější a měla temnější příběh. Ve finální verzi je kritizováno zase to, že grafika v plné verzi je určená pro děti a je také mnohem méně strašidelná než v prvních dvou testovacích verzích a také to že každou aktualizací hry přidávají nové věci. \n\n"}
{"id": "1305263", "url": "https://cs.wikipedia.org/wiki?curid=1305263", "title": "Jitka Hlaváčková", "text": "Jitka Hlaváčková\n\nJitka Hlaváčková, provdaná Šimonová je česká lékařka a bývalá československá krasobruslařka. \n\nByla členkou pražského klubu Slavia Žižkov. Na Zimní univerziádě v roce 1960 vybojovala první místo a v roce 1962 byla třetí.\n\nPo skončení kariéry pracovala jako lékařka, byla první primářkou koronární jednotky III. interní kliniky Všeobecné fakultní nemocnice a 1. lékařské fakulty UK v Praze.\n\nByla manželkou lékaře Václava Šimona.\n"}
{"id": "1305264", "url": "https://cs.wikipedia.org/wiki?curid=1305264", "title": "Fridrich II. ze Saluzza", "text": "Fridrich II. ze Saluzza\n\nFridrich II. ze Saluzza (1332 – 1396) byl od roku 1357 markrabětem ze Saluzza jako nástupce svého otce Tomáše II.\n\nJeho matkou byla Ricciarda Viscontiová, dcera milánského lorda Galeazza I. Viscontiho a Beatrix d'Este, dcery Obizza I. d'Este.\n\nZdědil markrabství zchudlé nedávnou občanskou válkou a se špatnými vztahy se sousedním savojským vévodstvím. Proto se cítil přinucen hledat pomoc ve Francii a přísahat věrnost v dubnu 1375 dauphinovi Karlovi. V následujících čtyřiceti letech markrabě opakovaně žádal Francii o pomoc proti Savojsku; například v roce 1376 přijel Fridrich do Paříže požádat Karla V. Francouzského,zda by mohl jeho spor se Savojskem projednán v pařížském parlamentu.\n\nFridrich se oženil s Beatrix Ženevskou, dcerou Huga Ženevského, lorda z Gex, Anthon a Varey. Měli spolu devět dětíː\n\n\nMěl také tři nemanželské děti, později uznanéː\n\n"}
{"id": "1305265", "url": "https://cs.wikipedia.org/wiki?curid=1305265", "title": "M8", "text": "M8\n\nSpojení písmene M a číslice 8 může mít různé významy:\n\n"}
{"id": "1305266", "url": "https://cs.wikipedia.org/wiki?curid=1305266", "title": "Javor mléč v Pelhřimově", "text": "Javor mléč v Pelhřimově\n\nJavor mléč v Pelhřimově (Acer platanoides) je památný strom, který roste v Pelhřimově v muldě nad ulicí Radětínská, asi 400 metrů severně od historického centra Pelhřimova (od Masarykova náměstí), u jihozápadního okraje Městských sadů, číslo parcely 3150/14.\n\n\nJavor roste poměrně nedaleko od centra (asi 400 metrů), v muldě, která se mírně zvedá od ulice Radětínská (v databázi památných stromů uvedeno Radečínská) západní směrem (k zahradnímu centru a ulici bez jména). Mulda bezprostředně navazuje na \"Městské sady\", tento prosto však již není udržován a mulda je poměrně zarostlá náletovými dřevinami. Strom roste na svahu pod severní hranou muldy (pod garážemi u ulice Sdružená). Strom je dobrém stavu. \n\nMěstské sady v Pelhřimově se rozkládají na severním okraji Pelhřimova, jejich současná rozloha je téměř 18 hektarů. Mají protáhlý tvar od jihu k severu, podél říčky Bělá (přítok Hejlovky) a plynule přecházejí v přírodní údolí říčky Bělé, které asi kilometr od Pelhřimova překračuje velký most na silnici I/19. \n\nO založení Městských sadů se zasloužil \"Spolek pro zakládání sadů a krášlení města\", který byl založen roku 1880. Úpravy spočívající v odbahnění a z větší částí vysušení bývalého Soukenického rybníka, úpravy břehů, vybudování přístupových cest a osazení lavičkami trvaly několik let. O více než dva hektary, do současné rozlohy, byly sady rozšířeny v roce 1908. V roce 1924 byla dokončena regulace říčky Bělé, která zamezila častým záplavám. V roce 1927 byla dokončena úprava terénu na bývalém rybníku: bylo zde zřízeno dětské hřiště a nový hudební pavilón.\n\nMěstské sady jsou dobře přístupné od jihu (od centra města): buď právě z ulice Radětínská nebo z ulice K tenisu (zde se nachází rozcestník značených turistických cest \"Pelhřimov – městské sady\"). Parkem prochází červená turistická trasa, cyklotrasa č. 1223 a také naučná stezka Městské sady. Ta vznikla v roce 2003, má delku přibližně 3 kilometry a je na ní 12 zastavení, přičemž \"zastavení č. 1\" se nachází opět v Radětínské ulici, jen asi 50 metrů od památného javoru.\n\nV nepříliš vzdáleném okolí se nachází několik dalších památných stromů. \n\n\n"}
{"id": "1305267", "url": "https://cs.wikipedia.org/wiki?curid=1305267", "title": "M9", "text": "M9\n\nSpojení písmene M a číslice 9 může mít různé významy:\n\n"}
{"id": "1305269", "url": "https://cs.wikipedia.org/wiki?curid=1305269", "title": "Hana Vacková", "text": "Hana Vacková\n\nHana Vacková (* 29. června 1954) je česká středoškolská učitelka a politička, lídryně Zelených ve volbách do Poslanecké sněmovny PČR v roce 2017 v Olomouckém kraji.\n\nPochází z učitelské rodiny a vždy chtěla být učitelkou. Komunistický režim jí ale přístup na pedagogickou fakultu odepřel, a tak nejprve vystudovala ekonomii. Nakonec ale pedagogiku vystudovala a vyučuje český jazyk, výtvarnou výchovu a ekonomii na Gymnáziu Olomouc-Hejčín.\n\nHana Vacková má dvě dcery. Žije v Olomouci, konkrétně v části Nová Ulice. Je velkou kritičkou byrokracie a plošných opatření, například státních maturit s monopolem Cermatu. Bojuje také za transparentní komunikaci a veřejnou správu.\n\nJe členkou Strany zelených, od roku 2017 je spolupředsedkyní strany v Olomouckém kraji.\n\nV komunálních volbách v roce 2014 kandidovala ještě jako nestraník za Zelené na kandidátní listině subjektu \"\"Občané pro Olomouc\"\" (tj. SZ, Piráti a nezávislí kandidáti) do Zastupitelstva města Olomouc, ale neuspěla. V krajských volbách v roce 2016 kandidovala již jako členka SZ na kandidátce subjektu \"\"Koalice pro Olomoucký kraj společně se starosty\"\" (tj. KDU-ČSL a SZ) do Zastupitelstva Olomouckého kraje, ale opět neuspěla.\n\nVe volbách do Poslanecké sněmovny PČR v roce 2017 byla lídryní Zelených v Olomouckém kraji, ale neuspěla. V komunálních volbách v roce 2018 vedla kandidátku Zelených do Zastupitelstva města Olomouc, ale neuspěla.\n\nVe volbách do Evropského parlamentu v květnu 2019 kandidovala jako členka Zelených na 24. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyla zvolena.\n"}
{"id": "1305285", "url": "https://cs.wikipedia.org/wiki?curid=1305285", "title": "BALT (imunologie)", "text": "BALT (imunologie)\n\nBALT (z angl. \"bronchus-associated lymphoid tissue\") je terciární lymfoidní tkáň v plicích a průduškách, je součástí slizničního imunitního systému MALT (mucosa-associated lymphoid tissue). BALT je tvořen lymfoidními folikuly a slouží jako induktivní místo slizniční i systémové adaptivní imunity.\n\nBALT má podobnou strukturu u většiny savců, liší se však setrváním v organismu a indukovatelností. U králíků a prasat je BALT normální součástí plic a průdušek, ale u lidí a myší vzniká až jako odpověď na infekci nebo zánět. Proto ho u lidí a myší nazýváme indukovaný BALT (iBALT). BALT a iBALT jsou však strukturálně velmi podobné, proto je v článku používáno jen BALT.\n\nBALT se nachází podél rozdvojení průdušnice přímo pod dýchacím epitelem, mezi průduškou a tepnou. Dále se nachází v perivaskulárním, peribronchiálním a intersticiálním prostoru plic a dolních cest dýchacích. BALT je tvořen strukturovaným nahromaděním lymfocytů a dalších imunitních buněk. Sestává z lymfoidních folikulů se zřetelnými germinálními centry s B buňkami, které jsou obklopené T buněčnou zónou. V T buněčné zóně se nachází dendritické buňky prezentující antigeny T buňkám, v germinálních centrech se nachází i folikulární dendritické buňky. Jsou tam převážně CD4 T buňky, ale také CD8 T buňky. Mezi T buněčnou a B buněčnou zónou se nachází venuly (high endotelial venules, HEV), kterými sem vstupují leukocyty, a eferentní lymfatické cévy, kterými odchází do krevního řečiště. U některých druhů savců se v BALT nachází i M buňky podobné M buňkám Peyerových plaků.\n\nPro vytvoření BALTu u myší je nezbytný interleukin-17, adhezní molekuly VCAM-1, PNAd a LFA-1. Tvorba BALTu je nezávislá na lymfotoxinu-α na rozdíl od ostatních sekundárních lymfoidních orgánů (lymfatické uzliny, Peyerovy plaky). Formace BALTu může být způsobena nedostatečnou aktivitou nebo množstvím Treg buněk v plicích.\n\nFunkce ani účel BALTu nejsou dosud zcela objasněny, dokonce není zřejmé, jestli je součástí normální imunitní odpovědi, nebo je jeho tvorba patologická a měla by se potlačit.\n\nBALT podporuje indukci adaptivní B buněčné a T buněčné odpovědi mířené proti patogenům přenášeným vzduchem. Ke své funkci a setrvání v organismu potřebuje dendritické buňky. Indukovaný BALT se formuje po infekci např. chřipkou, zvětšuje se mezi prvním a druhým týdnem po infekci a pak zaniká. Imunitní odpověď spuštěná v iBALTu nastupuje později než v lymfatických uzlinách, protože je potřeba několik dní na vytvoření BALTu. U některých chronických onemocnění může však přítomnost BALTu prohlubovat nebo udržovat patologii. BALT se může nacházet i ve fetálních plících po prodělání chorioamnionitidy nebo nitroděložní pneumonii. Je také prokázáno, že cigaretový kouř způsobuje vznik BALTu. BALT se také může vytvořit v reakci na další stimuly, např. zánět způsobený revmatoidní artritidou nebo jinými autoimunitními chorobami zasahujícími plíce. Může se také tvořit po mechanickém poškození plic např. prachovými částicemi.\n"}
{"id": "1305286", "url": "https://cs.wikipedia.org/wiki?curid=1305286", "title": "Jilm horský v Pelhřimově", "text": "Jilm horský v Pelhřimově\n\nJilm horský v Pelhřimově (Ulmus glabra, synonyma Ulmus scabra, Ulmus nuda, Ulmus excelsa, Ulmus corylacea) je památný strom, který roste v Pelhřimově u severního okraje křižovatky ulic Fibichova x Řemenovská (a Na Výsluní), asi 400 metrů východně až východoseverovýchodně od historického centra Pelhřimova (od Masarykova náměstí), číslo parcely 3513/1.\n\n\nJilm roste poměrně nedaleko od centra (asi 400 metrů) a asi jen 100 metrů od rušné křižovatky se semafory ulic Humpolecká, Slovanského bratrství, Průběžná a Václava Petrů a v bezprostřední blízkosti křižovatky ulic Fibichova, Řemenovská (a Na Výsluní), v oblasti poměrně husté bytové a jiné zástavby.\n\nStrom je ve velmi dobrém stavu, má pěknou korunu, která je o něco bohatší na jižné straně, v tomto směru je také mírně skloněná. Jde o poměrně vzácný případ výskytu tohoto druhu stromu v městské zástavbě (jilm horský preferuje vyšší vzdušnou vlhkost a roste zejména v roklinových a sutinových lesích). Kromě toho mezi památnými stromy se vyskytuje poměrně málo jilmů, protože většina starých jilmů v Čechách odumřela v 70. letech dvacátého století po napadení houbovým onemocněním, grafiózou jilmů (nazývanou též holandská nemoc podle prvního výskytu v Evropě). \n\nV nepříliš vzdáleném okolí se nachází několik dalších památných stromů. \n\n\n\n"}
{"id": "1305287", "url": "https://cs.wikipedia.org/wiki?curid=1305287", "title": "Tomáš III. ze Saluzza", "text": "Tomáš III. ze Saluzza\n\nTomáš III. ze Saluzza (1356 – 1416) byl od roku 1396 markrabětem ze Saluzza.\n\nNarodil se v Saluzzo v severozápadní Itálii jako syn Fridricha II. ze Saluzza a Beatrix Ženevské.\n\nSnažil se pokračovat ve pro-francouzské politice svého otce, především proto, aby čelil hrozbě vévody Amadea VIII. Savojského, který se snažil dobýt celý Piemont. Ve skutečnosti smlouva, která uvádí nominální rezignaci Francii, byla podepsána Tomášem ještě před smrtí jeho otce.\n\nVasalství Francii bylo také důsledkem Tomášova vzdělání, který žil po většinu svého mládí v Provence a v roce 1375, 1389, 1401, 1403 a 1405 tam cestoval. Oženil se s Francouzskou Markétou z Roussy.\n\nV roce 1394 byl zajat savojským vojskem, když vedl drancování v Monasterolu. Nejdříve byl držen v Saviglianu, poté v Turínu, osvobozen byl po dvou letech po vyplacení 20 000 zlatých florinů.\n\nTomáš byl autorem jednoho z nejvýznamnějších rytířských textů středověku, \"Le Chevalier Errant\", psaného pravděpodobně během jeho uvěznění v Piemontu. Text, psaný ve francouzštině, je alegorií rytířských ideálů. Inspirovalo to slavné fresky v Castello della Manta.\n\nOženil se s Markétou z Pierrepontu, dcerou Huga II. z Roncy a Braine. Měli spolu pět dětíː\n\n\nSe svou milenkou Olmetou de Soglio měl také tři nemanželské dětiː\n\n"}
{"id": "1305292", "url": "https://cs.wikipedia.org/wiki?curid=1305292", "title": "Konvergentní myšlení", "text": "Konvergentní myšlení\n\nKonvergentní myšlení je termín, který vytvořil Joy Paul Guilford jako protiklad k divergentnímu myšlení. Konvergentní myšlení obecně znamená schopnost \"správně\" odpovědět na standardní otázky, k jejichž zodpovědění není podstatná kreativita, jako například ve většině úkolů ve škole nebo ve standardizovaných multiple-choice testech inteligence.\n\nJedná se o typ myšlení, které se zaměřuje na to, že odpovědět na otázku či problém lze jednou, obecně zavedenou odpovědí. Je orientováno na vyvození jediné nelepší nebo nejčastěji správné odpovědi na otázku. Konvergentní myšlení zdůrazňuje rychlost, správnost a logiku a zaměřuje se na rozpoznávání známých technik, jejich opětovné používání a shromažďování uložených informací. Toto myšlení je nejefektivnější v situacích, kdy odpoveď je snadno dostupná a jen si ji musíme vybavit nebo zpracovat prostřednictvím rozhodovacích strategií. Kritickým aspektem konvergentního myšlení je to, že vede k jediné nejlepší odpovědi a nenechává žádný prostor pro nejednoznačnost. Z tohoto pohledu jsou odpovědi buď správné anebo špatné. Řešení, které je odvozeno na konci konvergentního procesu myšlení, je většinou tou nejlepší odpovědí.\n\nKonvergentní myšlení je také spojeno se znalostmi, neboť zahrnuje manipulaci s existujícími poznatky pomocí standardních postupů. Znalosti jsou další důležitou stránkou tvořivosti. Jsou zdrojem nápadů, naznačují cesty k řešením a poskytují kritéria efektivity a novosti. Konvergentní myšlení se používá jako nástroj při řešení kreativních problémů. Když člověk využívá k řešení problému kritické myšlení, tak k rozhodnutí záměrně používá určité standardy nebo pravděpodobnosti. Oproti tomu divergentní myšlení, kdy rozhodnutí je odkládáno z toho důvodu, že se hledá a zvažuje mnoho možných řešeních.\n\nKonvergentní myšlení je často používáno ve spojitosti s divergentním myšlením. Divergentní myšlení se obvykle volně vynořuje a je používáno spontánním způsobem, při němž je produkováno mnoho kreativních myšlenek, které jsou následně vyhodnocovány. V krátkém čase se je prozkoumáno několik možných řešení a jsou vytvářeny i nečekaná spojení mezi informacemi. Po dokončení procesu divergentního myšlení jsou informace a nápady organizovány a strukturovány za využití konvergentního myšlení do rozhodovacích strategií, které vedou k jediné správné odpovědi nebo té nejčastěji správné. Mezi příklady divergetního myšlení patří používání brainstormingu, volného psaní a kreativního myšlení na začátku procesu řešení problémů, aby se vytvořily možná řešení, která budou později vyhodnocena. Jakmile je prozkoumáno dostatečné množství nápadů, lze využít konvergentního myšlení. Znalosti, logika, pravděpodobnost a další rozhodovací strategie jsou při řešení problému brány v úvahu a jednotlivě vyhodnocovány při hledání jednoznačné nejlepší odpovědi. \n\nVýzkumy říkají, že existuje korelace mezi osobností a divergentním a konvergentním myšlením. Výsledky ukazují, že dvě osobnostní charakteristiky jsou signifikantně spojené s divergentním myšlením. Zjistilo se, že otevřenost a extroverze usnadňují divergentní myšlení. Otevřenost udává naši intelektuální zvědavost, představivost, umělecké zájmy, liberální postoje a originalitu. Není překvapující, že otevřenost byla shledána jako jeden nejsilněji korelujích osobnostích rysů s divergetním myšlením, neboť předešlé studie již navrhovaly, že otevřenost může být interpretována jako zástupce kreativity. Přestože u otevřenosti jsou vnímány individuální rozdíly jinak než u kreativity, vysoká korelace mezi otevřeností a konvergentním myšlením svědčí o dvou různých způsobech měření stejných aspektů tvořivosti. Otevřenost podává sebeobraz o preferencích člověka v myšlení \"outside the box\". \n\nNebyl nalezen žádný vliv osobnostních rysů na konvergentní myšlení, což naznačuje, že znaky osobnosti dle Big five jsou lepším prediktorem divergentního myšlení než myšlení konvergentního. Z této skutečnosti také vyplývá, že všechny typy jedinců využívají konvergentní myšlení stejně nehledě na jejich osobnostní rysy.\n\nK měření konvergentního i divergentního myšlení u adolescentů byla použita série standardizovaných inteligenčních testů. Výsledky ukazují, že participanti zařazení do skupiny s vysokou schopností divergentního myšlení měli signifikantně vyšší plynulost slov a četby než participanti, kteří patřili do skupiny s nízkou schopností divergentního myšlení. \n\nOproti tomu participanti, kteří vykazovali vysokou schopnost konvergentního myšlení měli vyšší studijní průměr z předchozího školního roku, menší potíže s domácími úkoly a bylo také prokázáno, že v těchto případech jsou participanti tlačeni rodiči do vysokoškolského vzdělání.\n\nKonvergentní myšlení je základním nástrojem při vzdělávání dítěte. V dnešní době je většina vzdělávacích příležitostí spojena s výkonem ve standardizovaných testech, které jsou ve většině případů konstruovány jako multiple choice. Když student uvažuje o všech dostupných možných řešeních, používá konvergentní myšlení, aby zvážil všechny alternativy v rámci konstruktu. To mu umožňuje najít právě to jedno nejsprávnější řešení, které je měřeno.\n\n"}
{"id": "1305293", "url": "https://cs.wikipedia.org/wiki?curid=1305293", "title": "Mezinárodní letiště Čeng-čou Sin-čeng", "text": "Mezinárodní letiště Čeng-čou Sin-čeng\n\nMezinárodní letiště Čeng-čou Sin-čeng (, IATA: CGO, ICAO: ZHCC) je mezinárodní letiště u Čeng-čou, hlavního města provincie Che-nan v Čínské lidové republice. Leží ve vzdálenosti přibližně pětadvaceti kilometrů jižně od centra.\n\nBylo otevřeno v roce 1997. V rámci pořadí nejrušnějších letiště podle počtu cestujících se v rámci celé republiky dlouhodobě drží v druhé desítce.\n\nSoučástí letiště je železniční stanice Letiště Sin-čeng, z které jezdí přímé vlaky do centra Čeng-čou i směrem do blízkých prefektur Kchaj-feng a Ťiao-cuo. Na letišti je také konečná stanice severojižní linky 2 čengčouského metra.\n"}
{"id": "1305295", "url": "https://cs.wikipedia.org/wiki?curid=1305295", "title": "Karel August Nasavsko-Weilburský", "text": "Karel August Nasavsko-Weilburský\n\nKarel August Nasavsko-Weilburský (17. září 1685 – 9. listopadu 1753) byl nasavsko-weilburským knížetem.\n\nKarel August se narodil jako druhý syn Jana Arnošta Nasavsko-Weilburského a Marie Polyxeny Leiningensko-Dagsbursko-Hartenburské. V mládí pracoval jako saský diplomat; byl saským vyslancem v Paříži. 27. února 1719 se stal po otcově smrti knížetem.\n\nV roce 1733 a 1734 velel císařským vojskům na Rýně jako císařský generál kavalérie.\n\nV roce 1737 převzal titul knížete, který byl jeho rodině udělen v roce 1688. V roce 1688 však rodina nezískala místo v Říšském sněmu a na protest titul nepoužívala. V roce 1737 bylo Karlu Augustovi uděleno místo ve sněmu a tak začal používat svůj knížecí titul.\n\nKarel August zemřel v roce 1753 a byl pohřben v kapli ve Weilburgu.\n\nKarel August se 17. srpna 1723 ve Wiesbadenu oženil s princeznou Augustou Bedřiškou Nasavsko-Idsteinskou. Měli spolu několik dětíː\n\n"}
{"id": "1305296", "url": "https://cs.wikipedia.org/wiki?curid=1305296", "title": "Můj skutečný život v Rouenu", "text": "Můj skutečný život v Rouenu\n\nMůj skutečný život v Rouenu (\"Ma vraie vie à Rouen\") je francouzský hraný film z roku 2002, který režírovali Olivier Ducastel a Jacques Martineau podle vlastního scénáře. Film zachycuje mladíka, který posedle natáčí své okolí na digitální kameru. Snímek byl v ČR uveden v roce 2011 na filmovém festivalu Febiofest.\n\nÉtienne žije v Rouenu se svou ovdovělou matkou a babičkou a pilně trénuje na mistrovství Francie v krasobruslení. Ke svým 16. narozeninám dostane od své babičky digitální videokameru. Od té chvíle začne na kameru zaznamenávat každodenní život nejen svůj, ale i osob kolem sebe – své matky a babičky, svého nejlepšího kamaráda Ludovica a také profesora z lycea Laurenta, se kterým se jeho matka potkala v knihovně. Usiluje o to, aby se jeho matka s Laurentem sblížila, což se posléze podaří. Étienne sám je tajně zamilovaný do Ludovica.\n"}
{"id": "1305297", "url": "https://cs.wikipedia.org/wiki?curid=1305297", "title": "Skalka (Jihlava)", "text": "Skalka (Jihlava)\n\nSkalka je neoficiální, ale všeobecně používané, označení lokality v Jihlavě, vymezené ulicemi \"Telečská\", \"U Dvora\", \"U Koželuhů\" a svahy Větrníku. Přímo nad Skalkou se nachází Krkavčí vrch, výběžek Větrníku. Lokalitou také prochází zeleně značená turistická stezka z centra Jihlavy směrem na Větrník a cyklotrasa č. 16 od ZOO Jihlava na Pístov. V říjnu 2016 zde přibylo workoutové hřiště.\n\nStejně jako řada míst v Jihlavě a okolí má i Skalka svoji hornickou minulost. Šachta tady byla ražena pod Krkavčí vrch směrem k lesíku. Dnes po ní nejsou žádné stopy, vytékající důlní voda byla svedena do \"studánky U Skalky\".\n\nV roce 1926 přibyla nad pramenem zděná stavba od stavitele Dyntara s kamennou tabulkou s nápisem „Úber Anregung des Versschönerungsvereins IGLAU errichtet 1926“ (česky „Na památku zřízeno Okrašlovacím spolkem Jihlava roku 1926“), která nahradila původní kapličku, v níž stávala dřevěná kopie sošky Panny Marie Taferl. Voda je přiváděna trubkou ze svahu Krkavčího vrchu a zatrubněn je i odtok, vedoucí do, v této lokalitě rovněž zatrubněného, Koželužského potoka. V listopadu 2010 prošla kompletní rekonstrukcí. Z důvodu vysoké koncentrace radonu a manganu není pitná.\n\nHned vedle studánky stojí obnovený sloup se sochou Panny Marie s Ježíškem, jehož části byly objeveny při rekonstrukci studánky v roce 2011.\n\nV roce 2016 oznámila jihlavská radnice plány na revitalizaci Skalky. Výsledkem má být park, který by obyvatelům města sloužil k rekreaci a relaxaci. Nejdiskutovanějším tématem je odtrubnění Koželužského potoka, což řada obyvatel okolních ulic a zahrádkářů odmítá, z důvodu obav z povodní. Podle vedení města je však ochrana před povodněmi jedním z důvodů odtrubnění potoka, neboť zatrubnění je projektováno pouze pro desetiletou vodu. Místu by se tak alespoň částečně mohla vrátit podoba z doby před výstavbou nedalekého panelového sídliště v 70. letech 20. století (k zatrubnění potoka patrně došlo v roce 1969), kdy se jednalo o oblíbené výletní místo obyvatel města.\n\nV půlce téhož roku však radnice od plánů na odtrubnění potoka na nátlak obyvatel ustoupila. Součástí revitalizace mají být i rekonstrukce hřišť a kompletní obnova bývalého koupaliště.\n"}
{"id": "1305298", "url": "https://cs.wikipedia.org/wiki?curid=1305298", "title": "Adikia", "text": "Adikia\n\nAdikia (řecky: Ἀδικία, \"adikia\", česky nespravedlnost) je v řecké mytologii bohyně a zosobnění nespravedlnosti. Je protikladem bohyně spravedlnosti Diké.\n\n"}
{"id": "1305300", "url": "https://cs.wikipedia.org/wiki?curid=1305300", "title": "SerialZone", "text": "SerialZone\n\nSerialZone je český webový portál zaměřující se na české i zahraniční televizní i internetové seriály, včetně herců, režisérů, scenáristů apod. \nPortál SerialZone byl spuštěn 11. listopadu 2007.\n\nSerialZone obsahuje profily seriálů, herců, režisérů a scenáristů. U seriálů nechybí seznam a obsah dílů, původní i česká televizní premiéra, hodnocení zaregistrovaných čtenářů, recenze pilotních dílů (články Novinka pod lupou, S lupou do historie a dříve Hej, SerialZoňáci) i celých seriálů. Portál přináší také novinky, krátké zprávičky i obsáhlé analýzy týkající se seriálové tvorby.\n\n\n\n"}
{"id": "1305305", "url": "https://cs.wikipedia.org/wiki?curid=1305305", "title": "You Should Meet My Son!", "text": "You Should Meet My Son!\n\nYou Should Meet My Son! (tj. \"Měl byste poznat mého syna\") je americký hraný film z roku 2011, který režíroval Keith Hartman podle vlastního scénáře. Film vypráví o konzervativně založené matce, která hledá partnerku a posléze partnera pro svého syna.\n\nOvdovělá Mae Davisová žije se svou sestrou Rose a snaží se najít snoubenku pro svého syna Briana. Ten však již pět let žije se svým přítelem Dennisem, o kterém si matka s tetou myslí, že je jeho spolubydlící. Jednou však zjistí, že je Brian gay. V té době ho opustil Dennis kvůli jinému muži. Mae se proto rozhodne najít Brianovi dokonalého partnera. Spolu s Rose navštíví gay bar, kde potkají dvě drag queen Lady Fantasiu Extravaganzu a Salsu Rojah a studenta umění Chase, který pracuje v baru jako striptér. Uspořádají večeři s úmyslem seznámit Briana a Chase. Brian je ale překvapí tím, že přivede Jennie Sue, dceru křesťanského kazatele, a oznámí jim, že už není gay, a že se brzy ožení. Mae proto uspořádá další večeři, na kterou pozve své nové přátele z gay baru a členy místní skupiny homosexuálních mládeže, a rovněž rodiče Jennie Sue, aby je vylekala. Party se rychle propadne do chaosu a končí tím, že Brian přizná, že si nemůže vzít Jennie Sue, protože je stále gay, a Jennie Sue je lesba.\n\n"}
{"id": "1305310", "url": "https://cs.wikipedia.org/wiki?curid=1305310", "title": "Hamdija Kapidžić", "text": "Hamdija Kapidžić\n\nHamdija Kapidžić (30. ledna 1904 Bileća, Bosna a Hercegovina – 16. ledna 1974 Sarajevo, Socialistická federativní republika Jugoslávie) byl bosenskohercegovský historik a pedagog bosňáckého původu. Původní příjmení Kapičić (od slova \"kapa\" z italského \"cappa\" – čepice, pro oblast Kotoru prameny zmiňují tvary Kapica, Kapičić čili Capizza, Capicich) si změnil na radu gymnaziálního učitele Jovana Vasiće (ten se mylně domníval, že pochází od slova \"kapidžija\" neboli dveřník z tureckého \"kapıcı\" – dveře, brána).\n\nZákladní školu navštěvoval v rodném městě a gymnázium v Mostaru (1924). Studium historie dokončil roku 1928 na Filozofické fakultě v Bělehradě. Od roku 1928 působil v Sarajevu, kde vyučoval v Šarí‘atském gymnáziu (23. 8. 1928–1945) a od roku 1942 také v Druhém chlapeckém gymnáziu (zde vykonával i post ředitele 1945–1948). Na přelomu dvacátých a třicátých let vyučoval na pozici suplenta geografii v Šarí‘atské soudní škole (2. října 1929–31. října 1933).\n\nVe školním roce 1948/1949 pracoval jako inspektor Ministerstva školství Lidové republiky Bosny a Hercegoviny. Mezi lety 1949 a 1952 vyučoval na Vyšší pedagogické škole v Sarajevu a po založení Filozofické fakulty Univerzity v Sarajevu (1952) se stal docentem dějin národů Jugoslávie, roku 1957 pak mimořádným a konečně roku 1962 řádným profesorem. V Bělehradě roku 1956 obhájil doktorát s tezí \"Hercegovački ustanak\" (Hercegovské povstání). Roku 1969 se stal vedoucím Katedry dějin na Filozofické fakultě. Roku 1973 odešel do důchodu. Dlouhodobě se zabýval dějinami Bosny a Hercegoviny v 19. a 20. století.\n\nV poválečné době byl uznávanou osobností. Roku 1947 se podílel na založení Spolku historiků Bosny a Hercegoviny (\"Društvo istoričara Bosne i Hercegovine\") a jeho tiskového orgánu pod názvem Ročenka (\"Godišnjak\"), který dlouhý čas sám redigoval (1957–1965 a 1969–1973). Zasloužil se i o vznik časopisu Věstník Archivů a Spolku archivních pracovníků Bosny a Hercegoviny (\"Glasnik Arhiva i Društva arhivskih radnika Bosne i Hercegovine\"), v jehož redakci od roku 1961 až do své smrti vykonával post šéfredaktora. Roku 1969 se stal dopisujícím členem Akademie věd a umění Bosny a Hercegoviny.\n\nHamdija se oženil s Mejrou, s níž přivedl na svět dcery Hanifu (*1935, vdaná Osmanagić) a Fadilu a syna Nedžiba (1938–2007).\n\n\n"}
{"id": "1305312", "url": "https://cs.wikipedia.org/wiki?curid=1305312", "title": "Ondřej Soldán", "text": "Ondřej Soldán\n\nOndřej Soldán (* 24. srpna 1991 Kroměříž) je český muzikant a básník. Tvorbě se začal věnovat na gymnáziu, kde založil punk rockovou kapelu Sociální Případ. Stal se její ústřední postavou a za necelé čtyři roky existence vydali dvě demo nahrávky a jedno debutové album. Po odchodu z gymnázia se Sociální Případ rozpadá a nastává období, kdy začíná psát poezii. V roce 2013 vychází první básnická sbírka \"10+10=40\", která vznikla ve spolupráci s malířkou Markétou Bábkovou. Téhož roku také stojí u založení indie rockové kapely Tonecat. Ta se krátce na to rozpadá, ale zanechá za sebou EP \"\"How the boys feel, when they are jilted\".\"\n\nV roce 2014 se Ondřej Soldán vydává na sólovou dráhu a nahrává své první sólové demo. Zároveň s tím začíná koncertovat v sólo akustické formě a na podzim roku 2014 vydává druhou básnickou sbírku \"Nomád\". Některé básně ze sbírky \"Nomád\" dostaly na jaře roku 2015 ocenění v soutěži Poetizer. Ondřej Soldán dosud žádnou další knihu nevydal, avšak nepravidelně publikuje své texty na internetových portálech či sociálních sítích.\n\nSólové debutové album Hejsek nahrál v roce 2015 a následně s Hejsek tour objel celou Českou republiku. Stále pravidelně koncertuje. Žije a tvoří v Brně.\n\n\n\n\n"}
{"id": "1305314", "url": "https://cs.wikipedia.org/wiki?curid=1305314", "title": "Seznam dílů seriálu Policajti z L. A.", "text": "Seznam dílů seriálu Policajti z L. A.\n\nToto je seznam dílů seriálu \"Policajti z L. A.\". Americké kriminální drama \"Policajti z L. A.\" mělo premiéru 9. dubna 2009 na stanici NBC. 8. října 2009 byl seriál zrušen, avšak 2. listopadu 2009 koupila stanice TNT práva sedmi originálních dílů. Poslední díl měl premiéru 17. dubna 2013.\n\n<onlyinclude></onlyinclude>\n\n"}
{"id": "1305316", "url": "https://cs.wikipedia.org/wiki?curid=1305316", "title": "Parasuchus", "text": "Parasuchus\n\nParasuchus (\"podobající se krokodýlům\") byl rod krokodýlům podobného fytosaura z období svrchního triasu. Jeho fosilie byly objeveny v indických státech Ándhrapradéš a Madhjapradéš. Formálně byl popsán roku 1885.\n\nParasuchus dosahoval délky kolem 2,5 metru, výšky hřbetu kolem 35 centimetrů a hmotnosti 50 až 100 kilogramů. Velikost jednotlivých jedinců se lišila s pohlavím a věkem. Z čelisti, kterou měl na konci zaoblenou, mu vyčnívaly ostré zuby. Byly to nejúčinější zbraně při lovu drobných obratlovců, například ryb. I přes svoji dravost mohl být parasuchus loven rauisuchiními archosaury a teropodními dinosaury.\n\n\n"}
{"id": "1305317", "url": "https://cs.wikipedia.org/wiki?curid=1305317", "title": "Lozano", "text": "Lozano\n\nLozano je španělské příjmení, které má následující nositele:\n\n"}
{"id": "1305318", "url": "https://cs.wikipedia.org/wiki?curid=1305318", "title": "Bertrand de Bar-sur-Aube", "text": "Bertrand de Bar-sur-Aube\n\nBertrand de Bar-sur-Aube byl francouzský žakéř z Champagne žijící na přelomu 12. a 13. století, autor \"chansons de geste\". Jeho nejproslulejším dílem je epos \"Girart de Vienne\", na jehož počátku mluví autor o sobě jako o úředníkovi a o duchovním. Žádné další informace o jeho životě nejsou známy. Označení \"„de Bar-sur-Aube\"\" v jeho jméně není šlechtickým titulem, ale místem původu (je původem z Bar-sur-Aube).\n\n"}
{"id": "1305321", "url": "https://cs.wikipedia.org/wiki?curid=1305321", "title": "Kozlík celolistý", "text": "Kozlík celolistý\n\nKozlík celolistý (\"Valeriana simplicifolia\") je nevysoká, vlhkomilná, drobnými bílými květy kvetoucí bylina. Je v české přírodě původní druh s malým areálem, vyskytuje se pouze na nevelikém území na Moravě. S ohledem na fytogeografickou izolovanost a roztroušený výskyt je posuzován v Červeném seznamu cévnatých rostlin České republiky jako ohrožený druh (C3).\n\nRoste ve střední a východní Evropě s těžištěm výskytu ve Východních a Západních Karpatech. Je původní druh v Rakousku, na východě České republiky, v karpatské oblasti Slovenska, v Polsku a přerušovaně zasahuje i do Pobaltských států a evropských částí Ruska.\n\nV ČR jej lze nalézt pouze na severovýchodě Moravy, kde vyrůstá v Beskydech, Javornících, Hostýnských vrších a v Bílých Karpatech ve výšce 500 až 1000 m n. m. Jen zcela výjimečně bývával spatřen v okolí Ostravy, Opavy nebo v Rychlebských horách.\n\nRostlina dává přednost vlhčím biotopům, vlhkým až mokrým loukám, zatravněným slatinám, rašeliništím nebo světlým místům ve vlhkých údolních lesích, nejčastěji v olšinách. Požaduje půdy vlhké až zamokřené, dostatečně zásobené minerály a neutrální až mírně alkalické. Vykvétá v květnu a červnu. Ploidie je 2n = 16.\n\nVytrvalá, dvoudomá, jen řídce mnohomanželná, rostlina se světle zelenou, přímou lodyhou vysokou 20 až 50 cm, které je hranatá, nevýrazně křídlatá a pod uzlinami řídce chlupatá. Vyrůstá z plazivého, rozvětveného oddenku asi 3 mm hrubého s mnoha tenkými kořínky, z kterého raší i sterilní růžice. Listy přízemních růžic jsou dlouze řapíkaté, vejčité, celokrajné a asi 3 cm dlouhé. Lodyha bývá porostlá až čtyřmi páry listů, které jsou přisedlé nebo mají krátký křídlatý řapík a na žilkách spodní strany jsou pýřité. Jejich čepele jsou podlouhle vejčité až kopinaté, 4 až 7 cm dlouhé a 2 až 3 cm široké, na vrcholu tupé a po obvodě celokrajné, horní bývají nepravidelně hrubě zubaté až peřenoklané.\n\njednopohlavné květy s čárkovitými listeny vyrůstají v hustých, vrcholových, tříramenných vidlanech, samčí květenství bývají řidší. Větší samčí květ má pět narůžovělých korunních lístků asi 3 mm dlouhých a tři z koruny čnící tyčinky s purpurově červenými prašníky. Samičí květ má pět bílých korunních lístků asi 1 mm velkých a ze tří plodolistů složený spodní jednovaječný semeník nesoucí třílaločnou bliznu.\n\nProtandrické květy opyluje hmyz s delším sosákem, nacházející nektar u spodu koruny. Rostliny se samčími květy vykvétají o několik dnů dříve než rostliny samičí. Za květu jsou kališní lístky svinuté, téměř nezřetelné, po odkvětu se z nich u samičích květů vyvine pérovitý chmýr. Plod je úzce vejcovitá, jednosemenná nažka 2,5 mm dlouhá s paprskovitě rozloženým chmýrem.\n\nKozlík celolistý má pravděpodobně obdobné léčivé vlastnosti jako kozlík lékařský, pro jeho omezený výskyt dosud nebyl dostatečně zkoumán. Navíc v Česku je považován za ohrožený druh (C3).\n\n"}
{"id": "1305323", "url": "https://cs.wikipedia.org/wiki?curid=1305323", "title": "Vourvoura", "text": "Vourvoura\n\nVourvoura ( ) je řecká vesnice v Arkádii. Nachází se v nadmořské výšce 1000 m n. m. v pohoří Parnon. 4 km západně od obce prochází evropská dálková pěší trasa E4. Ve vsi se narodil mj. Sam Panopoulos, vynálezce světoznámé pizzy havaj.\n"}
{"id": "1305324", "url": "https://cs.wikipedia.org/wiki?curid=1305324", "title": "Arlanzón", "text": "Arlanzón\n\nArlanzón může označovat:\n"}
{"id": "1305325", "url": "https://cs.wikipedia.org/wiki?curid=1305325", "title": "Galantní styl", "text": "Galantní styl\n\nGalantní styl, případně galantní hudba (, ) je označení pro ne zcela jednoznačně vymezený hudební styl druhé třetiny 18. století spadající do období pozdního baroka a tvořící přechod od barokní hudby k hudebnímu klasicismu. Od barokní hudby se odlišil lehčí a uvolněnější formou.\n\nPřed zavedením současného termínu se dlouho používalo poněkud nepřesné označení „hudba stylového přechodu“. Samotné označení „galantní“ se přitom ve Francii 17. století spojovalo zejména s literaturou a poezií, případně se používalo v sociologickém slova smyslu. Na začátku 18. století jej pak němečtí teoretikové začali používat v souvislosti s hudbou, i když spíše v společenském významu; první jednoznačné spojení s hudbou se nachází ve spisu Johanna Matthesona z roku 1713. Termín se užíval i v kontextu malířství.\n\nPřibližně v polovině 18. století začali někteří hudební teoretici jasně odlišovat „nový“ hudební styl od dosavadního „přísného“ způsobu kompozice (kritika „přílišného umění“ Johanna Sebastiana Bacha německým hudebním kritikem Johannem Adolphem Scheibem z roku 1737, vymezení se proti novému stylu ze strany Johanna Abrahama Birnbauma o rok později), ač ještě ne pod jeho pozdějším označením. Nový, čím dál častější homofonní styl se však postupně prosazoval a galantní prvky byly někdy spatřovány dokonce i v typicky kontrapunktických fugách. Začínalo se užívat označení \"neue Art\" nebo \"der neue Gusto\" a důraz byl kladen na estetické cíle hudby a její příjemný poslech. Oba styly rozlišovali i němečtí teotetici a skladatelé Carl Philipp Emanuel Bach, Friedrich Wilhelm Marpurg a Daniel Gottlob Türk, ačkoli zatím bez bližšího vymezení galantního kompozičního stylu. Obšírnější definici podal až Heinrich Christoph Koch ve svém lexikonu z roku 1802.\n\nTermín v dnešní podobě zavedl v roce 1900 německý hudební lexikograf Hugo Riemann ve svém \"Musiklexikonu\".\n\nGalantní styl je hudebně příbuzný s pocitovým stylem nebo předklasicismem a odkazuje na hudební tvorbu spadající přibližně do období let 1720–1780, jež se odlišovala od dosavadní, zejména kontrapunktické hudby použitím odlišných kompozičních postupů. Mezi typickou barokní hudbou a galantním stylem nicméně neexistuje jasný předěl. Náznaky galantní hudby lze poznat i v Bachově tvorbě, a to již v jeho tzv. „köthenském období“ kolem roku 1720. Označení nastupujícího stylu Bach použil dokonce v názvu jednoho ze svých děl a podle některých zdrojů byla novým stylem ovlivněna dokonce i \"Hudební obětina\", patřící k jeho nejvrcholnějším dílům.\n\nGalantní vlivy se dále projevují u Antonia Caldary, Georga Reuttera a Francesca Bartolomea Contiho, z francouzských skladatelů tvořil galantní hudbu například François Couperin. V opeře byli hlavními reprezentanty tohoto stylu zejména představitelé tzv. benátské a neapolské školy, k nímž patřili například Leonardo Leo, Nicola Porpora nebo Giovanni Battista Pergolesi.\n\n"}
{"id": "1305326", "url": "https://cs.wikipedia.org/wiki?curid=1305326", "title": "Barnard", "text": "Barnard\n\nBarnard může být:\n\n\n"}
{"id": "1305328", "url": "https://cs.wikipedia.org/wiki?curid=1305328", "title": "Antonie mladší", "text": "Antonie mladší\n\nAntonie mladší, také známá jako Julie Antonie Minor, Antonie Minor nebo jednoduše Antonie (31. ledna 36 př. n. l. – 1. května 37 n. l.) se narodila jako mladší ze dvou dcer Marka Antonia a Octavie mladší. Byla neteří císaře Augusta, švagrovou císaře Tiberia, otcovskou babičkou císaře Caliguly a císařovny Agrippiny mladší, matkou císaře Claudia a mateřskou babičkou a zároveň otcovskou pratetou císaře Nerona. Navíc byla mateřskou pratetou císařovny Messaliny a Fausta Cornelia Sulla Felixe, otcovskou babičkou Claudie Antonie, císařovny Claudie Octavie a Britannica a mateřskou babičkou Julie Livie a Tiberia Gemella.\n\nNarodila se v Aténách, Řecku, a po roce 36 př. n. l. odešla s matkou a sourozenci do Říma. Antonie nikdy neměla šanci poznat otce, Marka Antonia, který se s matkou v roce 32 př. n. l. rozvedl a v roce 30 př. n. l. spáchal sebevraždu. Byla vychovávána svou matkou, strýcem a tetou Livií Drusillou. Dědictvím vlastnila majetky v Itálii, Řecku a Egyptě. Byla bohatou a vlivnou ženou, která často přijímala lidi, kteří navštěvovali Řím. Antonie měla mnoho mužských přátel včetně bohatého Žida Alexandra Alabarcha a Lucia Vitellia staršího, konzula a otce budoucího císaře Vitellia.\n\nV roce 16 př. n. l. se Antonie provdala za římského generála a konzula Nerona Claudia Drusa. Drusus byl nevlastním synem jejího strýce Augusta, druhým synem Livie Drusilly a mladším bratrem budoucího císařeTiberia. Měli spolu několik dětí, ale jen tři přežilyː známý generál Germanicus, dcera Livilla a římský císař Claudius. Antonie bla babičkou císaře Caliguly, císařovny Agrippiny mladší a přes Agrippinu prababičkou a pratetou císaře Nerona. Drusus zemřel v roce 9 př. n. l. v Germánii na komplikace z úrazů, které utrpěl při pádu z koně. Antonie se po jeho smrti, i přes strýcův nátlak nikdy znovu nevdala.\n\nAntonie vychovávala své děti v Římě. Tiberius v roce 4 adoptoval Germanica. Germanicus zemřel v roce 19, údajně na otrávený Gnaem Calpurniem Pisem a Munatiou Plancinou. Na rozkaz Tiberia a Livie Drudilly bylo Antonii zakázáno jít na pohřeb. Když Livia Drusilla v červnu 29 zemřela, převzala Antonie péči nad Caligulou, Agrippinou mladší, Julií Drusillou, Julií Livillou a později nad Claudií Antonií, Claudiovou dcerou s jeho druhou manželkou Aelií Paetinou, její mladší vnučkou. Přežila svého manžela, nejstaršího syna, dceru a několik svých vnoučat.\n\nV roce 31 Antonie odhalila spiknutí své dcery Livilly a Tiberiova proslulého pretoriánského prefekta Seiana; chtěli zavraždit císaře Tiberia a Caligulu a uzmout trůn pro sebe. Livilla údajně otrávila svého manžela, Tiberiova syna Drusa mladšího, aby ho odstranila jako soupeře. Seianus byl na Tiberiův příkaz popraven a Livilla byla za trest předána své strašlivé matce. Cassius Dio tvrdí, že ji Antonie uvěznila v jejím pokoji, dokud nevyhladověla.\n\nKdyž Tiberius zemřel, stal se císařem v březnu 37 Caligula. Caligula Antonii udělil senátorský dekret a všechna vyznamenání, která kdy Livia Drusilla dostala za svůj život. Nabídl jí titul \"Augusta\", který předtím měla pouze Augustova manželka Livia Drusilla. Antonie však titul odmítla.\n\nPo šest měsících vlády Caligula vážně onemocněl. Antonie Caligulovi často radila, ale jednou jí řeklː \"Mohu s každým zacházet tak jak se mi zlíbíǃ\" O Caligulovi se říkalo, že nechal setnout svého mladšího bratrance Gemella, aby ho odstranil jako soupeře o trůn. Tento čin prý Antonii pobouřil, byla totiž babičkou jak Gemella tak Caliguly. Poté co Caligula její hněv kritizoval, spáchala sebevraždu.\n\nKdyž se Claudius po synovcově vraždě v roce 41 stal císařem, udělil své matce titul \"Augusta\" a její narozeniny se staly státním svátkem, při kterém se konaly hry a veřejné oběti.\n"}
{"id": "1305336", "url": "https://cs.wikipedia.org/wiki?curid=1305336", "title": "Bigada Bigada Baby", "text": "Bigada Bigada Baby\n\nBigada Bigada Baby je třetí studiové album české skupiny Krucipüsk, které bylo vydané v roce 1998. Z alba byl natočen klip ke skladbě \"El Torro\". Autorem přebalu alba je Marcel Musil.\n\nAlbum je oproti minulým počinům tanečnější, méně agresivní a jednolitější. Projev zpěváka je také civilnější. Deska sice vyznívá melodičtěji, ale oproti minulosti ubylo výrazných refrénů a ty jsou často tvořeny pouze několika málo slovy. Texty na albu jsou celkově jednodušší. Album patří na koncertech k nejvíce opomíjeným.\n"}
{"id": "1305348", "url": "https://cs.wikipedia.org/wiki?curid=1305348", "title": "Mallorca Open 2017 – ženská čtyřhra", "text": "Mallorca Open 2017 – ženská čtyřhra\n\nŽenská čtyřhra Mallorca Open 2017 probíhala ve druhé polovině června 2017. Do deblové soutěže mallorského tenisového turnaje nastoupilo šestnáct dvojic. Obhájcem titulu byl pár Gabriela Dabrowská a María José Martínezová Sánchezová, jehož členky nestartovaly společně. Dabrowská se rozhodla turnaje nezúčastnit, když nastoupila do paralelně hraného birminghamského AEGON Classic. Spoluhráčkou Martínezové Sánchezové se stala Andreja Klepačová, s níž skončila ve čtvrtfinále na raketách Jankovićové se Sevastovovou.\n\nVítězem se stal nejvýše nasazený tchajwansko-švýcarský pár Čan Jung-žan a Martina Hingisová poté, co do finále nenastoupila srbsko-lotyšská dvojice Jelena Jankovićová a Anastasija Sevastovová, když Lotyška před duelem vyhrála soutěž dvouhry a následně odstoupila pro poranění stehna. Obě šampionky si do žebříčku WTA připsaly 280 bodů a získaly čtvrtou společnou trofej. Čan vybojovala deblový dvacátý druhý titul na okruhu WTA Tour a pro Hingisovou to bylo padesáté deváté takové turnajové vítězství.\n\n"}
{"id": "1305354", "url": "https://cs.wikipedia.org/wiki?curid=1305354", "title": "Chaj-jang", "text": "Chaj-jang\n\nMěstský okres Chaj-jang () je městský okres v městské prefektuře Jen-tchaj v provincii Šan-tung v Čínské lidové republice. Leží na jižním pobřeží Šantungského poloostrova na břehu Žlutého moře, má rozlohu 1881 čtverečních kilometrů a v roce 2001 v něm žilo bezmála sedm set tisíc obyvatel.\n\nV jihovýchodní části okresu leží na poloostrově vybíhajícím do Žlutého moře jaderná elektrárna Chaj-jang.\n\nMěsto bylo dějištěm několika světových pohárů ve sportovním lezení.\n"}
{"id": "1305358", "url": "https://cs.wikipedia.org/wiki?curid=1305358", "title": "Perkusní zámek", "text": "Perkusní zámek\n\nPerkusní zámek je mechanismus používaný v minulosti u ručních palných zbraní k zažehnutí výmetné náplně. \n\nOznačení zámek bylo u palných zbraní používáno pro zážehové mechanismy založené na více principech. Například doutnákový zámek, kolečkový zámek, nebo křesadlový zámek. \n\nZ latinského slova percutiens (česky udeřit) lze dovodit funkční princip. Zážeh je vyvolán úderem na mechanicky citlivou látku, která se v důsledku úderu vznítí. \nJako materiál používaný pro zážehovou slož se v počátku používal chlorečnan draselný spolu se sírou a dřevěným uhlím. Také se používala směs černého prachu s chlorečnanem draselným. Později se přešlo k použití třaskavé rtuti a sulfidu antimonitého.\n\nMechanický princip založený na kohoutu, který je poháněn pružinou natahovanou střelcem a uvolňovanou spouští zbraně byl používán již dříve například u křesadlového zámku. \n\nZažehnutí úderem jako takové je u palných zbraní používáno i v 21. století. Zážehová slož je ale už součástí jednotného náboje. V tomto případě mluvíme o bicím mechanismu zbraně. Do perkusního zámku je třaskavá slož vkládána odděleně od výmetné náplně a střely. Principů, jak je to prováděno, je více. \n\nVznik perkusního zámku byl podmíněn objevením třaskavých látek, tedy látek schopných zažehnutí úderem. Vlastní zámek byl pak zkonstruován na přelomu 18. a 19. století a to současně v několika zemích. Roku 1807 byl přiznán Alexandru Forsythovi patent na perkusní zámek, u kterého byla zážehová slož v sypké formě uložena v otočném zásobníku zážehové slože. Při pootočení zásobníku se na pánvičku nasypalo potřebné množství zážehové slože. \nDalší zámky měly potřebnou dávku zážehové slože předem odměřenu do dávek připravených například v papírovém obalu. Jedním z používaných způsobů byly například dávky třaskavé náplně zalisované mezi dva papírové pásky. Zbraně používající tento zámek byly používány ještě i v průběhu americké občanské války Sever proti Jihu. \n\nV některých zdrojích jsou perkusní zámky bez zápalek nazývány chemickými zámky. Tyto zdroje potom používají pojem perkusní zámek až pro zámky používající perkusní zápalky. \n\nDalším krokem, který zdokonalil perkusní zámek, bylo vynalezení perkusní zápalky. Perkusní zápalku vytvořilo na více místech světa několik konstruktérů v letech 1810-1820. Jako země původu jsou uváděny Francie, Anglie a Německo a také USA. . U perkusní zápalky je jedna dávka zážehové slože vložena do kovového kalíšku, který se vkládá do perkusního zámku obvykle nasazením na vystouplou část nazývanou piston (viz. obrázek). Piston má otvor vedoucí k výmetné náplni do hlavně. Kalíšek zápalky svým dnem tento otvor překryje. Při stisku spouště se uvolní kohout a natažená pružina vyvolá pootočení a úder kohoutu na dno kalíšku zápalky. Tak dojde k iniciaci perkusní zápalky a otvorem v pistonu je zažehnuta výmetná náplň, kterou tvoří obvykle černý střelný prach.\n\nPerkusní zámek znamenal ve srovnání s dříve užívanými principy pokrok. Zjednodušilo a zrychlilo se nabíjení zbraně. Zbraň byla spolehlivější a to i za vlhčího počasí. Zámky s perkusními zápalkami byla použity jak na dlouhých tak krátkých zbraních. Existují předovky, zadovky i revolvery používající zámek s perkusní zápalkou. \n\n"}
{"id": "1305359", "url": "https://cs.wikipedia.org/wiki?curid=1305359", "title": "Tal Ben Chajim", "text": "Tal Ben Chajim\n\nJméno a příjmení Tal Ben Chajim náleží těmto lidem:\n\n"}
{"id": "1305366", "url": "https://cs.wikipedia.org/wiki?curid=1305366", "title": "Kostel Nejsvětějšího srdce Páně (Oslnovice)", "text": "Kostel Nejsvětějšího srdce Páně (Oslnovice)\n\nKostel Nejsvětějšího srdce Páně (případně také kaple Nejsvětějšího srdce Ježíšova) se nachází na východním okraji obce Oslnovice u hřbitova. Kostel je filiálním kostelem římskokatolické farnosti Bítov. Jde o novodobou válečnou kapli, která byla do obce přesunuta z Brna a následně znovu postavena. \n\nKaple byla původně postavena v roce 1915 (nebo v roce 1914) v Brně v Králově Poli jako drobná vojenská kaple, jejím autorem byl Vladimír Fischer. Kaple byla v roce 1969 rozebrána a postupně přesunuta do Oslnovic. Kaple totiž v rámci vojenského areálu chátrala a neměla využití, na konci šedesátých let tak bylo vydáno povolení k rozebrání kaple a přesunu do obce, nebylo však vydáno povolení k její opětovné stavbě. Kaple tak mohla být postavena až v devadesátých letech 20. století. \n\nKostel byl znovu sestaven mezi lety 1993 a 1996. Vysvěcen pak byl Ludvíkem Horkým 25. května 1996. \n\n\n"}
{"id": "1305374", "url": "https://cs.wikipedia.org/wiki?curid=1305374", "title": "Mezinárodní společnost pro výzkum folklorních vyprávění", "text": "Mezinárodní společnost pro výzkum folklorních vyprávění\n\nMezinárodní společnost pro výzkum folklorních vyprávění () je vědecká organizace sdružující mezinárodní odborníky zabývající se lidovou slovesností, populární literaturou, folklorem a příbuznými obory. Za svůj hlavní cíl si společnost klade rozvíjet vědeckou činnost na poli výzkumu lidové slovesnosti a podporovat spolupráci jednotlivých členů napříč organizací. Společnost v současnosti čítá na 700 členů z 80 zemí světa. Současným prezidentem společnosti je prof. (Dr.) Sadhana Naithani z Jawaharlal Nehru University v Novém Dillí v Indii, který byl do funkce zvolen v roce 2016.\n\nMyšlenka společnosti se zrodila během prvního mezinárodního kongresu vědců zabývajících se lidovou slovesností, který se konal roku 1959 v německém Kielu a dánské Kodani. Samotná společnost pak byla založena o tři roky později, tedy v roce 1962, v Antverpách v Belgii. Od té doby pořádá společnost různé kongresy a konference. V roce 2015 bylo takové setkání svoláno do turecké Ankary a v červenci roku 2018 do italského města Ragusa.\n\nVýkonná rada se skládá z šesti členů – prezidenta, viceprezidenta, z nichž každý reprezentuje jiný kontinent a oba představují komisi schvalující nová členství, pokladníka a dalších tří řadových členů společnosti. Rada je volena valným shromážděním.\n\nValné shromáždění je svoláno každé čtyři roky. Skládá se z alespoň 10 % aktivních či čestných členů společnosti, mezi jejichž povinnosti patří volba členů výkonné rady ISFNR, volba čestných členů společnosti a stanovení termínu kongresů pořádaných společností. Naposledy bylo valné shromáždění svoláno v roce 2016 v Miami na Floridě (USA). \n\n\nOd roku 1966 pořádá společnost také prozatímní setkání v mezičase konferencí. První z nich proběhlo v bývalém Československu v obci Liblice nacházející se nedaleko Mělníka. Tato setkání se soustředí převážně na místní vědce a snaží se pomoci jim navázat vazby s jejich zahraničními kolegy. Doposud proběhlo sedm takových setkání.\n\n\nSoučasným úřadujícím prezidentem společnosti je prof. (Dr.) Sadhana Naithani z indické Jawaharlal Nehru University v Novém Dillí, který byl do funkce zvolen po předchozím prezidentovi prof. Ulrichu Marzolphovi v roce 2016. \n\n\n"}
{"id": "1305378", "url": "https://cs.wikipedia.org/wiki?curid=1305378", "title": "Ivo Pavlík", "text": "Ivo Pavlík\n\nIvo Pavlík (12. května 1933 Bílovec – 12. srpna 2017), byl český hudební skladatel, klávesista a klarinetista. Byl manželem zpěvačky Heidi Janků, s bývalou manželkou, zpěvačkou Věrou Špinarovou, měl syna Adama Pavlíka.\n\nStudoval na reálném gymnáziu v Novém Jičíně, kde v roce 1951 maturoval. Následně absolvoval pedagogickou fakultu v Brně, na níž studoval hudební výchovu. Po absolutoriu v roce 1955 vyučoval hudební nauku na školách v Pardubicích, Chrudimi a Ostravě.\n\n"}
{"id": "1305381", "url": "https://cs.wikipedia.org/wiki?curid=1305381", "title": "Tatranský pohár 2016", "text": "Tatranský pohár 2016\n"}
{"id": "1305384", "url": "https://cs.wikipedia.org/wiki?curid=1305384", "title": "Knaga", "text": "Knaga\n\nKnaga (též knaka, normovaný český název je rohatinka, hovorově se používá vazák) je součást lodního kování, které slouží k rychlému upevnění lana. \n\nMůže mít různé tvary, charakteristický je dřík, plný nebo s otvorem, který je připevněn k trupu lodi, a dva vyčnívající rohy. Její zvláštní tvar umožňuje rychlé upevnění lana tak, že prvním ovinem dříku se zachytí hlavní síla na lano a po dvojím střídavém ovinutí okolo rohů se zajistí přesmyknutým očkem. Po dvou až třech ovinech získá lano takovou třecí sílu, která přesáhne jeho pevnost v tahu. Určený druh úvazku se jmenuje knakovací uzel a je zásadní při vyvazování lodě k břehu, u plachetnic také k zajištění plachetních lan (výtahů) na stěžni.\n\nProvedení závisí na předpokládané síle tahu a na umístění. Rohatinka může být ze dřeva na palubě a na stěžni malých plachetnic nebo masivní kovová konstrukce na nábřeží, třeba i dvě ven zahnuté kramle na přístavním pacholeti nebo dalbě.\n"}
{"id": "1305386", "url": "https://cs.wikipedia.org/wiki?curid=1305386", "title": "Steel Cup", "text": "Steel Cup\n\nSteel Cup je hokejový turnaj hraný v Třinci a v Ostravě v Česku od roku 2014. Pořádají jej týmy HC Oceláři Třinec a HC Vítkovice. Účastní se čtyři celky, když pořadatele doplní dva zahraniční pozvané celkyjej většinou jak slovenské, tak i evropské hokejové kluby a výběry. Turnaj se hraje v letních měsících.\n\n"}
{"id": "1305388", "url": "https://cs.wikipedia.org/wiki?curid=1305388", "title": "Záchytný stíhač", "text": "Záchytný stíhač\n\nZáchytný stíhací letoun, též přepadový stíhací letoun, je typ stíhacího letounu. Záchytní stíhači mají za úkol bránit rozsáhlé prostory území nepokrytého či jen slabě pokrytého PVOS, což v praxi znamená letět vstříc protivníkovým letounům a sestřelit je dříve, než vypustí svůj náklad. Záchytné stíhačky se vyznačují vysokou rychlostí a dlouhým doletem.\n\nTermín „interceptor“ je doložen zmínkou z roku 1929 v časopise \"Flight\" a pojem \"záchytný stíhač\" se objevil v sovětské vojenské literatuře na počátku roku 1950 v souvislosti s vybavením některých typů stíhaček palubními radiolokátory, které umožnily detekovat a zasáhnout vzdušné cíle bez vizuálního kontaktu. Záchytní stíhači jsou jedno i dvoumístní (kromě pilota je zahrnut i operátor palubních zbraňových systémů). Zlepšování finančních prostředků leteckého útoku vedlo k vytvoření letadel, které zajišťují ničení vzdušných cílů na značné vzdálenosti od bráněných objektů, za každého počasí, ve dne i v noci, v rozmezí výšek od malých až po stratosférické.\n\nConvair F-102 Delta Dagger, Convair F-106 Delta Dart, Lockheed YF-12 (více než 3 Machy; vyvinut z Lockheed SR-71 Blackbird, ale nenasazen), English Electric Lightning (poprvé supercruising), Tupolev Tu-128, Su-15, MiG-25. V současné době se používají zejména letouny MiG-31, protože ostatní typy jsou nahrazovány stíhači pro vybojování vzdušné nadvlády, jako jsou F-22, Su-27.\n\nLetouny této kategorie se vyznačují zejména výkonnými radiolokátory, pomocí kterých se stíhač navádí na cíl. Dále jsou vybaveny řízenými střelami typu vzduch-vzduch, někdy doplněnými palubním kanónem. Od kanónů se v této kategorii stíhačů pomalu ustupuje.\n\nV současné době jsou ve výzbroji záchytných stíhačů protivzdušné řízené střely středního a dlouhého dosahu. Tyto střely jsou poháněny zejména raketovými, ev. náporovými motory. Střely používají různé naváděcí soustavy (infračervené, radiolokační, aktivní, pasivní).\n\nSovětské:\nRuské:\nUSA:\nSpojené království:\nKanada:\nJaponsko:\nFrancie:\n"}
{"id": "1305391", "url": "https://cs.wikipedia.org/wiki?curid=1305391", "title": "Paul Revere (revolucionář)", "text": "Paul Revere (revolucionář)\n\nPaul Revere (/rɪˈvɪər/; 1. ledna 1735 neboli podle juliánského kalendáře 21. prosince 1734 – 10. května 1818) byl americký stříbrník, rytec, raný průmyslník a účastník americké revoluce. \n\nProminentní bostonský řemeslník pomohl na počátku revoluce zorganizovat výzvědný systém, který měl Američany varovat před britskou armádou. Tuto jeho roli připomíná známá Longfellowova báseň \"Jízda Paula Reverea\" (\"Paul Revere's Ride\", 1861), v níž se poněkud historicky nepřesně líčí Revereova zpravodajská podpora koloniální milice před bitvami u Lexingtonu and Concordu. Revereova vojenská kariéra skončila porážkou penobscotské výpravy, neúspěšné námořní expedice do Maine, na níž se Revere podílel jako velitel dělostřelectva. \n\nPo válce se Revere vrátil ke zpracování kovů a rozšířil svůj záběr na kovolitectví a další oblasti. Byl prvním Američanem schopným vyrábět měděné pláty na oplášťování lodí, což se mu poprvé podařilo roku 1800.\n"}
{"id": "1305392", "url": "https://cs.wikipedia.org/wiki?curid=1305392", "title": "Doprovodný stíhač", "text": "Doprovodný stíhač\n\nDoprovodné stíhačky (ang. \"escort fighter\") jsou vojenská letadla, jejichž primárním úkolem je letět společně s vlastními bombardovacími letouny a chránit je. Např. P-51 Mustang, Lockheed P-38 Lightning, …\n\nJiž v meziválečném období byly některé stroje upravovány tak, aby mohly být neseny mateřským letounem, který měly ochraňovat např. sovětské sestavy nazývané \"Zvěno\" (roj) nebo speciální americký poválečný letounek Goblin.\n\nV současné době se jako doprovodné stíhače používají víceúčelové stroje jako je F/A-18 Hornet.\n\n"}
{"id": "1305395", "url": "https://cs.wikipedia.org/wiki?curid=1305395", "title": "~4~ (album)", "text": "~4~ (album)\n\n~4~ je čtvrté studiové album české skupiny Krucipüsk, které bylo vydané v roce 2001. Autorem přebalu alba je Marcel Musil.\n\nAlbum je spolu s následujícím albem Druide! kritiky i fanoušky považováno za nejlepší z jejich diskografie. Písně \"Sexy Woodoo\" a \"Musim do Mexika\" jsou stálicemi koncertů kapely. Oproti předchozí tvorbě je zde patrnější příklon k heavy metalu, ale objevují se zde i náznaky funky. Hlasový projev zpěváka se zde pohybuje od zpěvu, řevu, rapu, šepotu až k recitaci. Texty jsou velmi nekompromisní. Zabývají se mj. náboženstvím, mystikou, sexualitou a smrtí. Deska vyznívá poměrně temně.\n"}
{"id": "1305397", "url": "https://cs.wikipedia.org/wiki?curid=1305397", "title": "Steel Cup 2016", "text": "Steel Cup 2016\n\n"}
{"id": "1305401", "url": "https://cs.wikipedia.org/wiki?curid=1305401", "title": "Charles Ponzi", "text": "Charles Ponzi\n\nCharles Ponzi, narozený jako Carlo Ponzi, užívající pseudonymy Charles Ponci, Carlo a Charles P. Bianchi (3. března 1882 – 18. ledna 1949), byl italský podvodník působící v Severní Americe. \n\nProslavil se na počátku 20. let pyramidovým podvodem, kterým vybral asi 20 milionů tehdejších dolarů od „investorů“, kteří uvěřili slibu, že za 45 dní získají zisk 50 % nebo za 90 dní zisk 100 %. Ponzi uváděl, že za investované peníze v cizině nakoupí levné poštovní odpovědní kupóny, které pak bude dráž prodávat v USA, ve skutečnosti však jen dřívější „investory“ vyplácel penězi, které mu svěřili pozdější podvedení. Ponzimu za podvody hrozilo doživotí. Protože však spolupracoval s policií, soud ho odsoudil jen k pětiletému trestu.\n\nPo odpykání trestu se odstěhoval na Floridu a začal podvádět v realitách. Sliboval trojnásobné zhodnocení investice za pouhé dva měsíce. Jak se ukázalo, šlo opět o podvod. Byl zatčen a tentokrát odsouzen na sedm let. Po propuštění se přestěhoval do Itálie a rok poté do Brazílie, kde se stal zaměstnancem italských aerolinií.\n\nPodvod se stal tak známým, že se od té doby v anglosaském světě podobné machinace označují jako \"Ponzi scheme\", „Ponziho schéma“. Charles Ponzi však nebyl první, kdo podobný zločin spáchal – William F. Miller v Brooklynu obral na podobném principu své krajany roku 1899 o asi milion dolarů a Charles Deville Wells alias Lucien Rivier na svou podvodnou banku ve Francii v letech 1910–11 nalákal přibližně 6000 obětí.\n"}
{"id": "1305402", "url": "https://cs.wikipedia.org/wiki?curid=1305402", "title": "QI GROUP", "text": "QI GROUP\n\nČeská společnost QI GROUP a. s. se zabývá vývojem informačního systému QI - elastického podnikového informačního systému (ERP) určeného pro střední a velké společnosti podnikající v oblastech výroby, obchodu, služeb a servisu. Společnost sídlí v Brně, vývojové oddělení je umístěno v Prostějově.\n\n\n\n"}
{"id": "1305405", "url": "https://cs.wikipedia.org/wiki?curid=1305405", "title": "AEGON International 2017 – ženská dvouhra", "text": "AEGON International 2017 – ženská dvouhra\n\nŽenská dvouhra AEGON International 2017 probíhala na přelomu června a července polovině 2017. Do singlové soutěže eastbournského tenisového turnaje nastoupilo čtyřicet osm hráček. Tradičně se tak stal nejobsazenějším turnajem sezóny v kategorii Premier 700. Obhájkyní titulu byla slovenská tenistka Dominika Cibulková, kterou ve druhém kole vyřadila Britka Heather Watsonová.\n\nAngelique Kerberová a Simona Halepová do turnaje vstoupily jako soupeřky o post světové jedničky. Po vyřazení Halepové ve čtvrtfinále si Kerberová zajistila setrvání na čele klasifikace. \n\nVítězkou se stala česká světová trojka a obhájkyně finálové účasti Karolína Plíšková, jež ve finále zdolala dánskou turnajovou šestku Caroline Wozniackou po dvousetovém průběhu 6–4 a 6–4. Proti Dánce tak snížila pasivní poměr vzájemných zápasů na 2–4. V probíhající sezóně si připsala po triumfech na Brisbane International a Qatar Total Open třetí turnajové vítězství, které představovalo devátý singlový titul na okruhu WTA Tour. Třicátým šestým vyhraným zápasem v sezóně 2017 se dostala do čela průběžné statistiky mezi všemi tenistkami okruhu.\n\nPoslední českou šampionkou v Eastbourne se před Plíškovou stala Jana Novotná, která v roce 1998 následně ovládla i Wimbledon. \n\nVšechny nasazené hráčky obdržely volný los do druhého kola.\n"}
{"id": "1305413", "url": "https://cs.wikipedia.org/wiki?curid=1305413", "title": "AEGON International 2017 – mužská dvouhra", "text": "AEGON International 2017 – mužská dvouhra\n\nMužská dvouhra AEGON International 2017 probíhala na přelomu června a července 2017. Do singlové soutěže eastbournského tenisového turnaje nastoupilo dvacet osm hráčů. Turnaj se na okruh ATP Tour vrátil po dvouleté přestávce.\n\nPoprvé od sezóny 2010 nastoupil Novak Djoković před Wimbledonem do přípravného turnaje hraného na trávě.\n\nVítězem se stal nejvýše nasazený Srb a světová čtyřka Novak Djoković, jenž ve finále zdolal francouzskou turnajovou dvojku Gaëla Monfilse po dvousetovém průběhu 6–3 a 6–4. V probíhající sezóně si tak po triumfu na Qatar ExxonMobil Open připsal druhé turnajové vítězství, které představovalo šedesátý osmý singlový titul na okruhu ATP Tour. Trojnásobný wimbledonský šampion Djoković tak získal čtvrtou trofej z trávy a proti Monfilsovi navýšil poměr vzájemných zápasů na 14–0.\n\nČtyři nejvýše nasazení hráči obdrželi volný los do druhého kola.\n"}
{"id": "1305416", "url": "https://cs.wikipedia.org/wiki?curid=1305416", "title": "Džagadíščandra Bose", "text": "Džagadíščandra Bose\n\nSir Džagadíščandra Bose (bengálsky জগদীশ চন্দ্র বসু, anglickou transkripcí nejčastěji uváděn jako Jagadish Chandra Bose, 30. listopadu 1858 – 23. listopadu 1937) byl bengálský přírodovědec, archeolog a spisovatel. Ve fyzice se zabýval šířením radiových vln a mikrovln, přičemž jako první člověk použil polovodič k detekci radiového signálu. V biologii přispěl především k výzkumu rostlin mj. jako vynálezce crescografu, přístroje na měření růstu rostlin, a odborník na fyziologii rostlin. Založil experimentální vědu v Indii a patřil k prvním spisovatelům science fiction. Byl povýšen do šlechtického stavu a je po něm pojmenován kráter na Měsíci.\n\nNarodil se v Mymensinghu, v bengálské části bývalé britské Indie (Bengal Presidency, dnes Bangladéš). Bose graduoval na St. Xavier's College v Kalkatě. Odcestoval do Londýna, aby mohl studovat medicínu, avšak zabránily mu v tom zdravotní problémy. Místo toho se v Camebridgi zabýval společně s laureátem Nobelovy ceny, lordem Raleighem svými výzkumy a poté se vrátil do Indie. V Indii nastoupil na \"Presidency College University\" v Kalkatě jako profesor fyziky. Zde navzdory rasové diskriminaci a nedostatku vybavení prováděl svůj vědecký výzkum. Dosáhnul značného pokroku ve výzkumu bezdrátového přenosu signálů a jako první použil pro detekci rádiových vln polovodič. Nesnažil se však získat ze svých vynálezů komerční prospěch, ale zveřejnil je, aby v jeho výzkum mohli rozvíjet další lidé.\n\nNásledně Bose učinil řadu pionýrských objevů v oblasti fyziologie rostlin. Přitom používal svůj vlastní vynález - kreskograf, aby mohl měřit odezvu rostliny na různé stimuly a takto prokazovat paralely mezi živočišnými a rostlinnými tkáněmi. I když na nátlak kolegů jeden ze svých vynálezů patentoval, jeho odpor proti jakékoli formě patentování byl dobře známý. Pro své výzkumy sestrojil automatické zapisovače schopné registrovat extrémně slabé pohyby; tyto přístroje zaznamenávaly pozoruhodné jevy, například chvění poraněných rostlin, což Bose interpretoval jako schopnost rostlin vnímat. Mimo jiné napsal knihy \"Response in the Living and Non-Living\" (\"Odezvy živého a neživého, 1902\") a \"The Nervous Mechanism of Plants\" (\"Nervový mechanismus rostlin, 1926\").\n\n"}
{"id": "1305419", "url": "https://cs.wikipedia.org/wiki?curid=1305419", "title": "Těžký stíhací letoun", "text": "Těžký stíhací letoun\n\nTěžký stíhací letoun (zkráceně těžký stíhač) je stíhací letoun navržený pro nesení těžších zbraní nebo pro operování na delší vzdálenosti než klasické lehké stíhačky. Aby dosáhli přijatelného výkonu, byla většina těžkých stíhačů dvoumotorových. Mnoho jich mělo několikačlennou posádku.\n\nDvoumotorový těžký stíhač byl významnou kategorií před a v průběhu druhé světové války, koncipovanou jako dálkové doprovodné stíhací letouny, nebo těžce vyzbrojení ničitelé bombardérů. S výjimkou Lockheed P-38 Lightning a de Havilland Mosquito těžcí stíhači ve svých zamýšlených rolích během druhé světové války z velké části selhali, jelikož nedokázali v manévrovacích soubojích překonat konvenční jednomotorové stíhačky. Mnoho dvoumotorových těžkých stíhačů tak nakonec našlo své místo jako noční stíhací letouny, kde dosáhli značných úspěchů.\n\n"}
{"id": "1305421", "url": "https://cs.wikipedia.org/wiki?curid=1305421", "title": "Noční stíhací letoun", "text": "Noční stíhací letoun\n\nNoční stíhací letoun (též stíhací letoun pro každé počasí) je stíhací letoun zkonstruovaný nebo upravený pro operování v noci nebo v jakékoli denní době v případě snížené viditelnosti. \n\nNoční stíhání vzniklo již za první světové války, s nutností bránit se proti nočním náletům protivníka, ovšem většinou k němu byly užívány jen minimálně upravené běžné stroje (například britské B.E.2c či modifikovaný Sopwith Camel nazvaný Sopwith Comic) jejichž posádky se v detekci protivníka musely spolehnout převážně na vlastní zrak a sluch. Za prvního stíhače který dosáhl sestřelu protivníka, vzducholodi německého armádního letectva SL.11, v noci z 2. na 3. září 1916, je považován W. L. Robinson z Royal Flying Corps v letounu typu B.E.2c.\n\nSituace na tomto poli zůstala v principu nezměněna až do počátečních let 2. světové války, kdy vznik a zdokonalování radiolokátorů vedl posléze k vývoji takových typů, které bylo možno nést na palubě letadla. Vzhledem k rozměrům a hmotnosti těchto prvních typů palubních radarů, a složitosti jejich obsluhy, vyžadující pozornost specializovaného člena posádky, se většinou jednalo o dvoumotorové vícemístné stroje; zástupci jsou např. Bristol Beaufighter nebo Messerschmitt Bf 110. Uvedené dva příklady jsou původně denní těžké stíhačky upravené pro noční stíháni dodatečně. Existovaly ale i konstrukce navržené od počátku k nočnímu stíhání: Northrop P-61 Black Widow, Heinkel He-219 Uhu, či Focke-Wulf Ta 154 Moskito). Po skončení druhé světové války dochází v padesátých letech 20. století v souvislosti s vývojem pokročilých elektronických navigačních, detekčních a zaměřovacích systémů k rozšíření úkolů těchto strojů i pro roli protivzdušné obrany ve dne za ztížených povětrnostních podmínek (mlha, nízká oblačnost apod.), za nichž do té doby nebyly ani ofenzívní ani defenzívní letecké operace možné, a většinou i přejmenování této kategorie na stíhací letouny pro každé počasí (angl. \"all-weather fighter\"). Příkladem takovéhoto typu stroje byly například Gloster Javelin, SO.450 Vautour IIN, Jakovlev Jak-25 či F-89 Scorpion. \n\nS dalším rozvojem a rozšířením elektronických přístrojů na stíhacích strojích, a vzrůstající míry automatizace jejich obsluhy došlo ke snížení požadavků na trvalou pozornost samostatného operátora. Tím odpadla nutnost dvojčlenné posádky a postupně tato kategorie strojů v 60. a 70. letech jako samostatný konstrukční typ zanikla. Prakticky došlo ke splynutí se záchytnými stíhači protivzdušné obrany tím, že pokročilé přepadové stíhačky protivzdušné obrany byly standardně vybavovány elektronickým vybavením a díky němu jsou schopny operovat i v noci, nebo za snížené viditelnosti. \n"}
{"id": "1305423", "url": "https://cs.wikipedia.org/wiki?curid=1305423", "title": "Subháš Čandra Bós", "text": "Subháš Čandra Bós\n\nSubháš Čandra Bós (bengálsky নেতাজী সুভাষ চন্দ্র বসু – \"Nētājī Subhāṣ Candra Basu\" – výslovnost: \"Netadží Šubháš Čondro Bošu\", anglickou transkripcí Subhas Chandra Bose, 23. ledna 1897 – 18. srpna 1945) byl indický radikálně nacionalistický politik, v letech 1938 až 1939 předseda Indického národního kongresu. Za druhé světové války se jako odpůrce Britů spojil s hitlerovským Německem a jeho spojencem Japonskem a z těchto zemí organizoval propagandu a protibritský ozbrojený odpor jednotek svých krajanů. Zemřel na popáleniny následkem pádu letadla, když se na konci války snažil dostat do sovětské sféry vlivu.\n"}
{"id": "1305435", "url": "https://cs.wikipedia.org/wiki?curid=1305435", "title": "Adamovský", "text": "Adamovský\n\nPříjmení Adamovský nosí více různých osobností:\n\n\n\n"}
{"id": "1305442", "url": "https://cs.wikipedia.org/wiki?curid=1305442", "title": "Mistrovství České republiky v soutěžním lezení 2017", "text": "Mistrovství České republiky v soutěžním lezení 2017\n\nMistrovství České republiky v soutěžním lezení 2017 začalo boulderingem 24. června v Praze na Letné. MČR v lezení na obtížnost proběhlo v Praze, v metropoli OC Zličín. V říjnu zrušil ČHS pro nedodržení podmínek předjednané pořadatelství pro lezení na rychlost s tím, že bude řešit náhradu. Veteráni závodili již 8. dubna v Brně.\n\n"}
{"id": "1305444", "url": "https://cs.wikipedia.org/wiki?curid=1305444", "title": "Tây Bồi", "text": "Tây Bồi\n\nTây Bồi (vietnamsky \"tiếng Tây bồi\"), též vietnamská pidžinová francouzština je pidžin, kterým se mluvilo ve francouzské Indočíně. Jde vlastně o směs francouzštiny a vietnamštiny. Většinou jím mluvili Vietnamci, co se dříve neučili francouzsky, takže sluhové a Vietnamci co pracovali v koloniálním prostředí. Mluvili jím hlavně muži, protože sluhy dělali pouze oni. Odtud pochází i název jazyka, Tây Bồi znamená \"francouzština mluvená sluhy\". Jazyk se od francouzštiny liší tím, že má oproti ní špatnou gramatiku a několik slov z vietnamštiny. Vlastně je to lámaná francouzština. Poté co se Vietnam osamostatnil, začal tento jazyk mizet a roku 1980 vymřel.\n"}
{"id": "1305448", "url": "https://cs.wikipedia.org/wiki?curid=1305448", "title": "Elva", "text": "Elva\n\nElva je město a samosprávná jednotka v Estonsku v kraji Tartumaa. V roce 2017 zde žilo 5669 obyvatel. 40 % území města tvoří lesoparky a dvě jezera: Verevi, které disponuje písečnou pláží a Arbi.\n\nMezi významné osobnosti narozené v Elvě patří například spisovatel Jaan Kärner.\n\nMěsto patrně vzniklo kolem roku 1889, brzy po dokončení vlakové tratě Tartu - Valga, a to kolem nádraží, jež dostalo jméno podle řeky Elvy. V roce 1913 zde byla otevřena základní škola, později i gymnázium. Městem se Elva stala 1. května 1938.\n\nCentrum města velmi poničila druhá světová válka. V roce 1940 obsadila město Rudá armáda, o rok později je osvobodili partyzáni, tzv. Lesní bratři. Roku 1944 byla Elva svědkem bitvy mezi obrněnými vozy německého generála Hyacintha hraběte Strachwitze a Rudou armádou.\n\nOd roku 1950 do roku 1962 byla Elva okresním městem.\n"}
{"id": "1305455", "url": "https://cs.wikipedia.org/wiki?curid=1305455", "title": "Hangar 13", "text": "Hangar 13\n\nHangar 13 je americká firma zabývající se vývojem her. Byla založena 4. prosince 2014 jako dceřiná společnost 2K Games. Nachází se v Novatu v Kalifornii v oblasti bývalého letiště Hamilton Army Airfield. V České republice má dvě studia. Jedno je v Praze a druhé v Brně. V čele společnosti je komik a spisovatel videoher Haden Blackman. Studio debutovalo titulem Mafia III, který byl vydán 7. října 2016.\n\n4. prosince 2014 2K Games oznámilo, že založili nové studio Hangar 13 v čele s Hadenem Blackmanem, který dříve pracoval jako grafický editor pro LucasArts. Blackman řekl GamesBeat, že studio pracuje na hře pro platformy PlayStation 3, Xbox 360 a PC.\n\nMafia III, která se stala debutem studia, byla oznámena 2K Games 28. července 2015 a oficiálně odhalena 5. srpna 2015 na Gamescom 2015 s kinematografickým trailerem. Hru pomáhalo vytvářet také studio 2K Czech, které stojí za zrodem celé herní série Mafia. Hra byla vydána 7. října 2016 pro Microsoft Windows, PlayStation 4 a Xbox One společností 2K Games.\n\n"}
{"id": "1305457", "url": "https://cs.wikipedia.org/wiki?curid=1305457", "title": "Evangelický hřbitov v Bolkově", "text": "Evangelický hřbitov v Bolkově\n\nEvangelický hřbitov v Bolkově se nachází v obci Rudník, v osadě Bolkov (\"Polkendorf\"), asi 10 km východně od Vrchlabí. Rozkládá se kolem zříceniny evangelického kostela.\n\nHřbitov byl založen roku 1810. Poslední pohřeb se na něm uskutečnil roku 1957.\n\n"}
{"id": "1305462", "url": "https://cs.wikipedia.org/wiki?curid=1305462", "title": "Saltoposuchus", "text": "Saltoposuchus\n\nSaltoposuchus byl vzdálený příbuzný dnešních krokodýlů. Žil v období zvaném pozdní trias. Vyskytoval se v Evropě, především na území dnešního Německa, kde se našly četné fosilie přiřazené k tomuto rodu. Jeho dalším blízkým příbuzným je terrestrisuchus, který zase obýval jižní Wales. Tento druh a jeho bližší příbuzní byli označováni za teropody, ovšem teropodi se pohybovali po čtyřech nohách, kdežto saltoposuchus a jeho příbuzní po dvou nohách.\n\nSaltoposuchus znamená \"\"skákající krokodýl\"\". Skákající, protože se při pohybu lehce pohupoval na zadních končetinách a krokodýl, protože je s ním příbuzný. Mají totiž oba dva kostěné osteodermy na hřbetě a prodloužené kosti zápěstí.\n\nSaltoposuchus dosahoval délky 1-2 metry, výšky 25-50 centimetrů a hmotnosti až 20 kilogramů. Lovil drobné obratlovce, sám byl však častou kořistí rauisuchiních archosaurů a teropodů. Zbarvení není známé, patrně bylo nevýrazné a maskovací. Typické barvy by však znamenaly hnědou, zelenou, šedou, černou, rezavou nebo i fialovočervenou. Svalnaté a dlouhé zadní končetiny byly opakem předních, krátkých a tenkých končetin. Na koncích měl ostré drápy. V jeho čelistech byly malé, ale ostré zuby, kterými usmrcoval drobnou kořist.\n"}
{"id": "1305463", "url": "https://cs.wikipedia.org/wiki?curid=1305463", "title": "Poslední večírek", "text": "Poslední večírek\n\nPoslední večírek (\"It's My Party\") je americký hraný film z roku 1996, který režíroval Randal Kleiser podle vlastního scénáře na základě skutečného příběhu. Film zachycuje rozhodnutí muže spáchat sebevraždu kvůli nemoci AIDS. Hudbu k filmu složil Basil Poledouris ( \"Barbar Conan\", \"Robocop\", \"Modrá laguna\", \"Zachraňte Willyho\", \"Maso a krev\"...). \n\nNick Stark je úspěšný architekt, který již několik let trpí nemocí AIDS. Rozhodne se proto spáchat sebevraždu, aby se vyhnul poslednímu stadiu umírání. Uspořádá velký dvoudenní večírek, na který sezve všechny své přátele a rodinu. Během párty vyplouvají mezi jejími účastníky na povrch dávné animozity (=nepříznivý postoj k věci, osobě, názoru) a neurovnané vztahy. Na konci večírku Nick dobrovolně odejde ze života.\n"}
{"id": "1305465", "url": "https://cs.wikipedia.org/wiki?curid=1305465", "title": "IIHF Challenge Cup of Asia 2010", "text": "IIHF Challenge Cup of Asia 2010\n\nIIHF Challenge Cup of Asia 2010 byl turnaj v ledním hokeji, který se konal od 29. března do 4. dubna 2010 v hale Annex Ice Rink v Tchaj-peji na Tchaj-wanu. Turnaje se po odřeknutí Indie zúčastnilo devět mužstev, která hrála ve dvou skupinách jednokolově každý s každým, poté první dvě mužstva ze skupin postoupila do semifinále a třetí a čtvrtá mužstva hrála o 5.-8. místo. Vítězství si připsali domácí hráči Tchaj-wanu před hráči Spojených arabských emirátů a Thajska.\n"}
{"id": "1305466", "url": "https://cs.wikipedia.org/wiki?curid=1305466", "title": "Mistrovství Československa v krasobruslení 1955", "text": "Mistrovství Československa v krasobruslení 1955\n\nMistrovství Československa v krasobruslení 1955 se konalo 15. ledna a 16. ledna 1955 v Ostravě.\n\nSoutěžilo se i v dorosteneckých kategoriích. Celkem se zúčastnilo 67 krasobruslařů a krasobruslařek.\n\n"}
{"id": "1305468", "url": "https://cs.wikipedia.org/wiki?curid=1305468", "title": "Latinský patriarchát jeruzalémský", "text": "Latinský patriarchát jeruzalémský\n\nLatinský patriarchát jeruzalémský (latinsky \"Patriarchatus Hierosolymitanus Latinorum\") je římskokatolická diecéze, která pokrývá území Izraele, Palestinské autonomie, Jordánska a Kypru.\nLatinský jeruzalémský patriarcha je z titulu své funkce členem Rady východních katolických patriarchů, předsedou Konference latinských biskupů arabských oblastí, předsedou Shromáždění katolických ordinářů ve Svaté zemi a velkopřevorem Řádu Božího hrobu a je jediným římskokatolickým biskupem (s výjimkou papeže), který je oslovován titulem \"\"Vaše Blaženosti\"\".\nJeruzalémský latinský patriarchát byl založen křižáky poté, co v roce 1099 dobyli Jeruzalém a jeho jurisdikce zahrnovala celé Jeruzalémské království. Latinský patriarcha sídlil v Jeruzalémě, kontroloval křesťanskou čtvrť v Jeruzalémě a měl čtyři sufragánní biskupy, z jejichž pravomoci byla vyňata tři územní opatství:\nProvincie patriarchátu měla další metropolitní arcibiskupství (s jejich sufragánními biskupstvími):\n\nPo zániku křižáckých států v roce 1291 se latinský patriarchát stal pouze titulárním, a papežové těmto patriarchům přidělili římskou baziliku svatého Vavřince za hradbami.\n\nV roce 1847 Osmanská říše dovolila obnovu katolické hierarchie v Palestině. Papež Pius IX. pak brevem \"Nulla celebrior\" obnovil patriarchát jako skutečné biskupské sídlo.\n\nSídlem patriarchy je Jeruzalém, jeho katedrálou Chrám Božího hrobu a konkatedrálou kostel Nejsvětějšího Jména Ježíšova, seminář se nachází v lokalitě Bajt Džalá.\nPatriarchát se stará o katolíky latinského obřadu v Izraeli, Palestinské autonomii, Jordánsku a na Kypru. Má 66 farností (2015: 293 050 věřících, působilo v nich 81 diecézních + 383 řeholních kněží - 464 celkem, 9 trvalých jáhnů, 590 řeholníků-bratří a 1.062 řeholnic). Patriarchát je organizačně rozdělen do šesti vikariátů :\n\nShromáždění katolických ordinářů ve Svaté zemi (\"Assemblée des ordinaires catholiques de Terre Sainte, A.O.C.T.S.\") sdružuje katolické ordináře všech ritů, kteří mají jurisdikci ve Svaté zemi. Jeho statut byl schválen papežem Janem Pavlem II. v roce 1992. Jeho předsedou je latinský jeruzalémský patriarcha.\n\n"}
{"id": "1305470", "url": "https://cs.wikipedia.org/wiki?curid=1305470", "title": "Pístovské mokřady", "text": "Pístovské mokřady\n\nPístovské mokřady jsou mokřady a biologicky významná lokalita mezi Pístovem a Rančířovem, asi 3 km na jihozápad od Jihlavy, na území bývalého vojenského prostoru, v katastrálním území Pístov u Jihlavy. Místem vede zeleně značená turistická stezka od Větrníku na Okrouhlík. Vlastníkem pozemků je město Jihlava, které je dalo do bezúplatně užívání České společnosti ornitologické na Vysočině. Každoročně se zde koná offroad akce Pístovské mokřady.\n\nZ důvodu silného podmáčení terénu není lokalita vhodná k hospodářskému využití. Naopak se zde bohatě daří zástupcům fauny i flóry. Stěžejní zastoupení zde mají především obojživelníci – najdeme zde např. kuňku obecnou, čolka velkého, blatnici skvrnitou, rosničku zelenou, skokana ostronosého či čolka obecného. Z dalších zástupců živočišné říše to jsou ještěrka živorodá, ještěrka obecná, užovka obecná, bramborníček hnědý, sluka lesní, krutihlav obecný, chřástal polní, modrásek černolemý, osenice západní a střevlík Scheidlerův. Z rostlin tady můžeme najít např. vemeník dvoulistý, rdest alpský či blatěnku vodní.\n\n"}
{"id": "1305471", "url": "https://cs.wikipedia.org/wiki?curid=1305471", "title": "The War Boys", "text": "The War Boys\n\nThe War Boys je americký hraný film z roku 2009, který režíroval Ronald Daniels. Film zachycuje život tří mladíků na americko-mexické hranici.\n\nDavid, George a Greg pocházejí z malého pohraničního města v Novém Mexiku. Kamarádí spolu už od střední školy a ve svém volném čase po nocích sledují americko-mexickou hranici a pomáhají policii honit nelegální přistěhovalce. David se vrátil z 1. ročníku vysoké školy a všichni tři vymyslí plán, jak přijít k penězům. Ukradnou kamion se zbožím, které patři firmě Davidova otce. Tím se ovšem nechtěně zapletou do nelegálního obchodu s pašováním lidí.\n"}
{"id": "1305479", "url": "https://cs.wikipedia.org/wiki?curid=1305479", "title": "Irmfried Eberl", "text": "Irmfried Eberl\n\nIrmfried Eberl (8. září 1910 Bregenz, Rakousko-Uhersko – 16. únor 1948 Ulm, Německo) byl rakouský psychiatr a \"Obersturmführer\" Waffen-SS za druhé světové války. Byl lékařským ředitelem v ústavech pro eutanazii v Braniborsku a v Bernburgu. Pomáhal zakládat vyhlazovací tábor Treblinka a byl jeho druhým velitelem. Po skončení války byl v lednu 1948 zatčen a předán do rukou spravedlnosti. Aby nedošlo k procesu, Eberl se následující měsíc oběsil. \n\nV roce 1933 vystudoval lékařskou fakultu v Innsbrucku a o rok později získal doktorát. V roce 1935 působil jako asistent lékařů. Ještě jako student medicíny dne 8. prosince 1931 vstoupil do NSDAP. Byl pevným zastáncem masového vraždění lidí s duševními poruchami. Velmi ochotně se proto přihlásil do nacistického programu eutanazie s krycím názvem Akce T4. Ve svých 29 letech se stal lékařským ředitelem ve středisku Brandenburg a v roce 1941 v téže funkci nastoupil do stejného zařízení v Bernburgu. Přestože nebylo oficiálně nařízeno, aby se psychiatři vraždění lidí s duševními poruchami účastnili, Eberl se sám tohoto procesu dobrovolně účastnil a to ve všech fázích, tedy od plánování, vraždění až po odůvodnění. Později toto využil při masovém vraždění Židů a dalších nežádoucích osob. Po protestech německé veřejnosti proti programu T4 (stalo se tak jedinkrát za válku, kdy Hitler dal na projev veřejnosti), který musel oficiálně skončit, se ocitl bez práce. Tato situace však netrvala dlouho a nacistické vedení se rozhodlo personál, který vykonával Akci T4, použít v Polsku.\n\nNejprve byl převelen do vyhlazovacího tábora Chełmno na krátkou instruktáž. Dne 11. července 1942 byl převelen do vyhlazovacího tábora Treblinka, která byla součástí Operace Reinhard, vyhlazení polských Židů. V Treblince se chopil velení se vší vervou a nechával posílat tolik transportů, že je nebylo možné v táboře zpracovávat. Kapacita tábora nestačila a těla mrtvých lidí v horkém létě zapáchala. Personál tuto situaci nebyl schopen řešit a stále přicházející transporty musely někdy i dny čekat na odbavení, které mnoho lidí ve vagónech stálo život, protože nebylo možné v letních vedrech bez vody a jídla přežít. V táboře se také tvořily obrovské hromady šatů, kufrů, cenností a jiných věcí po zavražděných. \n\nJeho cílem bylo zabít vyšší počet lidí, než jiné tábory, které byly do akce Reinhard začleněny. Na strašnou situaci poukázali ostatní důstojníci v táboře a po kontrole vyšších velitelů SS (Odilo Globocnika a Christiana Wirtha) byl Eberl 26. srpna 1942 okamžitě zbaven funkce velitele Treblinky. Na jeho místo byl dosazen Franz Stangl, který musel dát věci do pořádku. Eberl byl dále zbaven jakékoliv jiné práce v této operaci, protože bylo shledáno, že není schopen pořádně a efektivně zabíjet lidi a skrýt toto zabíjení před okolními obyvateli. Zápach z rozkládajících se těl byl cítit i na 10 km daleko, což vyvolalo mezi místními obyvateli velikou obavu o jejich život a bylo jasné, co se kousek od jejich domovů děje. Eberl byl dále obviněn z kradení majetku po zavražděných, které výslovně zakázal Heinrich Himmler. Vše mělo být odesíláno do Berlína. Eberl byl následně poslán zpět do centra Bernburg. V roce 1944 nastoupil do wehrmachtu a zde strávil zbytek války. Po skončení války provozoval svou lékařskou praxi ve městě Blaubeuren. V lednu roku 1948 byl zatčen a měsíc po zatčení spáchal sebevraždu, aby nemusel vypovídat o zvěrstvech, kterých byl účastníkem. \n\n"}
{"id": "1305483", "url": "https://cs.wikipedia.org/wiki?curid=1305483", "title": "IIHF Challenge Cup of Asia 2011", "text": "IIHF Challenge Cup of Asia 2011\n\nIIHF Challenge Cup of Asia 2011 byl turnaj v ledním hokeji, který se konal od 25. do 30. dubna 2011 v Národní ledové hale v kuvajtském hlavním městě  Kuvajtu. Turnaje se zúčastnilo šest mužstev, která spolu hrála v jedné skupině každé s každým. Při remíze v normální hrací době bylo na rozdíl od minulých ročníků v propozicích naplánováno prodloužení, ale ani v jednom případě na ně nedošlo. Vítězství si připsali hráči Hongkongu před hráči Spojených arabských emirátů a hráči Thajska.\n"}
{"id": "1305491", "url": "https://cs.wikipedia.org/wiki?curid=1305491", "title": "Re-Volt", "text": "Re-Volt\n\nRe-Volt je závodní videohra s RC auty vydaná společností Acclaim Entertainment roku 1999. Hra byla vydána pro PlayStation, PC, Nintendo 64 a Dreamcast, pokračování \"RC Revenge\" bylo vydáno pro PlayStation a vylepšený port \"RC Revenge Pro\" vyšel pro PlayStation 2.\n\nPC verze hry obsahuje 28 základních aut a 14 tratí zahrnujících kaskadérskou arénu s možností volného pohybu po mapě. Auta jsou obsažena ve třech variantách; electrické, glow (spalovací) a speciální. Hráči mohou být na základě svých schopností zařazeni do různých kategorií, takže mohou závodit s auty podobných schopností. Tyto schopnosti jsou členěny na kategorie: Rookie, Amateur, Advanced, Semi-Pro a Pro. Tratě jsou rovněž kategorizovány na základě jejich obtížnosti. Tyto kategorie jsou: Easy, Medium, Hard a Extreme. Nová auta a tratě jsou zpřístupňovány na základě úspěchů v herním turnajovém módu.\n\n"}
{"id": "1305496", "url": "https://cs.wikipedia.org/wiki?curid=1305496", "title": "Rallye Monte Carlo 2016", "text": "Rallye Monte Carlo 2016\n\nRallye Monte Carlo 2016 (formálně 84ème Rallye Automobile Monte-Carlo) byl 1. podnik Mistrovství světa v rallye 2016 (WRC), který se konal v Monaku 21. až 24. ledna 2016. V rámci podniku se jelo také WRC 2 a WRC 3. V absolutní klasifikaci zvítězil Sébastien Ogier ,před druhým Andreasem Mikkelsenem. Třetí místo obsadil Belgičan Thierry Neuville. V třídě WRC 2 zvítězil Elfyn Evans, ve WRC 3 Ole Christian Veiby.\n"}
{"id": "1305503", "url": "https://cs.wikipedia.org/wiki?curid=1305503", "title": "Ghost in the Shell (film)", "text": "Ghost in the Shell (film)\n\nNázev Ghost in the Shell (film) má více významů:\n\n"}
{"id": "1305504", "url": "https://cs.wikipedia.org/wiki?curid=1305504", "title": "Zikuda Turnov", "text": "Zikuda Turnov\n\nZikuda Turnov je český šachový klub se sídlem v Turnově. Od sezóny 2004/05 do sezóny 2015/16 byl pravidelným účastníkem Šachové extraligy, když se mu 4× podařilo obsadit 6. místo.\n\nZa šachový klub hráli Extraligu velmistři:\nmezinárodní mistři:\nmezinárodní velmistryně:\n\n"}
{"id": "1305511", "url": "https://cs.wikipedia.org/wiki?curid=1305511", "title": "Veřejné zdraví", "text": "Veřejné zdraví\n\nVeřejné zdraví je úroveň zdraví veřejnosti na daném území a věda zlepšování lidského zdraví skrze organizované snahy a informovaná rozhodnutí společnosti, organizací, veřejných a privátních sfér, komunit a jednotlivců. Světová zdravotnická organizace Organizace spojených národů definuje veřejné zdraví nikoli jako absenci chorob, ale jako \"stav úplného tělesného, duševního a sociálního blahobytu\".\n\n\n"}
{"id": "1305512", "url": "https://cs.wikipedia.org/wiki?curid=1305512", "title": "Černčičtí z Kácova", "text": "Černčičtí z Kácova\n\nČernčičtí z Kácova je český panský rod řazený mezi starobylou českou aristokracii a řazený do rodu Kouniců. Mezi Kounice jsou ještě řazeni Bořitové z Martinic, Rychnovští z Rychnova, Stošové z Kounic a páni z Talmberka. Genealogie těchto rodů neumožňuje vzhledem k nedostatku pramenů zodpovědět všechny otázky. Starší údaje uváděné o Černčických z Kácova např. v Ottově slovníku naučném pokládají autoři uvedení v odkazech za nepřesné a překonané.\n\nČernčičtí z Kácova sídlili ve 14. století na Kácově. Černčičtí z Kácova se nazývá rod proto, že členové rodu drželi vesnici a tvrz Černčice, ves situovanou dnes u Nového Města nad Metují. Když se stali pány kácovského panství, přidali si přídomek z Kácova. Rodovou příslušnost k pánům z Kounic naznačuje erb se dvěma lekny. Rod Kouniců hrál v českých dějinách významnou úlohu, Oldřich z Drnholce byl zetěm českého krále Přemysla Otakara II. (r. 1272).  \n\nF. Beneš pokládal za nejstaršího držitele Kácova Arnošta z Talmberka, druhorozeného syna Hroznaty z Úžic, který r. 1318 získal Černčnice. Hradiště Hroznaty z Úžic se nacházelo v blízkosti Mrchojed u Sázavy nad Sázavou. Potomstvo Arnošta z Talmberka jsou pak Černčičtí z Kácova. Vosková pečeť Hroznaty z Úžic přivěšená k listině z 24. května 1284 obsahuje také dvě lekna.\n\nPrvním doloženým držitelem Kácova byl Ješek Černčický z Kácova, a to v roce 1365. Vítek z Černčic, jeho syn, dosáhl hodnosti kanovníka a v r. 1377 ustanovil spolu s Janem Švábem z Jíkve v Kácově farářem Jana. Od té doby se \"Č\"ernčičtí z Kácova již v Kácově nevyskytují.\n\nOldřich Černčický z Kácova, příbuzný Vítka z Černčic, se stal majitelem Černčic v letech 1405 až 1426. Měl dva syny, Arnošta a Purkarta (zemřel v r. 1444).\n\nArnošt Černčický z Kácova se účastnil ozbrojených srážek na straně bojující s radikálními členy husitského hnutí. Ve střetnutí u Hořic v r. 1423 bojoval s orebity, účastnil se i ozbrojeného konfliktu u Skalice (r. 1424). Jeho potomek Jan Černčický z Kácova (+ 1555), zakladatel Nového Města nad Metují, patří k nejznámějším členům rodu.\n\nDetailní popis rodokmenu Černčických z Kácova v 16. století podal na základě rozboru 191 odkazů M. Starý. Jan Černčický z Kácova měl pět synů Arnošta, Bedřicha, Viléma, Diviše, Jana a dceru Apolenu.\nPoslední členové rodu tedy zemřeli v r. 1603 nebo 1604.\n"}
{"id": "1305513", "url": "https://cs.wikipedia.org/wiki?curid=1305513", "title": "Ochrana spotřebitele", "text": "Ochrana spotřebitele\n\nOchrana spotřebitele (anglicky \"consumer protection\") je skupina zákonů a organizací, které mají za cíl zajišťovat práva spotřebitelů, spravedlivý obchod, hospodářskou soutěž, přesné informace na trhu, ochranu proti protisoutěžním praktikám a podvodům. Ochrana spotřebitele je spojena s myšlenkou spotřebitelských práv a se vznikem spotřebitelských organizací, které pomáhají spotřebitelům lépe se rozhodovat na trhu a získávají pomoc při stížnostech spotřebitelů.\n\nMezi základní prvky ochrany spotřebitele patří ochrana před nekalými obchodními praktikami, například:\n\n\n"}
{"id": "1305514", "url": "https://cs.wikipedia.org/wiki?curid=1305514", "title": "Fulufjället", "text": "Fulufjället\n\nFulufjället (norsky Fulufjellet) je pohoří ve Skandinávii, které se nachází na hranicích Švédska a Norska. Většina plochy pohoří se rozkládá ve švédském kraji Dalarna, menší část zasahuje do norského kraje Innlandet.\n\nPohoří je tvořeno pískovcem a má charakter rozlehlé náhorní plošiny, která je ostře ohraničená hranou a strmými svahy. Nejvyšším vrcholem je na norské straně Slottet (1 047 m) a ve švédské části Storhön (1 039 m). V pohoří se nachází nejvyšší švédský vodopád Njupeskär.\n\nÚzemí je chráněno jako stejnojmenný národní park (Fulufjällets nationalpark ve Švédsku a Fulufjellet nasjonalpark v Norsku).\n"}
{"id": "1305518", "url": "https://cs.wikipedia.org/wiki?curid=1305518", "title": "Marasuchus", "text": "Marasuchus\n\nMarasuchus („krokodýlí mara“) byl rod malého dinosauromorfa z období středního triasu Argentiny. Byl blízkým příbuzným pravých dinosaurů, kteří se objevili zhruba ve stejné době (asi před 235 miliony let).\n\nTento druh dosahoval délky asi 50 centimetrů, výšky v kyčlích 10 centimetrů a hmotnosti asi 2 až 5 kilogramů. Živil se drobnými obratlovci a hmyzem, podle toho lze usuzovat, že drápy na kratších předních končetinách a delších zadních končetinách měl dlouhé a ostré a čelisti vybavené špičatými zuby.\n\n"}
{"id": "1305519", "url": "https://cs.wikipedia.org/wiki?curid=1305519", "title": "Efraasia", "text": "Efraasia\n\nEfraasia je rod prosauropoda, který se v období triasu vyskytoval v Evropě, především v Německu. Německo se již dlouho pyšní častými nálezy fosilií. Efraasia žila v pozdním triasu. Nejznámějším a zřejmě také nejvýznamnějším prosauropodem je plateosaurus, po sto padesáti letech od objevení tohoto dinosaura (1837) se však objevilo veliké množství fosilií exemplářů stejného druhu. Mnohé z nich pocházely z Německa, mnohé se však ukázaly jako neplatné. Mezi platné patřila také Efraasia.\n\nEfraasia byla pojmenována po německém vědci Eberhardu Fraasovi. Dříve se označovala jako \"sellosaurus\", dnes ji ale žádný z vědců nepojmenuje jinak než efraasia.\n\nDosahovala délky 5 metrů, výšky ve hřbetu 1,5 metru a hmotnosti kolem 300 kilogramů. Podle jiných odhadů však šlo o mnohem menší druh o délce pouze kolem 1 metru. Živila se rostlinami a drobnými obratlovci, stávala se potravou pro theropody.\n"}
{"id": "1305521", "url": "https://cs.wikipedia.org/wiki?curid=1305521", "title": "Cecílie kroužkovaná", "text": "Cecílie kroužkovaná\n\nCecílie kroužkovaná, známá také jako červor kroužkovaný, červoř brazilský a červoř kroužkovaný (\"Siphonops annulatus\"), je červor náležící do čeledi cecíliovití (Caeciliidae) a rodu \"Siphonops\". Taxonomie druhu ale není zcela vyjasněna; existuje možnost, že některé cecílie, v současnosti považované za cecílie kroužkované, mohou být samostatnými druhy. Vyskytuje se v Jižní Americe na území o největší rozloze mezi všemi cecíliemi. Žije pod zemí, kde loví žížaly a další živočichy, na povrch vyleze zřídka.\n\nJedná se červora dosahujícího délky těla 28,6 až 45 cm. Hlava je delší než širší o podobné šířce jako konec těla. Ocas chybí, tělo končí rovnou kloakou. Táhnou se přes něj prstencovité drážky. Zbarvení je na rozdíl od jiných červorů výrazné. Tělo je modrošedé, okolo prstenců bílé, což vytváří proužkování. Žlázami v kůži mohou jedinci tohoto druhu vylučovat toxický sekret, který je chrání před některými predátory, i tak se však mohou stát kořistí například hada vinejše červeného (\"Anilius scytale\"). Samice klade mezi pěti až šestnácti vajíčky, která ochraňuje, stejně jako vyklubaná mláďata. Mláďata se krmí tak, že pomocí svých hákovitých zubů odtrhávají matce pokožku s lipidy, která se do tří dnů zregeneruje. Podobný způsob krmení byl zaznamenán u jiného druhu červora, cecílie horské. Mláďata požívají také tekutinu z matčiny kloaky, která může sloužit jako krmivo nebo mít i jiný účel.\n\nMezinárodní svaz ochrany přírody hodnotí cecílii kroužkovanou jako druh málo dotčený.\nCecílie kroužkovaná je červor náležící do čeledi cecíliovití (Caeciliidae) a rodu \"Siphonops\". Taxonomie cecílie kroužkované nicméně ještě není zcela vyjasněna; existuje možnost, že některé cecílie, v současnosti (k lednu 2017) považované za cecílie kroužkované, ve skutečnosti náleží do samostatného druhu. V tomto směru bude třeba taxonomii cecílie kroužkované ještě přezkoumat, do té doby však budou všechny potenciálně odlišné druhy zařazeny pod tento druh.\n\nCecílii kroužkovanou popsal česko-rakouský vědec Johann Christian Mikan v roce 1820 a přiřadil jí jméno \"Siphonops annulatus\". Určil potom také vědecké synonymum \"Caecilia annulata\". Dalšími vědeckými synonymy jsou \"Caecilia interrupta\" od Georgese Cuviera, \"Dermophis crassus\", které určil Edward Drinker Cope nebo \"Siphonops annulatus marmoratus\" (určil Sawaya, 1937). Českými názvy jsou potom červor kroužkovaný, červoř brazilský a červoř kroužkovaný.\n\nCecílie kroužkovaná obývá Jižní Ameriku, vyskytuje se na území o největším rozsahu mezi všemi cecíliemi. Osídlila rozsáhlé území cis−andské oblasti, a sice na severu státu Kolumbie (lze ji najít například ve Villavicenciu), dále ve Venezuele (kupříkladu ve státě Barinas), Peru a dalších zemích. Červor žije i v Bolívii (La Paz, Pando a jiné lokality) a severní Argentině, kde jej lze najít například v jedné ze zdejších provincií Misiones. Areál výskytu zahrnuje Brazílii, kterou osídlila téměř celou. Roku 2013 zde potom byla cecílie znovuobjevena ve státě Pará, kde se naposledy vyskytla roku 1876. Nepotvrzený výskyt je v Paraguayi, avšak cecílie kroužkovaná pravděpodobně osídlila i tuto zemi. Naopak možný výskyt v Surinamu byl vyvrácen expedicemi z roku 2011, které zde červora neobjevily.\n\nDruh žije pod zemí, na povrch vylézá málokdy, například pokud jej ze zemního úkrytu vypudí voda. Může se přizpůsobit různým přirozeným prostředím, od amazonských lesů až po sušší oblasti. Hojně žije v humusu v hloubce okolo dvaceti centimetrů. Výskyt byl potvrzen také v lidmi osídlených oblastech: cecílii lze najít na zahradách či plantážích; preferuje kakaovníkové. Způsob jejich tradičního pěstování nazývaný \"cabruca\" totiž spočívá ve vysazování kakaovníků pod velké původní stromy a poskytuje dobré podmínky pro život červorů. Zemědělci považují výskyt cecílií kroužkovaných jako ukazatel úrodnosti půdy, přestože fakt, že by toto činil, nebyl prozkoumán. Cecílie kroužkovaná se vyskytuje do nadmořské výšky 800 metrů.\n\nCecílie kroužkovaná je červor válcovitého těla s hladkou kůží, který měří v dospělosti 28,6 až 45 cm. Hlava tohoto červora je užší než tělo a její šířka dosahuje menší velikosti než její délka. Oči červorů překrývá kůže a zakrněly, tento druh s nimi rozpozná pouze světlo. Ocas cecílie kroužkovaná nemá, tělo končí rovnou vývodem kloaky. Šířka konce těla je zhruba stejná jako u hlavy. Tělo je téměř celé pokryto prstencovitými drážkami, může jich 78 až 98. Okolo prstenců je kůže zabarvena bíle, tělo je celkově modrošedé, tento vzorek vytváří kroužkování. Zbarvení cecílie kroužkované je na rozdíl od řady ostatních druhů červorů výrazné. Samci i samice jsou si podobní.\n\nCecílie kroužkovaná může mít až 122 zubů, které jsou uloženy v jedné (dolní čelist, na kterou je poté pevně napojen krátký jazyk) a dvou (horní čelist) řadách. Trávicí soustavu tvoří jícen o průměrů 5 mm, který se v blízkosti srdce napojuje na žaludek větší šířky. Podél žaludku se táhnou játra. Žaludek následně pokračuje tenkým střevem tvarovaným do smyček (u první z nich leží slezina společně se slinivkou břišní), které se napojuje na střevo tlusté, jenž se u tohoto druhu vyvinulo do velké šířky. Vývod trávicí soustavy ústí do kloaky. Ledviny se u cecílií kroužkovaných vyvinuly ve formě dlouhých pásků. Ve výšce tenkého střeva se nacházejí párové pohlavní žlázy. Močový měchýř tvoří u červorů dva laloky, z nichž je jeden kratší než druhý. Může se široce roztáhnout a je také napojen na kloaku. U obou pohlaví je její stavba jednoduchá, samci postrádají slepé vaky. Dýchací soustavu tvoří průdušnice o průměru 1 mm, která se rozvětvuje do dvou plic; dochází k tomu u srdce. U cecílie kroužkované je ovšem vyvinuta pouze pravá plíce, druhá je nefunkční. V těle červorů jsou potom hojně umístěny tukové útvary.\n\nV kůži cecílie kroužkované jsou uloženy takzvané granulární žlázy, pomocí nichž může červor produkovat jedovatý sekret sloužící jako ochrana před nepřáteli. V roce 1940 byla provedena studie, při které byl injekčně podán jed cecílií kroužkovaných různým obratlovcům. Toxin byl toxický například pro ropuchy obrovské (\"Rhinella marina\"), hvízdalky bolivíjské (\"Leptodactylus bolivianus\"), které byly na jed nejvíce vnímavé, potkany (\"Rattus norvegicus\"), ale i pro červory samotné; ti však byli vůči jedu nejvíce rezistentní. Tento toxin způsobuje ochrnutí, které začíná od zadních končetin, dále též třes, dyspnoe a mydriázu. I člověka tento sekret může dráždit, například pokud se dostane na sliznice nebo do otevřených ran, jeho zápach pak někdy vyvolává kýchání. Na druhou stranu, jeho některé složky lze využít při výrobě antiparazitik.\n\nCecílie kroužkovaná konzumuje bezobratlé živočichy, přičemž jídelníček tvoří pouze ti, co žijí pod zemí (žížaly, které loví nejčastěji, termiti nebo hlemýžďovití). V místech, kde žije, je jich velké množství. Cecílii kroužkovanou před některými predátory, jako například zmíněnými hvízdalkami, ochrání jedovaté látky, které vylučuje kůží. I přes tuto obranu však bývají uloveny některými savci a hady náležícími k druhům vinejš červený (\"Anilius scytale\") a musarana černá (\"Clelia clelia\"). Hrozbu představují také mravencovití.\n\nO rozmnožování cecílií bylo získáno málo informací; reprodukční biologie byla prozkoumána pouze u červorovce zploštělého (\"Typhlonectes compressicauda\") a cecílie mexické (\"Dermophis mexicanus\"), a i u těchto druhů není plně objasněna. Studium rozmnožování cecílie kroužkované navíc komplikuje fakt, že si jsou samci i samice velmi podobní. Ví se, že klade mezi pěti až šestnácti vajíčky a do vylíhnutí je chrání vlastním tělem. Zůstává následně i s vylíhnutými mláďaty. Malí červoři dosahují velikosti asi 4 cm a jejich tělo je úzké se širokou hlavou. Jsou bezbarví a s matkou mohou komunikovat pomocí chemických signálů. Rostou velice rychle, za jeden den přiberou 5 až 47 mg a vyrostou o 0,1 až 0,9 mm; za týden se jejich velikost může i zdesetinásobit. Potravu mladých červorů tvoří kůže jejich matky. Po vylíhnutí z vajíček matčina pokožka oteče a začnou se v ní tvořit lipidy. Tyto samice lze od ostatních rozeznat podle světlejší barvy kůže. Při krmení se všechna mláďata začnou dohromady svíjet na těle své matky a svými hákovitými zuby odtrhávají pokožku, přičemž se u toho otáčejí kolem své osy. Matka je během krmení mladých červorů tímto způsobem klidná a během tří dnů se její kůže zregeneruje. Stejná strategie, tedy krmení potomků kůží, se vyvinula také u cecílie horské (\"Boulengerula taitana\") žijící ve státu Keňa. Oba dva druhy se rozrůznily z jednoho společného předka před více než 100 miliony lety a byly následně odděleny rozpadem Jižní Ameriky a Afriky. Navzájem jsou si od sebe příbuzensky dosti vzdálené. To přináší teorii, že podobnou vlastnost péče o mláďata využívají současně i jiné druhy červorů. Možností je také to, že se cecílie kroužkovaná a cecílie horská vyvinuly konvergentně, tedy pod podobnými selekčními tlaky, kvůli čemuž jsou si podobné.\n\nMláďata také požívají tekutinu neznámého složení z matčiny kloaky (může být buď vodnatější nebo je spíše viskózní). Jedná se o jediného obojživelníka, u kterého bylo toto chování zaznamenáno. Samice nastaví mláďatům svou kloakou, na kterou se mláďata přimačkávají a začnou pohybovat tlamou. Možná se jedná o krmení, ale existuje možnost, že tekutina má některou jinou funkci a slouží například ke komunikaci.\n\nMezinárodní svaz ochrany přírody považuje cecílii kroužkovanou za málo dotčený druh. Důvodem je to, že červor obývá velký areál rozšíření včetně chráněných areálů (Reserva Biológica de Duas Bocas a jiné), přičemž může žít v řadě biotopů, a jeho populace je pravděpodobně velká a stabilní. Velké hrozby, které by tohoto červora potenciálně ohrožovaly, nebyly zaznamenány, avšak i přes to, že může žít i v narušených oblastech, je možným nebezpečím menší míra pěstování kakaovníků metodou cabruca, v jejichž blízkosti cecílie žijí.\n"}
{"id": "1305522", "url": "https://cs.wikipedia.org/wiki?curid=1305522", "title": "Kristýna Kyněrová", "text": "Kristýna Kyněrová\n\nKristýna Kyněrová (* 3. února 1979 Znojmo) je bývalá česká plavkyně, specialistka na dlouhé kraulařské tratě. Připravovala se v klubu TJ Znojmo pod vedením svého otce, plaveckého reprezentanta a trenéra Jiřího Kyněry. V roce 1994 byla vyhlášena nejlepší českou juniorkou. Na mistrovství Evropy v plavání v krátkém bazénu 1996 v Rostocku získala zlatou medaili v závodě na 400 metrů volným způsobem. Startovala na letních olympijských hrách 1996, kde obsadila 18. místo v závodě na 200 m v. zp. a 34. místo na 100 m v. zp., jako členka štafety byla patnáctá na 4×200 m volný způsob a dvacátá na 4×100 m polohový závod. Na mistrovství Evropy v plavání 1997 obsadila čtvrté místo v závodě na 800 metrů. Na letních olympijských hrách 2004 startovala v závodě na 400 m a skončila na 30. místě. Její osobní rekordy byly 2:00,82 na 200 m, 4:15,44 na 400 m a 8:43,62 na 800 m. Kariéru ukončila v roce 2005.\n"}
{"id": "1305524", "url": "https://cs.wikipedia.org/wiki?curid=1305524", "title": "Stupeň B1019 Falconu 9", "text": "Stupeň B1019 Falconu 9\n\nStupeň B1019 Falconu 9 je první stupeň rakety Falcon 9 vyráběné společností SpaceX, který úspěšně přistál, a to na pevnině na Landing Zone 1. Tento první stupeň poprvé a naposledy letěl 22. prosince 2015 při misi Orbcomm OG2 let 2, kdy vynášel jedenáct satelitů. Po renovaci byl vystaven před hlavním výrobním závodem SpaceX v Hawthorne v Kalifornii.\n\n"}
{"id": "1305525", "url": "https://cs.wikipedia.org/wiki?curid=1305525", "title": "Mali i Gramës", "text": "Mali i Gramës\n\nMali i Gramës je vrch v pohoří Korab, v Albánii. Dosahuje výšky 2345 m n. m. Vrchol se nachází cca 1,5 km západně od hlavního hřebene hor, kde se nachází hranice se Severní Makedonií.\n\nNázvem této hory je kromě vrcholku označován celý horský masiv jihozápadním směrem od Korabu, tedy cca 8 km od hlavního hřebene na severovýchod. Severně od Mali i Gramës vede v hlubokém údolí řeka Grama, která protéká hlubokým kaňonem. Na jedné z teras této řeky se nachází i jezero v nadmořské výšce 1750 m n. m. V okolí hory se nacházejí ložiska sádry a krasové útvary. \n\nHora klesá ze severní strany prudkou skalní stěnou. Přístupná je směrem z jihozápadu. Dvě vesnice, které se v její blízkosti nacházejí (Çerjan na jižní a Zimur na jihozápadní straně) se rozkládají v nadmořské výšce 1300 m, což z nich činí nejvýše osídlené vesnice na území Albánie. \n"}
{"id": "1305530", "url": "https://cs.wikipedia.org/wiki?curid=1305530", "title": "Tu-jün", "text": "Tu-jün\n\nMěstský okres Tu-jün () je městský okres v Čínské lidové republice. Leží v autonomní prefektuře Čchien-nan (jejímž je hlavním městem) v provincii Kuej-čou. Má plochu 2 274 čtverečních kilometrů a v roce 2015 měl bezmála půl milionu obyvatel. K roku 2000 jich měl jen 463 tisíc, z čehož bylo 190 tisíc Puejů, 147 tisíc Chanů, 71 tisíc Miaů a 32 tisíc Šuejů.\n"}
{"id": "1305535", "url": "https://cs.wikipedia.org/wiki?curid=1305535", "title": "František Lederer (novinář)", "text": "František Lederer (novinář)\n\nFrantišek Lederer (19. května 1898 Loket nad Ohří – 21. června 1948 Berlín Lederer zde využíval své dlouhodobé známosti s Janem Masarykem a Petrem Zenklem a trvale upozorňoval na československou problematiku. \n) byl český novinář a publicista.\n\nVystudoval filozofickou fakultu Univerzity Karlovy, poté nastoupil na do kulturní rubriky deníku Prager Tagblatt.\n\nPo roce 1933 se snažil aktivně pomáhat německým antifašistům, zveřejňoval články proti fašismu, válce a násilí. Po 15. březnu 1939 byl nacisty zatčen. Po několika měsících byl propuštěn, podařilo se mu emigrovat do Anglie. Během války zde působil jako redaktor listu Die Zeitung. Tyto noviny v němčině vydávalo britské ministerstvo informací. Byly určené určenou především k rozkladu morálky německých vojáků a také k pravdivému informování Němců o postojích Spojenců a o vývoji na frontách. Lederer zde využíval své dlouhodobé známosti s Janem Masarykem a Petrem Zenklem a trvale upozorňoval na československou problematiku. \n\nPo skončení druhé světové války vstoupil do služeb amerického ministerstva války a pracoval ve vojenské rozhlasové stanici Radio Luxemburg. Stal se pracovníkem úřadu pro stíhání válečných zločinců při hlavním stanu americké armády, analyzoval dokumenty ze zabavených nacistických archivů a připravoval je pro amerického žalobce při Norimberském procesu. Dne 21. června 1948 byl nalezen mrtvý, jeho smrt nebyla nikdy vyjasněna.\n\nV roce 1991 se stal nositelem Řádu Tomáše Garrigue Masaryka III. třídy in memoriam.\n"}
{"id": "1305536", "url": "https://cs.wikipedia.org/wiki?curid=1305536", "title": "Oesling", "text": "Oesling\n\nOesling ( \"Ösling\", \"Éislek\", \"Eeslek\") je region v západní Evropě, který tvoří severní třetinu lucemburského území a zasahuje také na území německé spolkové země Porýní-Falc. Název pochází podle historika Nika Weltera z keltského výrazu \"osninga\", který znamená pohoří.\n\nOblast pokrývají Ardeny a Eifel, nadmořská výška se pohybuje od 400 metrů po nejvyšší vrchol Lucemburska Kneiff (560 m n. m.). Protéká jí řeka Sauer a její přítoky Our, Blees a Wiltz, vytvářející hluboká údolí a četné meandry. Oblast má drsnější klima, je chudší a podstatně méně lidnatá než jiholucemburský Gutland (Dobrá země), tradičně žila v jisté izolaci. Původním způsobem obživy místních obyvatel byla těžba břidlice a výroba třísla z dubové kůry. Největším městem je Wiltz se šesti tisíci obyvateli, dalšími významnými sídly jsou Clervaux a Vianden.\n\nPřevažují dubové lesy nazývané v místním nářečí \"Louhhecken\", ve 20. století byly vysazovány i jehličnaté stromy. Žije zde bobr evropský, kočka divoká, jeřábek lesní nebo čáp černý, roste vzácný koniklec německý. V roce 1999 byl vyhlášen první přírodní park v Lucembursku Uewersauer.\n\nNa konci druhé světové války zde probíhala bitva v Ardenách. Významnými památkami jsou středověké hrady Clervaux a Bourscheid. Nedaleko Viandenu na řece Our byla v roce 1962 uvedena do provozu velká přečerpávací vodní elektrárna. Místní kulinářskou specialitou je šunka Éisleker Ham.\n\n"}
{"id": "1305555", "url": "https://cs.wikipedia.org/wiki?curid=1305555", "title": "Pozdní Ťin (1616–1636)", "text": "Pozdní Ťin (1616–1636)\n\nŘíše Pozdní Ťin (, mandžusky: \"Aisin Gurun\") byl stát vyhlášený roku 1616 Nurhačim, náčelníkem džürčenských kmenů. Nurhači, původně drobný džürčenský náčelník, v období od 80. let 16. století do prvních desetiletí 17. století sjednotil Džürčeny v jižním Mandžusku a na čínské říši Ming dobyl poloostrov Liao-tung. Roku 1616 pak přijal titul chána a svůj stát pojmenoval Velká Ťin, po džürčenské říši Ťin z 12. – 13. století. Pro odlišení od zmíněné říše historikové rozlišují Nurhačiho stát přívlastkem „Pozdní“, tedy Pozdní Ťin.\n\nNurhači zemřel roku 1626, jeho syn a nástupce Chuang Tchaj-ťi Džürčeny přejmenoval na Mandžuy a roku 1636 i stát na říši Čching.\n"}
{"id": "1305563", "url": "https://cs.wikipedia.org/wiki?curid=1305563", "title": "Vasilij Danilovič Pojarkov", "text": "Vasilij Danilovič Pojarkov\n\nVasilij Danilovič Pojarkov (, do 1610 – po 1668) byl ruský průkopník a kozák, který se podílel se na připojení Poamuří k Rusku.\n\nPojarkov pocházel ze služebných lidí () v městě Kašin u Tveru. Od roku 1630 sloužil na Sibiři. Začátkem 40. let 17. století sloužil v Jakutsku jako \"pismennyj golova\" (, pomocník vojevody pro administrativu). \n\nRoku 1643 byl jakutským vojevodou pověřem velením nad výpravou do Poamuří, jeho oddíl měl 133 kozáků vyzbrojených píšťalami a jedním dělem. Na cestu vyrazil v polovině července 1643, s oddílem plul po Leně, poté na jih po jejím přítoku Aldanu a pak po Učuru a Gonamu, zde se postup kozáků zpomalil, protože řeka byla nesjízdná. Po nástupu mrazů nechal část oddílu přezimovat na Gonamu s většinou zásob a s 90 kozáky postupoval přes Stanové pohoří.\n\nPřekročil hory a v polovině prosince 1643 se na horním toku Zeji setkal s domorodými zemědělskými Daury. Požadoval po nich daň jasak, poddanství a potraviny; postupoval však rázně až krutě a záhy se s nimi dostal do konfliktu. Od začátku ledna 1644 byl jimi obležen ve svém zimovišti. Kozáci se ubránili daurským útokům, ale došly jim potraviny, takže se živili kůrou, kořínky a dokonce těly padlých, což domorodce šokovalo. V květnu 1644 se K Pojarkovým mužům připojila skupina z Gonamu, poté početnost oddílu dosáhla méně než stovky mužů. Kozáci si postavili lodě a popluli po Zeje na Amur.\n\nĎučeři žijící podél Amuru byli nepřátelští, pobili dvacetičlenný kozácký předvoj, Pojarkov proto rozhodl nezdržovat se v jejich zemi a plul po proudu k ústí Amuru, kde přezimoval v zemi Giljaků. Vymohl od nich jasak a na jaře 1645 vyplul na sever podél pobřeží Ochotského moře. Po třech měsících dorazil přezimoval v ústí řeky Ulči, vybral jasak od místních domorodců a přes hory se se zbývajícími dvaapadesáti kozáky se na jaře 1646 vrátil do Jakutka.\n\nPoté do roku 1648 sloužil v Jakutsku, načež se vrátil do Moskvy. V různých funkcích, včetně vojevody, je připomínán až do roku 1668. \n\nPojarkovova výprava přinesla ruským úřadům mnoho nových informací o geografických, hospodářských a politických poměrech v Poamuří, nicméně jeho konfliktní a kruté chování vůči domorodcům – ačkoliv měl nakázáno chovat se mírně a místním lidem neubližovat – vyneslo Rusům u amurských kmenů nepřátelství a velmi špatnou pověst, kterou o několik let později ještě podpořil neméně surový Jerofej Chabarov.\n\n"}
{"id": "1305573", "url": "https://cs.wikipedia.org/wiki?curid=1305573", "title": "Daniil Danilovič Aršinskij", "text": "Daniil Danilovič Aršinskij\n\nDaniil Danilovič Aršinskij (, † 1676) byl ruský šlechtic (syn bojarský) a úředník působící na Sibiři, správce Něrčinska a tobolský vojevoda.\n\nOtec Daniila Aršinského pocházel z Litvy, Daniil se narodil v Tare v Tobolské gubernii. Sloužil v hodnosti syna bojarského, připomínán je od počátku 40. let 17. století. \n\nRoku 1669 byl jmenován správcem () Něrčinska a okolních ostrohů. Zde mimo jiné v reakci na stížnosti představitelů říše Čching na útoky kozáků z Albazinu (který podléhal Něrčinsku) a požadavek vydání evenckého náčelníka Gantimura (který roku 1667 přešel se svými lidmi od Čchingů k Rusům) zakázal albazinským napadat Daury a Ďučery poddané Čchingům a vyslal do Pekingu desátníka Ignatije Milovanova k jednání s čchingským panovníkem. Milovanova vybavil listem, v němž čchingského panovníka vyzýval k podřízení se carovi, odmítnutí vydat Gantimura vysvětloval jeho stářím a nemocí a neexistencí carského rozhodnutí o něm a albazinské kozáky omlouval s tím, že jen reagovali na agresi Daurů a Ďučerů. V Pekingu úředníci z jeho listu při překladu zřejmě vynechali pasáže, které mohly urazit čchingského císaře Kchang-siho, a Milovanov byl proto přijat blahovolně.\n\nRoku 1672 požádal o odvolání, následující rok ho nahradil Pavel Šulgin. Po příjezdu do Moskvy Aršinskij obdržel za úspěšnou službu v Něrčinsku vyznamenání a odměnu. Nicméně roku 1676 ruský vyslanec Nikolaj Spafarij čchingkým úředníkům tvrdil, že Aršinskij je v carské nemilosti za svévolné chování ve službě. \n\nRoku 1674 byl jmenován vojevodou a působil při přechodu do ruského poddanství Kalmyků na řece Išim vedených tajšim Dundukem. \n\nJeho syn Ivan byl vojevodou v Ťumeni. \n"}
{"id": "1305574", "url": "https://cs.wikipedia.org/wiki?curid=1305574", "title": "Vodní nádrž Hamry", "text": "Vodní nádrž Hamry\n\nVodní nádrž Hamry nebo též Hamerská přehrada je vodní dílo vybudované v letech 1907–1912 na řece Chrudimce s hrází v říčním km 93,1 v krajinné oblasti Železných hor, v rámci administrativně správním na rozhraní obcí Hamry a Studnice v okrese Chrudim náležejícím do Pardubického kraje na území České republiky.\n\nCelkový objem vodní nádrže je 3,6169 miliónů m³ s maximální zátopovou oblastí 80,55 ha a s plochou povodí 5,68 km², délka sypané přehradní hráze v koruně činí 208,4 m a výška 17,7 m nad základovou spárou, šířka v úrovni základů 64,0 m a 2,3 m v koruně hráze. Vodní dílo v povodí Chrudimky je ve správě státního podniku Povodí Labe, pod přehradou monitorovací stanice Hamry o stavu a průtoku řeky Chrudimky. Stanice je součástí hlásného profilu č. 35, jehož provozovatelem je Český hydrometeorologický ústav.\n\nPrvní přehrada na řece Chrudimce, nejstarší na území Pardubického kraje a první sypaná zemní tížná hráz na území Česka, v roce 2017 je měsíc listopad spojen se 110. výročím zahájení stavby. Projekt na výstavbu přehrady začal vznikat v roce 1904 ve snaze do budoucna předejít ničivým povodním. Hlinecko, Chrudimsko i Pardubicko v okolí řeky Chrudimky zasáhly například v letech 1880, 1883 a 1897 s rozsáhlou majetkovou škodou a ztrátou na lidských životech. Výstavba původně retenční nádrže byla zahájena v roce 1907 a v roce 1912 dokončena. Aktuální stav hladiny vodní nádrže a odtok vody je trvale monitorován.\n\nVodní nádrž je vzdálená 2,6 km od centra města Hlinsko (říční km 87,7 u mostu přes Chrudimku na silnici I/34), pro město je významnou ochranou před povodněmi i vodním zdrojem pro úpravu na pitnou vodu. V 60. letech 20. století ohrožoval nedostatek pitné vody Hlinsko a okolí, proto byla vodní nádrž zařazena mezi vodárenské zdroje, modernizována a v Hamrech postavena také úpravna na pitnou vodu. Od roku 1970 platí zákaz rybolovu a koupání ve vodní nádrži, v ochranném pásmu kolem vodního zdroje také zákaz rekreace a vstupu.\n\nVodní dílo leží v Kameničské vrchovině, přibližně v rozsahu nadmořských výšek 590 m (monitorovací stanice pod přehradou s výškovou kótou 588,79 m) až 600 m v poloze vrstevnice na soutoku Vortovského potoka s řekou Chrudimkou nad vodní nádrží. Vybudováno v údolním profilu horního toku Chrudimky pod výškovým bodem Na hrobkách (638,0 m), zaměřený trigonometrický bod č.32 (TL 2425) České státní trigonometrické sítě se nachází západně od vrcholu Poustka (638,6 m) na katastrálním území obce Hamry.\n\nHydrogeografická osa původního koryta řeky tvoří rozhraní mezi katastrálním územím obce Hamry, kterou protéká řeka Chrudimka pod vodní nádrží (od názvu obce je odvozeno pojmenování přehrady) a katastrálním územím obce Studnice, ležící na levém břehu řeky a do níž přísluší sídlo hrázného vodního díla.\n\nDo vodní nádrže přitéká řeka Chrudimka zhruba od východu, od Kameniček a (přibližně jako u vodní nádrže Seč) obloukem ve vodní nádrži mění směr k severu, opouští vodní dílo, v krátkém úseku se vrací k východu a protéká obcí Hamry, od ní opět k severu směřuje k Hlinsku (ohyb řeky Chrudimky zmíněn též v Sečské vrchovině). Změny jejího toku způsobilo tvrdé skalnaté podloží (dvojslídný migmatit až ortorula) širokého hřbetu s vrcholy Hradiště, též Zadní Hradiště (682,0 m), Přední Hradiště (693,0 m), K Lázním (679,2 m) a Na skalce (636,5 m), na úpatí (nad levým břehem Chrudimky v Hlinsku) tvořeného hlubinným magmatitem (granit).\n\nPřítoky do vodní nádrže, kromě řeky Chrudimky, tvoří vodou vydatnější levostranné a dvě méně významné pravostranné vodoteče. Z levostranných, ještě v mokřadech před začátkem souvislé vodní plochy nádrže ve směru od Vortové, přitéká průtokem vydatnější Vortovský potok a od Zalíbeného potok Valčice, místně nazývaný Zalíbenský potok, oba pramení v Devítiskalské vrchovině. Vortovský potok s prameništěm ve vrcholu sedla pod vrchem Otrok (717,3 m) a levostrannou zdrojnicí pramenící severozápadně pod vrcholem Šindelný vrch (805,7 m), nejvyšším bodem v povodí Chrudimky.\n\nZe svahů hřbetu pod vrcholy Hradiště (Zadní a Přední) v Kameničské vrchovině na území obce Studnice přitékají do vodní nádrže dvě málo vydatné bezejmenné vodoteče a třetí je svedená do odtoku u přehradní hráze. Pravostranné přítoky tvoří dva málo vydatné bezejmenné potoky pramenící pod vrcholem Poustka (638,6 m) v Kameničské vrchovině.\n\nPůvodní záměr, vybudovat na Chrudimce v horním toku řeky přehradu k vytvoření retenční vodní nádrže pro zadržení velké vody, se zrodil na základě rozsáhlých povodní v průběhu 19. století. Písemné zmínky o rozvodnění řeky Chrudimky pochází z let 1804, 1854, 1860, 1880, 1883, 1897, zejména jsou uváděny velké majetkové škody i ztráty na lidských životech. V oblasti Hlinska a jeho okolí byly ničivé povodně v důsledku silných dešťů například v srpnu 1880, postihly i Chrudim a Pardubice, opakovaně v červnu 1883 a jedna z nejničivějších v červenci 1897, kdy povodně postihly velkou část Čech, Moravy i Slezska.\n\nV roce 1897 na základě katastrofálních povodní dali čeští poslanci podnět vládě Rakouska-Uherska k financování systematické úpravy řek na území Království českého a výstavby retenčních nádrží. V roce 1901 byl vydán tzv. říšský vodocestný zákon č. 66 a na jeho základě v roce 1903 vznikl prováděcí zemský zákon č. 31 pro úpravu říčních staveb, podle kterého byla ustavena Zemská komise pro úpravu řek v Království českém se sídlem v Praze.\n\nV květnu 1904 provedla Zemská komise v oblasti horního a středního toku řeky Chrudimky šetření, na základě kterého byl vybrán vhodný údolní profil pro stavbu přehrady na vodním toku nad obcí Hamry s předpokládanou realizací ve stavebním období let 1904–1912 a také u Křižanovic se záměrem výstavby přehrady v letech 1912–1924, následně bylo zadáno zpracování předběžného projektu dvou vodních nádrží. Nad obcí Hamry byly technickými odborníky vybrány celkem tři vhodné údolní profily koryta řeky, Zemská komise dala přednost nejvýše položenému, který se jevil jako nejvhodnější pro založení stavby a se zátopovou oblastí bez objektů, jejichž odkoupení by stavbu prodražilo.\n\nV březnu 1905 byl připraven předběžný projekt pro stavbu retenční nádrže Hamry v říčním kilometru 93,133 se sypanou hrází pro zadržení přívalové vody. V dubnu 1907 provedlo c.k. místodržitelství vodoprávní a vyvlastňovací řízení na výstavbu přehrady Hamry a 18. června 1907 bylo vydáno rozhodnutí o stavbě. Projekt vodního díla vypracovalo technické oddělení c. k. místodržitelství Království českého. Pro realizaci bylo vybráno podnikatelství staveb Bělský a Plenkner, pro výstavbu železné konstrukce mostu firma Fanta a Jireš a na dodávku potrubí a strojního zařízení strojírna Bromovský, Schulz a Sohr, všechny tři firmy se sídlem v Praze.\n\nZahájení stavby proběhlo dne 15. listopadu 1907 v 10 hodin odstřelem skalního podloží v místě budoucího obtokového tunelu pro odvedení řeky Chrudimky z původního koryta. Plán počítal s rokem 1909 pro dokončení stavby. Nepříznivé počasí, nedostatek pracovních sil a v roce 1909 také smrt architekta Quida Bělského (1855–1909), společníka stavební firmy, výstavbu zdrželo. Začátek stavby zdržovaly také problémy s odstřelem skalního podloží. Rulová hornina s velkým obsahem křemene obsahovala více trhlin způsobujících únik plynů a tím i snížení účinku trhaviny (menší trhací tlak na horninu).\n\nDo provozu bylo vodní dílo předáno v září 1912 a v říjnu stejného roku proběhla úspěšná kolaudace stavby. Celkové náklady na vodní dílo dosáhly 700 000 Korun tehdejší měny Rakouska-Uherska.\n\nV roce 1922 u přehrady zvýšena koruna hráze o 0,85 m z bezpečnostních důvodů, v roce 1924 zalesněn pravý břeh nad vodní nádrží, za účelem kontroly průsaku hráze v roce 1926 na vzdušní líc zabudovány pozorovací trubky, v letech 1931–1933 zesíleno přehradní těleso betonovým pláštěm s kamenným obkladem na návodní straně, o 1 m zvýšena hráz a cementovou injektáží utěsněn skalní blok na levém břehu.\n\nV roce 1961 vodní nádrž začleněna mezi vodárenské zdroje pro úpravu pitné vody, v letech 1966–1969 upraveny spodní výpusti, o 45 cm zvýšena koruna bezpečnostního přelivu, v roce 1970 zprovozněna úpravna vody v Hamrech s napojením na vodovodní systém. Současně zakázána rekreace a přístup do ochranného pásma 1. stupně vodního zdroje.\n\n\n\n\n\n\n\n\n\n\n\n"}
{"id": "1305579", "url": "https://cs.wikipedia.org/wiki?curid=1305579", "title": "Mal Turčin", "text": "Mal Turčin\n\nMal Turčin (makedonsky Мал Турчин, albánsky Turk i Vogël) nebo jen Turčin je vrch v pohoří Šar planina na severozápadě Severní Makedonie. Má nadmořskou výšku 2702 m n. m. V jeho blízkosti se nachází i Titov vrh, původně zvaný \"Golem Turčin\", nejvyšší vrchol pohoří Šar planina. V češtině název znamená Malý Turek nebo jen Turek.\n\nVrch se nachází v centrální části pohoří Šar planina jižně od vrcholu Titov vrh a blízko hory Trpeznica, kde pramení řeka Pena. Vrchol je přístupný po dvou trasách od hotelu Popova Šapka v blízkosti města Tetovo (Vakufská stezka a Popova stezka). \n"}
{"id": "1305581", "url": "https://cs.wikipedia.org/wiki?curid=1305581", "title": "Tunel Fréjus", "text": "Tunel Fréjus\n\nTunel Fréjus [\"fréžy\"] je silniční tunel, který spojuje Francii a Itálii pod hřebenem Col du Fréjus v pohoří Alp. Z francouzské strany je posledním sídlem před tunelem obec Modane a z italské Bardonecchia. Tunel slouží především k osobní dopravě. \n\nVýstavba tunelu, který je dlouhý 13 km, byla zahájena v roce 1974 a trvala celkem 6 let. Slavnostní otevření stavby se uskutečnilo dne 12. července 1980. Výstavba tunelu stála 2 miliardy francouzských franků. Po zprovoznění tunelu byla zrušena kyvadlová železniční doprava přes průsmyk, která sloužila k přepravě cestujících. V roce 2014 byl tunel Fréjus devátý nejdelší svého druhu na světě. Francouzskou část tunelu spravuje společnost SFTRF a italskou pak firma SITAF. Tunel využilo během prvních 20 let jeho provozu na dvacet milionů silničních vozidel. Za průjezd tunelem se platí mýtné. \n\nV roce 1999 byl tunel modernizován tak, aby bylo omezeno riziko nehody obdobně, jako tomu bylo v případě Montblanského tunelu. \n\n"}
{"id": "1305590", "url": "https://cs.wikipedia.org/wiki?curid=1305590", "title": "Kostel svatého Mikuláše (Veliny)", "text": "Kostel svatého Mikuláše (Veliny)\n\nKostel svatého Mikuláše nacházející se v obci Veliny v okrese Pardubice tvoří společně se zvonicí a márnicí památkově chráněný soubor lidového barokního  stavitelství. Jedná se o ojedinělou ukázku roubeného kostela, doplněného dalšími dřevěnými stavbami. Na ústředním seznamu kulturních památek České republiky je areál kostela sv. Mikuláše evidován pod číslem 36374/6-2173.\n\nKostel z roku 1752 je dřevěný, roubený, jednolodní se šindelovou střechou, s trojboce uzavřeným presbytářem. Novorenesanční oltář se sochou svatého Mikuláše pochází z roku 1903, stejně tak kazatelna s vyobrazením čtyř evangelistů. Kostel je pravděpodobně nástupcem dřívějšího kostela, o kterém toho není mnoho známo\n\nObdélníková márnice s valbovou střechou pochází pravděpodobně z roku 1750. V márnici se dochovala ojedinělá zvláštnost, tzv. „josefínská“ rakev z 80 let 18. století. Z důvodu úspory dřeva na rakve, hlavně při epidemiích, byli zemřelí spouštěni do hrobu otevřením dna rakve.\n\nDřevěnou zvonici ve Velinách se nachází v blízkosti kostela sv. Mikuláše. Zvonice byla postavena v roce 1750, má osmiúhelníkový půdorys a je postavena na kamenné podezdívce. Stojí vně oplocení kostela sv. Mikuláše.\n\n"}
{"id": "1305591", "url": "https://cs.wikipedia.org/wiki?curid=1305591", "title": "Vladimir Konstantinov", "text": "Vladimir Konstantinov\n\nVladimir Konstantinov může být:\n\n"}
{"id": "1305592", "url": "https://cs.wikipedia.org/wiki?curid=1305592", "title": "Mezinárodní letiště Novosibirsk-Tolmačovo", "text": "Mezinárodní letiště Novosibirsk-Tolmačovo\n\nMezinárodní letiště Novosibirsk-Tolmačovo () je mezinárodní letiště v městečku Ob, 16 km od centra Novosibirsku. Roku 2016 obsloužilo 4 097 490 cestujících, bylo tak nejvytíženějším letištěm Sibiře a 8. nejvytíženějším letištěm v Rusku. Důležitou roli hraje také v nákladní dopravě, neboť přes něj prochází letecké trasy z východní Asie (Soul, Šanghaj, Hongkong) do Evropy.\n\nLetiště bylo uvedeno do provozu 12. července 1957, kdy z Tolmačova vzlétnul první linkový Tupolev Tu-104 do Moskvy. Roku 1995 bylo převedeno na akciovou společnost a 49% akcií bylo privatizováno. V roce 1997 byl otevřen nový mezinárodní terminál, schopný odbavit 450 cestujících za hodinu, terminál pro vnitrostátní lety byl roku 2006 kompletně zrenovován. V roce 2010 byla dokončena nová vzletová a přistávací dráha (16/34). O rok později získalo Tolmačovo jako druhé letiště v Rusku certifikát pro přijímání Airbusu A380 a jako první v Rusku začalo přijímat nákladní Boeingy 747-8 společnosti Cargolux. Roku 2015 byla dokončena další velká rekonstrukce.\n\n"}
{"id": "1305595", "url": "https://cs.wikipedia.org/wiki?curid=1305595", "title": "Handies Peak", "text": "Handies Peak\n\nHandies Peak je jeden z nejvyšších vrcholů pohoří San Juan Mountains v jižní části Skalnatých hor. Současně je hora čtyřicátou druhou nejvyšší ve Spojených státech amerických. Leží ve střední části pohoří San Juan Mountains, v Hinsdale County, na jihozápadě Colorada.\n"}
{"id": "1305600", "url": "https://cs.wikipedia.org/wiki?curid=1305600", "title": "Charicléa Hohenlohe", "text": "Charicléa Hohenlohe\n\nPrincezna Charicléa z Hohenlohe-Schillingfürstu (roz. Ypsilanti) (8. října 1863 Paříž – 22. června 1912 Mnichov) byla aristokratka a mecenáška.\n\nNarodila se roku 1863 v Paříži jako nejstarší ze čtyř dětí Heleny z rodiny Sinů a řeckého velvyslance ve Vídni Gregoria knížete Ypsilantiho. Jejím pradědečkem byl první baron Jiří Šimon Sina a dědečkem jeho syn Šimon Jiří Sina. Charicléa Ypsilanti se 10. ledna 1882 ve Vídni provdala za bavorského prince Filipa Arnošta z Hohenlohe-Schillingfürstu, který byl nejstarším synem pozdějšího německého kancléře Chlodwiga zu Hohenlohe-Schillingsfürst. Roku 1883 se manželům měla narodit první dcera Stephanie, zemřela však při porodu. V roce 1885 rodina přesídlila do Poděbrad a usadila se na poděbradském zámku. Po smrti Jiřího Siny roku 1876 panství zdědila jeho manželka baronka Ifigenie, která panství odkázala svým čtyřem vnoučatům, potomkům kněžny Heleny Ypsilanti. Roku 1886 tak Charicléa s manželem získali čtvrtinu poděbradského panství, přičemž Filip Arnošt Hohenlohe byl závětí určen správcem panství a roku 1903 ostatní vlastníky vyplatil.\n\nRodina si pro své potřeby zámek upravila. Kněžna Charicléa obývala druhé patro zámeckého křídla nad Labem a na zahradě nechala vystavět vyhlídkovou terasu. Poděbrady si manželé oblíbili. Dcera Marie (*1886) zemřela v lednu 1897 na zánět slepého střeva. V roce 1911 kněžna onemocněla rakovinou a kvůli léčbě z Poděbrad odjela. Zemřela dne 22. června 1912 v sanatoriu v Mnichově. Po smrti byla pohřbena podle řeckého ritu na knížecí hřbitov rodu Hohenlohe nacházející se v zámeckém parku v Schillingsfürstu. Pohřbu se účastnila tříčlenná poděbradská delegace vedená starostou města Janem Kvíčalou.\n\nKněžna s manželem byli silně věřící katolíci a po příchodu do Poděbrad se stali velkými mecenáši chudých. Z výnosu panství byla financována nadace pro poděbradský okresní chudinský fond, z níž se každoročně vyplácelo 418 zlatých. Manželé také cestou do kostela rozdávali almužny, o vánocích dávali peněžní a jiné dary, chudým věnovali obnošené šatstvo a zámecká kuchyně pro ně zčásti vařila, a to včetně celého místního chudobince.\n\nRoku 1892 se kněžna rozhodla zřídit opatrovnu pro děti s místních chudých dělnických rodin. Pro opatrovnu koupila dům čp. 31 na Nymburském předměstí a nákladem 5000 zlatých jej opravila a následně finančně podporovala její provoz. Opatrovna byla slavnostně vysvěcena 24. srpna 1892 a v budově fungovala následujících 14 let. Roku 1906 se přesunula do nového domu v Proftově ulici čp. 309/III, který kněžně pro opatrovnu věnovala rodina stavitele Profta. Tam opatrovna zůstala až do svého zániku v 50. letech 20. století. Později byla v domě zřízena mateřská škola.\n\nKněžna Chariclea dále podpořila vznik místního muzea, kterému věnovala několik cenných exponátů, včetně souboru 47 sochařských karikatur Jeana-Pierra Dantana Poděbradské Dantorama. Jde o nejrozsáhlejší mimofrancouzský soubor Dantanových karikatur.\n\nJeden z pramenů Poděbradky je pojmenován Chariclea. Na budově bývalé opatrovny v Proftově ulici je dodnes umístěna pamětní deska připomínající darování domu chudinské opatrovně.\n"}
{"id": "1305605", "url": "https://cs.wikipedia.org/wiki?curid=1305605", "title": "Stephen Frears", "text": "Stephen Frears\n\nStephen Frears (* 20. června 1941, Leicester) je britský filmový a televizní režisér. V letech 1960-1963 studoval právo na Trinity College.\n\n\n"}
{"id": "1305608", "url": "https://cs.wikipedia.org/wiki?curid=1305608", "title": "Le-jie (Kuang-si)", "text": "Le-jie (Kuang-si)\n\nOkres Le-jie () je okres v Čínské lidové republice. Patří pod městskou prefekturu Paj-se na západě čuangské autonomní oblasti Kuang-si. Plocha okresu je 2617 čtverečních kilometrů a k roku 2010 měl 157 tisíc obyvatel. Jeho správním střediskem je městys Tchung-le.\n\nV dubnu 2012 se zde konalo mistrovství Asie ve sportovním lezení.\n"}
{"id": "1305610", "url": "https://cs.wikipedia.org/wiki?curid=1305610", "title": "Le-jie", "text": "Le-jie\n\nLe-jie může být:\n\n"}
{"id": "1305614", "url": "https://cs.wikipedia.org/wiki?curid=1305614", "title": "Pijali Paša", "text": "Pijali Paša\n\nPijali Paša či Piali Paša (asi 1515 - 21. ledna 1578) byl osmanský admirál a vojevůdce, jeden z nejúspěšnějších osmanských námořních velitelů. V letech 1554-1567 byl kapudanem pašou (tj. velkoadmirálem, velitelem loďstva) osmanské říše. Je první turecký admirál, který byl jmenován vezírem.\n\nV roce 1554 dobyl Elbu a Korsiku, v květnu 1560 v bitvě u Džerby rozdrtil spojenou flotilu katolických středomořských mocností v čele se Španělskem. Po tomto velkém vítězství se oženil se Sulejmanovou vnučkou Sultanou Gevher Han, dcerou prince Selima.\n\nV roce 1563 dobyl Neapol a předal ji Francouzům, s nimiž osmanská říše uzavřela tajnou alianci. V roce 1565 asistoval Mustafu Pašovi při neúspěšném obléhání Malty, na jejímž přežití se podílely i jeho osobní hrubé chyby a neúspěchy. Pošramocenou pověst si napravil o rok později, když obsadil Chios. \n\nV roce 1568 se stal vezírem a přestal být činný v loďstvu, ovšem v roce 1571 se k němu vrátil, když dostal za úkol je znovu vybudovat po drtivé porážce od Lepanta. Poslední velká námořní operace, které se zúčastnil, byla výprava do Apulie v roce 1573.\n\nJeho jméno neslo vícero tureckých válečných lodí.\n"}
{"id": "1305616", "url": "https://cs.wikipedia.org/wiki?curid=1305616", "title": "Mezinárodní letiště Čching-tao Liou-tching", "text": "Mezinárodní letiště Čching-tao Liou-tching\n\nMezinárodní letiště Čching-tao Liou-tching (, IATA: TAO, ICAO: ZSQD) je mezinárodní letiště u města Čching-tao v provincii Šan-tung v Čínské lidové republice. Leží ve vzdálenosti přibližně třicet kilometrů severně od centra.\n\nV rámci pořadí nejrušnějších letiště podle počtu cestujících se v rámci celé republiky dlouhodobě drží v druhé desítce. V prosinci 2013 čínská vláda rozhodla o výstavbě nového mezinárodního letiště Čching-tao Ťiao-tung, které by mělo být dokončeno v roce 2019 a které nahradí Čching-tao Liou-tching.\n"}
{"id": "1305619", "url": "https://cs.wikipedia.org/wiki?curid=1305619", "title": "Izotopy fosforu", "text": "Izotopy fosforu\n\nI když má fosfor (P) 23 známých izotopů, od P po P, pouze jeden z nich, P, je stabilní, což řadí fosfor mezi monoizotopické prvky. Nejstabilnějšími radioizotopy jsou P s poločasem přeměny 25,35 dne a P s poločasem 14,268 dne. Všechny ostatní mají poločas kratší než 2,5 minuty, většinou méně než 1 s. Nejméně stabilní je P s poločasem kratším než 30 nanosekund (poločas přeměny P není znám).\n\nP je izotop fosforu, který se přeměňuje beta minus přeměnou s poločasem 14,268 dne. Používá se v laboratořích molekulární biologie pro radioaktivní značkování DNA a RNA, například pro použití v technikách northern blot a southern blot.\n\nP, beta zářič s poločasem přeměny 25,35 d, se používá v laboratořích molekulární biologie v případech, kdy je výhodná nižší energie vyzařovaných elektronů, jako je například sekvenování DNA. Lze jej použít ke značkování nukleotidů. Díky menší energii záření poskytuje větší rozlišení. Nevýhodou je vyšší cena oproti P, což je způsobeno tím, že většina ostřelovaných jader P přijme pouze jeden neutron a pouze někdy dva nebo více.\n"}
{"id": "1305620", "url": "https://cs.wikipedia.org/wiki?curid=1305620", "title": "František Gomola", "text": "František Gomola\n\nFrantišek Gomola (* 24. dubna 1954) je bývalý slovenský fotbalista.\n\nV československé lize hrál za Spartak Trnava. Nastoupil ve 2 ligových utkáních. Gól v lize nedal. Do Trnavy přišel z ZVL Bytča, kam se po roce zase vrátil.\n\n\n"}
{"id": "1305621", "url": "https://cs.wikipedia.org/wiki?curid=1305621", "title": "Michal Baránek (fotbalista, 1958)", "text": "Michal Baránek (fotbalista, 1958)\n\nMichal Baránek (* 28. listopadu 1958) je bývalý slovenský fotbalista.\n\nV československé lize hrál za Tatran Prešov. Nastoupil ve 2 ligových utkáních. Gól v lize nedal.\n\n"}
{"id": "1305622", "url": "https://cs.wikipedia.org/wiki?curid=1305622", "title": "Stanislav Baran", "text": "Stanislav Baran\n\nStanislav Baran (* 3. října 1959) je bývalý slovenský fotbalista, záložník. Po skončení aktivní kariéry působí jako trenér. Působil i jako trenér slovenské mládežnické reprezentace.\n\nV československé lize hrál za Tatran Prešov. Nastoupil v 6 ligových utkáních. Gól v lize nedal.\n\n\n"}
{"id": "1305624", "url": "https://cs.wikipedia.org/wiki?curid=1305624", "title": "Jozef Repka", "text": "Jozef Repka\n\nJozef Repka (* 3. dubna 1960) je bývalý slovenský fotbalový brankář.\n\nV československé lize hrál za Tatran Prešov. Odchytal 2 ligová utkání. V nižších soutěžích hrál i za Šarišské Michalany.\n\n\n"}
{"id": "1305629", "url": "https://cs.wikipedia.org/wiki?curid=1305629", "title": "Jiří Kroupa (fotbalista)", "text": "Jiří Kroupa (fotbalista)\n\nJiří Kroupa (* 9. září 1960) je bývalý český fotbalista, obránce.\n\nV československé lize hrál za TJ SU Teplice. Nastoupil ve 3 ligových utkáních. Gól v lize nedal. V nižších soutěžích hrál i za Škodu Plzeň.\n\n\n"}
{"id": "1305631", "url": "https://cs.wikipedia.org/wiki?curid=1305631", "title": "Práva rodičů a dětí při poskytování zdravotní péče", "text": "Práva rodičů a dětí při poskytování zdravotní péče\n\nPráva rodičů a dětí při poskytování zdravotní péče jsou zakotvena v právních předpisech různé právní síly. Na nejvyšší ústavní úrovni jsou Listina základních práv a svobod a závazné a ratifikované mezinárodní smlouvy (zejména Úmluva o právech dítěte, Úmluva o lidských právech a biomedicíně, „evropská“ Úmluva o ochraně lidských práv a základních svobod aj.), další úroveň tvoří zákony (zejména zákon o zdravotních službách, zákon o veřejném zdravotním pojištění), podzákonnými předpisy jsou zejména vyhlášky ministerstev (např. vyhláška o preventivních prohlídkách, vyhláška o očkování proti infekčním nemocem). Dále existují metodická doporučení, vnitřní řády poskytovatelů péče apod., které nejsou právními předpisy, ale upravují nebo upřesňují vztahy mezi poskytovatelem a příjemci zdravotní péče. Vnitřní řády nemocnic v žádném případě nemohou odporovat nejlepšímu zájmu dítěte nebo nepřiměřeně zasahovat práv dítěte a rodičů.\n\nListina základních práv a svobod je právní předpis nejvyšší právní síly, který upravuje práva rodičů a dětí při poskytování zdravotní péče. Podle čl. 31 má každý právo na ochranu zdraví a občané mají na základě veřejného zdravotního pojištění právo na bezplatnou zdravotní péči a na zdravotní pomůcky za podmínek, které stanoví zákon. Článek 31 upravuje rodičovská práva – podle odst. 4 je péče o děti a jejich výchova právem rodičů; děti mají právo na rodičovskou výchovu a péči. Práva rodičů mohou být omezena a nezletilé děti mohou být odloučeny proti jejich vůli jen rozhodnutím soudu na základě zákona. Článek 7 zaručuje nedotknutelnost osoby a jejího soukromí, která může být omezena jen v případech stanovených zákonem. Také upravuje zákaz mučení a krutého, nelidského nebo ponižujícího zacházení nebo trestu. Článek 10 upravuje osobnostní práva, konkrétně např. právo na zachování lidské důstojnosti, právo na ochranu před neoprávněným zasahováním do soukromého a rodinného života a neoprávněným shromažďováním, zveřejňováním nebo jiným zneužíváním údajů o své osobě.\n\nV této úmluvě je zásadní článek 3 odst. 1, podle kterého „zájem dítěte musí být předním hlediskem při jakékoli činnosti týkající se dětí, ať už uskutečňované veřejnými nebo soukromými zařízeními sociální péče, správními nebo zákonodárnými orgány“. Podle čl. 3 odst. 2 je stát zavázán zajistit dítěti takovou ochranu a péči, jaká je nezbytná pro jeho blaho, přičemž berou ohled na práva a povinnosti jeho rodičů a činí pro to všechna potřebná opatření. Dále úmluva v čl. 24 odst. 1 upravuje právo dítěte na zdraví tak, že státy „uznávají právo dítěte na dosažení nejvýše dosažitelné úrovně zdravotního stavu a na využívání rehabilitačních a léčebných zařízení“. Smluvní státy „usilují o zabezpečení toho, aby žádné dítě nebylo zbaveno svého práva na přístup k takovým zdravotnickým službám“. Odstavec 2 téhož článku pak vyjmenovává jednotlivá opatření, která mají státy činit. Mezi nimi jsou například opatření ke snižování kojenecké a dětské úmrtnosti, k zajištění nezbytné lékařské pomoci a zdravotní péče pro všechny děti, k poskytnutí odpovídající péče matkám před i po porodu aj. Podle odstavce 3 mají státy činit všechna účinná a nutná opatření k odstranění všech tradičních praktik škodících zdraví dětí.\n\nTato úmluva mj. obsahuje následující pravidla nebo upravuje následující oblasti: nadřazenost zájmů a blaha lidské bytosti zájmům společnosti nebo vědy, provádění jakýchkoli zákroků v oblasti péče o zdraví v souladu s profesními povinnostmi a standardy, informovaný souhlas pacienta se zákrokem, ochrana osob neschopných dát souhlas se zákrokem (včetně dětí), stav nouze vyžadující neodkladná řešení, kdy nelze získat souhlas pacienta, dříve vyslovené přání, ochrana soukromí a právo na informace, právo na náhradu škody způsobené zákrokem. K této úmluvě existuje oficiální vysvětlující zpráva, která sice není jejím autoritativním výkladem, ale dává vodítko, jak jednotlivá ustanovení vykládat.\n\nZákon č. 89/2012 Sb., občanský zákoník, nahradil dřívější zákon o rodině v tom, že upravuje poměry mezi rodiči a dítětem a rodičovskou odpovědnost. Kromě toho upravuje právní jednání nezletilých, ochranu osobnosti a náhradu újmy na zdraví.\n\nPodle § 585 „\"Rodičovská odpovědnost zahrnuje povinnosti a práva rodičů, která spočívají v péči o dítě, zahrnující zejména péči o jeho zdraví, jeho tělesný, citový, rozumový a mravní vývoj, v ochraně dítěte, v udržování osobního styku s dítětem, v zajišťování jeho výchovy a vzdělání, v určení místa jeho bydliště, v jeho zastupování a spravování jeho jmění; vzniká narozením dítěte a zaniká, jakmile dítě nabude plné svéprávnosti. Trvání a rozsah rodičovské odpovědnosti může změnit jen soud.“\"\n\nPodle § 875 odst. 1 „\"Rodičovskou odpovědnost vykonávají rodiče v souladu se zájmy dítěte.“\" Podle odst. 2 je potřeba vzít v úvahu názor dítěte před rozhodnutím, které se dotýká jeho zájmu.\n\nPodle § 31 se má za to, že „\"každý nezletilý, který nenabyl plné svéprávnosti, je způsobilý k právním jednáním co do povahy přiměřeným rozumové a volní vyspělosti nezletilých jeho věku.“\" \n\nKromě toho § 81 a násl. upravuje ochranu osobnosti člověka a jeho právo na fyzickou i duševní integritu a práva člověka hospitalizovaného bez jeho souhlasu, § 2636 a násl. upravuje smlouvu o péči o zdraví, § 2894 a násl. upravuje náhradu majetkové a nemajetkové újmy.\n\nZákon č. 372/2011 Sb., o zdravotních službách a podmínkách jejich poskytování (zkráceně zákon o zdravotních službách), upravuje práva a povinnosti poskytovatelů péče a pacientů. Co se týká práv pacientů, jde zejména o právo na svobodný a informovaný souhlas, právo na informace o zdravotním stavu, právo na nepřetržitý kontakt mezi rodiči a dětmi, právo na přístup do zdravotnické dokumentace, dříve vyslovené přání aj. Mezi povinnosti pacientů patří zejména dodržovat léčebný postup, s kterým vyslovil souhlas, řídit se vnitřním řádem (který však nesmí zasahovat do práv pacienta nad nezbytnou míru), pravdivě informovat ošetřujícího zdravotního o vývoji zdravotního stavu aj. Zákon upravuje podmínky, za kterých může být poskytnuta pacientovi nebo nezletilému pacientovi péče bez jeho souhlasu nebo souhlasu jeho rodičů. V zákoně jsou také upraveny podmínky, za kterých může poskytovatel péče nepřijmout pacienta do péče nebo péči o něj ukončit (vyloučit jej z péče). Zákon také upravuje vyřizování stížností na postup poskytovatele péče.\n\nJedním z prováděcích předpisů k zákonu je vyhláška č. 70/2012 Sb., o preventivních prohlídkách. Vyhláška upravuje mj. obsah a časové rozmezí preventivních prohlídek v oboru praktické lékařství pro děti a dorost.\n\nZákon č. 48/1997 Sb., o veřejném zdravotním pojištění a o změně a doplnění některých souvisejících zákonů (zkráceně zákon o veřejném zdravotním pojištění), upravuje práva a povinnosti pacientů jakožto pojištěnců veřejného zdravotního pojištění a reguluje činnost zdravotních pojišťoven. Zejména zákon upravuje rozsah hrazené péče a právo pojištěnce na časovou a místní dostupnost hrazených služeb a na výběr poskytovatele zdravotní péče, ale také povinnost pojištěnce podrobit se preventivním prohlídkám. \n\nJedním z prováděcích předpisů k zákonu je nařízení vlády č. 307/2012 Sb., o místní a časové dostupnosti zdravotních služeb, jehož příloha stanoví dojezdovou dobu vyjadřující místní dostupnost hrazených služeb poskytovateli ambulantní i lůžkové péče.\n\nZákon č. 258/2000 Sb., o ochraně veřejného zdraví a o změně některých souvisejících zákonů (zkráceně zákon o ochraně veřejného zdraví), upravuje mj. povinnost osob podrobit se vyhláškou stanovenému očkování a povinnost osob s infekčním onemocněním nebo s podezřením z nákazy podrobit se izolaci, lékařským prohlídkám a karanténním opatřením. Zákon stanoví mateřským školám a dětským skupinám a organizátorům zotavovacích akcí (škola v přírodě, dětský tábor apod.) povinnost přijímat pouze děti, které se podrobily stanoveným očkováním, nebo mají doklad o imunitě proti nákaze nebo o trvalé (zdravotní) kontraindikaci. Zákon stanoví lékařům povinnost neprodleně oznamovat neobvyklé reakce po očkování orgánu ochrany veřejného zdraví a také povinnost umožnit tomuto orgánu kontrolu zdravotnických dokumentací pacientů a sdělovat na jeho žádost informace o očkování pacientů.\n\nProváděcí vyhláška č. 537/2006 Sb., o očkování proti infekčním nemocem, stanoví rozsah povinného očkování, zejména druhy očkování a lhůty pro jeho provedení.\n\nVynucováním povinného očkování se opakovaně zabývaly obecné soudy i Ústavní soud. Plénum Ústavního soudu shledalo, že povinné očkování včetně jeho úpravy ve vyhlášce není protiústavní, ale zároveň vyzvalo zákonodárce k doplnění právní úpravy o náhradu škody způsobené povinným očkováním (nález sp. zn. Pl. ÚS 19/14). Odlišné stanovisko uplatnila soudkyně Kateřina Šimáčková, která úpravu povinného očkování shledává v rozporu se základním právem na nedotknutelnost osoby. Plénum Ústavního soudu rovněž neshledalo, že by povinné očkování jako podmínka přijetí dítěte do mateřské školy byla protiústavním zásahem do práva na vzdělání (nález sp. zn. Pl. ÚS 16/14). Proti tomuto nálezu opět uplatnila odlišné stanovisko soudkyně Kateřina Šimáčková, která úpravu naopak považuje za protiústavní. Přestože Ústavní soud považuje povinné očkování a sankce s tím spojené za ústavní, dovodil, že ve výjimečných případech může vynucování a sankcionování povinného očkování vést k porušení práva na svobodu svědomí (nález sp. zn. I. ÚS 1253/14) nebo práva svobodně projevovat své náboženství nebo víru (nález sp. zn.: III. ÚS 449/06).\n"}
{"id": "1305632", "url": "https://cs.wikipedia.org/wiki?curid=1305632", "title": "Lubomír Gala", "text": "Lubomír Gala\n\nLubomír Gala (* 11. prosince 1957) je bývalý český fotbalista, obránce.\n\nV československé lize hrál za Baník Ostrava. Nastoupil ve 4 ligových utkáních. Gól v lize nedal. V nižších soutěžích hrál i za VOKD Poruba.\n\n"}
{"id": "1305635", "url": "https://cs.wikipedia.org/wiki?curid=1305635", "title": "Josef Kejmar", "text": "Josef Kejmar\n\nJosef Kejmar (* 10. června 1957) je bývalý český fotbalista, záložník.\n\nV československé lize hrál za Spartu Praha. Nastoupil v 5 ligových utkáních. Gól v lize nedal. V nižších soutěžích hrál i za TJ TŽ Třinec.\n\n"}
{"id": "1305636", "url": "https://cs.wikipedia.org/wiki?curid=1305636", "title": "Ján Švec (fotbalista)", "text": "Ján Švec (fotbalista)\n\nJán Švec (* 26. září 1958) je bývalý slovenský fotbalový záložník.\n\nV československé lize hrál za Jednotu Trenčín. Nastoupil v 5 ligových utkáních. Gól v lize nedal.\n\n"}
{"id": "1305638", "url": "https://cs.wikipedia.org/wiki?curid=1305638", "title": "Vojtech Vaszily", "text": "Vojtech Vaszily\n\nVojtech Vaszily (* 12. září 1953) je bývalý slovenský fotbalista, útočník.\n\nV československé lize hrál za Jednotu Trenčín. Nastoupil v 5 ligových utkáních. Gól v lize nedal. V nižších soutěžích hrál i za TJ Trnávka a Rimavskou Sobotu.\n\n"}
{"id": "1305639", "url": "https://cs.wikipedia.org/wiki?curid=1305639", "title": "Africký mor prasat", "text": "Africký mor prasat\n\nAfrický mor prasat (zkratka: AMP, latinsky \"Pestis Africana Suum\") je vysoce nakažlivé virové onemocnění prasat domácích a prasat divokých, způsobené DNA virem rodu Asfivirus. Nemoc se vyskytuje endemicky u volně žijících prasat savanových a bradavičnatých v subsaharské Africe.\n\nNemoc způsobuje DNA virus rodu \"Asfivirus\", čeledi Asfarviridae. Jedná se o jediný DNA virus přenášený členovci, přesněji klíšťáky rodu \"Ornithodoros\", u nichž se může virus přenášet i vertikálně (tedy ze samičky na potomstvo). Klíšťáci rodu \"Ornithodoros\" se vyskytují pouze v tropických a subtropických oblastech. Přenos AMP skrze klíšťáky je nejčastější u divokých prasat v Africe. Klíšťáci se vyskytují nejseverněji v oblastech Středozemního moře. Například ve Španělsku či na Sardinii hráli klíšťáci významnou roli při epidemiích AMP u tamních populací prasat. V oblastech bez výskytu klíšťáků (mírné pásmo Evropy, Asie, Severní Ameriky) se nemoc přenáší pouze přímým kontaktem či krmivem. Blechy, vši, krevsající mouchy, komáři ani klíšťata virus nepřenášejí.\n\nVirus je odolný vůči vnějším faktorům, může zůstat infekční více než rok v krevním séru, zůstává infekceschopný řadu měsíců ve zmraženém mase či sušeném mase z nakažených zvířat.\n\nJde o nákazu povinně hlášenou a v případě výskytu na území EU se vyhlašují mimořádná veterinární opatření. Nemocná zvířata se neléčí. Vakcína proti AMP k roku 2016 neexistuje a jedinou prevencí je tak samotná ochrana před zavlečením tohoto viru. Člověk není vůči viru AMP vnímavý.\nZatímco u divokých afrických prasat je onemocnění bez příznaků, u prasat domácích a evropských divokých prasat je charakterizováno hemoragickou horečkou, apatií, depresí, cyanotickými skvrnami na kůži a krváceninami na sliznicích a orgánech, ve většině případů končí smrtí nakaženého zvířete během několika dní. Mezi onemocnění, která mohou vykazovat podobné příznaky u prasat, patří klasický mor prasat, Aujeszkyho choroba, vezikulární stomatitida, vezikulární choroba prasat, či slintavka a kulhavka.\n\nV letech 2007 - 2017 byly zaznamenány případy výskytu nákazy na území osmi států východní a střední Evropy a na Sardinii.\n\nPrvní případ výskytu AMP na území ČR byl zaznamenán v červnu 2017, a to u dvou prasat divokých na Zlínsku. Dne 3. července 2017 bylo nalezeno ve stejné oblasti 17 nově uhynulých kusů, přičemž u 4 z nich byl diagnostikován virus AMP. Tzv. zamořená oblast se tak k danému datu rozšířila na celý zlínský okres.\n\nPříslušná veterinární správa nechala jako opatření ohradit nakaženou zónu pachovými ohradníky v celkové délce 44,5 km a podařilo se jí udržet nakažená prasata v této zóně.\n\n"}
{"id": "1305641", "url": "https://cs.wikipedia.org/wiki?curid=1305641", "title": "Luis de Molina", "text": "Luis de Molina\n\nLuis de Molina (29. září 1535 Cuenca (Španělsko) – 12. října 1600 Madrid) byl jezuitský teolog a zakladatel filozoficko-teologického učení molinismu. Krom jiných děl je autorem \"De liberi arbitrii cum gratiae donis, divina praescientia, praedestinatione et reprobatione concordia\" (1588), komentáře spisu \"Summa theologiae\" Tomáše Akvinského a pojednání \"De jure et justitia\" (1593–1609).\n\nPostupně studoval právní vědu v Salamance (1551–1552), filozofii v Alcalá de Henares (1552–1553) a Coimbře (1554–1558) a v Coimbře pak i teologii (1558–1562). V roce 1553 se stal jezuitou. Po studiích vyučoval v letech 1563–1567 v Coimbře filozofii, od roku 1568 pak teologii nejdříve v Évoře a od roku 1591 zpět v Cuence. V roce 1600 byl jmenován profesorem morální teologie na jezuitské koleji v Madridu.\n"}
{"id": "1305643", "url": "https://cs.wikipedia.org/wiki?curid=1305643", "title": "Rybár", "text": "Rybár\n\nRybár je příjmení více osob:\n\n"}
{"id": "1305649", "url": "https://cs.wikipedia.org/wiki?curid=1305649", "title": "Wallmarketing", "text": "Wallmarketing\n\nWallmarketing (z anglického \"market\" – „trh“ a koncovky \"-ing\", vyjadřující zpravidla děj nebo akci a \"wall\" – „zeď“) je proces zaměřený na využití firemních stěn k marketingovým účelům s cílem uspokojování potřeb zákazníka. Výsledkem procesu jsou graficky zpracované relevantní marketingové informace umístěné na firemních stěnách.\n\nWallmarketing pomáhá lépe komunikovat se zaměstnanci či zákazníky, podporuje prodej produktů či služeb, prezentuje firemní cíle, hodnoty a vize. Je vhodný zejména do firemních prostor, ale také do neziskových a zájmových organizací.\n\nWallmarketing\n\n\n"}
{"id": "1305652", "url": "https://cs.wikipedia.org/wiki?curid=1305652", "title": "Presles (Val-d'Oise)", "text": "Presles (Val-d'Oise)\n\nPresles je francouzská obec v departementu Val-d'Oise v regionu Île-de-France. V roce 2014 zde žilo 3 703 obyvatel.\n\nSousední obce jsou: Beaumont-sur-Oise, L’Isle-Adam, Maffliers, Mours, Nerville-la-Forêt, Nointel a Saint-Martin-du-Tertre.\n\n\"Počet obyvatel\"\n\n\n"}
{"id": "1305656", "url": "https://cs.wikipedia.org/wiki?curid=1305656", "title": "Presles", "text": "Presles\n\nPresles je název nebo součást názvu více míst:\n\n"}
{"id": "1305660", "url": "https://cs.wikipedia.org/wiki?curid=1305660", "title": "Bohové (buddhismus)", "text": "Bohové (buddhismus)\n\nBohové ( déva, dévové) jsou v buddhistické kosmologii jedním ze šesti stavů existence, ve kterých se lze znovuzrodit, a to tím s nejblaženějším stupněm vědomí. Blaženější je již pouze \"nirvána\".\n\nDo těchto stavů se rodí podle buddhistů lidé, kteří měli v životě značné zásluhy – např. darovali velkou část majetku na charitativní účely, nebo se věnovali pomoci druhým – avšak nedosáhli k vymýcení svých žádostí pěstováním především sexuální askeze nebo žili upnutí na jiné světské radovánky. Tyto bytosti jsou až na nejvyšší skupinu bohů sídlících v \"arúpadhátu\", kde se jedná pouze o určitý bezmyšlenkovitý, velmi příjemný stav vědomí, podobné lidem – mají svá těla, pohybují se a bohové z oblasti \"dévalóky\" rovněž uspokojují svoje potřeby – např. sexuální a potrava. Rozdíl mezi lidmi a dévy spočívá v tom, že dévové mají těla tvořená pouze éterem, tedy jakousi subtilní světelnou formou. I jejich intelekt tedy postrádá svůj materiální základ, a proto se potuluje podobně jako ve snu rovněž pouze podle svých aktuálních zálib, proto se v tomto stavu vědomí nedá příliš hromadit dobrá karma vedoucí ke konečnému spočinutí v nirváně, ačkoliv od božských světů \"Vehapphala\" výše včetně se může jednat o stav \"anágamin\", tedy bytost, která se po skončení takového života reinkarnuje přímo do nirvány, a proto může být stav déva také posledním znovuzrozením bytosti před jejím konečným vyvanutím. Skutečně se jedná i o bohy viditelné na obloze a také o Boha – Hospodina, podle buddhistů „Mahábrahmu“ – ale také o ještě vyšší stavy bohů, resp. vědomí. Stav zvaný dévové se vnitřně dělí podle stupňů vědomí, resp. jejich kontemplace (neboli \"džhána\") do těchto tří sestupných kategorií:\n\nPřičemž platí, že každý, z níže popsaných božských světů odpovídá určitému nahromadění karmy, určitému stupni vědomí. Všechny božské světy jsou uspořádány do jednotlivých vrstev nad sebou a dále platí z hlediska časové kosmologie, že celý jejich daný svět vzniká či zaniká s první či poslední zde narozenou bytostí.\n\nTaké lze říci, že bohové v oblastech pokušení se více odlišují od bohů bez tvarů, než se odlišují od lidí. Obecně lze bohy z kámadhátu – oblastí žádostí – popsat spíše jako velice dlouho žijící vznášející se bytosti podobné lidem co do jejich projevů s určitým stupněm blaženosti, zatímco u arúpadhátu se jedná pouze je určitý blažený stav vědomí, který je víceméně zcela bez formy.\n\nCo se týče interakcí dévů a lidí, tak např. bohy z oblasti kámadhátu je možné vídat na obloze položené na některých mracích a bůh zvaný Mahábrahma v podstatě odpovídá Pánu Hospodinu z křesťanského úhlu pohledu, nebo Krišnovi z hinduistického úhlu pohledu, má tedy silný vliv na utváření náhod v životě člověka a dlí nad jeho osudem, je to jakýsi jeho vykonavatel (podle buddhistů je \"„vševidoucí, správce karmy\" apod.“). Bohové nad ním (není to zdaleka nejvyšší bůh, tedy nemá nejblaženější stav mysli a také umírá a to se zánikem celého vesmíru ohněm na konci jedné mahakalpy) již do životů lidí nezasahují. Stejně tak nižší bohové mají na jejich život pramalý vliv.\nObecně ke všem bohům: Tibetská kniha mrtvých k tomuto stavu píše, máš-li se narodit v některém z nebí, uvidíš mnohaposchoďové paláce postavené z rozličných drahokamů, jsi-li připraven vstoupit, vstup tam. Tibetská kniha mrtvých totiž doporučuje, pokud se nepodaří bránu lůna uzavřít v bardu vznikání (18. až maximálně 49. den po smrti), pouze znovuzrození jako bůh nebo v jižní zemi Džambudvípa jako člověk. \n\nProtože se jedná vždy o anágaminy – bytosti, které se znovu již nezrodí, nemůže zde pobývat pochopitelně žádný bódhisattva (budoucí buddha). Existují čtyři typy zdejších bohů, které korespondují se stupni vědomí (džhána):\n\nJedná se o první nebe (směrem od nejvyššího), kde mají bytosti svoje tělo a umístění v prostoru, i když jsou složeni z velmi subtilní substance, která je neviditelná pro bytosti z oblasti Kámadhátu. Pokud se chce Mahábrahma zjevit některému bohu v Kámadhátu, musí na sebe vzít hrubější formu. \nPodle buddhistických tradic je 17 až 22 takovýchto nebí, nejčastěji je uváděno (i zde) 18, členěných dále do 5 svébytných kategorií. Obyvatelé těchto nebí neprožívají extrémní slast nebo bolest a netěší se ze stejných věcí, jako bytosti Kámadhátu. Jejich těla nejsou pohlavně rozlišená a bytosti neprožívají sexuální zážitky (jako bohové v Kámadhátu). Stejně jako bytosti z Arúpadhátu, mají mysli korespondující k jednotlivým džhána (zde již ke 4 nižším, resp. nejnižším).\n\nBytosti v bezprostředně nižším nebi žijí většinou o polovinu méně kratší dobu, mají poloviční velikost a jejich nebe dosahuje o polovinu menší vzdálenosti. Vyšší nebe jsou také rozsáhlejší co do šířky jejich světa. Výška jejich světa je vyjádřena v jodžánách, přičemž 1 jodžána je vysoká jako 4 000 na sebe postavených mužů, údajně přibližně 7,31 km. \n\nTyto světy obývají pouze anágamini, kteří dosáhnou vykoupení bezprostředně po skončení jejich života v některém z těchto nebí, nebo se znovuzrodí v některém jiném nebi z této skupiny. Proto ani zde nemůže být žádný budoucí Buddha. Všichni jejich obyvatelé jsou považováni za ochránce buddhismu. Jejich světy také nejsou nikdy zničeny přírodními katastrofami na konci mahakalpy nebo konci několika mahakalp (viz dále).\n\nStav jejich mysli odpovídá 4. džhána a je charakterizován duševní vyrovnaností. Jednou za 64 mahakalp dojde k destrukci vesmíru větrem a toto jsou poslední světy, které jsou ušetřeny takovéto destrukce. Jsou to zároveň poslední světy, kde se rodí anágamini – proto např. Mahábrahma – Hospodin – se bude muset ještě minimálně jednou podle buddhistů znovuzrodit. \n\nMentální stav v těchto světech odpovídá 3. džhána a je popisován jako klidná radost či klidné blaho. Bytosti zde mají těla, která vyzařují nepřetržitě světlo. Při zničení vesmíru vodou jednou za 8 mahakalp jsou takovéhoto zničení ušetřeni, neboť voda nedosahuje dostatečné výšky, aby je zaplavila.\n\nMentální stav těchto bytostí odpovídá 2. džhána a je charakterizován potěšením a radostí či blahem. Jejich těla vyzařují paprsky světla jako blesky. Mají navzájem stejná těla, ale různé schopnosti vnímání. Jsou to poslední světy, které nezničí oheň na konci každé mahakalpy (plameny nedosáhnou takové výšky). Po zničení celého vesmíru jsou první bytosti nacházející se v něm bytosti reinkarnované z tohoto světa – to je případ i Mahábrahmy (Hospodina, viz níže).\n\nStav jejich mysli koresponduje s první džhána a je popisován jako pozorování a přemítání, jakož i potěšení a radost či blaho. Tyto světy jsou společně se všemi ostatními pod nimi zničeny při zániku vesmíru ohněm na konci každé mahakalpy.\n\nBytosti v těchto nebích se od sebe navzájem liší mírou štěstí, avšak platí pravidlo, že zde nenaleznete žádného anágamina, tudíž se všechny takové bytosti budou muset ještě minimálně jednou narodit jako lidé.\n\nNásledující 4 světy jsou ohraničené plochy, každá 80 000 jodžán široká, které se vznášejí kolem hory Méru. Někdy jsou také nazývána nebesa, protože tento pojem nejvíce odpovídá západním představám právě o nebi na obloze.\n\nTyto dva světy leží poblíž hory Méru, buď na jejím vrcholu, nebo na jejích stráních. K těmto světům poblíž Méru patří rovněž polobohové (asurové – viz dále), kteří bojují s těmito bohy neúspěšně o jejich panství.\n"}
{"id": "1305662", "url": "https://cs.wikipedia.org/wiki?curid=1305662", "title": "Gornji Kneginec", "text": "Gornji Kneginec\n\nGornji Kneginec je opčina ve Varaždinské župě v Chorvatsku. Opčinu tvoří 5 sídel. V roce 2011 žilo v celé opčině 5 349 obyvatel, v samotné vesnici Gornji Kneginec 743 obyvatel.\n\n\n"}
{"id": "1305664", "url": "https://cs.wikipedia.org/wiki?curid=1305664", "title": "Michael Nyqvist", "text": "Michael Nyqvist\n\nRolf Åke Mikael Nyqvist (8. listopadu 1960 – 27. června 2017) byl švédský herec, známý v Česku zejména z role novináře Mikaela Blomkvista v televizní adaptaci trilogie Milénium knižní předlohy spisovatele Stiega Larrsona. Ve Švédsku se proslavil vedlejší rolí policisty Johna Bancka v seriálu o komisaři Beckovi. V Hollywoodu hrál např. ve filmech John Wick, nebo . Jeho posledním natočeným filmem je Útok z hlubin, jež bude mít premiéru posmrtně.\n\nNyqvist zemřel na rakovinu plic.\n\n"}
{"id": "1305665", "url": "https://cs.wikipedia.org/wiki?curid=1305665", "title": "Franz Reichleitner", "text": "Franz Reichleitner\n\nFranz Karl Reichleitner (24. listopadu 1906 Ried im Traunkreis – 3. ledna 1944, Fiume) byl rakouský Hauptsturmführer a člen Waffen-SS během druhé světové války.\n\nV roce 1936 vstoupil do NSDAP, jeho členské číslo bylo 6 369 213. O rok později, v roce 1937 vstoupil do svazků Zbraní SS jako člen s číslem 357 065. Svou kariéru zahájil na místním oddělení gestapa v Linci. Později byl zařazen do akce s krycím názvem Akce T4 v programu \"Hartheim Euthanasia Centre\" na zámku Hartheim. Nejprve sloužil jako asistent (společně s Franzem Stanglem) Christiana Wirtha, než později tuto pozici po Wirthovi převzal a stal se hlavním vedoucím programu \"Hartheim Euthanasia Centre\". Dne 1. září 1942 byl odeslán do vyhlazovacího tábora pro Židy v Sobiboru, kde převzal velení. Na velícím místě nahradil svého známého Franze Stangla, který byl odvelen do vyhlazovacího tábora Treblinka. V táboře se ukazoval jen zřídka. I přes to v táboře panoval daleko přísnější režim, než za jeho předchůdce.\n\nTrpěl alkoholismem a v alkoholu utápěl svou odpovědnost za to, čeho byl svědkem. Vždy se oblékal velmi elegantně a vždy nosil rukavice. Neměl přímý kontakt s Židy z transportů, tomu se vyhýbal. Věděl, že se může spolehnout na své loajální podřízené, kteří se ho báli. Vyhlazovací tábor vedl s německou precizností, i když byl rakouské národnosti. Každý transport, který dorazil, byl ještě tentýž den zlikvidován. Za jeho působení tábor spolehlivě fungoval. \n\nDne 12. února 1943 tábor osobně navštívil Heinrich Himmler a Reichleitnera povýšil. Himmler dal také pokyn k ještě většímu zabezpečení tábora druhým ostnatým drátem a po obvodu tábora nechal udělat minová pole (Sobibor byl jediným táborem za druhé světové války, kde toto opatření bylo), přesto když byl Reichleitner na dovolené, tak dne 14. října 1943 došlo v táboře ke vzpouře. Z celkového počtu 600 vězňů se podařilo utéci téměř polovině vězňů. Ti, kterým se nepodařilo prchnout, byli zastřeleni na přímý rozkaz Heinricha Himmlera. V následujících dnech byl tábor uzavřen, zbourán a o jeho existenci se nemělo vědět. Na místě původního tábora došlo k obnově přírody. Po uzavření Sobiboru, na podzim roku 1943, byl Reichleitner jako většina důstojníků z Operace Reinhard odeslán do Itálie do boje proti místním partyzánům a k vraždění Židů. Dne 3. ledna 1944 byl zabit partyzány.\n"}
{"id": "1305669", "url": "https://cs.wikipedia.org/wiki?curid=1305669", "title": "Kurol", "text": "Kurol\n\nKurol (\"Leptosomus\") je endemický pták obývající Madagaskar a Komorské ostrovy. Rod kurol je monotypický taxon, jediným druhem je kurol madagaskarský (\"Leptosomus discolor\"), který se dělí na tři geografické poddruhy: \"L. d. discolor\" na Madagaskaru a Mayotte, \"L. d. intermedius\" na Nzwani a \"L. d. gracilis\" na ostrově Ngazidja. Název kurol pochází z anglického \"cuckoo-roller\", inspirovaného jeho podobností s kukačkou a mandelíkem. Původně byli také kurolové řazeni mezi srostloprsté, podle novějších výzkumů však tvoří samostatný řád.\n\nKurol je dlouhý 40–50 cm, váží 160–300 gramů, samice bývají větší. Také ve zbarvení se projevuje výrazný pohlavní dimorfismus: samci jsou břidlicově šedí se zeleným až bronzovým leskem na křídlech, podél oči se táhne vodorovný černý pruh; samice a mláďata jsou převážně skořicově hnědé, hruď mají bílou a hnědě kropenatou. Mají velkou hlavu s kuželovitým zobákem, široká krátká křídla a krátké nohy. Obývají převážně lesy až do nadmořské výšky 2000 metrů: mají zygodaktylní nohu (dva prsty směřují dopředu a dva dozadu), která jim umožňuje snadno šplhat po větvích. Živí se převážně hmyzem, občas uloví také chameleóna nebo gekona. Jsou monogamní a bedlivě střeží své hnízdní teritorium. Období rozmnožování probíhá od září do prosince, samice klade do dutin stromů dvě až čtyři vejce, mláďata se líhnou po třech týdnech a za další měsíc jsou schopna letu.\n\nMalgaši ho nazývají \"vouroudriou\" a považují ho za symbol štěstí a lásky. Pták není loven a jeho populace je poměrně početná.\n\n"}
{"id": "1305670", "url": "https://cs.wikipedia.org/wiki?curid=1305670", "title": "Oldřich Sochor", "text": "Oldřich Sochor\n\nOldřich Sochor (* 3. července 1930 Chotěšiny č.p.12) byl český veterinární lékař. \n\nPo maturitě na gymnáziu v Ústí nad Orlicí v roce 1950 byl přijat na Vysokou školu veterinární v Brně, kterou dokončil v roce 1955 a na umístěnku nastoupil na veterinárním oddělení Okresního národního výboru v Kadani. Pracoval zde na jatkách i na obvodě. Zajišťoval veterinární péči také v obcích, které již nyní neexistují: Bystřice, Milžany, Přezetice, Tušimice, Lužice, Čachovice, Lomazice a Drahonice, které ustoupily elektrárně, povrchovému dolu, nebo Nechranické přehradě.\n\nV roce 1958 byl přemístěn na tehdejší Pražský, později Středočeský kraj, kde do roku 1961 pracoval v inspekční skupině krajského veterinárního lékaře. Od roku 1961 do 1963 byl vedoucím veterinární vyšetřovací stanice se sídlem v Praze 2, Na Kozačce 3. V roce 1963 byla stanice přemístěna do Českého Brodu. Současně s tím byl zproštěn funkce vedoucího a jmenován vedoucím specializovaného veterinárního střediska při Podniku pro šlechtění drůbeže v Chrustenicích na okr. Beroun. Tam dokončil tlumení bílé úplavice kuřat - pulorová nákaza, ptačí tuberkulózy a vibriového zánětu jater. Ve spolupráci se šlechtiteli vypracoval a realizoval program tlumení lymfoidní leukózy, která v té době nabývala hrozivých rozměrů. PO několikaletém úsilí bylo genetickou cestou vytvořeno hejno odolné této nákaze. Než byl tento program úspěšně dokončen, byl v roce 1968 jmenován inspektorem pro veterinární péči ve šlechtitelských chovech drůbeže v celém státě, později jen České socialistické republice. \n\nV roce 1971 byl povolán na Státní veterinární správu, kde měl na starost veterinární péči v chovech hrabavé i vodní drůbeže, ryb, včel, kožešinových zvířat a zvířat v zoo zahradách. V témže roce ve šlechtitelském chovu Přemyslovice organizoval první vakcinaci kuřat proti Markově nemoci na východ od železného opony. Odtud bylo koncem září přepraveno letecky do Teheránu 34 000 jednodenních kuřat, kterým poskytoval 14 dní veterinární péči. Po úspěchu této zásilky se akce ještě několikrát opakovala. Z Teheránu se přemístil do Indie, kde poblíž Dillí zajišťoval veterinární péči u kuřat dovezených z jiné české šlechtitelské farmy. Vystoupil na Všeindickém kongresu o drůbeži v Bengalúru a pro odběratele kuřat obchodního partnera přednesl řadu přednášek o nemocech drůbeže ve státech Pandžáb a Haryana a v kongresovém centru v Novém Dillí.\n\nKdyž se uvolnilo místo vedoucího veterinárního odboru, byl jím v roce 1978 jmenován a současně s tím i hlavním epizootologem ČSR. V této funkci dokončil ozdravování chovů skotu od trichofytózy a několik desetiletí trvající ozdravování chovů prasat od Aujeszkého nemoci. Než odešel začátkem roku 1991 do důchodu byly významně sníženy ztráty způsobované varroázou u včel, byla soustavnými akcemi zcela eliminována řada nemocí hrabavé a vodní drůbeže a krůt, úspěšně byla zdokonalena prevence slintavky a kulhavky, výrazně pokročilo ozdravování chovů prasat od sípavky a byla zdokonalena ochrana chovů kožešinových zvířat a ryb. \n\n(V roce 1980 oceněna Tvůrčí prémií Českého literárního fondu), \n"}
{"id": "1305671", "url": "https://cs.wikipedia.org/wiki?curid=1305671", "title": "Vojtěch Razima", "text": "Vojtěch Razima\n\nVojtěch Razima (* 6. prosince 1968 Pelhřimov) je zakladatel a ředitel watchdog organizace Kverulant.org o.p.s.\n\nPo studiu Střední průmyslové školy strojní v Pelhřimově (1983–1987) pokračoval na Fakultě strojní ČVUT v Praze, obor spalovací motory (1987–1992) a posléze na Bankovním institutu v Praze (1994–1996).\n\nJako student se od roku 1988 účastnil zakázaných protirežimních demonstrací. Při Palachově týdnu v lednu 1989 by zadržen na Václavském náměstí. Z vlastního zadržení existuje fotografie (Razima na snímku zcela vpravo). Angažoval se v Sametové revoluci v Praze. Několikrát také veřejně vystoupil ve svém rodišti Pelhřimově. Tam také spoluzakládal místní Občanské fórum. Následně byl jako zástupce studentů zvolen do akademického senátu faktury strojní ČVUT a později do akademického senátu celého ČVUT. \n\nV letech 1992–1997 byl zpravodajským důstojníkem Bezpečnostní informační služby České republiky a důstojník Služby pro odhalování korupce (SPOK). Následujících 5 let pracoval jako konzultant ve společnosti Deloitte a v letech 2001–2003 zastával pozici bezpečnostního ředitele Komerční banky. Roky 2003–2006 strávil jako ředitel divize a člen představenstva společnosti Škoda Praha. Leta 2006–2009 strávil poradenskou a konzultační činností, až v roce 2009 založil watchdog organizaci Kverulant.org o.p.s. a ujal se jejího řízení. \n\nMá tři děti, syna Kryštofa (* 1999) a dcery Alžbětu (* 2009) a Kristýnu (* 2011).\n\n\n"}
{"id": "1305672", "url": "https://cs.wikipedia.org/wiki?curid=1305672", "title": "Eyolfek", "text": "Eyolfek\n\nEyolfek, ve starších překladech Malý Eyolf (Lille Eyolf), je drama Henrika Ibsena, které pochází z jeho posledního tvůrčího období, tedy po návratu do Norska (1891). Drama bylo napsáno v roce 1894. V této době se v Ibsenových hrách prolíná realismus se symbolismem. Často se objevuje téma poslání versus lidské štěstí. Konkrétně u Eyolfka se autor zaměřil na téma sobectví v kontrastu se sebeobětováním, tedy na otázku mravní odpovědnosti.\nHra se zatím dočkala pouze třech uvedení na českých jevištích. První uvedení se u nás uskutečnilo až v roce 1995 v Divadle v Řeznické (Praha). \n\nV Eyolfkovi vystupuje šest postav. Mezi hlavní postavy patří statkář Alfred Allmers, jeho žena Rita a jeho mladší sestra Asta. Dále se zde objevuje devítiletý syn manželů Allmersových Eyolfek, inženýr Borgheim a Krysařka.\n\nHra je rozdělená do třech dějství. V prvním dějství se nacházíme na Allmersově statku u fjordu (několik mil od města), konkrétně v bohatě zařízeném pokoji orientovaném do zahrady. Druhé dějství se odehrává v nevelkém těsném údolí u břehu a ve třetím dějství se nacházíme v Allmersově zahradě. Děj se odehrává v létě během 24 hodin.\nV prvním dějství se dozvídáme o nefunkčním manželství Allmersových a o nedávném duševním obratu Alfreda, který se právě vrací z léčebného pobytu v horách. Rita projevuje svou žárlivou a sobeckou povahu. Do domu Allmersových přichází Krysařka, která jim nabízí svou pomoc, spočívající ve vyhnání krys. Na konci prvního dějství dochází ke katastrofě – Eyolfek se utopí. Vinu za smrt Eyolfka přičítají rodiče právě Krysařce. V dalších dvou dějstvích se Alfred, Rita, Asta a Borgheim snaží vyrovnat se smrtí dítěte, především sledujeme Alfredovi duševní pochody. Alfred se také dozvídá pravdu o své sestře Astě – není to jeho sestra v pravém slova smyslu, nejsou pokrevně příbuzní. Toto zjištění je zásadní, jelikož Asta svého nevlastního bratra miluje. Rita i Alfred mají výčitky svědomí, kvůli smrti Eyolfka, a obviňují se navzájem. Vychází najevo, že ani jeden z rodičů neprojevoval Eyolfkovi dostatek lásky, ani se mu příliš nevěnoval. Jejich roli zastoupila v tomto ohledu Asta. Ve třetím dějství se atmosféra uklidňuje. Inženýr Borgheim se zdá být jedinou kladnou postavou. Má rád Astu a celou hru o ni usiluje. Ve třetím dějství odjíždí pryč, a spolu s ním nakonec i Asta. Alfred a Rita zůstanou sami a dochází u nich k vnitřnímu obratu. Rita tvrdí, že se chce začít starat o chudé děti. Alfred, který chtěl původně odejít do hor, se rozhodne zůstat a pomoct Ritě realizovat její záměr. Zdá se, že dochází k jejich usmíření. Svůj pocit viny se budou snažit odčinit tím, že se obětují ve prospěch druhých.\n\nDrama se odvíjí chronologicky. Všechny hlavní postavy a jejich vztahy prochází vývojem; v souvislosti s rozpadem jejich dosavadních hodnot.\nČeské překlady \n\nHru poprvé do češtiny přeložil Konrád Pešek v roce 1910. Novější překlady pořídili: Viktor Šuman (strojopisný rukopis, rok neznámý), Jan Rak (1960) a František Fröhlich (2006).\n\nČeská uvedení \n"}
{"id": "1305674", "url": "https://cs.wikipedia.org/wiki?curid=1305674", "title": "Káva (Maďarsko)", "text": "Káva (Maďarsko)\n\nKáva je maďarská obec v župě Pest. V roce 2015 zde žilo 661 obyvatel.\n\nSousední obce jsou: Bénye, Gomba, Pánd, Pilis a Tápióság.\n\n"}
{"id": "1305685", "url": "https://cs.wikipedia.org/wiki?curid=1305685", "title": "Hamdija Kreševljaković", "text": "Hamdija Kreševljaković\n\nHamdija Kreševljaković (16. září, dříve chybně 6. či 18. září, 1888, dříve chybně 1890, Sarajevo, Bosna a Hercegovina – 9. srpna 1959 Sarajevo, Federativní lidová republika Jugoslávie) byl bosenskohercegovský historik a pedagog bosňáckého původu.\n\nRodina Kreševljakovićů pochází ze středobosenského Kreševa; po jejím přestěhování do Sarajeva rodné příjmení Šećinović nahradil přídomek odkazující k jejímu původnímu bydlišti. Hamdijův otec Mehmed se živil jako obchodník. Chlapec se narodil v sarajevské čtvrti Vratnik, kde navštěvoval mekteb a ruždii, muslimskou základní školu (ta dnes nese jeho jméno). Později se zapsal na obchodní akademii, brzy ale přešel na Učitelskou školu.\n\nPo dokončení Učitelské školy v Sarajevu roku 1912 pracoval jako pedagog v základní škole v Sarajevu (druhé národní chlapecké základní škole), a to nejprve jako pomocný a od roku 1914 coby definitivní učitel, a nato chorvatských Vinkovcích (1918–1919), kam bylo 20. listopadu 1917 přemístěno 121 muslimských dětí z válkou zdevastované Bosny. Po návratu do vlasti složil odbornou zkoušku pro pedagogy v obchodních akademiích (předměty geografie, historie, srbochorvatský jazyk a obecná pedagogika). Od roku 1920 začal vyučovat v sarajevské Obchodní akademii (\"Trgovačka škola\"), posléze od začátku školního roku 1926/27 působil v Učitelské škole v Sarajevu. Dne 1. listopadu 1929 byl ze školy propuštěn, jelikož z důvodu nemoci a pro nesouhlas s přeřazením do školy v Surdulici u bulharských hranic, a do svého penzionování 2. února 1932 zůstal bez trvalého zaměstnání. Teprve až se vznikem fašistického Nezávislého státu Chorvatsko se do Učitelské školy vrátil, nyní v pozici profesora. Posledních deset let svého života strávil v Památkovém ústavu (\"Zemaljski zavod za zaštitu spomenika kulture Bosne i Hercegovine\", založen 1946). Vedle toho přednášel v muslimské učitelské škole, Daru-l-mualliminu, okružní medrese a Gazi Husrev-begově medrese (1925–1945).\n\nOd studentských let vystupoval jako horlivý propagátor chorvatské národní myšlenky mezi muslimy v Bosně a Hercegovině a hojně publikoval v mnoha časopisech. Od samého vzniku se podílel na aktivitách muslimského spolku \"Narodan uzdanica\" (Lidová opora). Coby historik se věnoval zejména dějinám Bosny a Hercegoviny za osmanské vlády. Roku 1939 byl zvolen za dopisujicího člena Jihoslovanské akademie věd a umění v Záhřebu, posléze roku 1952 řádným členem právě ustavené Učené společnosti Bosny a Hercegoviny (předchůdce Akademie věd a umění Bosny a Hercegoviny).\n\nHamdija se oženil s Razijou Ćorović, s níž přivedl na svět mj. syna Muhameda (1939–2001). Muhamed mezi lety 1991 a 1994 zastával úřad sarajevského starosty.\n\n\n"}
{"id": "1305687", "url": "https://cs.wikipedia.org/wiki?curid=1305687", "title": "Papoušek žlutoramenný", "text": "Papoušek žlutoramenný\n\nPapoušek žlutoramenný (\"Psephotus chrysopterygius\") je vzácný druh papouška obývající pouze australský poloostrov Cape York. Tento pestrý papoušek je podobný papoušku žlutokřídlému, avšak ve volné přírodě se tyto dva druhy nemohou setkat. Pohlaví jsou snadno rozeznatelná: samice jsou převážně zelené až světle žluté, zatímco samci mají výrazné tyrkysové břicho, žlutá ramena a černý pruh táhnoucí se od zobáku až k zátylku. Tento druh je zahrnutý v dohodě CITES I a populace asi 1 000 volně žijících jedinců má za následek i malý genofond.\n\nPapoušci žlutoramenní obývají pouze poloostrov Cape York na severovýchodě Austrálie. Vyhledávají otevřené a mírně zalesněné oblasti. Pro jejich výskyt je důležité i to, zda se v dané oblasti nachází i termitiště, kde mohou zahnízdit, a která jsou stavěna většími druhy termitů.\n\nDospělí jedinci váží okolo 56 g a jejich tělo měří asi 26 cm (některé zdroje ale uvádí i 23 až 28 cm). U papoušků žlutoramenných je vyvinutý výrazný pohlavní dimorfismus: samci jsou pestrobarevní, zatímco samice méně výrazné a převážně zelené. Samečci mají tyrkysové dolní partie, jen břicho je růžové až lososové, ramena žlutá a od zobáku se jim táhne černý pruh až k zátylku, kde se barva zesvětluje až do tmavě hnědé. Ocasní peří je hnědé a modré, záda šedohnědá. Naopak samičky jsou zbarveny v různých odstínech zelené až žluté, jen břicho je světle růžové. Mladí jedinci jsou podobní samicím, již v nízkém věku však lze u samců rozpoznat spíše tyrkysový odstín na hlavě. Mladé lze nejspolehlivěji od samic rozeznat díky oranžovému zobáku, který je u dospělých ptáků šedobílý. Duhovka hnědá, nohy šedé.\n\nTito ptáci jsou poměrně tišší, většinou se hlasově neprojevují.\n\nJsou aktivní během dne, který tráví především sháněním potravy: různých druhů semen nebo plodů.\n\nPapoušci žlutoramenní hnízdí na konci období dešťů v termitištích, kam hloubí tunel dlouhý mezi 50 až 350 mm. Takový způsob hnízdění je výhodný například proto, že stavba drží vejce v teple, takže rodiče mohou odletět na delší dobu, aniž by tím snůšku nějak poškodili. Snůška se pohybuje mezi třemi až šesti vejci, která jsou následně zahřívaná asi 20 dní. Během výzkumu provedeného v letech 1975 až 1979 bylo zjištěno, že existují pouze dvě oblasti, kde papoušci žlutoramenní hnízdí. První místo se nachází na sever od řeky Morehead, druhé na jihu Cape Yorku. Podlé této studie byla pro hnízdění populární především termitiště postavená druhem \"Amitermes scopulus\", ve druhé řadě pak termity \"Amitermes laurensis\". Důvodem pravděpodobně bylo, že termitiště stavěná prvním z uvedených druhů mívají více kuželovitý tvar.\n\nPo prvním období dešťů tvoří menší skupinky i s jinými druhy, například lasoletem černolícím (\"Artamus cinereus\"), čímž sníží pravděpodobnost predace ze strany flétňáků černohrdlých (\"Cracticus nigrogularis\").\n\nDle Mezinárodního svazu ochrany přírody přísluší druhu papoušek žlutoramenný status ohrožený (EN) a je též zahrnut v CITES, příloze 1. Je to především kvůli klesajícímu rozsahu, který je způsobený i rozšiřováním stád dobytka. Během 20. století se rozšíření těchto ptáků výrazně zmenšilo, v současné době se populace soustředí pouze do čtyř malých oblastí. Důležitým aspektem v klesání populace těchto papoušků je i predace, ať už ze strany koček domácích, koček divokých, turistů nebo divokých prasat, která ničí hnízda. Ačkoliv je ze strany IUCN snaha o udržení populace, například monitorování jedinců, poskytování potravy navíc během období dešťů a zakládání chráněných oblastí, počty těchto ptáků stále klesají.\n\n"}
{"id": "1305698", "url": "https://cs.wikipedia.org/wiki?curid=1305698", "title": ".ooo", "text": ".ooo\n\n.OOO (Tripple O) je doména nejvyššího řádu (TLD) v DNS. Byla vytvořena a je provozována Infibeamem.\n"}
{"id": "1305703", "url": "https://cs.wikipedia.org/wiki?curid=1305703", "title": "Rose Bowl", "text": "Rose Bowl\n\nRose Bowl je sportovní stadion v Pasadeně v americkém státě Kalifornie, nejbližší stanicí metra je Memorial Park. Má kapacitu 92 542 míst (všechna k sezení) a je osmnáctým největším stadionem na světě. Byl postaven v roce 1922 podle projektu architekta Myrona Hunta; původně měl tvar podkovy, jižní tribuna byla dokončena v roce 1928. Od roku 1987 je zapsán na seznam National Historic Landmark.\n\nJe určen především pro americký fotbal, každoročně se zde koná zápas univerzitních týmů Rose Bowl Game, který je součástí novoročních oslav zvaných v Pasadeně Rose Parade. V roce 1973 bylo dosaženo rekordní návštěvy na stadionu: 106 869 diváků. Také se zde konalo pět Super Bowlů v letech 1977, 1980, 1983, 1987, 1993 a Army–Navy Game 1983. Jako domácí stadion využívají Rose Bowl UCLA Bruins.\n\nStadion sloužil jako dějiště cyklistických soutěží při Letních olympijských hrách 1932 a fotbalového turnaje olympiády 1984. Hrálo se zde osm zápasů mistrovství světa ve fotbale 1994 včetně finále mezi Brazílii a Itálií. Hostil také mistrovství světa ve fotbale žen 1999, Zlatý pohár CONCACAF 1991, 2002, 2011 a 2013, Copa América 2016 a International Champions Cup. Domácí zápasy zde hraje fotbalová reprezentace Spojených států amerických, v letech 1996–2002 byl Rose Bowl také domácím hřištěm pro Los Angeles Galaxy. Konají se zde závody midget cars, oslavy Dne Nezávislosti a koncerty populárních skupin jako Big Brother and the Holding Company (1968), Depeche Mode (1988), Rolling Stones (1994), U2 (2009), One Direction (2014), Metallica (1992 a 2017). Stadion hostil hudební festival Wango Tango 2004 a v roce 2006 hlavní koncert soutěže \"American Idol\". \n\n"}
{"id": "1305709", "url": "https://cs.wikipedia.org/wiki?curid=1305709", "title": "Dlhoňa", "text": "Dlhoňa\n\nDlhoňa je obec na Slovensku v okrese Svidník. V roce 2016 zde žilo 83 obyvatel.\n\nV modrém štítě na zelené louce stojící stříbrný vlk v zlaté zbroji, v horních rozích po jedné zlaté odvrácené větvičce buku.\n\nTento znak byl přijatý usnesením obecního zastupitelstva ze dne 10. května 2006, č. OZ – 4/2006 a je zapsaný v heraldickém registru Slovenské republiky pod signaturou D – 171/2006.\n\nPřírodní motiv podle otisku pečetidla obce z roku 1868.\n\nAutoři znaku jsou Peter Kónya, Leon Sokolovský a Sergej Pančák.\n\nVlajka obce sestává ze sedmi podélných pruhů v barvách žluté (1/7), modré (1/7), zelené (1/7), bílé (1/7), modré (1/7), zelené (1/7) a bílé (1/7). Vlajka má poměr stran 2:3 a ukončená je třemi cípy, t. j. dvěma zástřihy, sahajícími do třetiny jejího listu.\n\nPřes obec protéká říčka Svidničanka.\n\nHřbitovu s 12 hroby, vesnickému vojenskému pohřebišti z první světové války, dnes dominuje železný křiž a zkorodované kovové hvězdice. Hvězdicemi se v Československu v meziválečném období označovali vojenská hrobová místa. Pohřebiště je původní, nenarušené a vzniklo exhumací 27.–29. dubna 1922. Podíl na jeho výstavbě mají četníci, strážmistři Rudolf Polívka a František Slezáček.\n\nSedm samostatných hrobů doplňují 5 masových se 17 pochovanými vojáky (6, 4, 3 a dva hroby po dvou vojácích). 19 rakousko-uherských a 5 ruských vojáků zahynulo v jarních měsících roku 1915. Dva vojáci zamřeli na následky cholery. Několik rakousko-uherských vojáků bylo z Pěšího pluku č. 50 (Alba Iulia, Rumunsko) a Pěšího pluku č. 96 (Karlovac, Chorvatsko).\n"}
{"id": "1305710", "url": "https://cs.wikipedia.org/wiki?curid=1305710", "title": "Abduselam Džumhur", "text": "Abduselam Džumhur\n\nHáfiz Abduselam-efendija nebo Abdusselam-efendija Džumhur (1885 Konjic, Bosna a Hercegovina – 27. června 1933 Bělehrad, Království Jugoslávie) byl bosenskohercegovský islámský důchovní bosňáckého původu.\n\nJeho otcem byl Zulfikar-efefendija Džumhur (1835–1892/1894), pedagog a imám v Konjici a Sarajevu, který zplodil dva syny, Abdurahmana (1883–po 1900) a Abduselama.\n\nV rodném městě Abduselam navštěvoval mekteb a v Sarajevu medresu. V Konjici působil jako imám Tekijské mešity. \n\nPřed první světovou válkou byl podporovatelem jihoslovanské myšlenky se srbskými konturami, a proto byl po sarajevském atentátu (1914) internován v Aradu. Koncem roku 1918 vyjádřil podporu nově vzniklému Království Srbů, Chorvatů a Slovinců, za což byl odměněn postem konjického starosty (1918–1920). Roku 1920 se s rodinou přestěhoval do Bělehradu, kde získal místo imáma v mešitě Bajrakli namísto odvolaného Mehmeda Remzi Deliće. Za svou loajalitu k novému jihoslovanskému státu byl poté roku 1923 odměněn úřadem vyššího vojenského imáma a referenta Ministerstva vojska a námořnictva.\n\nRoku 1923 se aktivně podílel na vzniku bělehradské pobočky muslimského podpůrného spolku \"Gajret\" (Úsilí) a jeho studentských kolejí. Již v předválečné době aktivně působil v místních orgánech tohoto sdružení, často též přispíval do jeho periodika stejného jména.\n\nAbduselam se oženil s Vasvijou Tufo (1900–1978), s níž společně přivedl na svět syny Zulfikara (1920–1989) a Džemala (1925–1945). Duchovní zemřel roku 1933 v Bělehradě, nicméně pohřeb a uložení posmrtných ostatků proběhly v Konjici.\n"}
{"id": "1305717", "url": "https://cs.wikipedia.org/wiki?curid=1305717", "title": "Endoskopické ošetření vyhřezlé meziobratlové ploténky", "text": "Endoskopické ošetření vyhřezlé meziobratlové ploténky\n\nEndoskopické ošetření vyhřezlé meziobratlové ploténky neboli disku je výkon prováděný nejčastěji u pacientů s chronickou bolestí zad, kterou způsobují některé typy vyhřezlých meziobratlových plotének (disků). Herniace (výhřez) meziobratlové ploténky, jejíž prevalence ve vyspělých zemích činí 1–3 %, je nejčastějším důvodem vedoucím k operaci páteře. Výkon se provádí dle doporučených postupů SIS (\"Spine Intervention Society\").\n\nNejčastějšími symptomy výhřezu disku je bolest zad s jednostranným vyzařováním do dolní končetiny. U pacientů nedochází ke zlepšení po PRT (periradikulární terapii) a mají pozitivní nález MRI (herniace, protruze disku, volný sekvestr). Diagnostickou metodou k identifikaci poškozené ploténky jako zdroje bolesti je provokační diskografie. K okraji ploténky se zavádí vodicí jehla, kterou se do jejího nitra vstřikuje do kontrastní látka. To umožní zobrazení struktury ploténky a zároveň u pacienta vyvolá bolest, na jejímž základě lze potvrdit či vyvrátit zda typ bolesti, který pacient pociťuje, pochází z tohoto zdroje.  \n\nEndoskopické ošetření vyhřezlé meziobratlové ploténky je alternativou k otevřenému operačnímu výkonu – hemilaminektomii lumbální páteře. Operace se vykonává miniinvazivně přes 1 cm pracovní kanál při minimálním traumatu okolní tkáně. Použít lze přístup transforaminální (nejčastěji laterálně přes \"foramen intervertebralis\", přirozený anatomický otvor obratle) nebo intralaminární (mezi plochami obratle). Operační zákrok je možno vzhledem k anatomickým poměrům využít v rozsahu celé lumbální páteře L1-L5 a na rozhraní lumbosakrální páteře L5-S1. \n\nVýhodou transforaminálního endoskopického výkonu je možnost jeho provedení v analgosedaci, tj. bez celkové anestezie. Transforaminálním přístupem k výhřezu se lze zcela vyhnout narušení míšních obalů, což je pravděpodobně klíčový faktor v prevenci vzniku epidurální fibrózy, resp. představuje absolutně minimální riziko tvorby pooperační jizvovité tkáně (Hess, M. G., MD). Z hlediska provedení endoskopického zákroku je možné konstatovat, že každý výhřez bederní meziobratlové ploténky je vhodný pro použití endoskopického přístupu. Transforaminální a interlaminární endoskopickou metodou lze úspěšně operovat okolo 90 % všech výhřezů plotének vyžadujících operaci.  Při výkonu dochází, na rozdíl od klasické operace, k minimálnímu poškození svalových a kostních struktur. \n\nPod kontrolou rentgenového záření se přes přirozený anatomický otvor v páteři zavádí speciální jehla pro vytvoření pracovního kanálu. Následně je zaveden endoskop vybavený světelným zdrojem a soustava pracovních nástrojů. Zavedený endoskop zobrazí, do jaké míry utlačuje vyhřeznutá ploténka nervový kořen. Za neustálé vizualizace se následně odstraňuje speciálními kleštičkami vyhřezlá část ploténky. Ploténka je na závěr ošetřena laserem nebo tepelnou radiofrekvencí s cílem snížit riziko opětovného vyhřeznutí a odstranění patologických nervových struktur způsobující bolest vně i uvnitř ploténky. Délka výkonu se pohybuje od 40 do 90 minut.\n\nEndoskopické ošetření vyhřezlé meziobratlové ploténky oproti otevřené operaci páteře vede k výrazně nižším krevním ztrátám, kratší hospitalizaci a vyšší spokojenosti pacientů, přičemž nemá horší výsledky z hlediska počtu reoperací nebo jiných komplikací. Výkon se provádí v režimu jednodenní chirurgie (pacient odchází v tentýž den po operaci domů). Výhodou je rychlejší rekonvalescence pacienta a jeho návrat do aktivního života. \n\n"}
{"id": "1305719", "url": "https://cs.wikipedia.org/wiki?curid=1305719", "title": "Baskicko-islandský pidžin", "text": "Baskicko-islandský pidžin\n\nBaskicko-islandský pidžin je pidžin, kterým se mluvilo v sedmnáctém století na Islandu a na lodích v Atlantském oceánu mezi baskickými rybáři, mořeplavci a lovci velryb. Jedná se o baskičtinu s mnoha slovy z islandštiny, nizozemštiny, angličtiny, francouzštiny, španělštiny a němčiny. Na Islandu se používal na poloostrově Vestfirðir. Baskičtí mořeplavci byli velmi významní, existují i teorie, že objevili Ameriku a na Island se proto dostávali velmi často. \nV následující tabulce jsou ukázky baskicko-islandského pidžinu a pro srovnání je uvedena baskičtina a islandština. Ukázky jsou z velrybářské knihy \"Vocabula Biscaica\", uložené v Reykjavíku.\n\n\n\n\n\n\nAno se baskicko-islandským pidžinem řeklo \"bai\" (z baskického \"bai\") nebo \"vi\" (z francouzského \"vÿ\", v moderní francouzštině psáno \"oui\")\n"}
{"id": "1305720", "url": "https://cs.wikipedia.org/wiki?curid=1305720", "title": "Epiduroskopie", "text": "Epiduroskopie\n\nEpiduroskopie je endoskopický výkon prováděný v epidurálním prostoru. Jejím prostřednictvím je diagnostikován a terapeuticky ošetřen zdroj chronické lumbosakrální radikulární bolesti zad vznikající nejčastěji v důsledku syndromu selhané operace zad (FBSS, \"failed back surgery syndrome\"), který se projevuje u 10 až 40 % operovaných pacientů. Zdrojem bolesti může být epidurální fibróza (zmnožení vaziva) v míšním kanálu, která dráždí míšní kořen nebo způsobuje zúžení epidurálního prostoru. Statisticky se fibróza projevuje až u třetiny pacientů po operacích. Epiduroskopii lze označit za výkon, který nabízí tři efektivní terapeutické možnosti: diagnostiku a identifikaci místa bolesti zobrazením epidurálního prostoru speciálním endoskopem, mechanické odstranění epidurální fibrózy a cílenou aplikaci léčiva. \n\nBolest se projevuje nejčastěji v oblasti dolní části bederní páteře s vyzařováním do dolních končetin nebo bez vyzařování, případně v obou místech současně. Místo a způsob šíření bolesti je v závislosti na místě postižení v páteři velmi variabilní. Diagnostika přítomné epidurální fibrózy se stanovuje většinou na základě konvenčních zobrazovacích metod jako MRI a CT a jako vysoce efektivní metodou se při jejím záchytu projevuje právě epiduroskopie. Studie porovnávající schopnost detekování fibrózy prokázala 16% zachycení fibrózy MRI oproti 90 % u epiduroskopie. \n\nEpiduroskopie je komplexní výkon, který podává významnou diagnostickou informaci o míšním kanálu. Důkladné zobrazení epidurálního prostoru kamerou umožňuje snadno a přesně odhalit postižené nervové kořeny, identifikovat záněty, srůsty či jiné abnormality. Díky přímé vizualizaci je možné ihned terapeuticky řešit jiné patologické procesy v míšním kanálu. Při epiduroskopii se využívá speciální endoskop – vícelumenový instrument, který umožňuje zavedení optického vlákna, laserového vlákna a další terapeutické mechanismy. Nejúčinnějšími léčebnými možnostmi epiduroskopie je adheziolýza, resp. mechanické rozrušování adhezí (srůstů), kontinuální proplachování fyziologickým roztokem, který odstraňuje zápalové prvky a cílené podávání léčiva (kortikosteroidů). \n\nV lokální anestezii a pod kontrolou rentgenu se přirozeným anatomickým otvorem v kosti křížové (\"hiatus sacralis\") zavádí speciální zaváděcí jehla. Přes jehlu se poté zavede velmi tenký endoskop, který je napojen na kameru, a laserové vlákno. Pod neustálou vizuální kontrolou je následně fibrózní tkáň odstraňována laserem nebo tepelnou radiofrekvencí. Pro precizní zobrazení je míšní kanál proplachován fyziologickým roztokem. V případě zúžení epidurálního prostoru se zavádí balonkovitý katetr, který umožní jeho rozšíření a zpřehlednění. Epiduroskop se zavádí ve většině případů na úroveň ploténky L5-S1 nebo L4-5.\n\nEpiduroskopie jako miininvazivní výkon přináší, v porovnání s konvenční chirurgií, dle ISMISS pacientovi řadu výhod, zejména nižší riziko poškození nervů, menší tvorbu epidurální fibrózy, nižší výskyt infekcí, menší chirurgický řez a chirurgické trauma. Benefitem je v neposlední řadě také rychlejší rekonvalescence a rychlejší návrat do aktivního života. Výkon se provádí v režimu jednodenní chirurgie, tj. pacient se po zákroku a doporučené době odpočinku navrací tentýž den do svého domova. Délka výkonu se pohybuje od 20 do 60 minut.\n\n"}
{"id": "1305721", "url": "https://cs.wikipedia.org/wiki?curid=1305721", "title": "Rundetaarn", "text": "Rundetaarn\n\nRundetaarn či Rundetårn (česky Kulatá věž) je věž ze 17. století, která se nachází v centru Kodaně v Dánsku. Věž je jedním z mnoha architektonických projektů krále Kristiána IV. Dánského. Původně byla postavena jako astronomická observatoř. Je známá zejména díky svému spirálovitému jezdeckému schodišti, a také díky rozsáhlé vyhlídce po Kodani, kterou nahoře poskytuje.\n\nVěž je součástí tzv. \"Trinitatis Complex\", který tehdejším učencům poskytoval univerzitní kapli, Kostel svaté Trojice a akademickou knihovnu.\n\nDnes Kulatá věž slouží jako vyhlídkové místo, veřejná astronomická observatoř a historická památka. Nepřímou součástí věže je také Knihovní hala, která se nachází nad kostelem a je přístupná pouze přes věžní rampu. Hala slouží také jako místo pro různé výstavy či koncerty.\n\nV 17. století nabyla v Evropě astronomie své důležitosti. Země spolu začaly soutěžit v zakládání kolonií, čímž vzrostl požadavek na přesnou navigaci pro cestování po oceánech. Z toho důvodu bylo založeno mnoho národních observatoří, první v roce 1632 v Leidenu v Holandské republice. Již o pět let později následovalo vybudování observatoře Rundetårn, která se původně označovala názvem STELLÆBURGI REGII HAUNIENSIS.\n\nPo tom, co Tycho Brahe upadl v nemilost a opustil Dánsko, se Christian Longomontanus stal novým astronomem krále Kristiána IV., a zároveň prvním profesorem astronomie na Kodaňské univerzitě. V roce 1625 tento astronom navrhl králi vybudovat astronomickou věž jakožto náhradu za Braheho podzemní observatoř Stjerneborg, která byla zbourána po jeho smrti v roce 1601.\n\nLongomontanův první návrh byl vztyčit novou observatoř na vrchu kopce Solbjerget, dnes známého jako Valby Bakke. Ale jelikož v tu dobu existovaly také plány na vybudování nového studentského kostela a nové studentské knihovny pro univerzitu, vyvstal nápad spojit tyto tři budovy do jednoho velkého komplexu.\n\nPozemek, na němž byl nakonec Trinitatis Complex postaven, král Kristián IV. koupil již v roce 1622, tedy 13 let před začátkem stavby. Jeho původní plány staveniště nejsou známy, ale jelikož se pozemek příhodně nacházel vedle regensenských kolejí a univerzity, bylo pro tento prestižní projekt vybráno právě toto místo.\n\nAčkoliv o tom není jasný důkaz, je všeobecně přijímáno, že návrhem nové budovy byl pověřen architekt Hans Van Steenwinckel mladší, i když se dokončení stavby nedožil.\n\nKameny na stavbu základů byly na staveniště dováženy od 24. listopadu 1636. Nejprve byl materiál brán z městských hradeb, později z oblasti poblíž města Roskilde. Cihly byly objednány z Nizozemska, neboť místní výrobci nebyli schopni vyrobit cihly požadované vysoké kvality. V únoru 1637 byla v Emdenu podepsána smlouva s Henrikem van Dingklagem o dovozu cihel na stavbu. První tři várky měly být lodí dodány v květnu, další tři během příštího měsíce a zbytek na zakázku.\n\nStavba Trinitatis Complex byla započata v hustě zalidněném sousedství úzkých ulic a uliček. Oblast musela být nejprve vyklizena, a proto 18. dubna 1637 200 mužů, vojáci a lidé z městské části - ostrůvku Gammelholm (tehdy známého jako Bremerholm) začali s demolicí hrázděných domků, které na budoucím staveništi stály.\n\nZákladní kámen byl položen 7. července 1637. Když Hans van Steenwinckel 6. srpna 1639 zemřel, byl z Nizozemska přizván Leonhard Blasius coby nový hlavní královský stavitel. Na rozdíl od svého předchůdce se v dánské architektuře zapsal pouze jako přechodná postava. Zemřel totiž pouhé čtyři roky po svém příjezdu do Dánska, a to aniž by po sobě zanechal nějaké významné budovy svého vlastního designu. Stavba byla několikrát pozastavena kvůli nedostatku financí. Z těchto důvodů bylo kostelům v Dánsku a Norsku nařízeno, aby částí svých výdělků přispívaly na stavbu. V roce 1642 byla stavba přece jen dokončena, ačkoliv kostel a knihovna byly dokončeny až v roce 1657.\n\nChristian Longomontanus, ačkoliv byl již velmi starý (v době dokončení stavby mu bylo přes 80 let), se stal prvním ředitelem observatoře. Během velkého požáru v roce 1728 byl Trinitatis Complex značně poškozen, ale byl obnoven.\n\nNa začátku 19. století byla Kulatá věž jako astronomická observatoř zastaralá. Nástroje k pozorování oblohy stále nabývaly na velikosti, zatímco věž být rozšířena nemohla. Zároveň byla pozorování nepřesná kvůli světelnému znečištění z města a otřesům způsobeným čím dál více houstnoucím provozem v ulicích. Proto se univerzita rozhodla na starém městském opevnění, které bylo rovněž zastaralé a chystalo se proto k vyřazení, postavit observatoř Østervold. Nová observatoř byla uvedena v roce 1861 v podobě od architekta Christiana Hansena.\n\n\nKulatá věž je válcovitá stavba postavená ze zdiva, které kombinuje žluté a červené cihly - barvy rodu Oldenburků. Využité cihly byly vyrobeny v Nizozemsku a jsou z natvrdo pálených štíhlých cihel. Zadní stranou je věž spojena s kostelem Trinitatis, ale jako kostelní věž nikdy nesloužila.\n\nSteenwinckel, jehož jméno je jinak synonymem pro holandskou renesanční architekturu v Dánsku, po sobě s Trinitatis Complex zanechal svůj charakteristický styl. Na rozdíl od jeho ostatních budov, které nesou prvky bohatého zdobení a extravagantní věžičky, je tento komplex střízlivý a více soustředěný.\n\nNamísto schodů vede nahoru do věže a ostatních přidružených částí pouze točitá plochá rampa. Tato podoba byla vybrán proto, aby se ke knihovně a observatoři dostal kůň s vozem, který by posloužil při stěhování knih či při převozu těžkých a citlivých nástrojů.\n\nPlošina observatoře se nachází 34,8 m nad ulicí. Podél jejího okraje se rozprostírá mřížoví ze svářkové oceli, které bylo vyrobeno v roce 1643 Kasparem Finckem, dvorním umělcem v oblasti kovodělnictví. V mřížoví je zachycen monogram krále Kristiána IV., a také písmena RFP, která mají představovat královo motto: \"Regna Firmat Pietas\" - Zbožnost posiluje říše.\n\nDo vrchní částí fasády věže je pozlaceným písmem vepsán rébus. Vlastní náčrt krále Kristiána IV., zachycen jeho rukopisem, je uložen v dánském říšském archivu. Rébus obsahuje čtyři hebrejské souhlásky z Tetragrammatonu a lze jej vyložit následujícím způsobem: \"Veď, Bože, správné učení a spravedlnost v srdce korunovaného krále Kristiána IV., 1642\". Uvedený letopočet 1642 je rok, kdy byla věž dokončena.\n\nVe věži se nachází také toaleta, kterou využívali badatelé a astronomové při práci. Sedátko se nachází téměř úplně nahoře, přičemž ze záchodu do přízemí vede šachta, dole končící dutým jádrem. Tuto šachtu nelze nijak vyprazdňovat, ani z ní ven nevede žádná ventilace, pročež ji lze sporně považovat za jeden z prvních a největších septiků na světě.\n\nV roce 1860 Kodaňská univerzita vyřadila Kulatou věž coby univerzitní observatoř. V roce 1928 byla věž zrekonstruována jako observatoř s přístupem pro amatérské astronomy a širokou veřejnost. Věž je přístupná po celý rok vyjma některých svátků.\n\n\n"}
{"id": "1305725", "url": "https://cs.wikipedia.org/wiki?curid=1305725", "title": "Michaela Hrbková", "text": "Michaela Hrbková\n\nMichaela Hrbková (* 14. července 1987, Olomouc) je česká házenkářka hrající pro tým Frisch Auf Göppingen a český národní tým. V minulosti hrála mimo jiné za tým při Univerzitě Palackého v Olomouci.\n\nV roce 2017 byla vyhlášena nejlepší hráčkou německé Bundesligy.\n"}
{"id": "1305733", "url": "https://cs.wikipedia.org/wiki?curid=1305733", "title": "Džúngarsko-čchingské války", "text": "Džúngarsko-čchingské války\n\nDžúngarsko-čchingské války v letech 1690–1759 byla série válek mezi Džúngarským chanátem a říší Čching o kontrolu nad centrální Asií, která skončila pohlcením Džúngarska říší Čching.\n\nPrvní džúngarsko-čchingská válka proběhla v letech 1690–1697. Započala střetem Džúngarského chanátu a říše Čching o chalchaské Mongolsko. Táhnoucí se spory mezi chány Chalchy a mezi některými z nich a Džúngary vyústily ve válku mezi Džúngary a chalchským Tüšetü-chánem Čichundordžem. Roku 1688 džúngarský chán Galdan vtrhl do Chalchy a rozdrtil Čichundordže (který s bratrem Dzanabadzarem a svými lidmi roku 1691 přijal čchingské poddanství). Říše Čching roku 1690 reagovala tažením proti Džúngarům. Džúngarové odolali prvnímu čchingskému náporu, nicméně v samotném Džúngarsku vypuklo povstání proti Galdanovi vedené jeho příbuzným Cevan Rabdanem a Galdan se ocitl pod tlakem ze dvou stran. Roku 1697 zemřel a válka skončila, přičemž Chalcha zůstala Čchingům.\n\nDruhá džúngarsko-čchingská válka proběhla v letech 1715–1739. Džúngarský vládce Cevan Rabdan obnovil moc Džúngarů a začal po říši Čching žádat navrácení zemí dříve nležejících Džúngarům. Válečné akce začaly roku 1717 džúngarským dobytím Chami. Koncem roku 1722 zemřel čchingský císař Kchang-si, válka poté utichla, když čchingská ani džúngarská vojska neútočila. Až roku 1729 čchingský císař Jung-čeng (vládl 1722–1735) obnovil boje, nicméně ani jedna strana nebyla schopna získat rozhodující převahu. Začaly dlouhé rozhovory, dokončené až za vlády následujícího čchingského císaře Čchien-lunga. Byla dohodnuta hranice na Altaji a jezeru Ubsa núr, obnovení obchodu a svobodné cestování pro poutníky do a z Tibetu.\n\nTřetí džúngarsko-čchingská válka proběhla v letech 1755–1759. Po smrti džúngarského vládce Galdan Cerena Džúngaři oslabili kvůli sporům o trůn a část jich začala přebíhat k říši Čching. Roku 1754 jeden z pretendentů na vládu nad Džúngary – Amursana – nabídl čchingské vládě své podřízení, pokud mu pomůže stát se panovníkem. Roku 1755 čchingská armáda s Amursanou vtáhla do Džúngarska a obsadila ho. Čchingský císař však nedal Amursanovi vládu nad všemi Džúngary, místo toho chtěl Džúngarsko rozdělit. Amursana proto vyvolal povstání proti Čchingům. Následující rok, 1756, povstali i chalchaští Mongolové. Roku 1757 přešly čchingské armády do ofenzivy a do roku 1759 povstání zadusily.\n\n\n"}
{"id": "1305740", "url": "https://cs.wikipedia.org/wiki?curid=1305740", "title": "Martin Jiránek (politik)", "text": "Martin Jiránek (politik)\n\nMartin Jiránek (* 10. dubna 1978 Dvůr Králové nad Labem) je politik, analytik a marketingový specialista, od října 2017 poslanec Poslanecké sněmovny PČR, od roku 2016 zastupitel Královéhradeckého kraje, od roku 2014 zastupitel města Trutnov, člen Pirátů.\n\nVystudoval Gymnázium Trutnov a následně obor informační management na Fakultě informatiky a managementu Univerzity Hradec Králové (získal titul Ing.).\n\nŽiví se jako marketingový poradce regionálních firem. Celou svou profesní kariéru pomáhá primárně malým firmám a živnostníkům s marketingem a nastavením firemních procesů, aby dokázali zaujmout a udržet zákazníky a peníze tak zůstávaly v regionu. V Trutnově se mu podařilo představit, prosadit a rozjet podnikatelské centrum (\"Centrum inovací a podnikání Trutnov\"). Pořádá přednášky o podnikání na školách, organizuje oborové pracovní skupiny a celkově se věnuje osvětě o tom, jak vlastně malé podnikání v reálném světě funguje.\n\nMartin Jiránek žije ve městě Trutnov, konkrétně v místní části Kryblice. Mezi jeho záliby patří knihy (především sci-fi), běh, nohejbal, hudba a přátelé.\n\nOd roku 2010 je členem Pirátů. V komunálních volbách v roce 2010 kandidoval za tuto stranu do Zastupitelstva města Trutnov, a to z pozice lídra místní kandidátky, ale neuspěl. Zastupitelem města se tak stal až po volbách v roce 2014, kdy kandidoval jako člen Pirátů na kandidátce subjektu s názvem \"\"Žít v Trutnově-SZ, LES a Piráti\"\". Působí jako člen Komise pro cestovní ruch. V komunálních volbách v roce 2018 obhájil jako člen Pirátů post zastupitele města Trutnov, když vedl kandidátku subjektu \"\"Piráti a nezávislí\"\". V květnu 2019 se ovšem rozhodl na mandát zastupitele rezignovat, aby se mohl plně soustředit na práci v Poslanecké sněmovně. V zastupitelstvu ho nahradila Kateřina Hůlková.\n\nV krajských volbách v roce 2012 kandidoval za Piráty do Zastupitelstva Královéhradeckého kraje, ale neuspěl. Krajským zastupitelem se tak stal až po volbách v roce 2016, kdy kandidoval jako člen Pirátů na kandidátce s názvem \"\"Piráti a Strana zelených + Změna pro Královéhradecký kraj\"\".\n\nVe volbách do Poslanecké sněmovny PČR v roce 2017 byl lídrem Pirátů v Královéhradeckém kraji. Získal 1 907 preferenčních hlasů a byl zvolen poslancem.\n"}
{"id": "1305745", "url": "https://cs.wikipedia.org/wiki?curid=1305745", "title": "Bitva u Ulan Butungu", "text": "Bitva u Ulan Butungu\n\nBitva u Ulan Butung ve dnech 1. – 5. srpna 1690 byla jednou z bitev džúngarsko-čchingských válek mezi armádou Džúngarského chanátu v čele s chánem Galdanem a vojskem říše Čching, které vedl mandžuský princ Fu-čchüan. Přestože Čchingové měli pětinásobnou převahu, nebyli schopni rozdrdit džúngarské vojsko, které v pořádku ustoupilo.\n\nPo porážce čchingské armády v bitvě u jezera Ologoj v létě 1690 džúngarská armáda v čele s chánem Galdanem postoupila na jih, do oblasti Šara-muren. Poté, co přišly zprávy o povstání proti Galdanovi v Džúngarsku vedeném jeho příbuzným Cevan-Rabdanem, začal se Galdan vracet na sever. Proti Galdanovi čchingský císař Kchang-si vyslal dvě armády – levého křídla z Ku-pej-kchou a pravého křídla ze Si-feng-kchou, přičemž osobně vyjel do pole. Galdan se obával přímé konfrontace a pokusil se záhajit rozhovory. Nicméně 1. srpna čchingský průzkum objevil džúngarskou armádu na břehu řeky u Ulan Butungu.\n\nDžúngaři rozmístili své oddíly v lese na vysokém břehu řeky, své postavení „opevnili“ položenými velboudy. Čchingská armáda upoutala střed Džúngarů přestřelkou z děl a ručnic, zatímco zaútočila na křídlech. Čchingskému levému křídlu se podařilo překočit řeku a zahnat Džúngary, ale na pravém křídle útok čchingského jezdectva uvázl v bažinách, načež ho džúngarský protiútok zahnal zpět. Čchingské vojsko se tak nebylo schopno udržet na nepřátelském břehu a k večeru ustoupilo.\n\nZničené velbloudí opevnění Džúngaři nahradili štíty z proutí a pokácenými stromy. Následující tři dny nezměnily situaci a Galdan v noci 5. srpna stáhl svou armádu a ustoupil na sever a potom směrem na Kobdo aniž by ho čchingská armáda pronásledovala.\n\nGaldan uchoval svou armádu v bitvě s nejlepším vojskem Dálného východu, které ho pětinásobně přečíslilo a bylo vyzbrojené silným delostřelectvem. Pod kontrolou Džúngarů zůstala část Chalchy (vnějšího Mongolska), přičemž zbytek byl ohrožován džúngarskými nájezdy.\n"}
{"id": "1305746", "url": "https://cs.wikipedia.org/wiki?curid=1305746", "title": "Dzanabadzar", "text": "Dzanabadzar\n\nDzanabadzar či Öndör-gegén Dzanabadzar (, 1635–1723), rodným jménem Išdordž () byl mongolský aristokrat, syn Tüšetü-chána Gombodordže, první bogdgegén a významný a všestranný umělec.\n\nDzanabadzar byl synem Gombodordže, třetího mongolského Tüšetü-chána. Roku 1639 byl na sjezdu představitelů chalchaských Mongolů prohlášen za jejich duchovního vůdce s titulem Öndör-gegén. Pátý dalajláma Ngawang Lozang Gjamccho ho později uznal za převtělence tibetského buddhistického učence Taranathy (1575–1634), který byl patnáctým převtělencem v linii džebzundamba chutugtuů a udělil mu sanskrtské jméno Jñānavajra (, mongolsky Dzanabadzar, „Záblesk moudrosti“). Později obdržel ještě titul bogdgegén.\n\nDzanabadzar rozšířil vliv buddhistické školy gelugpa v Mongolsku, která tak nahradila dosud převládající vliv školy sakjapa. Jeho těsné vztahy s chalchaskými mongolskými chány (včetně bratra Čichundordže) a čchingským císařem Kchang-sim usnadnily roku 1691, po jejich porážce Džúngary, přechod chalchských Mongolů do čchingského poddanství.\n\nVedle své duchovní a politické role byl Dzanabadzar všestranným učencem a umělcem – vynikl jako sochař, malíř, architekt, básník, učenec a lingvista. Přisuzuje se mu zahájení mongolské kulturní renesance sedmnáctého století. Nejvíce je známý svými složitými a elegantními buddhistickými sochami v nepálském stylu, z nichž nejznámější jsou Bílá Tara a Varadžradhara, vytvořené v roce 1680. Pro usnadnění překladu posvátných tibetských textů vytvořil písmo sojombo. Svou uměleckou činnost užíval k propagaci buddhismu mezi všemi úrovněmi chalchské společnosti, aby sjednotil mongolské chalchské kmeny v tehdejším období sociálního a politického nepokoje.\n\nPo Dzanabadzarovi je pojmenován dinosaur Zanabazar.\n"}
{"id": "1305753", "url": "https://cs.wikipedia.org/wiki?curid=1305753", "title": "Concrete and Gold", "text": "Concrete and Gold\n\n\n\n"}
{"id": "1305757", "url": "https://cs.wikipedia.org/wiki?curid=1305757", "title": "Právem odsouzeni", "text": "Právem odsouzeni\n\nPrávem odsouzeni (v anglickém originále Conviction) je americký dramatický televizní seriál, jehož autorkami jsou Liz Friedlander a Liz Friedman. Premiérově byl vysílán v letech 2016–2017 na stanici ABC, kdy v jedné řadě vzniklo celkem 13 dílů. V hlavní roli se představila Hayley Atwell.\n\nPrávnička a poněkud rebelská dcera bývalého amerického prezidenta Hayes Morrisonová je donucena převzít vedení nově vzniklé Městské revizní skupiny (MRS, v originále \"Conviction Integrity Unit\", CIU). Toto oddělení kanceláře newyorského státního návladního tvoří tým právníků, detektivů a forenzních expertů, kteří přezkoumávají vybrané případy, u který panuje podezření, že byl odsouzen nesprávný člověk.\n\n\n"}
{"id": "1305759", "url": "https://cs.wikipedia.org/wiki?curid=1305759", "title": "Reginar V. Henegavský", "text": "Reginar V. Henegavský\n\nReginar V. Henegavský (995 – 1039) byl nejstarším synem Reginara IV. Henegavského a jeho manželky Hedviky Francouzské. Jeho prarodiči z matčiny strany byli Hugo Kapet a Adéla Akvitánská.\n\nV roce 1013 se stal po otci hrabětem z Monsu. Oženil se s Matyldou z Verdunu, dcerou Heřmana z Verdunu a jeho manželky Matyldy.\n\nKolem roku 1024 získal tak jižní část brabantské provincie.\n\nPo jeho smrti se stal hrabětem syn Heřman, který se oženil s Richildou z Monsu. Po Heřmanově smrti získal kontrolu nad hrabstvím Richildin druhý manžel Balduin VI. Flanderský.\n"}
{"id": "1305760", "url": "https://cs.wikipedia.org/wiki?curid=1305760", "title": "Malá Lodina", "text": "Malá Lodina\n\nMalá Lodina je obec na Slovensku v okrese Košice-okolí v Košickém kraji na řece Hornád.\n\nPrvní písemná zmínka o obci je z roku 1386. V obci stojí římskokatolický kostel svatého Štěpána Uherského.\n"}
{"id": "1305761", "url": "https://cs.wikipedia.org/wiki?curid=1305761", "title": "Auta 3", "text": "Auta 3\n\nAuta 3 (v anglickém originále Cars 3) je americký rodinný animovaný film z roku 2017. Je to pokračování filmů \"Auta\" z roku 2006 a \"Auta 2\" z roku 2011. Byl produkován společností Pixar pro Walt Disney Pictures.\n\nNová generace závodních automobilů vytlačila slavného závodníka Bleska McQueena mimo dráhu. Ten se chce vrátit zpět do hry, ale může mu pomoci jedině mladá trenérka Cruz Ramirezová, která se kdysi sama chtěla stát závodnicí a používá nekonvenční tréninkové metody. Závodník s číslem 95 musí uhájit post vítěze na dalším Zlatém pístu, jinak jeho kariéra skončí.\n\nBlesk McQueen, sedminásobný držitel Zlatého Pístu, v jednom ze závodů nové sezony nečekaně prohraje s nováčkem Jacksonem Hromem, který je představitelem nové generace závodních aut. Staré závodníky včetně Bleskových přátel začnou nahrazovat nováčci, zatímco Hrom sbírá výhru za výhrou. V posledním závodě sezony je Blesk jediný ze starých závodníků ve startovním poli a při pokusu porazit Hroma má strašnou nehodu.\n\nČtyři měsíce poté se rozhodne Blesk odjet do nového tréninkového střediska Nerezky, aby vyzkoušel tréninkové metody, díky kterým je Hrom tak rychlý. Původní majitelé Nerezku prodali Sterlingovi, který pro Bleska připravil moderní vybavení a najal trenérku Cruz Ramirezovou, aby mu pomohla s tréninkem. Blesk si ale s novým vybavením nerozumí a nechtěně zničí interaktivní simulátor. Sterling se rozhodne neposlat Bleska do prvního závodu nové sezony a využít jej pouze jako značku pro prodej zboží. Blesk si ale vymůže dohodu, že na závod odjede a pokud jej vyhraje, může dál závodit. Místo na simulátoru trénuje na pláži, stále pod dohledem Cruz, která ale nemá s venkovním tréninkem žádné zkušenosti a tak spíše Blesk trénuje ji.\n\nBlesk se rozhodne účastnit se v přestrojení závodu v nedalekém městě, aby otestoval svoje schopnosti, ale až příliš pozdě spolu s Cruz zjistí, že jde o demoliční derby, které Cruz nečekaně vyhraje a Blesk je odhalen a ztrapněn před celou zemí. Při cestě ze závodu Cruz obviní, že kvůli ní jen ztrácí čas. Rozzlobená Cruz odjíždí, ale ještě předtím Bleskovi vysvětluje, že chtěla být závodnicí a ne trenérkou. Blesk večer volá Burákovi, který mu poradí, aby vyhledal starého učitele Hudsona Horneta, Čmoudíka. Blesk ho poslechne, usmíří se s Cruz a Čmoudíka opravdu najde spolu se třemi bývalými soupeři Hudsona Horneta. Spolu s Cruz, která mu dělá sparingpartnera, začíná trénovat postaru, a přitom zjišťuje, že Cruz je talentovaná závodnice.\n\nPři závodě na Floridě kvůli tomu, že neodjel kvalifikaci, musí startovat z posledního místa, ale brzy se dostane dopředu. Cruz ho sleduje z depa, ale Sterling jí nařídí, aby se vrátila do tréninkového střediska. Blesk si vzpomene na příběh, který mu vyprávěla, a nechá ji zavolat zpět. Když je závod kvůli nehodě přerušen, rozhodne se poslat ji na trať místo sebe. Cruz je nejprve zděšená, ale šance se nakonec chopí a díky Čmoudíkovu tréninku a Bleskovým radám se prodírá celým startovním polem, až v posledním kole dojede i vedoucího Hroma. Ten se ji pokusí natlačit do zdi, aby jí zabránil vyhrát, ale Cruz použije starý trik Hudsona Horneta, odrazí se od zdi, Hroma přeskočí a v závodě zvítězí. Díky tomu, že Blesk odjel první polovinu závodu, je vyhlášen vítězem také on a rozhoduje se dál závodit. Sterling nabízí místo závodnice ve svém týmu Cruz, ale ta ho odmítne a místo toho podepíše s týmem Dinoco. Blesk se stane jejím šéfmechanikem.\n\nVe snímcích v závěrečných titulcích je vidět, že Cruz vyhrála v probíhající sezoně svůj první Zlatý Píst.\n\n"}
{"id": "1305762", "url": "https://cs.wikipedia.org/wiki?curid=1305762", "title": "Antonio Moresco", "text": "Antonio Moresco\n\nAntonio Moresco (* 30. říjen 1947, Mantova) je italský spisovatel, dramatik a esejista.\nJako literát na sebe upozornil až ve věku 46 let, poté co překonal letitý nezájem nakladatelů o jeho literární tvorbu. Jeho literární prvotinou, uveřejněnou až v roce 1993, byla sbírka tří povídek \"Ilegalita\" (\"Clandestinità\"). O pět let později pak vyšla kniha \"Dopisy bez adresáta/Dopisy nikomu\" (\"Lettere a nessuno\").\n\nVůbec první jeho knihou, přeloženou do češtiny, byla roku 2016 novela \"Světýlko\" (\"La lucina\").\n\n"}
{"id": "1305763", "url": "https://cs.wikipedia.org/wiki?curid=1305763", "title": "Fair Haven", "text": "Fair Haven\n\nFair Haven je americký hraný film z roku 2016, který režírovala Kerstin Karlhuber podle vlastního scénáře. Hlavním hrdinou je dospívající James, který se vrací na rodinnou farmu po terapii v léčbě homosexuality, aby se opět zapojil do běžného života.\n\nRodiče poslali Jamese, aby se u křesťanských terapeutů vyléčil z homosexuality. Nyní se vrací na rodinnou farmu \"Fair Haven\" s předsevzetím začít nový heterosexuální život. Chtěl by studovat na hudební konzervatoři v Bostonu, ale rodinné úspory padly na léčbu a pohřeb jeho matky. Otec chce, aby James studoval zemědělství nebo ekonomii na státní škole, aby mohl jednou převzít jablečnou farmu. James mu vypomáhá, ale nepřestává uvažovat o studiu hudby. Také přemlouvá otce, aby farmu prodal nebo začal uvažovat o biozemědělství, ten se však chce držet tradičního vedení farmy a prodat ji nechce. James při rozvážení zboží zjistí, že v místním obchodě pracuje Charlie, jeho spolužák ze střední školy a tehdejší milenec. Odmítá s ním jakkoliv komunikovat. Naopak se seznámí se Suzy, dcerou místního pastora. Vnitřně však cítí, že vztah k ní není natolik intenzivní, jak ho ubezpečoval terapeut při léčbě. Když jednoho dne potká Charlieho zmláceného, nabídne mu pomoc a tím začne opět jejich vztah. Jamesův otec zpočátku jen těžko akceptuje Jamesovo rozhodnutí, ale přeci jen se smíří. Také přijme výhodnou nabídku na odkoupení farmy. James s Charliem odjíždějí do Bostonu.\n"}
{"id": "1305765", "url": "https://cs.wikipedia.org/wiki?curid=1305765", "title": "Russian Film Week", "text": "Russian Film Week\n\nRussian Film Week je londýnský filmový festival založený v roce 2016 a je v současné době největší ruskou filmovou a kulturní akcí mimo území Ruska. Festival je podporován Ministerstvem kultury Ruské federace a Britským koncilem a usiluje k propagaci ruského filmu mezinárodnímu publiku, podporuje Rusko-Evropskou filmovou produkční spolupráci a buduje kulturní vazby mezi Ruskem a Spojeným královstvím.\n\nFestival zachycuje nejen ruské, ale i koprodukční filmy, krátké filmy, dokumenty a animované filmy. Navíc program festivalu zahrnuje vedlejší události jako Den koprodukce (), mistrovská díla oceněných tvůrců, přednášky, výstavy a jiné zábavné akce pro filmové tvůrce, dysstributory a diváky, jak z Ruska, tak z Evropy. Roku 2016 pozvaní filmoví tvůrci, včetně Anny Melikjan, Renaty Litvinové, Alekseje Učitele, Johnny O’Reilly, Very Glagolevé zaklaatele Raindance Film Festivalu Elliot Grove, který je jedním z patronů tohoto festivalu.\n\nCeremoníál ocenění zlatého jednorožce zakončuje festival oceněním v 10 kategoriích a je držena ve formátu charitativní společenské události, která podpoří jednu z vybraných charit – roku 2016 to by lGift of Life UK. Ceny za nejlepší film, nejlepšího herce a herečku byly uděleny filmu Student () od Kirila Seberennikova a jeho hlavnímu herci Pjotru Skvorcovi a Renatě Litvinové za jeji roli ve filmu Anny Melikjan O lásce ().\n\nV roce 2017 se film bude konat mezi 19. a 26. listopadem.\n\nRussian Film Week festival se koná na několika místech Londýna a Cambridgeské univerzity. V Londýně se festival koná na místech jako Regent Street Cinema, Pushkin House a Russia House in UK.\n"}
{"id": "1305766", "url": "https://cs.wikipedia.org/wiki?curid=1305766", "title": "Estrada", "text": "Estrada\n\nEstrada může být:\n"}
{"id": "1305767", "url": "https://cs.wikipedia.org/wiki?curid=1305767", "title": "Kaple svatého Iva (Paříž)", "text": "Kaple svatého Iva (Paříž)\n\nKaple svatého Iva (fr. \"Chapelle Saint-Yves\") je kaple v Paříži ve 14. obvodu z roku 1925. Od roku 1996 je chráněna jako historická památka. Kaple patří k farnosti svatého Dominika a vedle francouzštiny se zde také konají mše v polštině.\n\nKaple zasvěcená svatému Ivovi ze Chartes byla postavena z iniciativy faráře Alfreda Kellera k poctě padlým během první světové války. Kaple měla sloužit k duchovní podpoře rodinám padlých francouzských vojáků. V roce 1925 kardinál Louis-Ernest Dubois projekt schválil a v červenci téhož roku, poté, co se podařilo shromáždit jeden milion franků A. Keller koupil pozemek a nechal vystavět komplex levného bydlení \"Cité du Souvenir\" (Dům vzpomínek) spolu s kaplí. Dne 5. srpna 1996 byla kaple zařazena mezi historické památky.\n\nArchitekty kaple jsou F. Besnard a D. Boulanger. Kaple se nachází ve vnitřním dvoře komplexu připojená k hlavní, centrální budově. Budova z cihel a betonu má vimperk se dvěma postranními vstupy. Nad kaplí je zavěšeno pět malých zvonů. V interiéru je chór vyzdobený freskami, které vytvořil George Desvallières v letech 1931–1932. Hlavním tématem jsou vojáci ve válce doplnění svatými. Znázorněn je rovněž malířův syn, který zemřel na frontě v 17 letech.\n\n"}
{"id": "1305768", "url": "https://cs.wikipedia.org/wiki?curid=1305768", "title": "Giuseppe Maiello", "text": "Giuseppe Maiello\n\nGiuseppe Maiello (* 10. června 1962 Neapol) je vysokoškolský pedagog, antropolog a politik, v letech 2010 až 2014 zastupitel MČ Praha-Klánovice, bývalý člen SZ a LES, současný člen Pirátů.\n\nNarodil se v italské Neapoli. Vystudoval politické vědy východní Evropy se specializací na historii na \"Istituto Universitario Orientale\" v Neapoli. Ve studiu pokračoval v postgraduálním programu na \"Istituto Italiano per gli Studi Filosofici\" také v Neapoli. V roce 2015 získal titul docent v oboru etnologie.\n\nOd roku 1985 žije v Praze. Učil italštinu v Italském kulturním institutu v Praze, pracoval jako zvláštní badatel italského ministerstva obrany. Trvalý pobyt v České republice, respektive v ČSFR má od roku 1992. Pracuje jako vysokoškolský učitel na Vysoké škole finanční a správní v Praze. Dále přednáší na Univerzitě Tomáše Bati ve Zlíně, Univerzitě Palackého v Olomouci a na Fakultě společenských studií ve Vsetíně, která spadá pod Vysokou školu Humanitas v polském Sosnowci.\n\nOd roku 2005 bojoval za záchranu Klánovického lesa před jeho zničením a přebudováním na golfové hřiště. V roce 2013 se díky změně územního plánu podařilo les zachránit.\n\nGiuseppe Maiello žije se svou partnerkou Zorkou Starčevičovou, mají spolu tři děti. Bydlí v Praze, konkrétně v městské části Klánovice.\n\nByl členem Strany zelených. V komunálních volbách v roce 2010 byl jako člen SZ zvolen na kandidátce subjektu s názvem \"\"Čas na změnu\"\" (tj. nezávislí kandidáti, SZ a SNK ED) zastupitelem Městské části Praha-Klánovice. V roce 2010 neúspěšně kandidoval na post předsedy Strany zelených.\n\nV komunálních volbách v roce 2014 kandidoval jako člen LES na kandidátce Pirátů do Zastupitelstva hlavního města Prahy.\n\nDvakrát kandidoval do Evropského parlamentu – po prvé ve volbách v roce 2004 jako nestraník za Korunu Českou a po druhé ve volbách v roce 2009 jako nestraník za SZ.\n\nPozději začal spolupracovat s Českou pirátskou stranou, je garantem programového bodu kultura. Ve volbách do Poslanecké sněmovny PČR v roce 2017 byl lídrem Pirátů ve Zlínském kraji, ale neuspěl.\n"}
{"id": "1305769", "url": "https://cs.wikipedia.org/wiki?curid=1305769", "title": "Kiplagat", "text": "Kiplagat\n\nKiplagat je africké jméno, které pochází z jazyka Kalendžinů a vzniklo spojením předpony \"kip-\" (syn) a jména Lagat. Jeho nositeli jsou:\n\n"}
{"id": "1305771", "url": "https://cs.wikipedia.org/wiki?curid=1305771", "title": "Pavel II. Antonín Esterházy z Galanty", "text": "Pavel II. Antonín Esterházy z Galanty\n\nPavel II. Antonín Esterházy z Galanty (22. dubna 1711 Eisenstadt, Burgenland – 18. března 1762 Vídeň), německy \"Paul II. Anton Esterházy de Galantha\" byl uherský šlechtic z rodu Esterházyů, císařský polní maršál a podporovatel hudby.\n\nPavel II. Antonín studoval ve Vídni a v Leidenu a vykazoval horlivý zájem o kulturu. Jako typický Esterházy podporoval panovnici Marii Terezii od roku 1741 ve válce o rakouské dědictví. V roce 1742 byl velitelem husarského pluku. Na základě četných úspěchů na bojišti byl kníže jmenován v roce 1747 polním podmaršálkem a po válce byl vyslán jako císařský velvyslanec do Neapole. Působil tam od roku 1750 do roku 1753.\n\nOd roku 1756 bojoval v sedmileté válce jako generál kavalérie, ale již v hodnosti polního maršála v roce 1758 odešel do důchodu. Poté se více staral se o humanitární a kulturní záležitosti jako například o reorganizaci svého dvorního orchestru po jmenování Josepha Haydna vicekapelníkem.\n\nPo bezdětném zesnulém knížeti dědil jeho bratr Mikuláš.\n"}
{"id": "1305774", "url": "https://cs.wikipedia.org/wiki?curid=1305774", "title": ".bq", "text": ".bq\n\n.bq je nepoužívaná doména určená pro ostrovy Bonaire, Svatý Eustach a Saba, které souhrně tvoří Karibské Nizozemsko. \n\n"}
{"id": "1305778", "url": "https://cs.wikipedia.org/wiki?curid=1305778", "title": "Vévoda z Clarence", "text": "Vévoda z Clarence\n\nVévoda z Clarence je titul, který byl tradičně udělován juniorským členům Britské královské rodiny.\n\nPoprvé byl titul udělen roku 1362 Lionelu z Antverp, synu krále Eduarda III. Titul zanikl z důvodu jeho smrti bez mužských potomků. Roku 1412 byl titul obnoven pro Tomáše z Lancesteru, syna krále Jindřicha IV. Anglického. Po jeho smrti titul zanikl. Poslední obnovení proběhlo roku 1461 pro Jiřího Plantageneta, bratra krále Eduarda IV. Roku 1478 jeho titul propadl z důvodu obvinění ze zrady proti jeho bratrovi.\n\nČtvrté obnovení bylo naplánováno pro Lorda Guildforda Dudleyho, manžela Jany Greyové. Obnovení se však neuskutečnilo.\n\nPozději byla pro britské královské prince vytvořena vévodství Clarence a St Andrews a Clarence a Avondale. Titul získal také princ Leopold, vévoda z Albany, syn královny Viktorie, ve formě hrabství. Poté také princ Karel Eduard Sasko-Kobursko-Gothajský.\n\nNázev pochází z města Clare v Suffolku, které vlastnil první vévoda Lionel. Jeho manželka Alžběta z Burgh byla přímým potomkem šlechtického rodu de Clare.\n\n\n\n\n\n\n"}
{"id": "1305779", "url": "https://cs.wikipedia.org/wiki?curid=1305779", "title": "Vrchní Orlice", "text": "Vrchní Orlice\n\nVrchní Orlice () je zaniklá obec ležící u hranic České republiky a Polska. Její katastrální území je součástí obce Bartošovice v Orlických horách v okrese Rychnov nad Kněžnou, jichž je Vrchní Orlice základní sídelní jednotkou. Obec byla opuštěna po druhé světové válce. Jednou ze zbývajících staveb původní obce je kostel svatého Jana Nepomuckého ze začátku 18. století.\n"}
{"id": "1305789", "url": "https://cs.wikipedia.org/wiki?curid=1305789", "title": "Hrabová Roztoka", "text": "Hrabová Roztoka\n\nHrabová Roztoka je obec na Slovensku v okrese Snina. Leží na východním svahu Vihorlatských vrchů v nadmořské výšce 410 m n. m.\n\nPoprvé se obec zmiňuje v roce 1568. Původně patřila humenskému panství, později Klobusiczkovcům. Zdejší sídliště založil šoltýs s valašskými usedlíky v polovině 16. století na území Humenského panství. V roce 1600 bylo ve vesnici 7 valašských domů a dům šoltýse. Malou obcí zůstala Hrabová Roztoka i později. Ještě v roce 1715 v ní žilo 7 poddanských domácností, avšak v roce 1720 byla obec pustá, později byla obnovena. V roce 1828 měla 28 domů a 181 obyvatel. Z druhé poloviny 18. století pochází obecní pečeť, na níž je vyobrazen dům, o který je opřený žebřík.\n\nV obci se nachází barokní řeckokatolický chrám sv. Bazila Velkého z poloviny 18. století, který je národní kulturní památkou. Nedaleko něj byl vybudován pravoslavný chrám zasvěcený svatému Vladimírovi.\n\n"}
{"id": "1305790", "url": "https://cs.wikipedia.org/wiki?curid=1305790", "title": "Facebookcorewwwi.onion", "text": "Facebookcorewwwi.onion\n\nfacebookcorewwwi.onion je síť, která umožňuje anonymní přístup k Facebooku skrze Tor protokol a jeho pseudodoménu .onion. V dubnu 2016 tuto stránku používalo zhruba milion lidí měsíčně. Ani Google ani Twitter neprovozují žádnou svoji službu skrze Tor, ale poděkovaly Facebooku za umožnění takového přístupu k jejich stránce, díky kterému můžou Facebook používat i lidé žijící v zemích, kde se vláda snaží Facebook zablokovat. \n"}
{"id": "1305792", "url": "https://cs.wikipedia.org/wiki?curid=1305792", "title": "WorldPride", "text": "WorldPride\n\nWorldPride (nebo taky World Pride) je celosvětová událost, která je věnovaná LGBT a Queer hrdostem, založeno Paulem Stensonem. Pořádá to organizace InterPride, mezinárodní asociace pořadatelů akcí gay pride. Dosud byla pořádána v nepravidelných intervalech, avšak od roku 2017 se bude pořádat vždy lichým rokem.\n\nNa 16. výroční konferenci InterPride, která se konala v říjnu roku 1997 v New Yorku, členové InterPride hlasovali pro stanovení titulu „WorldPride“ a udělila ji městu Řím. Tato událost se konala od 1. července do 9. července 2000. \n\nŘímští úředníci přislíbili podporu 200 000 $, nicméně se poté přiklonili k zuřivým odporem od Vatikánu a konzervativních politiků, a proto římský levicový starosta Francesco Rutelli dne 30. května 2000 stáhl logistické a finanční podpory. Několik hodin po svém oznámení se Rutelli většinou obrátil v reakci na tvrdou kritiku z levé strany. Obnovil financování a slíbil jim, že pomůže s povolením, ale odmítl, aby odmítli požadavek, že organizátoři odstraní logo města z propagačních materiálů. Tato událost byla pevně oponována papežem Jana Pavla II. a považováno za pohoršení mnoho katolických poutníků, kteří navštívili Řím na oslavu 2000 římskokatolického jubilea . Papež Jan Pavel II. promluvil k davu na Svatopetrském náměstí během WorldPride 2000 a uvedl, že jde o „trestný čin křesťanských hodnot města, které je tak drahé srdcím katolíků po celém světě“.\n\nOrganizátoři prohlásili, že se 250 000 lidí připojilo k průvodu do Kolosea a Circus Maximus, k dvěma z nejslavnějších antických památek v Římě. Bylo to jedna z největších davů, co se kdy sešlo v Římě po celá desetiletí. Mezi naplánovanými událostmi byly konference, módní přehlídky, Gay pride a koncerty Gloria Gaynor , The Village People , RuPaul a Geri Halliwell.\n\nNa 22. výroční konferenci InterPride, která se konala v říjnu 2003 v Montrealu v Kanadě s více než 150 delegáty z 51 měst z celého světa, přijali nabídku od Jeruzalému hostit WorldPride 2006 ve Svatém městě.\n\nJeruzalém měl uspořádat WorldPride v roce 2005, ale to bylo odloženo až na rok 2006, kvůli napětí z izraelského stažení z pásma Gazy. Říkalo se tomu „Láska bez hranic“, jako kývnutí mnoha bariér uvnitř Izraele a pro homosexuály a lesbičky jinými způsoby. World Pride byl klíčovým projektem jeruzalémské Open House, městské gay komunitního centra. Z plánovaného výchozího bodu pochodu na ulici Ben Yehuda se účastníci mohli podívat na osmi metrovou betonovou zeď, nazývanou Izraelem jako \"oddělovací bariéra\", kterou ale někteří považují za oddělovací stěnu (apartheid). \n\nPoté, co Jeruzalém byl vybrán jako hostitelské město WorldPride 2006, město Tel Aviv oznámilo, že zrušil svůj vlastní Gay Pride v roce 2006, aby se ujistili, že se na WorldPride 2006 zúčastní více Izraelců. WorldPride byl naplánován na 6. srpna, ale od samého počátku se silně postavili izraelští náboženští vůdci. Nicméně kvůli izraelsko-libanonskému konfliktu z roku 2006 zrušila Jeruzalémská vláda průvod, který prohlásil, že není dostatek vojáků na ochranu průvodu. Týden událostí se uskutečnil podle plánu a zahrnoval pět konferencí, filmový festival, výstavy a literární a politické události. Průvod byl zrušen, ale Jerusalem Open House oznámil, že uspořádá průvod 10. listopadu po dohodě s policií a městem. \n\nNa 27. výroční konferenci InterPride, která se konala v říjnu 2008 v Vancouveru v Kanadě hlasovali, aby přijali nabídku z Londýna hostit WorldPride 2012 v hlavním městě Spojeného království těsně před olympijskými hry a paralympijskými hry a během předpokládaných celoročních oslav diamantového jubilejního roku královny Alžběty II. NA World Pride v Londýně byl naplánován průvod s plováky, velkým prostorem na představení na Trafalgarském náměstí a s uličními oslavami na Golden Square a Soho.\n\nAvšak londýnský World Pride 2012 byl výrazně \"zmenšen\" na mimořádném setkání všech agentur dne 27. června 2012, což bylo devět dní před konání akce. Organizátoři nedokázali zajistit finanční prostředky potřebné pro dodavatele klíčových oblastí a oznámili, že všechny aktivity boudou buď snížené a nebo zrušeny. Následně byly zábavy a počty pódií snížené a žádost o povolení na ulici v Soho bylo zrušeno. Místo toho se v plánu s událostmi zahrnoval Gay Pride (bez plavidel nebo vozidel) a shromáždění na Trafalgarském náměstí. Dne 5. července vydala Metropolitní policie oznámení o licenčních podmínkách všem místům v Soho a připomněla jim, že World Pride nemá žádnou licenci na události na ulici v oblasti Soho, a proto by místa měl považovat WorldPride za \"každý normální den\". Byl hodně kritizován ze všech stran, protože slíbily velkolepé oslavy a místo toho to byla podle některých katastrofa.\nNa 28. výroční konferenci InterPride, která se konala v říjnu 2009 v St. Petersburgu v USA se rozhodovali o pořadatele World Pride 2014 mezi Torontem a Stockholmem. V prvním kole hlasování Toronto získal 77 hlasů a Stockholm 61 hlasů. Ve druhém kole hlasování byl vyloučen Stockholm a Toronto získalo 78% hlasů a splnilo 2/3 většinu potřebnou k dokončení výběrového řízení.\n\nWorldPride 2014 zahrnoval slavnostní zahájení na náměstí Nathana Phillipsa s koncertními vystoupení Melissy Etheridge, Deborah Cox, Steve Grand a Tom Robinson, mezinárodní konferenci o lidských právech, jejíž účastníky byli Jóhanna Sigurðardóttir, Frank Mugisha a Edie Windsor, předávaní cen a společenské akce, včetně oslav Den Kanady a Den nezávislosti Spojených států amerických a výstavy připomínající 45. výročí Stonewallských nepokojů. V průběhu posledních dnů se konaly 3 průvody.\nZávěrečný ceremoniál, který se konal na Yonge-Dundas Square po průvodu, představoval mnoho vystoupení slavných osobností. Při odhadování potenciálního ekonomického dopadu společnosti WorldPride na Toronto se představitelé společnosti Pride Toronto uvedli, že Pride Week 2009 přitáhlo do Toronta odhad jednoho miliónu lidí a přispělo 136 milionů $ do ekonomiky města a uvedlo, že očekávají, že WorldPride bude asi pětkrát větší. Výsledky ukázaly, že WorldPride přinesl 791 milionů dolarů, což je téměř šestkrát vyšší hodnota než v roce 2009.\nNa výroční konferenci InterPride, která se konala v říjnu 2012 v Bostonu v USA se delegáti rozhodli, že WorldPride 2017 bude v Madridu ve Španělsku. Kandidátská města byly Madrid, Berlín a Sydney, ale Madrid vyhrál jednomyslně v hlasování s více než 80 delegací z celého světa. Rozhodli se tak, protože když hostil Europride 2007, byl nejvíce navštěvovaný vůbec a odhaduje se na 2,5 milionu návštěvníků. Tato obrovská návštěvnost byla nejen úspěch pro Madrid, ale i pro celý LGBT španělské komunity, kvůli slavení změně termínů v zákonech týkajících se sňatky homosexuálů a adopce. Madrid byl jedním z prvních španělských měst, který slavil legalizaci homosexuálních manželství s podporou všech politických stran, dokonce i konzervativci ve vládě, v čele s ex-starosta města, Alberto Ruíz Gallardon z Partido Popular.\n\nWorld Pride 2017 proběhl od 23. června do 2. července 2017 a časově se shodoval se dvěma klíčovými výročí v historii LGBT komunity v Madridu a ve Španělsku. Bylo to 40. výročí první demonstrace ve Španělsku na podporu práv LGBT lidí, která se konala v Barceloně v roce 1977 a 25. výročí založení státní federace lesbiček, gayů, transsexuálů a bisexuálů ve Španělsku. Slavnostní zahájení akce se uskutečnilo v pátek 23. června 2017 v divadle Calderón. O několik dní později byl v pondělí 26. června Madridský summit, což byla Mezinárodní konference o lidských právech na Autonomní univerzitě v Madridu . V následujících dnech se uskutečnilo několik kulturních akcí, včetně tradičního a masivního Gay pridu. Ten se uskutečnil 1. července, kde bylo až 52 alegorických vozů po celých 2 kilometrech mezi Atocha ( Plaza del Emperador Carlos V ) a Plaza de Colón. Slavnostní ukončení WorldPridu se uskutečnilo 2. července na Puerta de Alcalá, kde New York převzal štafetu pro oslavu WorldPride 2019.\nDne 18. října 2015 InterPride přijal v Las Vegas nabídku z New Yorku, aby pořádal WorldPride 2019. Tato akce se konala ve spojení se „Stonewall 50“, což byla oslava padesátého výročí Stonewallských nepokojů ze dne 28. června 1969, které se odehrály v New Yorku ve čtvrti Greenwich Village a je široce považována za začátek moderního boje za práva LGBT ve Spojených státech.\n\nStonewall 50 a World Pride 2019 proběhly od 1. června do 30. června 2019. Tyto akce se konaly v červnu, což je tradičný Pride měsíc v New Yorku a na celém světě. Během těchto oslav se konaly různé výstavy, diskuze, přednášky a průvody a 21. června se konala v Newyorské opeře premiéra opery „Stonewall“. Slavnostní zahájení WorldPride se uskutečnilo ve středu 26. června 2019 v multifunkční hale Barclays Center v Brooklynu. Těsně před slavnostní zahájením se v pondělí 24. června a 25. června konala Mezinárodní konference o lidských právech na New York Law School v Tribece. V následujících dnech se uskutečnilo několik kulturních akcí, včetně tradičního a velkolepého Gay pridu. Ten se uskutečnil 30. června, kde dvanáctihodinová přehlídka zahrnovala 150 000 předběžně registrovaných účastníků mezi 695 organizacemi a vyšli od Fifth Avenue, přes Greenwich Village a Seventh Avenue až do Chelsea. Tento Worldpride byl největší událostí LGBT v historii, jelikož oficiální odhad činí pěti milionů návštěvníku. Slavnostní ukončení WorldPridu se uskutečnilo 30. června na Times Square, kde Kodaň převzala štafetu pro oslavu WorldPride 2021.\n\nDne 8. října 2017 na výroční konferenci InterPride v Indianapolis se rozhodovali z přijatých nabídek od Kodaně a Fort Lauderdale, kde Kodaň vyhrála pořádání WorldPride 2021. Rok 2021 se označuje v historii dánské LGBTQ nejméně pěti výročí, které se během tohoto WorldPride oslaví:\nKodaň bude také hostovat EuroGames v témže roce.\n\nNa výroční konferenci InterPride, která se konala od 17. do 20. října 2019 v Athénách, delegáti hlasovali během posledního dne, že WorldPride 2023 bude v Sydney v Austrálii. Kandidátská města byly Houston, Sydney a Montreal. Sydney získal 60% hlasů, Montreal 36% a Houston 3%. Bude to poprvé, kdy se bude konat WorldPride na jižní polokouli.\n\n"}
{"id": "1305793", "url": "https://cs.wikipedia.org/wiki?curid=1305793", "title": "Japonské letectvo (rozcestník)", "text": "Japonské letectvo (rozcestník)\n\nPojem Japonské letectvo může označovat různé vzdušné síly:\n\n"}
{"id": "1305796", "url": "https://cs.wikipedia.org/wiki?curid=1305796", "title": "Náměstí 28. října (Brno)", "text": "Náměstí 28. října (Brno)\n\nNáměstí 28. října je náměstí v Brně nacházející se ve čtvrti Černá Pole mezi ulicí Milady Horákové a parkem Lužánky. Náměstí má obdélníkový půdorys a je orientováno od severu k jihu. Uprostřed náměstí se nachází městský park, v němž je od roku 2014 umístěn památník brněnským obětem holocaustu.\n\nSvé současné jméno odkazující na vznik samostatného Československa získalo náměstí poprvé v prosinci roku 1918. Od svého vzniku až do zániku Rakousko-Uherska bylo náměstí na památku brněnského starosty Gustava Winterhollera známo jako Winterhollerplatz čili Winterhollerovo náměstí. Stejně se náměstí jmenovalo i během období Protektorátu. Od roku 1946 je pak opět přejmenováno na náměstí 28. října.\n\nV místě, kde se dnes náměstí nachází, se až do 80. let 19. století rozkládal jeden z rybníků na říčce Ponávce známý jako tzv. Hutterův rybník (\"Hutterteich\"). Po vysušení rybníka a vystavění okolních rezidenčních domů došlo na přelomu 19. a 20. století k výsadbě parku a založení dětských hřišť.\n\nNa náměstí se dnes nachází Základní škola a mateřská škola Brno, nám. 28. října a Střední průmyslová škola stavební Brno.\n\n"}
{"id": "1305798", "url": "https://cs.wikipedia.org/wiki?curid=1305798", "title": "Kreativní techniky", "text": "Kreativní techniky\n\nKreativní techniky jsou metody, které podporují kreativní proces v umělecké i vědecké sféře. Zaměřují se na řadu aspektů spojených s kreativitou, podporují například generování myšlenek a nápadů, divergentní myšlení, proces přerámování problémů a navozování různých pocitů. Mohou být použity při řešení problémů, uměleckém vyjádření či terapii.\n\nNěkteré techniky je možné provádět individuálně, některé však vyžadují participaci skupiny dvou a více lidí. Tyto metody zahrnují hry se slovy, písemná cvičení, různé druhy improvizace či modelové situace pro hledání řešení problému. Často využívané jsou taktéž[ aleatorické techniky].\n\n je zahrnování náhodných elementů do kreativního procesu, speciálně v různých oblastech umění, jako je hudba, výtvarné umění a literatura. Nejpatrněji se aleatoricismus odráží v různých směrech avantgardy, jako např. v dadaismu a surrealismu.\nNapříklad avantgardní hudebník John Cage skládal hudbu pomocí map hvězdné oblohy na papíru a házení kostkou, dadaisté psali své příběhy pomocí slov, které náhodně vytahovali z klobouku. Další techniky, jak zapojit náhodu při tvůrčím procesu, mohou být např. házení mincí, losování či náhodný výběr slov ze slovníku.\n\nImprovizace je kreativní proces prováděný bez předchozí přípravy, který může být mluvený, psaný, vyjádřený v obrazech či zvucích. Improvizace může vést k objevení nových myšlenek, vzorců chování a myšlenkových struktur. Je nejčastěji aplikována při tvůrčím procesu v hudbě či divadle. Spousta umělců používají improvizační techniky k odblokování toku kreativity.\n\nDvě hlavní domény, které užívají improvizaci:\n\nPři řešení problému se zdá být jako nejjednodušší technika náhodných slov. Osobě, která je konfrontována s problémem, je prezentováno náhodně vygenerované slovo a doufá se, že z asociací problému a daného slova vzejde řešení. Tato technika je založena na asociativním myšlení, čili procesu získání informace z našeho vědění a automatické nalezení sítí, které spojují slovo a problém. Zatímco běžné asociativní myšlení generuje koncepty, které jsou spolu silně spojené a ne příliš originální, nepředvídatelnost náhodně zvoleného slova by mohlo vést k objevení nových asociací, které by se normálně automaticky nevynořily – čímž by mohly být spouštěčem pro nalezení nového, originálního řešení. K pobídnutí kreativního myšlení při řešení problému může místo náhodného slova posloužit taktéž náhodný obraz, zvuk či předmět.\nExistuje mnoho nástrojů pro řešení problémů a metodik na podporu tvořivého řešení problémů:\n\nPro řízení projektů se k jejich úspěšnému vykonání využívají skupinové techniky. Příklady týmových metod mohou být: brainstorming, nominální skupinové techniky, Delfská technika, mapování mysli, diagram příbuznosti a vícekriteriální analýza variant. Tyto techniky jsou uvedeny v \"Průvodce k Project Management body of Knowledge\".\n\nSkupinové kreativní techniky mohou být využity i posloupně:\n\nŘada studií potvrzuje, že rozptýlení zvyšuje kreativní uvažování. Studie Jonathana Schoolera zjistila, že nenáročné rozptylující podněty zvyšují výkon v klasickém úkolu zvaném UUT (Unusual Uses Task), ve kterém musí respondent vymyslet co nejvíce možných využití pro nějaký běžný předmět. Výsledky potvrzují, že se při plnění nenáročného úkolu objevují na nevědomé úrovni myšlení neurální procesy zodpovědné za rozhodování. Výzkum ukazuje, že když rozptylovaný subjekt neudržuje myšlenku po obzvlášť dlouhou dobu - což znamená, že spíše dává prostor proudu rozmanitých myšlenek na vědomé i nevědomé úrovni, vede tento asociativní proces k inkubaci kreativity.\n\nDalší rozptylující proměnnou, u které je prokázaný efekt zvýšení kreativity, je klidný okolní zvuk. Studie, která zkoumala stupeň rozptýlení vyvolávaný zvyšující se hlasitostí různých zvuků a jeho efekt na kreativitu došla k závěru, že středně hlasitý uklidňující zvuk (70dB) vede k ideální úrovni rozptýlení subjektu k nabourání fluence myšlení, které vede k abstraktní kognici a podpoření kreativity.\n\nNěkteré studie tvrdí, že i chůze zvyšuje kreativní myšlení.\n\nNěkteří zastánci podporování kreativity pomocí využití hypnagogického stavu, což je přechodná fáze mezi bděním a spánkem, užívají lucidního snění. Salvador Dalí prý usínal v křesle se svazkem klíčů v ruce, které mu při úplném usnutí vypadly z ruky, cinkáním ho probudily, čímž mu pomohly vybavit si z mysli nevědomé obrazy, které v hypnagogické fázi viděl. Thomas Edison údajně užíval stejnou techniku s kuličkovým ložiskem.\n\nStudie vědeckého týmu kolem z roku 2014 přináší důkaz o tom, že 30 minutová meditace každý den po dobu jednoho týdne zlepšuje verbální a vizuální kreativitu. Bylo tak zjišťováno pomocí výkonů v Torranceho testu kreativního myšlení a efekt byl připisován vlivu meditace na emoční regulaci. V další studii prokázali pomocí testu vzdálených asociací, že krátkodobý meditační trénink může zlepšit vhled při řešení problémů (typ často spojovaný s „Aha“ či „Heuréka“ uvědoměním).\n"}
{"id": "1305799", "url": "https://cs.wikipedia.org/wiki?curid=1305799", "title": "Studený spoj (vstřikování plastů)", "text": "Studený spoj (vstřikování plastů)\n\nStudený spoj (užívané někdy i anglické názvy , nebo ) je ve vstřikování plastů spoj ve tvářeném výrobku, v kterém se stýkají dva nebo více proudů materiálu ve formě, v které se výrobek tvářel. Jedná se o vadu výrobku, nedokonalý svar, který se projevuje zeslabením pevnosti na tomto spoji. To je určující především u mechanicky namáhaných výrobků. Riziko lomu je relativně vysoké v ohybu nebo v rázu, v tahu tak značné není. Čím je výrobek tenčí, tím má studený spoj větší vliv na pevnost. Vzhledově se projevuje jako čára na povrchu výrobku v místě spoje. V rámci kvality výrobku se kontroluje její vzhled a průběh.\n"}
{"id": "1305801", "url": "https://cs.wikipedia.org/wiki?curid=1305801", "title": "Topol černý v Poděbradech 1", "text": "Topol černý v Poděbradech 1\n\nTopol černý v Poděbradech 1 (Populus nigra) je památný strom, který roste v Poděbradech na levém břehu Labe mezi plavební komorou a silničním mostem. V této lokalitě se nachází ještě jeden samostatně památkově chráněný topol černý, vzdálený jen asi 60 metrů. Tento exemplář se nachází blíže (cca 60 metrů) k inundačnímu a silničnímu mostu (ulice Pražská). Od cyklostezky na levém břehu Labe je vzdálen přibližně 20 metrů jižním směrem. Nachází se asi 180 metrů jihozápadně od zámku na opačném břehu Labe a asi 250 metrů jižně od náměstí Jiřího z Poděbrad. Číslo parcely je 3868.\n\n\nTopol roste na levém břehu Labe, nedaleko od mostu přes Labe (mezi mostem a plavební komorou) a blízko cyklostezky z Poděbrad do Nymburka, které zde začíná, Nachází se sice na opačném břehu Labe, ale přitom stále poměrně blízko zámku a historického centra města. \n\nStrom je ve velmi dobrém stavu, s výškou 35 metrů a obvodem 580 centimetrů jde o mohutný exemplář (topoly obvykle dorůstají kolem 30 metrů). Zdravotní stav stromu je natolik dobrý, že je určen pro sběr semen jako genetického materiálu (stejně jako „sesterský topol“ nedaleko a topol u Skupice).\n\nV nepříliš vzdáleném okolí se nachází několik dalších památných stromů. \n\n\n\n"}
{"id": "1305803", "url": "https://cs.wikipedia.org/wiki?curid=1305803", "title": "Jan Kašpar Dooms", "text": "Jan Kašpar Dooms\n\nJan Kašpar Dooms, též Johann Caspar Dooms nebo Jan Gaspar Dooms (16. března 1597 Antverpy – 1675 Praha) byl český grafik a mědirytec vlámského původu v období raného baroka.\nNarodil se v Antverpách, kde se vyučil kresbě a grafickým technikám ve významné dílně Petra de Jode. Roku 1640 se objevil v Praze a ve Vídni. Usadil a oženil se v Praze na Novém Městě, kde založil grafickou dílnu, v níž se vyučil také jeho stejnojmenný syn. Téměř tři desetiletí byl konkurentem hlavních pražských dodavatelů grafiky s devoční tématikou, bratří Gerharta a Georga de Groos.\n\nPracoval na portrétech, alegorických kompozicích politického i náboženského charakteru, emblematice, heraldice. Pracoval na grafickém převodu obrazů různých malířů, zejména Karla Škréty nebo Jana Jiřího Heinsche. Často jej zaměstnávali jezuité, benediktini a dvorští úředníci císařského dvora ve Vídni či v Praze. Věnoval se jak volné grafice (univerzitní teze, devoční grafika), tak knižním ilustracím a knižním značkám.\n\n\n\n\n\n\n"}
{"id": "1305805", "url": "https://cs.wikipedia.org/wiki?curid=1305805", "title": "Topol černý v Poděbradech 2", "text": "Topol černý v Poděbradech 2\n\nTopol černý v Poděbradech 2 (Populus nigra) je památný strom, který roste v Poděbradech na levém břehu Labe mezi plavební komorou a silničním mostem. V této lokalitě se nachází ještě jeden samostatně památkově chráněný topol černý, vzdálený jen asi 60 metrů. Ten se nachází blíže (jen asi 60 metrů) k inundačnímu a silničnímu mostu (ulice Pražská). Od cyklostezky na levém břehu Labe je k prvnímu topolu cca 20 metrů jižním směrem. Tento druhý topol je od mostu, tak od cyklostezky poněkud dále. Zatímco okolo prvního topolu jsou další stromy, tento roste na severním okraji poměrně rozsáhlé louky, která se rozkládá jižním směrem. Strom je vzdálen asi 200 metrů jihozápadně od zámku na opačném břehu Labe a necelých 300 metrů jižně od náměstí Jiřího z Poděbrad. Číslo parcely je 4978.\n\n\nTopol roste na levém břehu Labe, nedaleko od mostu přes Labe (mezi mostem a plavební komorou) a blízko cyklostezky z Poděbrad do Nymburka, která zde začíná. Nachází se sice na opačném břehu Labe, ale přitom stále poměrně blízko zámku a historického centra města. \n\nStrom je ve velmi dobrém stavu, s výškou 33 metrů a obvodem 622 centimetrů jde o mohutný exemplář (topoly obvykle dorůstají kolem 30 metrů). Zdravotní stav stromu je natolik dobrý, že je určen pro sběr semen jako genetického materiálu (stejně jako „sesterský topol“ nedaleko a topol u Skupice).\n\nV nepříliš vzdáleném okolí se nachází několik dalších památných stromů. \n\n\n\n"}
{"id": "1305806", "url": "https://cs.wikipedia.org/wiki?curid=1305806", "title": "Tvarožník (Hradčanské stěny)", "text": "Tvarožník (Hradčanské stěny)\n\nTvarožník (německy Quargelstein) je osamělá, zhruba 25 metrů vysoká pískovcová skalní věž v Hradčanských stěnách na Českolipsku v Libereckém kraji. Skála je pod oběma svými názvy známa především mezi horolezci. Jako Tvarožník je rovněž pojmenován členitý komplex skal s vrcholem v nadmořské výšce 321 metrů, který se rozkládá necelých 100 metrů jihovýchodně od skalní věže.\n\nTvarožník leží 1,5 km západně od rekreační obce Hradčany (někdejší \"Kummer\") v Hradčanských stěnách, které náležejí do geomorfologického podokrsku Hradčanské pahorkatiny (tzv. \"Kumerské pohoří\"), jež je součástí okrsku Provodínská pahorkatina. Skalní věž Tvarožník se tyčí v lesnatém porostu mezi stejnojmenným vrchem (321 m n. m.) a silničkou, která vede z Hradčan do Brenné. Meandrující tok Ploučnice je od skály vzdálen přibližně 200 metrů směrem na severovýchod.\n\nSkalní věž byla poprvé horolezecky zdolána drážďanskými lezci v roce 1909. Na památku této události němečtí horolezci na vrcholu Tvarožníku umístili železnou vlajku s názvem svého klubu \"Empor\" a letopočtem. \n\nNa Tvarožníku je vyznačeno pouze pět lezeckých cest, jelikož skála je jílovitá a zdejší pískovec značně drobivý. Nejstarší cestou je \"Alter Weg\" z roku 1909 (obtížnost IV), po ní následovaly \"Velikonoční\", \"Pionýrská\", \"Tekutej písek\" a \"Jak přežít blahobyt\" (2005) - obě posledně jmenované o obtížnosti VIIb. Na stránkách Českého horolezeckého svazu je uvedena ještě třetí lezecká cesta o obtížnosti VIIb, vytvořená v roce 2011. Horolezecká činnost je zde povolena při dodržování příslušných omezení pouze v období od 1. 7. do 31. 12. běžného roku.\n\nV roce 2005 se němečtí vědci z Technické univerzity v Drážďanech zabývali průzkumem a mapováním výskytu mechorostů v oblasti Hradčanských stěn na Českolipsku. Celkem bylo při tomto průzkumu zaznamenáno 182 různých mechorostů, mezi nimiž bylo nemálo druhů, které se v severních Čechách vyskytují jen vzácně. Za nejzajímavější je považováno objevení dvou kriticky ohrožených druhů tuzemské bryoflóry – rokytu Sauterova (\"Hypnum sauteri\") a řetízkovce střešního (\"Pseudoleskeella tectorum\"), přičemž první z nich byl spolu s vijozubem zkrouceným (\"Tortella tortuosa\") nalezen na menší skále v lese u Tvarožníku.\n\n"}
{"id": "1305810", "url": "https://cs.wikipedia.org/wiki?curid=1305810", "title": "Ziehl-Abegg", "text": "Ziehl-Abegg\n\nZiehl-Abegg SE (do roku 2013 \"Ziehl-Abegg AG\") je německý výrobce ventilátorů pro vzduchovou a klimatizační techniku a hnacích motoru pro výtahy. Hlavní sídlo podniku se nachází v německém městě Künzelsau v regionu Hohenlohe.\n\nKe skupině patří jak Ziehl-Abegg SE, Künzelsau (hlavní sídlo), tak Ziehl-Abegg Automotive GmbH, Künzelsau, stejně jako všechny mezinárodní dceřiné spolecnosti SE.\nV roce 1897 vyvinul Emil Ziehl první vnější motor. 2. ledna nebo v cervnu 1910 založil společně se švédským investorem Eduardem Abeggem společnost \"Ziehl-Abegg Elektrizitäts-Gesellschaft m.b.H.\" se sídlem v Berlín-Weißensee, An der Industriebahn 12-18. Obec Weißensee se v roce 1920 stala součástí berlínského obvodu Weißensee. Ziehl vkládal velké naděje do Abegga, který měl pro podnik vyvinout větrné elektrárny. Poté, co již bylo dáno do oběhu firemní logo, vyšlo najevo, že Abegg není schopen poskytnout slíbené financní prostredky a dodaný patent větrných motorů byl nepoužitelný. Abegg proto ještě ve stejném roce podnik opět opustil.\n\nPo kapitulaci Německa v roce 1945 byl výrobní závod na příkaz Sovětské vojenské správy v Německu (SMAD) demontován a přemístěn do Sovětského svazu. V Západním Německu byl závod v Künzelsauer Schlossmühle od roku 1947 obnoven bratry Güntherem a Heinzem Ziehlovými. V roce 1960 se spustila výroba vnějšího motoru jako pohonu ventilátoru. V roce 1973 začala internacionalizace a v roce 2001 následovala přeměna na akciovou společnost v rodinném vlastnictví.\n\nProdejní pobočky existují v Polsku, Číně, Rusku, USA, České republice, Švédsku, Velké Británii, Finsku, Francii, Itálii, Austrálii, Singapuru, Švýcarsku, Rakousku, Ukrajině, Španělsku, Beneluxu, Jihoafrické republice, Japonsku, Turecku, Indii a Brazílii.\n\nZakladatelé několika konkurenčních podniků (Gebhardt, ebm-papst, Rosenberg Ventilatoren) byli před založením vlastní firmy zaměstnanci společnosti Ziehl-Abegg. Před založením vlastního podniku v roce 1981 byl Wilhelm Gebhardt dříve zaměstnán ve vývoji společnosti Ziehl-Abegg a Karl Rosenberg v odbytovém oddělení u Ziehl-Abegg.\n\nVe vzduchotechnice jsou vyráběny axiální a radiální ventilátory o průměru 190 až 1400 mm a také motory společně se sladěnou regulační technikou. Oblasti použití jsou např. tepelná technika, chladicí technika a technika čistých prostorů.\n\nZiehl-Abegg jako první podnik na světě na konci 80. let zavedl do vzduchotechniky EC-motory (viz také bezkartáčový stejnosměrný motor). V 90. letech byly zkoseny listy rotoru a v roce 2006 získaly pro minimalizaci vytváření hluku bionický profil. Jako první podnik na světě vyvinula společnost Ziehl-Abegg (2013) bioventilátor, který je vyroben z biopolymeru (ricinový olej).\n\nV oblasti techniky pohonu jsou vyvíjeny elektrické motory pro výtahy, lékařské použití (počítačové tomografy) a pro autobusy.\n\nNa veletrhu IAA užitkových vozidel 2012 prezentovala dceřiná firma \"Ziehl-Abegg Automotive\" pod označením \"ZAwheel\" pohon náboje v kole bez převodovky pro autobusy a jiná užitková vozidla se synchronním motorem s vnějším rotorem. Linkové autobusy vybavené pohonem \"ZAwheel\" se v linkovém provozu používají již od roku 2008, například v Apeldoornu (\"„The Whisperer“\") a Rotterdamu (\"„eBusz“\"). Pět linkových autobusů vybavených pohonem ZAwheel bylo v Německu poprvé uvedeno do provozu v dubnu 2015 v Münsteru. Model ZAwheel SM530 o výkonu 125 kW má maximální točivý moment 6000 Nm. Účinnost je 90 %. Taktéž je možné dovybavení běžných autobusů se vznětovými motory.\n\nMateřský závod sídlí v ulici Heinz-Ziehl-Straße a pobočný závod v ulici Würzburger Straße, oba v Künzelsau. Zde podnik od roku 2008 provozuje světově největší kombinovanou měřicí ústřednu a zkušebnu ventilátorů.\nDalší stanoviště: Schöntal-Bieringen a dva závody v obci Kupferzell na ulici Günther-Ziehl-Straße v průmyslovém parku Hohenlohe.\n\nVýroba elektrických motoru a kompletních ventilátorových systémů pro chladicí a větrací průmysl se nachází ve Villieu u Lyonu ve Francii. Zde pracuje 118 zaměstnanců na ploše 10.000 m².\n\nV prosinci 1994 byla společností ZIEHL-ABEGG GmbH. & Co. založena společnost ZIEHL-ABEGG Motor-és Ventillátorgyártó Kft. v Marcali (Maďarsko) s kmenovým kapitálem 84.570.000 forintů. Vyrábí vzduchotechnická zařízení, speciální elektromotory, axiální a radiální ventilátory a příslušenství pro zemědělství, strojírenský průmysl, klimatizace a chladírenský průmysl. Díly jsou vyráběny ve třech závodech, celková plocha provozu je 62.000 m².\n\nVzdělávací kvóta dosahuje u společnosti Ziehl-Abegg skoro 10 procent. V roce 2014 udělila obchodní a průmyslová komora (IHK) společnosti Ziehl-Abegg jako pilotnímu podniku pečeť „Dualis“ za znamenité vzdělávání. Společností „Human Resource Excellence Awards“ byl Ziehl-Abegg v prosinci 2012 oceněn za svou znamenitou „kulturu vítání“ zahraničních odborníků. Tento úspěšný model duálního vzdělávání společnost Ziehl-Abegg vyváží také do jiných zemí: v roce 2013 začalo v závodě v Maďarsku duální vzdělávání, v roce 2016 pak poprvé také duální studium.\n\n"}
{"id": "1305818", "url": "https://cs.wikipedia.org/wiki?curid=1305818", "title": "Mistrovství Československa v krasobruslení 1960", "text": "Mistrovství Československa v krasobruslení 1960\n\nMistrovství Československa v krasobruslení 1960 se konalo 9. ledna a 10. ledna 1960 v Praze.\n\n"}
{"id": "1305819", "url": "https://cs.wikipedia.org/wiki?curid=1305819", "title": "Mistrovství Československa v krasobruslení 1958", "text": "Mistrovství Československa v krasobruslení 1958\n\nMistrovství Československa v krasobruslení 1958 se konalo 18. ledna a 19. ledna 1958 v Praze.\n\nDo závodu bylo přihlášeno 7 mužů, 15 žen a 6 dvojic.\n\n\n"}
{"id": "1305824", "url": "https://cs.wikipedia.org/wiki?curid=1305824", "title": "Emil Ziehl", "text": "Emil Ziehl\n\nEmil Ziehl (* 1873; † 1. června 1939) byl německý inženýr a podnikatel.\n\nVyrůstal společně s pěti dalšími sourozenci v kovárně svého otce v Braniborsku a měl se vyučit v rodinném podniku. Díky svému výtvarnému talentu přesvědčil třídní učitel jeho otce, aby začal navštěvovat výtvarnou školu v obci Rackow v Braniborsku. Poté navštěvoval vysokou školu technickou.\n\nNa základě doporučení svého profesora začal pracovat jako konstruktér u společnosti AEG. Ve vývoji elektromotorů vykonával průkopnickou práci při měření a kontrole generátorů. V roce 1897 přechází do společnosti Berliner Maschinenbau AG, pro kterou vyvinul první elektricky poháněný setrvačník v kardanovém závěsu a tím první vnější motor. Německý patent získal v roce 1904, US-patent již 27. listopadu 1900.\n\nRoku 1909 koupil Ziehl závod Rolandwerke v Berlíně Weißensee.\n\nSpolečně se švédským investorem Eduardem Abeggem zakládá 2. ledna nebo v červnu 1910 podnik Ziehl-Abegg. Ziehl vkládal velké naděje do Abegga, který měl pro podnik vyvinout větrné elektrárny. Poté, co již bylo dáno do oběhu firemní logo, vyšlo najevo, že Abegg není schopen poskytnout slíbené finanční prostředky a dodaný patent větrných motorů byl nepoužitelný. Abegg opustil podnik ještě ve stejném roce.\n\nEmil Ziehl měl tři dcery a dva syny. Starší syn, Günther Ziehl, se narodil 5. září 1913, mladší syn, Heinz, v roce 1917. Günther Ziehl začal v roce 1935 studovat na Vysoké škole technické v Berlíně Charlottenburgu a později vedl podnik svého otce.\n\nObec Schöntal v Bádensko-Württembersku ocenila působení Emila Ziehla v roce 2015 názvem ulice Emil-Ziehl-Straße. Tato ulice se nachází v místní části Bieringen, kde se nachází výrobní závod společnosti Ziehl-Abegg. Nová tabule s názvem ulice byla předána při příležitosti oslav 50 let výroby společnosti Ziehl-Abegg na místě Schöntal-Bieringen starostkou paní Patrizií Filz vnukovi Emila Ziehla, panu Uwemu Ziehlovi.\n\n"}
{"id": "1305825", "url": "https://cs.wikipedia.org/wiki?curid=1305825", "title": "Zmiana", "text": "Zmiana\n\nZmiana (česky \"Změna\") je polská mimoparlamentní politická strana, vyjadřující znepokojení nad politickým uspořádáním v Polsku a touhu po jeho změně, opírající se pak především o ideologii antiamerikanismu a přiklonění se více k východu, tj. k Ruské federaci a zrušení uvalených hospodářských sankcí na ni. V roce 2016 byl stranickým předsedou Mateusz Piskorski, který byl v témže roce v Polsku tamější policií zadržen a obviněn ze špionáže.\n"}
{"id": "1305826", "url": "https://cs.wikipedia.org/wiki?curid=1305826", "title": "Pius XIII.", "text": "Pius XIII.\n\nPius XIII. může být:\n\n"}
{"id": "1305828", "url": "https://cs.wikipedia.org/wiki?curid=1305828", "title": "Danny (fotbalista)", "text": "Danny (fotbalista)\n\nDaniel Miguel Alves Gomes známý pod přezdívkou Danny (* 7. srpna 1983, Caracas, Venezuela) je bývalý portugalský fotbalový záložník a bývalý reprezentant, naposledy působící v portugalském klubu CS Marítimo, kde i započal svou profesionální fotbalovou kariéru. Narodil se ve Venezuele portugalským rodičům, otec zde pracoval.\nVelkou část své kariéry strávil v Rusku. Hrál za FK Dynamo Moskva a za Zenit Petrohrad. Do 21 let hrál za Sporting Lisabon. Se Zenitem vyhrál 3 ligové tituly, dvakrát ruský fotbalový pohár, jednou ruský superpohár a jednou Superpohár UEFA (v roce 2008), celkem 7 trofejí. Sezónu 2017/18 odehrál v pražské Slavii, se kterou oslavil zisk poháru. Po rozvázání smlouvy ve Slavii v létě 2018 se vrátil do klubu CS Marítimo, kde započal s profesionálním fotbalem.\nPo se sebou nespokojeném podzimu se rozhodl ukončit kariéru. Dne 17.12.2019 tuto zprávu potvrdil.\n\nNarodil se portugalským rodičům ve venezuelském Caracasu. V dětství se s rodiči přestěhoval na Madeiru. Tam začal hrál fotbal za místní klub CS Marítimo. V letech 2002–2005 byl hráčem Sportingu Lisabon.\n\nDo Dynama Moskva přestoupil v roce 2005 za 2 miliony eur. Do Zenitu Petrohrad přestoupil 24. srpna 2008, přestupová částka byla 30 milionů eur, Danny se stal nejdražším přestupem ruské nejvyšší ligy. Trenér Dick Advocaat ho označil za nejlepšího středního záložníka v Rusku, v roce 2010 byl vyhlášen nejlepším hráčem ruské ligy.\n\nV červnu 2017 byl uzavřen jeho přestup do českého klubu SK Slavia Praha, přišel zadarmo jako volný hráč. V 1. české lize debutoval 6. srpna 2017 proti FC Baník Ostrava (remíza 0:0). Příliš se však neprosadil a po roce se s klubem dohodl na předčasném ukončení smlouvy. Se Slavií si zahrál základní skupinu Evropské ligy a zvítězil v českém poháru. Vstřelil 2 branky, jednu v české lize, druhou v Evropské lize.\n\nNa konci července 2018 oznámil svůj návrat do svého mateřského klubu CS Marítimo.\n\nV A-mužstvu Portugalska debutoval 20. 8. 2008 v přátelském zápase v Aveiru proti reprezentaci Faerských ostrovů (výhra 5:0).\n\nReprezentoval Portugalsko v roce 2010 na mistrovství světa v Jihoafrické republice a v roce 2004 na Letních olympijských hrách.\n\n\n"}
{"id": "1305829", "url": "https://cs.wikipedia.org/wiki?curid=1305829", "title": "Jean Zerbo", "text": "Jean Zerbo\n\nJean kardinál Zerbo (27. prosince 1943 Ségou) je malijský římskokatolický kněz, arcibiskup Bamaky, kardinál.\n\nKněžské svěcení přijal 10. července 1971, inkardinovaný byl do diecéze Ségou. Dne 21. června 1988 byl jmenován pomocným biskupem arcidiecéze Bamako, biskupské svěcení mu udělil 20. listopadu téhož roku kardinál Jozef Tomko. O šest let později, 19. prosince 1994 se stal ordinářem diecéze Mopti. Dne 27. června 1998 ho papež Jan Pavel II. jmenoval arcibiskupem metropolitou v arcidiecézi Bamako.\nJeho jmenování kardinálem oznámil papež František 21. května 2017, odznaky své hodnosti převzal během veřejné konzistoře 28. června téhož roku. Jde o prvního kardinála z Mali.\n\n\n"}
{"id": "1305830", "url": "https://cs.wikipedia.org/wiki?curid=1305830", "title": "Albrecht mladší z Kolowrat", "text": "Albrecht mladší z Kolowrat\n\nAlbrecht mladší z Kolowrat († 1413 nebo 1416) jeden z prvních členů rodu Kolowratů, předek linie libštejnské i krakovské. V roce 1379 byl podvýběrčím daní v plzeňském kraji, v letech 1383–1392 vykonával funkci hejtmana v saském Vogtlandu, v letech 1392–1401 působil jako přísedící (asesor) zemského a lenního dvorského soudu. V roce 1382 nebo 1397 je zaznamenán jako soudce hrdelního soudu plzeňského a žateckého kraje. V letech 1405–1412 byl hejtmanem loketského kraje.\n\nAlbrecht mladší byl synem Albrechta staršího z Kolowrat († 1391) a Anny ze Seebergu (Žamberku, Slavětína). Není nám známo, kdy a kde se narodil. Byl ženatý s Kateřinou Tistavou z Hedčan, což byla nejspíše dcera zakladatele a stavitele hradu Libštejna Oldřicha Tisty z Hedčan († 1379). Měl s ní syny Bedřicha († 1432) a Hanuše I. (1453 byl již mrtev) a patrně i Jana (doložen 1416–1418).\n\nPoprvé je listině doložen k roku 1369 jako spolupatron kostela v Ročově. Roku 1380 se stal spoluzakladatelem augustiniánského kláštera v Dolním Ročově. Jsou známy jeho patronáty v kostelích v Oboře (1405) a v Albrechticích (1410).\n\nRoku 1392 (nebo 1397) je zaznamenán jako pán na Krašově, který zdědil po svém otci. Zároveň je uváděn i na Hradišti, přičemž v Kozojedech, Hradišti a Milíčově byl i patronem tamních kostelů. V roce 1396 byl již sezením na Kolešovicích a na Libštejně, kde tamější hrad získal po roce 1379 do vlastnictví jeho otec. Od roku 1397 je uváděn i na Bezděkově. V roce 1395 získal od Jana Čiháka z Dubé tvrz u Dubu (13 km severozápadně od Rakovníka) a v roce 1407 ves Čertousy. V letech 1410–1413 je uváděn i jako pán na hradě Jezeří, k němuž patřily vsi Albrechtice, Jezeří, Rvenice (Ervěnice) a další statky.\n\n"}
{"id": "1305831", "url": "https://cs.wikipedia.org/wiki?curid=1305831", "title": "Mikuláš I. Josef Esterházy z Galanty", "text": "Mikuláš I. Josef Esterházy z Galanty\n\nMikuláš I. Josef Esterházy z Galanty (18. prosince 1714 Vídeň – 28. září 1790 Vídeň), německy \"Nikolaus I. Josef Esterházy de Galantha\", maďarsky \"Esterházy (I.) Miklós József\", zvaný \"Nádherný\" byl nejdříve hrabě, později pátý kníže rodu Esterházyů. Na jeho dvoře působil Josef Haydn.\n\nMikuláš razil, ostatně jako mnoho dalších členů rodu, vojenskou kariéru. V roce 1753 se stal majitelem Andrássyho pěšího pluku (č. 33). Později byl povýšen na polního maršála. Teprve po smrti svého staršího bratra Pavla II. Antonína v roce 1762 mu bylo dovoleno užívat knížecí titul jako nová hlava rodu.\n\nV roce 1764 byl jmenován kapitánem uherské tělesné stráže a na korunovaci Josefa II. ve Frankfurtu nad Mohanem vystupoval jako takzvaný korunovační velvyslanec. Jako mnoho jeho předchůdců byl také on jmenován v roce 1765 rytířem Řádu zlatého rouna.\n\nKdyž v roce 1778 vypukla válka o bavorské dědictví, Mikuláš rekrutoval ze svých prostředků 1200 vojáků na podporu císaře. V roce 1783 císař rozšířil knížecí důstojnost na všechny mužské i ženské potomky forchtensteinské linie Esterházyů. \n\nMikuláš se 4. března 1737 oženil s hraběnkou Marií Alžbětou Ungnadovou z Weissenwolffu (1718-1790), dcerou říšského hraběte Ferdinanda z Weissenwolffu. Měli spolu šest dětí.\n\nPřezdívka „velkolepý“ se odvozuje od nákladného dvora, který si ve své rezidenci vydržoval. Josepha Haydna, kterého angažoval už jeho bratr, jmenoval dvorním kapelníkem.\n\nMalý lovecký zámeček Fertőd, který asi o 50 let dříve postavil kníže Michal Esterházy, nechal Mikuláš přestavět na velkolepé letní sídlo Esterháza. Velkoryse přestavěný zámek a barokní zahrady se od té doby často nazývají maďarské Versailles. V létě roku 1773 Mikuláš překvapil svého hosta, císařovnu Marii Terezii oslnivou oslavou a jízdou na „saních po cestách vysypaných solí“. Nicméně nákladný životní styl knížete se také odrazil v účetnictví. Gigantický dluh 3,8 milionu zlatých zanechal kníže svému synovi a nástupci Antonínovi I..\n\n"}
{"id": "1305835", "url": "https://cs.wikipedia.org/wiki?curid=1305835", "title": "Dubrava (Ston)", "text": "Dubrava (Ston)\n\nDubrava, někdy uváděná jako Pelješka Dubrava, je vesnice v opčině Ston v Chorvatsku, v Dubrovnicko-neretvanské župě. V roce 2001 měla 145 obyvatel v 59 domech.\n\nDdubrava je vesnice v centrální části vnitrozemí poloostrova Pelješac při hlavní silnici D 414 od Stonu směrem na Orebić, mezi vesnicemi Putnikovići a Drače, při odbočce na Žuljanu. Součástí je i přístav Luka Dubrava při severním pobřeží poloostrova.\n\n"}
{"id": "1305836", "url": "https://cs.wikipedia.org/wiki?curid=1305836", "title": "Edi Rama", "text": "Edi Rama\n\nEdi Rama (* 4. července 1964 Tirana) je albánský politik, diplomat, umělec, spisovatel a bývalý basketbalista, který je od roku 2013 albánským předsedou vlády. \n\nOd roku 2005 je členem a vůdcem Socialistické strany. Před nástupem do funkce předsedy vlády zastával řadu vládních a diplomatických funkcí. Působil jako ministr kultury, mládeže a sportu od roku 1998 do roku 2000. Poté byl starostou Tirany po dobu tří po sobě jdoucích volebních období – od roku 2000 do roku 2011.\n\nRama se narodil a vyrůstal v Tiraně. Po absolvování Akademie umění v roce 1982 strávil čtyři roky ve Francii, kde chtěl začít uměleckou kariéru. V roce 1998, po smrti otce, se vrátil do Albánie a oficiálně zahájil svou politickou kariéru. Poté byl předsedou vlády Fatosem Nanem jmenován ministrem kultury, mládeže a sportu. V roce 2000 Rama oznámil svůj záměr vést město Tirana. Primátorské volby skončily jeho vítězstvím, získal téměř 57 % hlasů. Během svého prvního funkčního období byl Rama zvolen nejlepším primátorem světa 2004. V roce 2013 byla pověřen, aby vytvořil 33. albánský vládní kabinet a stal se předsedou vlády Albánie po volbách v roce 2013; jeho Socialistická strana získala většinu míst v kabinetu.\n\nJednou z jeho priorit je posílení hospodářství a demokratizace státních institucí. Hraje ústřední roli při vyjednávání berlínského procesu. Během svého působení uskutečnil řadu reforem, včetně restrukturalizace a modernizace soudnictví, důkladnou reformu veřejné správy, sociálního a důchodového systému. Jeho vláda rovněž postavila do centra svého programu rovnost pohlaví – téměř 50 % ministrů vlády jsou ženy, což je rekord v historii země.\n\nEdi Rama se narodil 4. července 1964 v Tiraně do rodiny sochaře Kristaqa Ramy z Drače a Anetě Rama (rozené Koleka), absolventky medicíny z obce Vuno nedaleko města Vlorë. Jeho otec Kristaq Rama byl známým sochařem své doby, autorem několika památníků, např. Monumenti i Pavaresise (Památník nezávislosti), památník Shote Galica v Kukësi a socha Matky Albánie na hřbitově Národních mučedníků v Tiraně.\n\nRama začal malovat v dětství. Během jeho dospívání si jeho talentu všimli dva přední albánští malíři Edi Hila a Danish Juniku. Oba povzbuzovali Ramu, aby své nadání profesionálně rozvíjel. V roce 1982 se proto Rama rozhodl věnovat se malířské kariéře a přihlásil se na Fakultu výtvarných umění Univerzity v Tiraně.\n\nJako dospívající se Rama věnoval sportu jako profesionální hráč basketbalového klubu Dinamo Tirana. Byl také členem národního basketbalového týmu v Albánii. V době konce komunistického režimu organizoval na Akademii umění několik otevřených studentských setkání, na nichž byl režim veřejně odsouzen.\n\nPo pádu komunismu v Albánii se zapojil mezi prvními do demokratického hnutí. Vstoupil do studentského hnutí, ale brzy jej opustil po ideologických sporech se Salim Berishou. V roce 1994 se Rama rozhodl odejít do Francie se záměrem založit uměleckou kariéru tam. Společně se svým bývalým studentem a později blízkým přítelem Anrim Salou se Rama zúčastnil mnoha výstav.\n\nV lednu 1997, během jedné z návštěv Albánie, byl fyzicky napaden. Obecně se soudilo, že bitím příslušníci tajné služby SHISH potrestali Ramu za jeho otevřenou kritiku vlády Sali Berishy.\n\nV roce 1998, když byl v Albánii na pohřbu svého otce, jej tehdejší předseda vlády Fatos Nana požádal, aby se stal novým ministrem kultury, mládeže a sportu. Rama se rozhodl přijmout nabídku, a tak se poprvé zapojil aktivně do politiky. Jako ministr se Rama okamžitě stal známým svou extravagancí. Jeho inovativní kulturní projekty spolu s netradičním oblečením a vzpurným politickým stylem pomohly Ramovi dosáhnout bezprecedentní úrovně podpory mezi mladými lidmi, což pomohlo rozvinout jeho politickou kariéru.\n\nV říjnu 2000 se Rama zúčastnil voleb na Tiranskou radnici. Zvítězil jako nezávislý kandidát, podporovaný socialistickou stranou, proti spisovateli Besniku Mustafajovi. Po nástupu do úřadu rozvinul radikální kampaň, která vrátila nemalé části centra albánské metropole a řece Lana jejich původní podobu. Byly strženy četné nelegálně vzniklé stavby. Rama si v zahraničí získal mezinárodní uznání tím, že nechal přemalovat fasády mnoha domů z 50. let 20. století, které po několika desítkách let působily více než neutěšeně. Nové barvy daly městu jedinečný styl a přilákaly pozornost turistů. Tento program změny získal Ramovi cenu Nejlepšího starosty světa v roce 2004.\n\nJako starosta nechal vypracovat nový územní plán města Tirany včetně projektu rekonstrukce Skanderbegova náměstí. Zasadil tisíce nových stromů a prosadil ekologická opatření pro zlepšení života ve městě. Rama také rozšířil stávající silnice a nechal vydláždit nové. Podle zprávy UNDP sehrál Rama zásadní roli při modernizaci místní správy, posílení obcí a poprvé poskytnutí skutečné moci ovlivnit život jejich komunit.\n\nJeho úspěšná politika mu získala další dva po sobě jdoucí mandáty starosty Tirany. Porazil právníka Spartaka Ngjelu v roce 2003 a kandidáta Demokratické strany Albánie Sokola Olldashio v komunálních volbách v roce 2007. V místních volbách v roce 2007 trvalo sčítání hlasů 6 dní. Sčítání navíc bylo často přerušováno, což vyvolalo pozdvižení v diplomatickém sboru. Dne 14. května 2011 po ukončení sčítání byl Edi Rama s nepatrným náskokem 49,7 % hlasů prohlášen za vítěze. Kandidát za demokratickou stranu Lulzim Basha však s výsledkem hlasování nesouhlasil a žádal o soudní přepočítání hlasů. Basha spor vyhrál a přestože Ramovi stoupenci kritizovali výsledek procesu, pro Ramu se jednalo o konec ve funkci starosty Tirany. \n\nV říjnu 2005 se Rama stal lídrem Socialistické strany po odstoupení Fatose Nana. V nadcházející politické kampani se rozhodl využít svoji popularitu někdejšího starosty Tirany. Rama změnil nešťastný obraz hlavní levicové strany a povzbudil mnoho mladých intelektuálů, podnikatelů a umělců, aby se k ní připojili. Během svého působení byl Rama inspirován progresivní politikou \"New Labour\" Tony Blaira a \"Třetí cesty\" Anthonyho Giddense, volající po \"třetím směru mezi tradičním pravým a levým uspořádáním\".\n\nVolby v roce 2009 byly ve svém průběhu poznamenány značnými nesrovnalostmi. Socialistická opozice požádala o přepočet hlasovacích lístků. Berisha odmítl přepočítání hlasů na základě toho, že albánská ústava takový postup nezná. Z tohoto důvodu žádal opozici v parlamentu, aby pomohla Berishovi změnit ústavu, ale socialistická strana odmítla. Politická krize mezi vládou a opozicí se časem zhoršila, když se socialisté po dobu několika měsíců neúčastnili práce parlamentu a uskutečnili také protestní hladovku, aby vyvolali vnitřní a mezinárodní podporu. EU se pokusila o smírčí řízení, které skončilo neúspěchem.\n\nBěhem parlamentních voleb v roce 2013 vedla Socialistická strana Edi Ramy koalici levicových stran. Podařilo se jí zvítězit na celostátní úrovni proti konzervativní koalici Sali Berishy z Demokratické strany Albánie. Ramova platforma, přezdívaná \"Renesance\", vycházela ze čtyř pilířů: evropské integrace, ekonomické revitalizace, obnovy veřejného pořádku a demokratizace státních institucí.\n\n15. září 2013 se Rama stal 33. předsedou albánské vlády. Během své volební kampaně si za hlavní téma zvolil návrat veřejného pořádku. V roce 2013 mohla albánská policie aktivně pokrýt pouze 55 % území. Albánská vláda proto investovala do modernizace, výcviku a zlepšení hmotné situace policistů. Policie získala mezinárodní uznání, když v roce 2014 uskutečnila velmi úspěšnou operaci ve městě Lazarat, které bylo známé produkcí omamných látek.\n\nRama se rozhodl modernizovat soudní systém v Albánii, který byl v té době jedním z nejméně efektivních soudních systémů v Evropě. V roce 2016 parlament schválil \"prozatímní zákon\". Na základě tohoto zákona mohl být každý soudce nebo prokurátor, který nedokázal vysvětlit zdroj svého majetku nebo pochybné rozsudky v minulosti, doživotně diskvalifikován. V listopadu roku 2016 Evropská unie uvedla, že úspěšná pravidla pro odvolávání zkorumpovaných soudců a státních zástupců jsou jediným kritériem, které je třeba splnit před zahájením přístupových rozhovorů. \n\nDalší zásadní reforma Ramovy vlády proběhla v energetickém sektoru, který byl na pokraji bankrotu po předchozích neúspěšných snahách o privatizaci. Ramova vláda prosadila platbu značného množství nezaplacených závazků a mohutně investovala do modernizace zastaralé distribuční sítě. V ekonomické oblasti se Ramovi rovněž dařilo. Hospodářský růst se z hodnoty 0,5 % v roce 2013 stoupl na 3,5 % v roce 2016 a v roce 2017 by měl překročit 4 %. Nezaměstnanost se snížila díky tvorbě nových pracovních míst. Se 14,7 % (2016) měla Albánie 4. nejnižší míru nezaměstnanosti na Balkáně.\n\nDůležitá byla také správní reforma, reforma sociálního zabezpečení a důchodového systému a reforma vysokého školství. V mezinárodním měřítku se Rama rozhodl v duchu usmíření mezi Albánci a Srby navštívit Bělehrad, což byla první návštěva albánského představitele v této zemi za posledních 70 let. Při druhé návštěvě během ekonomického fóra v Niši Rama porovnal albánský a srbský proces usmíření s historickým usmířením mezi Francouzi a Němci po druhé světové válce. Rama je také klíčovým podporovatelem berlínského procesu, mezivládní platformy spolupráce mezi Evropskou unií a zeměmi západního Balkánu.\n\nSocialistická strana se pod vedením Ramy zúčastnila parlamentních voleb v roce 2017, ve kterých zvítězila.\n\nOd roku 2013 se Rama setkal s německou kancléřkou Angelou Merkelovou, americkým prezidentem Barackem Obamou, francouzským prezidentem Françoisem Hollandem, britským premiérem Davidem Cameronem, čínským premiérem Li Kche-Čchiangem, rakouským ministrem zahraničí Sebastianem Kurzem, papežem Františkem a mnoha dalšími.\n\nPři několika příležitostech Rama uvedl, že Evropská unie potřebuje urychlit integrační proces západního Balkánu, považuje-li to za jediný způsob, jak utlumit nebezpečné tlaky v regionu a zabránit možnému výbuchu násilí, jako tomu bylo v devadesátých letech. Rama také odsoudil destabilizaci v důsledku rostoucího ruského vlivu v regionu.\n\nRama je aktivní malíř a jeho díla byla předmětem několika výstav: např. Janosova galerie v New Yorku (1993); Place de Médiathèque ve Francii (1995); Palais Jalta ve Frankfurtu (1997); Acud v Berlíně (1993); São Paulo v Brazílii (1994); Izrael (1995); Národní galerie v Tiraně, Albánie (1992) a Galerie XXI v Albánii (1999). V letech 2014 a 2017 uspořádal Rama výstavu na prestižním Biennale v Benátkách. V roce 2016 byl soubor jeho děl vystaven v prestižní galerii Marion Goodman v New Yorku.\n\nRama sepsal rovněž řadu knih. V roce 1992 vydal spolu s publicistou Ardianem Klosim knihu \"Refleksione\" (Reflexe). V roce 2009 vydal sbírku osobních poznámek a obrazů v knize \"Edi Rama\". V listopadu 2011 vydal knihu úvah o svých letech ve funkci starosty Tirany s názvem \"Kurban\".\n\nOd roku 2010 se Rama oženil s Linditou \"Lindou\" Rama (narozenou Basha, dříve Xhillari), ekonomkou a aktivistkou. Jeho žena je absolventkou univerzity v Tiraně a je držitelkou magisterského diplomu v oboru ekonomie a doktorkou ekonomických věd. Do roku 1998 pracovala na vysoké úrovni veřejné správy, mj. řídila Národní privatizační agenturu. Má dlouholetou akademickou praxi jako přednášející v oboru mezinárodních financí na univerzitě v Tiraně a přednáší na Evropské univerzitě v Tiraně. Je autorkou několika výzkumných studií a publikací v oboru. Spolu mají syna Zaho narozeného v roce 2014.\n\nEdi Rama byl předtím ženatý s herečkou Matildou Makoçiovou. Pár se rozvedl v roce 1991. Rama má z prvního manželství.syna Gregora. \n\nV roce 2003 byl Rama vyšetřován komisí albánského parlamentu pro zneužívání finančních prostředků města. Komise nedospěla k závěru, že by se Rama dopustil pochybení.\n\nBěhem svého působení jako starosta při několika pokusech o rozšíření silnic a zlepšení infrastruktury povolil demolici soukromých nemovitostí. Při jedné příležitosti si sám Rama před kamerami vysekal sekerou dřevěný sloup elektrického vedení, protože probíhající spor s ústřední vládou blokoval rozšíření silnice. Byl obviněn z korupce a špatného hospodaření s finančními prostředky opozice, včetně korupce při udílení stavebních povolení. \n\nRama také kritizoval skupinu bývalých politiků socialistické strany a některé novináře, kteří měli vést stranu autoritářskými metodami. Během komunální kampaně v roce 2007 vydali jeho soupeři několik fotografií Ramy v intimních pózách na nudistické pláži v jižní Francii.\n\nKvůli své okázalosti a vzpurným způsobům byl Rama často obviňován z arogance a elitářství, zvláště na počátku své politické kariéry. Při řadě příležitostí političtí odpůrci poukazovali na jeho osobní a rodinný život a vyvolávali pochybnosti o jeho sexuální orientaci.\n\nV říjnu 2002 získal Rama Cenu Kofiho Annana při příležitosti Mezinárodního dne za vymýcení chudoby. jako starosta Tirany působil v roce 2003 jako hostující profesor (Robert C. Wood Visiting Professorship of Public and Urban Affairs) na Massachusettské univerzitě v Bostonu.\n\nV prosinci roku 2004 získal Rama v mezinárodní soutěži na základě přímého hlasování na internetu, pořádané neziskovou organizací CITYMAYORS se sídlem v Londýně, titul World Mayor. Časopis Time jej vyhlásil za jednoho z evropských hrdinů roku 2005 a zařadil jej tak mezi 37 osob, které mění svět k lepšímu.\n\nV Ulcinjském dni 2015 dostal spolu s Hashimem Thaçim titul města čestného občana města Ulcinj. V roce 2017 obdržel Rama nejvyšší francouzské ocenění Řád čestné legie.\n"}
{"id": "1305837", "url": "https://cs.wikipedia.org/wiki?curid=1305837", "title": "Izotopy síry", "text": "Izotopy síry\n\nSíra (S) má 24 známých izotopů s nukleonovými čísly od 26 do 49, čtyři z nich jsou stabilní: S (přirozený výskyt 94,99 %), S (0,75 %), S (4,25 %) a S (0,01 %), také je znám jaderný izomer S. Výrazná převaha síry-32 se vysvětluje její tvorbou z uhlíku-12 pohlcením pěti jader He v alfa procesu v supernovách typu II (viz spalování křemíku).\n\nS výjimkou S mají radioizotopy síry krátké poločasy přeměny. S vzniká tříštěním z Ar v atmosféře Země. Poločas přeměny tohoto izotopu je přibližně 87,4 dne. Druhý nejstabilnější radioizotop síry je S s poločasem 170,3 min. Nejméně stabilní je S s poločasem pod 200 ns.\n\nPři vysrážení sulfidových minerálů může může izotopové vyrovnávání mezi pevnými látkami a kapalinami způsobit drobné odchylky v hodnotách δS-64 vzniklých minerálů. Tyto rozdíly lze využít k odhadu teploty, při níž k vyrovnání došlo. δC-13 a δS-34 společně tpřítomných uhličitanů a sulfidů je možné použít k určení pH a fugacity kyslíku v rudonosných kapalinách během vzniku rud.\n\nVe většině lesních ekosystémů jsou sírany získávány především z atmosféry; zvětrávání rudných minerálů také dodává síru. Rozdílné izotopové složení síry se používá k určení zdrojů znečištění.\n"}
{"id": "1305839", "url": "https://cs.wikipedia.org/wiki?curid=1305839", "title": "Günther Ziehl", "text": "Günther Ziehl\n\nGünther Ziehl (5. září 1913 Berlín – 20. července 2002 Künzelsau) byl německý podnikatel, majitel firmy Ziehl-Abegg, kterou založil jeho otec Emil Ziehl. Günther společnost zdědil a obnovil.\n\nNarodil se 5. záři 1913 v Berlíně Weißensee. V té době existovala firma jeho otce právě tři roky. Otec ho bral často s sebou do podniku a probudil v něm zájem o technické souvislosti.\n\nPo získání maturity v roce 1934 začal inženýrské studium na Vysoké škole technické v Berlíně Charlottenburgu. Otec mu v roce 1939, krátce před svou smrtí, udělil generální plnou moc ve firmě, v té době se připravoval na zkoušky. Generální plná moc platila výslovně i po úmrtí zakladatele firmy a tak se ve věku 25 let stal vlastníkem a vedoucím společnosti Ziehl-Abegg. Jako student převzal odpovědnost za více než 1000 pracovních míst.\n\nNěkolik týdnů po smrti svého otce získal diplom inženýra. Soustředil se na rodinnou firmu a prosazoval další rozvoj společnosti Ziehl-Abegg. Výroba v Berlíně Weißensee rostla tak, že na počátku 40. let 20. století velká část všech německých výtahových motorů byla dodávána společností Ziehl-Abegg.\n\nVálku přečkala výrobní zařízení Ziehl-Abegg v Berlíně Weißensee z velké části nepoškozená. Po kapitulaci nacistického Německa mu byl majetek zabaven ruskými vojsky, následně byl vyzván k demontáži kompletních výrobních zařízení a jejich naložení na železniční vagóny. Vše se mělo převézt do Ruska. Hrozilo mu, že bude muset transport doprovázet a v Rusku opět spustit výrobu. Proto neviděl pro sebe a svou rodinu jiné řešení, než tajně uprchnout.\n\nFirma byla demontována a vila v Berlíně zkonfiskována. Aby uživil svou rodinu, začal ve Füssenu pracovat jako dopravní dělník. Po večerech pak objížděl zemědělce v okolí, aby opravoval elektrické přístroje. Jako odměnu dostával potraviny. Díky své otevřenosti a znalosti elektromotorů se okruh zákazníků rychle rozrůstal. Proto v roce 1947 podal žádost oficiální registrace elektropodniku.\n\nSpolehlivost společnosti Ziehl-Abegg v oblasti konstrukce a dodávky motorů vedla k tomu, že firma Stahl Aufzugstechnik opět navázala kontakt s rodinou Ziehl. Švábský podnik byl za účelem zabezpečení před spojeneckými bombami přeložen v době války ze Stuttgartu do města Künzelsau. Zde konstruktéři výtahů hledali spolehlivého odborníka v oblasti elektromotorů. Důležitým předpokladem použití názvu podniku a všech patentů bylo, že byl Günther Ziehl do konce války jediným jednatelem společnosti Ziehl-Abegg. Tato skutečnost usnadnila rychlý start podniku na výrobu motorů. K tomu přispělo také to, že Günther Ziehl měl při svém útěku možnost odvést také nespočetné konstrukční podklady. Od roku 1949 rostla společnost Ziehl-Abegg se sídlem v Künzelsau opět ve vážený podnik a vyvinula se ve spolehlivého dodavatele. Po zajetí byl Heinz Ziehl svým bratrem Güntherem povolán do nové společnosti Ziehl-Abegg. Oba bratři pokračovali ve vedení firmy.\n\nV Künzelsau se neustále angažoval v zájmu starších lidí. Byl jedním z hnacích motorů „domu setkání“, místa setkání seniorů a seniorek. K tomuto účelu poskytl budovu, kterou soukromě zakoupil. Každý rok organizoval návštěvy domovů důchodců okrsku, při kterých společně s královnami vín oblasti Hohenlohe přinášel také malé dárky. Tzv. „Dům setkání“ si tehdy získal celoněmecké ocenění, protože to bylo jedno z prvních zařízení svého druhu v Německu. Kromě toho se angažoval v celoněmeckých organizacích pro starší spoluobčany a přebíral zde také dobrovolné funkce. Za své angažmá byl vyznamenán Záslužným řádem Spolkové republiky Německo. Zemřel 20. července 2002 v Künzelsau.\n\nNový závod společnosti Ziehl-Abegg techniky pohonů a stávající radiální závod Ziehl-Abegg v průmyslovém parku Hohenlohe se od léta 2014 nachází na ulici Günther-Ziehl-Straße. Pojmenováním ulice po nejstarším synovi zakladatele firmy Emila Ziehla ocenili členové městské a obecní rady v interkomunální průmyslové zóně život a působení Günthera Ziehla.\n\n"}
{"id": "1305845", "url": "https://cs.wikipedia.org/wiki?curid=1305845", "title": "Pohlednice z Hollywoodu", "text": "Pohlednice z Hollywoodu\n\nPohlednice z Hollywoodu (v americkém originále: Postcards from the Edge) je americká filmová komedie z roku 1990. Režisérem filmu je Mike Nichols. Hlavní role ve filmu ztvárnili Meryl Streep, Shirley MacLaine, Dennis Quaid, Gene Hackman a Richard Dreyfuss.\n\n\nFilm dále získal dvě nominace na Oscara, tři nominace na cenu BAFTA a tři nominace na Zlatý glóbus.\n\n\n\n"}
{"id": "1305846", "url": "https://cs.wikipedia.org/wiki?curid=1305846", "title": "Pavel Fohler", "text": "Pavel Fohler\n\nPavel Fohler je bývalý československý krasobruslař.\n\nNa mistrovství Československa 1958 byl členem pražského klubu o rok později startoval za Tatran Opava a poté v roce 1960 za klub z Bratislavy.\n"}
{"id": "1305847", "url": "https://cs.wikipedia.org/wiki?curid=1305847", "title": "Univerzita Kostnice", "text": "Univerzita Kostnice\n\nUniverzita Kostnice, Univerzita Konstanz nebo Kostnická univerzita (německy \"Universität Konstanz\") je německá univerzita ve městě Kostnice (Konstanz) v Bádensku-Württembersku. Byla založena roku 1966 a hlavní kampus na vrchu Gießberg byl otevřen roku 1972. Je pravidelně zařazována mezi 250 nejlepších světových univerzit v žebříčku Times Higher Education World University Rankings a v Německu se jí přezdívá „Malý Harvard“. Má asi 10 000 studentů, kteří studují v asi stovce akademických programů. Univerzitní knihovna vlastní přes dva miliony knih.\n"}
{"id": "1305853", "url": "https://cs.wikipedia.org/wiki?curid=1305853", "title": "Chraň si svůj život", "text": "Chraň si svůj život\n\nChraň si svůj život (v americkém originále: Defending Your Life) je americká filmová komedie z roku 1991. Režisérem filmu je Albert Brooks. Hlavní role ve filmu ztvárnili Albert Brooks, Meryl Streep, Rip Torn, Lee Grant a Buck Henry.\n\n\n\n"}
{"id": "1305858", "url": "https://cs.wikipedia.org/wiki?curid=1305858", "title": "Divoká řeka (film)", "text": "Divoká řeka (film)\n\nDivoká řeka (v americkém originále: The River Wild) je americký akční film z roku 1994. Režisérem filmu je Curtis Hanson. Hlavní role ve filmu ztvárnili Meryl Streep, Kevin Bacon, David Strathairn, Joseph Mazzello a John C. Reilly.\n\nMeryl Streep získala za svou roli v tomto filmu nominaci na Zlatý glóbus a SAG Award. Kevin Bacon získal nominaci na Zlatý glóbus.\n\n\n\n"}
{"id": "1305861", "url": "https://cs.wikipedia.org/wiki?curid=1305861", "title": "Huttwil", "text": "Huttwil\n\nHuttwil je obec a město v kantonu Bern ve Švýcarsku, která spadá pod distrikt Oberaargau. Obec se nachází v nadmořské výšce 638 m v Alpách. Na konci roku 2015 v něm žilo 4741 obyvatel.\n\nSídlo je poprvé zmíněno v 9. století jako Huttiwilare.\n\nObec má rozlohu 17,24 km², z čehož se přes 64% využívá k zemědělství a přes 20% tvoří lesy.\n\n"}
{"id": "1305864", "url": "https://cs.wikipedia.org/wiki?curid=1305864", "title": "Karel Ludvík Bádenský", "text": "Karel Ludvík Bádenský\n\nKarel Ludvík Bádenský (14. února 1755 – 16. prosince 1801) byl následníkem bádenského markrabství. Narodil se v Karlsruhe jako syn Karla Fridricha Bádenského a Karolíny Luisy Hesensko-Darmstadtské, dcery Ludvíka VIII. Hesensko-Darmstadského.\n\nKarel Ludvík se 15. července 1775 oženil se svou sestřenicí Amálií Hesensko-Darmstadtskou, dcerou Ludvíka IX. Hesensko-Darmstadského. Měli spolu osm dětíː\n\n"}
{"id": "1305865", "url": "https://cs.wikipedia.org/wiki?curid=1305865", "title": "Předtím a potom", "text": "Předtím a potom\n\nPředtím a potom (v americkém originále: Before and After) je americký dramatický film z roku 1996. Režisérem filmu je Barbet Schroeder. Hlavní role ve filmu ztvárnili Meryl Streep, Liam Neeson, Edward Furlong, Julia Weldon a Alfred Molina.\n\n\n\n"}
{"id": "1305869", "url": "https://cs.wikipedia.org/wiki?curid=1305869", "title": "Chiara Appendino", "text": "Chiara Appendino\n\nChiara Appendino (* 12. června 1984, Mancalieri) je italská regionální politička, členka Hnutí pěti hvězd, zastávající od roku 2016 úřad starostky města Turín.\nVystudovala ekonomii a finance na soukromé univerzitě Luigi Bocconiho (\"Università Commerciale Luigi Bocconi di Milano\") v Miláně.\n\nČlenkou \"Hnutí pěti hvězdiček\" se stala v roce 2010, o rok později byla zvolena městskou radní v Turíně; od roku 2016 vykonává úřad starosty města Turín, když porazila v druhém kole ucházejícího se bývalého starostu Piera Fassina.\n\nJe vdaná za Marca Lavatelliho, s nímž má dceru Sáru (* 2016).\n"}
{"id": "1305870", "url": "https://cs.wikipedia.org/wiki?curid=1305870", "title": "Zuchwil", "text": "Zuchwil\n\nZuchwil je obec a město v kantonu Solothurn ve Švýcarsku, která spadá pod distrikt Wasseramt. Obec se nachází v nadmořské výšce 433 m. Na konci roku 2015 v něm žilo 8744 obyvatel.\n\nSídlo je poprvé zmíněno v roce 1052 jako Zuchwila.\n\nObec má rozlohu 4,63 km², z čehož se přes 24% využívá k zemědělství a přes 19% tvoří lesy.\n\n"}
{"id": "1305871", "url": "https://cs.wikipedia.org/wiki?curid=1305871", "title": "Salesiánské divadlo", "text": "Salesiánské divadlo\n\nSalesiánské divadlo v Praze je divadelní scéna, edukativní a volnočasový prostor při kobyliském Salesiánském středisku mládeže. Nachází se na Kobyliském náměstí č. 640/11 na Praze 8 v těsné blízkosti stanice metra Kobylisy (linka C). Kapacita sálu je 397 diváků a lze si jej pronajmout.\n\nDivadlo vzniklo ve 30. letech 20. století jako součást kobyliského Salesiánského střediska mládeže při salesiánské kapli, dnešním kostele sv. Terezie od Dítěte Ježíše. V červenci 1936 započala výstavba divadla společně s výstavbou Salesiánského ústavu z iniciativy kardinála Štěpána Trochty, který byl zároveň jeho prvním ředitelem. Stavba byla dokončena roku 1937. Salesiánský ústav sloužil jako dočasný chlapecký domov pro cca 200 osob.\n\nRoku 1946 byla zřízena kobyliská farnost. Po roce 1948 se zdejší farnost rozrostla natolik, že se bohoslužby z kapacitních důvodů konaly v prostorách divadla.\n\nV roce 1950 byl objekt zabrán a znárodněn socialistickým Československem, zdejší komunita salesiánů byla internována a skupina asi 200 chovanců chlapeckého domova rozpuštěna a divadlo bylo následně přejmenováno na \"Klicperovo\" a fungovalo jako příležitostná scéna až do roku 1989.\n\nPo sametové revoluci bylo divadlo navráceno zpět salesiánům. Ke konci roku 1991 bylo Salesiánské divadlo jako první předáno zpět řádu a později následovaly další budovy. Salesiáni Dona Bosca je opět provozují a postupně upravují.\n\nDivadlo je provozováno jako nezisková divadelní scéna, důraz je kladen na výchovně-vzdělávací volnočasové aktivity v souladu s křesťanskými hodnotami. Nejčastěji je využíváno pro představení základních uměleckých škol, představení v cizích jazycích , taneční vystoupení, skautská setkání a podobně.\n"}
{"id": "1305875", "url": "https://cs.wikipedia.org/wiki?curid=1305875", "title": "Homo Homini", "text": "Homo Homini\n\nHomo Homini (z lat. \"homo homini\" = člověk člověku) je ocenění udělované neziskovou organizací Člověk v tísni osobnostem, které se významně zasloužily o prosazování lidských práv, demokracie a nenásilného řešení politických konfliktů. První z cen převzal v roce 1994 ruský obhájce lidských práv Sergej Kovaljov. Od roku 1997 je cena Homo Homini udělována každoročně, už 19 let je předávána v rámci slavnostního zahájení festivalu dokumentárních filmů o lidských právech Jeden svět. Zatím poslední cenu - za rok 2016 - získala ruská organizace Výbor na obranu proti mučení. Mezi laureáty je také držitel Nobelovy ceny za mír, čínský disident a spisovatel Liou Siao-po. Cenu dříve předával bývalý prezident České republiky Václav Havel. \n\nSoučasnou podobu ceny, 20 centimetrů vysoký a 2 kilogramy těžký skleněný bloček se čtvercovým půdorysem, navrhovala studentka pražské UMPRUM, designerka Daniela Chodilová. Cena je vyrobená z čirého křišťálu, který má symbolizovat čistotu, spravedlnost a rovnováhu. V dolní části je křišťál broušený klínovými řezy, připomínajícími mříže. \n\n"}
{"id": "1305878", "url": "https://cs.wikipedia.org/wiki?curid=1305878", "title": "Mistrovství Československa v krasobruslení 1961", "text": "Mistrovství Československa v krasobruslení 1961\n\nMistrovství Československa v krasobruslení 1961 se konalo 7. ledna a 8. ledna 1961 v Ostravě.\n\nMistrovství se zúčastnili i závodníci z NDR. V kategorii mužů skončil Bodo Bockenauer druhý a ve sportovních dvojicích byl pár Margit Senfová-Peter Göbel třetí.\n\n\n"}
{"id": "1305882", "url": "https://cs.wikipedia.org/wiki?curid=1305882", "title": "Ludvík IX. Hesensko-Darmstadtský", "text": "Ludvík IX. Hesensko-Darmstadtský\n\nLudvík IX. Hesensko-Darmstadtský (15. prosince 1719 – 6. dubna 1790) byl v letech 1768 až 1790 hesensko-darmstadtským lankrabětem. Narodil se 15. prosince 1719 v Darmstadtu jako syn Ludvíka VIII. Hesensko-Darmstadtského a Šarloty Hanau-Lichtenberské.\n\n12. srpna 1741 se oženil s Karolínou Falcko-Zweibrückenskou, dcerou Kristiána III. Falcko-Zweibrückenského. Měli spolu osm dětíː\n\n\nV roce 1775 se Ludvík oženil s Marií Adelaide z Cheirouze, hraběnkou z Lembergu. Zemřel 6. dubna 1790 v Pirmasens.\n"}
{"id": "1305884", "url": "https://cs.wikipedia.org/wiki?curid=1305884", "title": "M (virtuální asistent)", "text": "M (virtuální asistent)\n\nM je virtuální asistent od Facebooku, poprvé představený v srpnu 2015. Asistent je určený především pro akce jako nákupy věcí, rezervování stolů v restauracích nebo třeba pro doručovací služby. Tato služby funguje přes Facebook Messenger a k dubnu 2017 měla 10,000 uživatelů. \n\nKdyž uživatel vytvoří požadavek skrze M, algoritmus se snaží poznat co uživatel chce. Pokud M nerozumí konverzaci převezme člověk. A podle něho se M učí. \n\nProjekt spravuje Alex Lebrun od roku 2015 a v dubnu 2017 tento projekt \"MIT Technology Review\" označil jako \"uspěšný\". \n\nV dubnu 2017 Facebook spustil návrhy, pomocí M, pro uživatele v USA. M v konverzaci prohledá klíčová slova a z nich poté ukáže uživateli různé návrhy. Například pokud někdo napíše \"Dlužíš mi 20 dolarů\" uživateli kterému to bylo napsáno M doporučí zaplatit 20 dolarů pomocí Facebook plateb.\n"}
{"id": "1305885", "url": "https://cs.wikipedia.org/wiki?curid=1305885", "title": "Především nikomu neublížím", "text": "Především nikomu neublížím\n\nPředevším nikomu neublížím (v americkém originále: ...First Do No Harm) je americký dramatický film z roku 1997. Režisérem filmu je Jim Abrahams. Hlavní role ve filmu ztvárnili Meryl Streep, Fred Ward, Seth Adkins, Allison Janney a Margo Martindale.\n\nMeryl Streep byla za svou roli v tomto filmu nominována na ceny Emmy, Zlatý glóbus a Satellite Award.\n\n\n\n"}
{"id": "1305887", "url": "https://cs.wikipedia.org/wiki?curid=1305887", "title": "Tanec na konci léta", "text": "Tanec na konci léta\n\nTanec na konci léta (v irském originále: Dancing at Lughnasa) je irsko-britsko-americký dramatický film z roku 1998. Režisérem filmu je Pat O’Connor. Hlavní role ve filmu ztvárnili Meryl Streep, Michael Gambon, Catherine McCormack, Kathy Burke a Bríd Brennan.\n\n\n\n"}
{"id": "1305888", "url": "https://cs.wikipedia.org/wiki?curid=1305888", "title": "Fridrich Bádensko-Durlašský", "text": "Fridrich Bádensko-Durlašský\n\nFridrich Bádensko-Durlašský (7. října 1703 – 26. března 1732) byl dědičný princ bádenského markrabství.\n\nFridrich se narodil jako syn Karla III. Viléma Bádensko-Durlašského a Magdalény Vilemíny Württemberské, dcery Viléma Ludvíka Württemberského.\n\nPo smrti svého staršího bratra Magnuse v roce 1712 se stal Fridrich dědicem trůnu. Zemřel však ještě před svým otcem a tak se nikdy neujal vlády.\n\nSloužil v císařské armádě. V roce 1724 byl jmenován plukovníkem a v roce 1728 byl povýšen na generálmajora.\n\n3. července 1727 se oženil s Amálií Nasavsko-Dietzskou, dcerou oranžského knížete Jana Viléma Frisa. Měli spolu dva synyː\n"}
{"id": "1305894", "url": "https://cs.wikipedia.org/wiki?curid=1305894", "title": "Kuchyně sefardských Židů", "text": "Kuchyně sefardských Židů\n\nSefardská kuchyně je směs kulinářských tradic, která se vyvinula mezi Židy ze Španělska a Portugalska, a těmi tohoto Iberského původu, kteří byli rozptýleni v sefardské diaspoře, a nakonec se odlišili na východní a severoafrické Sefardy, protože se usazovali v celém Středomoří, v místech, jako jsou Turecko, Řecko, Balkán, stejně jako v Arabských zemích Západní Asie a v Severní Africe. Kuchyně Sefardských Židů zahrnuje také kuchyně těch Sefardů, kteří se usadili v Holandsku, Anglii, a odtud zase někde jinde.\n\nAčkoli Mizrachim, původní Židé z širšího Blízkého východu (kteří nejsou španělského a portugalského původu), se někdy nazývají Sephardim v širším slova smyslu vzhledem k jejich stylu liturgie, a ačkoli existuje nějaké splývání v populaci kvůli sefardské diaspoře, sefardští Židé se také usadili v mnoha jiných zemích mimo širší Blízký Východ. Tento článek se zabývá pouze kuchyní židovské populace s původem v na Pyrenejském poloostrově, ať se usadili v jakémkoli regionu, nejen v širším Středním východě.\n\nStejně jako u jiných židovských etnických skupin vytvářejících židovskou diasporu, Sephardim vařili jídla, která byla oblíbená v zemích jejich pobytu, a přizpůsobena židovským náboženským stravovacím požadavkům, známým jako kašrut. Výběr potravin byl také určován ekonomickými faktory, s mnoha pokrmy založenými na levných a snadno dostupných surovinách.\n\nZvířata pokládaná za přípustný zdroj masa musela být poražena v souladu s židovskou rituální porážkou šchita, která dále zahrnovala jeho máčení a solení k odebrání krve. Maso bylo tedy často vyhrazeno pro svátky a zvláštní příležitosti. Mnoho sefardských jídel používá mleté maso. Mléčné a masné výrobky by nesměly být smíšené nebo podávány v jednom pokrmu. Vařená, plněná a pečená zelenina jsou jádrem kuchyně, stejně jako různé druhy fazolí, cizrna, čočka a burghul (drcená pšenice). Rýže je na místě brambor.\n\nSefardští Židé jsou Židé ze Španělska a Portugalska. Byli vyhnáni nebo donuceni konvertovat roku 1492. Mnozí vyhnanci se usadili v severoafrických arabsky mluvících zemích, jako jsou Maroko, Tunisko, Alžírsko a Libye a stali se severoafrickými Sefardy. Ti, kteří se usadili v Řecku, Turecku, na Balkáně, v Sýrii, Libanonu a Svaté Zemi, nazýváme Východními Sefardy. Západní Sefardové, také známí nejednoznačněji jako španělští a portugalští Židé, opustili Španělsko a Portugalsko, když Noví křesťané přicházeli v průběhu několika dalších staletí ve stálém proudu, a konvertovali zpět k judaismu v Nizozemsku, Anglii, atd.\n\nProtože již usazení Židé (například na širším Blízkém východě, \"Mizrahim\") se odlišují, termín Sefardští užívaný v oblasti „sefardské kuchyně“ odkazuje pouze na kulinářské tradice Židů s rodovým původem ze Španělska a Portugalska.\n\nŽidé z Pyrenejského poloostrova i Židé usazení v Maroku, Tunisku, Alžírsku, Bulharsku, Turecku, Sýrii, Egyptě, Itálii a Řecku, přizpůsobili místní jídla komunit, ve kterých se usadili, aby byla košer. Od vzniku židovského státu a konvergence Židů z celého světa v Izraeli tyto místní kuchyně, se všemi rozdíly, představují sbírku kulinářské tradice obecně známé jako „sefardská kuchyně“.\n\nSefardská kuchyně klade důraz na saláty, plněné zeleniny a vinné listy, olivový olej, čočku, čerstvé a sušené ovoce, byliny, ořechy a cizrnu. Pokrmy z masa jsou často, z jehněčího nebo mletého hovězího. Čerstvá citronová šťáva se přidává do mnoha polévek a omáček. Mnoho masných a rýžových pokrmů začleňuje sušené ovoce, jako jsou meruňky, švestky a rozinky. Piniové oříšky jsou používány jako ozdoba.\n\nV počátcích byla sefardská kuchyně ovlivněna místními kuchyněmi Španělska a Portugalska, a to jak v rámci katolického, tak islámského režimu. Zvláštní afinita k exotickým jídlům, odjinud než ze Španělska, se stala zřejmou pod muslimskou vládou, o čemž svědčí i dnes přísady, které přinesli muslimové.\n\nKmín, koriandr a kurkuma jsou velmi často při vaření používány. Kmín a kapary byly přivezeny do Španělska Muslimy a jsou používány v kuchyni. Kardamom (\"hel\") se používá k ochucení kávy. Nasekaný čerstvý koriandr a petržel jsou oblíbené ozdoby. Nasekaná máta se přidává do salátů a vařených jídel, a čerstvá máta (\"nana\") se podává v čaji. Skořice je někdy používána k okořenění masa, zvláště u pokrmů z mletého masa. Šafrán, který se pěstuje ve Španělsku, se používá v mnoha oblastech Sefardské kuchyně, stejně jako koření, které lze nalézt v oblastech, kde se usadili.\n\nMalé šálky turecké kávy, občas okořeněné kardamomem, se často podávají na závěr slavnostního jídla, doprovázené malými porcemi baklavy nebo jiného pečiva, máčeného v sirupu nebo medu. Horký sahlab, pudink tekutého kukuřičného škrobu, původně ochucovaný orchidejovým práškem (dnes vždy nahrazován umělými aromaty), se podává v pohárech jako zimní nápoj, ozdobený skořicí, ořechy, kokosem a rozinkami. Arak je preferovaný alkoholický nápoj. Růžová voda je běžnou přísadou koláčů a dezertů. Malabi, pudink ze studeného kukuřičného škrobu je postříkán růžovou vodou a červeným sirupem (všechny tyto pokrmy a ingredience tvoří přijaté pokrmy místních obyvatel, kde se židovská populace usadila).\n\nOlivy a nakládaná zelenina, jako jsou okurky, mrkev, zelí, květák, jsou standardní příloha k jídlu. Amba je omáčka z nakládaného manga. Malé nakládané citrony jsou tuniskou a marockou delikatesou.\n\nO Šabatu Židé ze Severní Afriky v Tunisku a Maroku servírují chreime, ryby v pikantní rajčatové omáčce.\n\nProtože je vaření o Šabatu zakázáno, Sefardští Židé, stejně jako jejich aškenazské protějšky, vyvinuli pomalu vařená jídla, která se dusí na mírném plameni přes noc a jsou připravena ke konzumaci další den. Nejstarší název pokrmu je „chamin“ (z hebrejského slova „cham“, což znamená „horký“), ale existuje i několik dalších jmen. Jeho aškenázský protějšek se nazývá shalet nebo šoulet. Shavfka je další sefardské jídlo, které má aškenázský protějšek, kugle. Bourekas jsou často podávány o Šabatu ráno. Pestelas, sezamovým semínkem sypané pečivo, plněné piniovými oříšky, masem a cibulí, je také tradiční.\n\nSambusak je půlkruhová kapsa z těsta plněná kaší z cizrny, smaženou cibulí a kořením spojeným se Sefardskou židovskou kuchyní. Podle Gila Markse, Izraelského historika jídla, byl sambusak tradiční součástí pokrmů sefardského šabatu od třináctého století.\n\nSefardské a aškenázské vaření se podstatně liší v Pesachu vzhledem k rabínským rozhodnutím, které dovolují konzumaci kitniyot, kategorie, která je zakázána Aškenázským Židům. Sefardští Židé připravují charoset, jedno ze symbolických jídel Pesachu, z různých ingrediencí. Aškenázský charoset je směs nakrájených jablek a ořechů, okořeněná vínem a skořicí, Sefardský charoset je založen na rozinkách nebo datlích a má obecně mnohem hustší konzistenci.\n\n\"Mina\" (v Itálii známý jako \"scacchi\") je o Pesachu konzumované maso nebo zeleninový koláč s macesovou kůrkou.\n\nNa úvod večerního pokrmu na židovský Nový rok Roš ha-šana, je tradicí jíst potraviny, symbolizující dobrý rok a odříkat krátkou modlitbu, začínající hebrejskými slovy „Yehi Ratson“ („Děj se vůle tvá“), s názvy jídel v hebrejštině nebo aramejštině, často představujícími hrátky se slovy. Pokrmy podávané v této době se tedy stala známá jako \"yehi ratsones\". Mezi typická jídla, často servírovaná na velkém talíři nazývaném Yehi Ratson, patří:\n1. Jablka: máčená v medu nebo pečená, nebo někdy ve formě kompotu nazývaném \"mansanada\".\n2. Datle 3. Granátová jablka nebo vigna 4. Dýně: pikantní pečivo plněné dýní zvané \"rodanchas\".\n5. Pórek: v podobě lívanců zvaných \"keftedes de prasa\".\n6. Řepa: obvykle pečená a oloupaná 7. Rybí hlava: obvykle porce s celou rybou včetně hlavy.\n\nTo je také běžné symbolizovat rok plný požehnání konzumací jídel s nádivkou na Roš ha-šana, jako jsou plněný či pečený pták nebo různé varianty plněné zeleniny zvané \"legumbres yaprakes\".\n\nZvyky ohledně prvního jídla následujícího po půstu Jom Kipur se liší. Íránští Židé často jí směs z nastrouhaných jablek smíchaných s růžovou vodou s názvem „faloodeh seeb“. Syrští a Iráčtí Židé jí kulaté sezamové sušenky, které vypadají jako malé bagety. Turečtí a Řečtí Židé popíjí sladký nápoj z melounových semen.\n\nSefardské pokrmy ke svátku Chanuka zahrnují cassolu (sladké sýrové palačinky), buñuelos (nafouknuté lívance s pomerančovou polevou), keftes de espinaca (špenátové karbanátky), keftes de prasa (pórkové placičky) a shamlias (zdobené smažené pečivo).\n\nBaba ghanoush, Baklawa, Kuskus, Falafel, Fazuelos, Ful, Haminados, turecký med, Hummus, Kibbeh, Kubbana, Kubbeh, Lahoh, Malabi, Ma'amoul, Matbucha, tuniský Mulukhiyah, Marocké doutníky, Moussaka, Mofletta, Pescado frito, Sabich, Sahlab, Shakshuka, Skhug, Sofrito, Holubky, Tabbouleh, Tagine, Yaprah,\nAlmadrote\n"}
{"id": "1305896", "url": "https://cs.wikipedia.org/wiki?curid=1305896", "title": "Jediná správná věc", "text": "Jediná správná věc\n\nJediná správná věc (v americkém originále: One True Thing) je americký dramatický film z roku 1998. Režisérem filmu je Carl Franklin. Hlavní role ve filmu ztvárnili Meryl Streep, Renée Zellweger, William Hurt, Tom Everett Scott a Lauren Graham.\n\nMeryl Streep byla za svou roli v tomto filmu nominována na Oscara.\n\n\n\n"}
{"id": "1305899", "url": "https://cs.wikipedia.org/wiki?curid=1305899", "title": "Římskokatolická farnost Hrochův Týnec", "text": "Římskokatolická farnost Hrochův Týnec\n\nŘímskokatolická farnost Hrochův Týnec je územním společenstvím římských katolíků v rámci chrudimského vikariátu královéhradecké diecéze.\n\nHrochův Týnec je prvně písemně připomínán v roce 1293. V letech 1723–1725 byl barokně přestavěn místní farní kostel sv. Martina. Areál kostela a fary prošel v roce 1999 generální rekonstrukcí.\n\nFarnost má sídelního duchovního správce, který je zároveň administrátorem ex currendo ve farnosti Chroustovice.\n\n"}
{"id": "1305900", "url": "https://cs.wikipedia.org/wiki?curid=1305900", "title": "Hudba mého srdce", "text": "Hudba mého srdce\n\nHudba mého srdce (v americkém originále: Music of the Heart) je americký dramatický film z roku 1999. Režisérem filmu je Wes Craven. Hlavní role ve filmu ztvárnili Meryl Streep, Aidan Quinn, Angela Bassett, Gloria Estefan a Jane Leeves.\n\nFilm byl nominován na dva Oscary, Zlatý glóbus, cenu SAG Award a cenu Grammy.\n\n\n\n"}
{"id": "1305907", "url": "https://cs.wikipedia.org/wiki?curid=1305907", "title": "ISSpresso", "text": "ISSpresso\n\nISSpresso je první espresso kávovar vytvořený pro použití ve vesmíru, vytvořený pro Mezinárodní vesmírnou stanici Argotecem a Lavazzou v partnerstvím s Italskou kosmickou agenturou. První kafe které bylo ve vesmíru pito bylo vytvořeno ISSpressem a bylo pito astronautkou Samanthou Cristoforettiovou. ISSpresso je jeden z devíti projektů vybraných Italskou kosmickou agenturou pro budoucí mise. \n\nV roce 2014 se firmy Argotec a Lavazza staly partnery projektu. Později téhož roku bylo získáno schválení NASA k tomuto projektu, zároveň byla provedena studie funkčnosti s vytvořením některých subsystémů. Dne 14. dubna 2015 bylo ISSpresso posláno v rámci mise SpaceX CRS-6 na Mezinárodní vesmírnou stanici. \n\nISSpresso je navrženo k přípravě espressa. Před tímto experimentem byla ve vesmíru dostupná pouze rozpustná káva. Astronauti mohou vybírat mezi těmito možnostmi: short black (30 ml), long black (60 ml) a teplý nápoj (čaj nebo vývar, 120 ml). Funkce vývaru umožňuje rehydrataci kosmického jídla. \n\nISSpresso také nabízí příležitost ke studiu některých fyzikálních jevů spojených s dynamikou tekutin při mikrogravitaci (čistých a smíšených) kapalin při vysokém tlaku a teplotě. Zvláště zajímavá byla analýza tvorby pěny s ohledem na tvorbu suché kávy, počínaje návrhem systému, který by ji dokázal vytvořit v mikrogravitaci. \n\nISSpresso bylo přes 18 měsíců navrhováno, stavěno a testováno Argotecem ve čtyřech hlavních modelech: \n\n\n"}
{"id": "1305908", "url": "https://cs.wikipedia.org/wiki?curid=1305908", "title": "Adaptace (film)", "text": "Adaptace (film)\n\nAdaptace (v americkém originále: Adaptation) je americký dramatický film z roku 2002. Režisérem filmu je Spike Jonze. Hlavní role ve filmu ztvárnili Nicolas Cage, Meryl Streep, Chris Cooper, Cara Seymour a Brian Cox.\n\n\nFilm byl dále nominován na tři Oscary, dva Zlaté glóby a tři ceny BAFTA.\n\n\n\n"}
{"id": "1305923", "url": "https://cs.wikipedia.org/wiki?curid=1305923", "title": "Bratři jak se patří", "text": "Bratři jak se patří\n\nBratři jak se patří (v americkém originále: Stuck on You) je americká filmová komedie z roku 2003. Režisérem filmu je duo Peter Farrelly & Bobby Farrelly. Hlavní role ve filmu ztvárnili Matt Damon, Greg Kinnear, Cher, Eva Mendes a Wen Yann Shih.\n\n\n\n"}
{"id": "1305943", "url": "https://cs.wikipedia.org/wiki?curid=1305943", "title": "Barguzin (vesnice)", "text": "Barguzin (vesnice)\n\nBarguzin () je vesnice v Barguzinském rajónu Burjatské republiky Ruské federace, administrativní centrum vesnického sídla Barguzinskoje.\n\nJe to jedno z pěti historických měst Burjatska, status města měl v letech 1783–1927.\n\nVesnice Barguzin leží 315 km severovýchodně od Ulan-Ude na pravém břehu řeky Barguzin, 55 km před jejím ústím do Bajkalského jezera.\n\nRoku 1648 zde kozáci vední Ivanem Galkinem založili ostroh. Ostroh fungoval do požáru roku 1734, po němž již nebyl obnoven. Kolem ostrohu vznikla vesnice, roku 1783 povýšená na město a do roku 1822 i na sídlo újezdu. Roku 1927 Barguzin ztratil status města a stal se opět vesnicí.\n"}
{"id": "1305944", "url": "https://cs.wikipedia.org/wiki?curid=1305944", "title": "Nižněangarsk", "text": "Nižněangarsk\n\nNižněangarsk () je sídlo městského typu v Burjatsku v Ruské federaci. V roce 2016 zde žilo 4710 obyvatel.\n\nNižněangarsk leží v Severobajkalském rajónu na severním břehu Bajkalu, 23 km severovýchodně od Severobajkalska, u ústí řeky Kičery.\n\nZaložen byl roku 1643 jako zimoviště ruských kozáků vybírajících zde jasak od domorodých Evenků. Roku 1646 byl zimoviště přebudováno na Verchněangarský ostroh. Kolem ostrohu vznikla vesnice.\n\nNejvětší rozvoj Nižněangarsk zaznamenal v souvislosti se stavbou a využíváním Bajkalsko-amurské magistrály počínaje koncem 70. let 20. století. Postaveno zde bylo letiště, přístav a železniční stanice.\n"}
{"id": "1305965", "url": "https://cs.wikipedia.org/wiki?curid=1305965", "title": "Martijanec", "text": "Martijanec\n\nMartijanec je opčina ve Varaždinské župě v Chorvatsku. Opčinu tvoří 11 sídel. V roce 2011 žilo v celé opčině 3 843 obyvatel, v samotné vesnici Martijanec 423 obyvatel.\n\n\n"}
{"id": "1305966", "url": "https://cs.wikipedia.org/wiki?curid=1305966", "title": "Pepřenka (zbraň)", "text": "Pepřenka (zbraň)\n\nPepřenka, je obvykle krátká víceranná palná zbraň s několika hlavněmi.\n\nPrvní pistole byly, vzhledem k určení ke střelbě na krátkou vzdálenost a současně dlouhé době nabíjení, v rámci boje de fakto zbraněmi na jednou použití. \nNěkolik zbraní založených na konceptu více hlavní se objevilo už v 15. století. V 18. století se objevily vícehlavňové zbraně s křesadlovými zámky. Hlavně byly otočné, ale otáčení se provádělo ručně. \n\nPerkusní zápal a technologický pokrok umožnily další rozvoj. Konstruktéři hledali cesty jak zvýšit použitelnost pistolí. Zvýšení počtu hlavní, tedy vytvoření pepřenek, bylo jednou z použitelných cest vývoje. Pepřenky jsou vlastně předchůdci revolverů. Revolvery se ale ukázaly jako perspektivnější a prakticky pepřenky vytlačily.\n\nExistují pepřenky konstruované jako předovky i zadovky. Některé zdroje definují pepřenky jako zbraně s několika otočnými hlavněmi. Jiné zdroje uvádí jako pepřenky i pistole, jejichž hlavně jsou pevné. Přestože jsou pepřenky většinou krátké zbraně, existovaly i jako zbraně dlouhé.\n\n"}
{"id": "1305967", "url": "https://cs.wikipedia.org/wiki?curid=1305967", "title": "Villa Siegert", "text": "Villa Siegert\n\nVilla Siegert (čp. 690) je secesní vila na Prunéřovském předměstí v Kadani. Nachází se na rohu ulic Kapitána Jaroše (dříve Nádražní třída) a Poštovní. Vila byla dokončena roku 1905 podle projektu kadaňského stavitele Johanna Petzeta. Stavebníky a prvními majiteli vily byli manželé Alois a Barbara Siegertovi. Alois Siegert byl sochař a kameník, součástí vily byla také jeho kamenická dílna.\n\nVilla Siegert je vystavěna v secesním stylu. Dnes je obklopena novou zástavbou, která vznikla po asanaci této části města v 70. letech 20. století. Během této asanace bylo zbořeno také několik sousedních vil. Projekt vily Siegert vznikl již roku 1904, když jej kadaňský stavitel Johann Petzet vyhotovil na objednávku sochaře a kameníka Aloise Siegerta (1858-1912), rodáka z Děčínska, a jeho choti Barbary, rozené Ulrich (1854-1917), původem z Chlumu sv. Maří na Sokolovsku. Letopočet 1905 zakomponovaný do fasády domu označuje rok dokončení stavby. Do prostor vily přesunul Alois Siegert také svou prosperující sochařskou a kamenickou dílnu.\n\nManželé Alois a Barbara Siegertovi se vzali již roku 1884 v Jirkově na Chomutovsku a v roce 1885 přesídlili do Kadaně, kde si Alois Siegert založil sochařskou a kamenickou dílnu, ta se stala velice prosperující především díky zakázkám na pomníky a hrobky bohatých kadaňských měšťanů. Prosperující živnost umožnila manželům Siegertovým, aby si roku 1905 nechali vystavět novou vilu, \"Villu Siegert\".\n\nKdyž roku 1912 Alois Siegert zemřel, odkoupil vilu se zavedenou dílnou kameník Johann Sommer (1874-1915). Ten pocházel stejně jako Aloisova manželka ze Sokolovska a je pravděpodobné, že byl jejím příbuzným. Krátce nato roku 1915 však Johann náhle umírá a jedinou majitelkou vily a kamenické dílny se stává jeho manželka Marie Sommer (1876-1936), rodačka z Prunéřova. V písemných pramenech města Kadaně lze vyhledat, že Marie Sommer roku 1921 zažádala městský úřad o stavební povolení na zřízení nového obchodu s venkovním schodištěm do Nádražní třídy, opět dle projektu Johanna Petzeta. Žádost jí byla schválena v červenci 1922 za účasti radního Josefa Rösche, profesora střední zemědělské školy a významného kadaňského geologa. Marie Sommer zemřela roku 1936, v její dědické pozůstalosti byla uvedena nejen vila s kamenickou dílnou, ale také četné rozpracované náhrobní kameny umístěné v areálu vily. Dědicem vily, tehdy všeobecně známé jako \"Villa Sommer\", byl syn Richard Sommer, narozený v Kadani. Richard však nepokračoval v rodinném řemesle, ale byl úředníkem. Roku 1929 se oženil s Marií, rozenou Schäfer, z Radonic.\n\nManželé Richard a Marie Sommerovi žili ve vile od roku 1930. Narodili se jim zde celkem tři děti: Richard (1930), Wilhelm (1933) a Annemarie (1935). Otec Richard Sommer byl v srpnu roku 1939 povolán k vojenské službě u německého wehrmachtu, válku prožil na četných bojištích druhé světové války a zpět do Kadaně se vrátil až dne 31. května 1945. Tehdy však z neznámých důvodů jeho manželka Marie již nebydlela ve vile, ale v podnájmu v domě \"U Minoritů\" (čp. 69) v ulici Boženy Němcové (tehdy Mozartova) na Starém Městě v Kadani. Nová česká samospráva následně nařídila Marii Sommer vystěhovat se do domku čp. 522 v Sukově ulici na Špitálském předměstí. Jelikož nařízení nezmiňuje jejího manžela, je pravděpodobné, že Richard Sommer byl někdy v té době jako voják wehrmachtu internován nebo zastřelen. Zřejmě pak byla rodina Sommerových ještě roku 1945 vystěhována a transportem poslána do okupačních zón poraženého Německa.\n\n"}
{"id": "1305968", "url": "https://cs.wikipedia.org/wiki?curid=1305968", "title": "Nointel (Val-d'Oise)", "text": "Nointel (Val-d'Oise)\n\nNointel je francouzská obec v departementu Val-d'Oise v regionu Île-de-France. V roce 2014 zde žilo 806 obyvatel.\n\nSousední obce jsou: Beaumont-sur-Oise, Mours a Presles.\n\n\"Počet obyvatel\"\n\n\n"}
{"id": "1305971", "url": "https://cs.wikipedia.org/wiki?curid=1305971", "title": "Milan Zimnýkoval", "text": "Milan Zimnýkoval\n\nMilan Zimnýkoval (přezdívaný Junior) (* 31. ledna 1978 Snina) je slovenský televizní a rozhlasový moderátor. Je synem vojáka a učitelky na základní škole. Deset let tančil ve folklorním souboru Zemplín v Michalovcích. V červnu 2012 se oženil s televizní produkční Antóniou Gondovou, která po svatbě přijala příjmení Zimnýkoval. Žijí spolu v Bratislavě a vychovávají dceru Alexandru.\n\nPo maturitě na Gymnáziu Pavla Horova v Michalovcích začal studovat na Filozofické fakultě Prešovské univerzity, obor dějepis a angličtina.\n\nDo povědomí lidí se dostal především jako rádiový spíkr. V rádiích pracuje od roku 1997, kdy začínal v internátním rozhlasovém studiu PaF (1997-2003), pokračoval v prešovském rádiu Flash (1998 - 2004) a od roku 2004 působí jako moderátor Fun rádia. Největší přízeň posluchačů si získal v moderátorském týmu s Marcelem Forgačem, jako jeden z dvojice Junior a Marcel. V roce 2009 společně začali moderovat odpolední show v rádiu. V roce 2013 se přesunuli do ranního vysílání. Dvojice si svým vtipem, smyslem pro improvizaci a pohotovostí zajistila přízeň fanoušků i za hranicemi Slovenska. V roce 2013 nahradili Olivera Andrássyho a Elenu Vacvalovou v televizním pořadu \"Nikto nie je dokonalý\". Společně moderovali také další dva ročníky úspěšné talentové show Česko Slovensko má talent, vysílané současně televizní stanicemi Prima Live a TV JOJ.\n\nV televizi se poprvé objevil v roli moderátora zábavně-společenského magazínu \"No Problem\", vysílaného ve veřejnoprávní televizi a v roce 2001 oceněného cenou Prix Danube. Jako moderátor se podílel na úspěchu několika divácky oblíbených formátů, spolu s Lindou Wagnerovou moderovali Teleráno vysílané na TV Markíza. Po boku herečky a moderátorky Kristíny Farkašové moderoval pořad Legendy popu, který Slovenská televize vysílala v letech 2011 - 2013. V průběhu let několikrát moderoval \"Miss Universe Slovenska\" a předávání cen \"Športovec roka\". Účinkoval v pořadu \"Čo ja viem\" a \"Pomaly ďalej zájdeš\". Již několik let je moderátorskou hvězdou televize JOJ. Kromě zmíněné talentové show a zábavné show \"Nikto nie je dokonalý\" se dobré sledovanosti těší i rodinný kuchařský formát \"Moja mama varí lepšie ako tvoja\" (odvysílaných již bylo více než 500 epizod). Začátkem června 2017 začal natáčet svůj druhý vlastní soutěžně-zábavný pořad \"Heslo\" (TV JOJ) a výpravnou seznamovací show \"Take me out\" (TV JOJ a TV PRIMA), kde tentokrát vytvořil moderátorský tandem s Jakubem Prachařem. Za svou práci byl několikrát nominován na cenu OTO v kategorii Moderátor/ka TV programů a Telkáč roka. Zajímavé je, že se objevil ve čtyřech formátech společnosti Fremantle (Česko Slovensko Má Talent, Take Me Out, Moja mama varí lepšie a Heslo).\n\n\n"}
{"id": "1305978", "url": "https://cs.wikipedia.org/wiki?curid=1305978", "title": "Irgeň (vesnice)", "text": "Irgeň (vesnice)\n\nIrgeň () je vesnice v Čitském rajónu Zabajkalského kraje Ruské federace.\n\nVesnice Irgeň leží 93 km západně (po silnici) od města Čita, na levém břehu řeky Chilok, 1 km od břehu jezera Irgeň.\n\nRoku 1653 zde Pjotr Ivanovič Beketov založil Irgeňský ostroh, jeden z prvních v Zabajkalsku. Roku 1655 ostroh dobyli a spálili Evenkové, po dvou letech ho Rusové obnovili. Po změně obchodní cesty a jejím přesunu k Jeravninskému a Telembinskému ostrohu byl ostroh začátkem 18. století zrušen. Na místě zůstala vesnice.\n"}
{"id": "1305983", "url": "https://cs.wikipedia.org/wiki?curid=1305983", "title": "Nointel", "text": "Nointel\n\nNointel je název dvou obcí ve Francii:\n\n"}
{"id": "1305993", "url": "https://cs.wikipedia.org/wiki?curid=1305993", "title": "Povstání tří vazalů", "text": "Povstání tří vazalů\n\nPovstání tří vazalů () v letech 1673–1681 byla vzpoura tří mocných vazalů říše Čching proti ústřední vládě. Proti vládě čchingského císaře Kchang-siho povstali jeho vazalové Wu San-kuej (zemřel roku 1678, poté jeho území zdědil Wu Š’-fan) ovládající Jün-nan a okolní provincie, Keng Ťing-čung vládnoucí v Kuang-tungu a Šang Č’-sin z Fu-ťienu, ke kterým se připojil mingský loajalista na Tchaj-wanu Čeng Ťing.\n\nŘíše Čching v letech 1644–1662 dobyla mingskou Čínu s významnou pomocí přeběhlých čínských vojevůdců. Tři z nich za odměnu jmenovala knížaty a generálními guvernéry jihočínských provincií, kde vládli s velkou mírou autonomie. Kontrolu nad provincií Fu-ťien takto získal generál Keng Ťi-mao, po jeho smrti roku 1671 ji zdědil jeho syn Keng Ťing-čung. Provincie Kuang-tung a přilehlé oblasti Kuang-si přešly pod správu Šang Kche-siho. Generálu Wu San-kuejovi se dostalo kontroly nad Jün-nanem a přilehlými regiony provincie Kuej-čou, prostřednictvím osobně věrných čínských generálů kontroloval i provincie Kuang-si, Šen-su a Kan-si a měl silný vliv v S’-čchuanu.\n\nRoku 1673 se čchingský císař pokusil tři vazaly zbavit moci, Wu San-kuej v prosinci 1673 reagoval otevřenou vzpourou, a roku 1674 tažením do provincie Chu-kuang. Ke vzpouře se připojil i Keng Ťing-čung, nezávislý vládce Tchaj-wanu Čeng Ťing a roku 1676 Šang Č’-sin, který nastoupil po Šang Kche-sim v Kuang-tungu.\n\nPo počátečních neúspěších se čchingským armádám podařilo stabilizovat frontu a zahájit protiútok. Boje pokračovaly několik let se střídavými úspěchy, postupně se však prosazovala převaha čchingské armády a v letech 1679–1681 bylo povstání zlikvidováno.\n"}
{"id": "1305997", "url": "https://cs.wikipedia.org/wiki?curid=1305997", "title": "Pekingská smlouva", "text": "Pekingská smlouva\n\nPekingská smlouva nebo první Pekingská smlouva z roku 1860 je soubor tří smluv uzavřených mezi Čínou (říší Čching) na jedné straně a Spojeným královstvím, Francií a Ruskem na druhé straně. Je jednou z takzvaných „nerovných smluv“.\n\nV říjnu 1860 kulminovala druhá opiová válka, když britská a francouzská armáda vtrhly do Zakázaného města v Pekingu. Po rozhodující porážce čchingských vojsk byl kníže Kung nucen jménem čchingské vlády podepsat dvě smlouvy s lordem Elginem a baronem Grosem, kteří reprezentovali Spojené království a Francii. \n\nPůvodním plánem Britů a Francouzů bylo vypálit Zakázané město jako trest za špatné zacházení s anglo-francouzskými zajatci ze strany Čchingů. Protože by to mohlo ohrozit podepsání smlouvy, plán se změnil na spálení Starého letního paláce a Letního paláce. Smlouvy s Francií a Británií byly podepsány 24. října 1860 v budově ministerstva obřadů bezprostředně jižně od Zakázaného města.\n\nRusko se neúčastnilo britsko-francouzské války proti čchingské Číně a ruští zástupci proto působili při jednáních v Tiencinu roku 1858 jako prostředníci mezi Čchingy a Brity/Francouzi. Ruskému vyslanci hraběti Nikolaji Ignaťjevovi, který měl za úkol zajistit ratifikaci čchingsko-ruských dohod z roku 1858 uzavřených v Ajgunu (Ajgunská smlouva) a Tiencinu, se roku 1860 opět podařilo zaujmout pozici prostředníka mezi Západem a čchingskou vládou a přitom vzbudit v čchingské straně dojem, že západní státy podporují ruské požadavky. Kníže Kung proto s ním 14. listopadu 1860 podepsal čchingsko-ruskou smlouvu.\n\nPodle britsko-čchingské smlouvy čchingský císař Sien-feng ratifikoval Tiencinskou smlouvu z roku 1858, přitom se kontribuce stanovená tiencinskou smlouvou zdvojnásobila na 8 milionů liangů, Tiencin byl zařazen mezi otevřené přístavy. Území Hong Kongu (poloostrov Kowloon) pronajaté Brity v březnu 1860 bylo Britům odstoupeno. \n\nSmlouva s Francií dávala Francii stejnou kontribuci jako si vymohli Britové a stanovovala, že náboženské a charitativní stavby zabavené křesťanům budou vráceny jejich majitelům prostřednictvím francouzského zástupce.\n\nSmlouva s Ruskem potvrdila ajgunskou i tiencinskou dohodu, dala čchingským poddaným právo zůstat na odstoupených územích pod vládou Ruska, povolila bezcelní obchod podél celé rusko-mandžuské hranice, povolila obchod i v Kašgaru, Ili a Tarbagataji a otevření ruských konzulátů v Urze a Kašgaru.\n"}
{"id": "1306004", "url": "https://cs.wikipedia.org/wiki?curid=1306004", "title": "Villa Rexeis", "text": "Villa Rexeis\n\nVilla Rexeis (čp. 741) je honosná reprezentativní vila na Prunéřovském předměstí v Kadani. Stojí na rohu ulic Poštovní (dříve Gabelsbergerova) a Na Podlesí. Dokončena byla roku 1911. Autorem projektu je kadaňský stavitel Johann Petzet, který jej vypracoval pro českého železničáře a strojvůdce c. k. Rakouských státních drah Karla Rexeise.\n\nVilla Rexeis je zbudována podle projektu kadaňského stavitele Johanna Petzeta. Stavebníkem a prvním majitelem vily byl Karel Rexeis. Villa Rexeis je velká reprezentativní rodinná rezidence, která se svými parametry podobá malému zámečku. Výrazným detailem, který tento dojem umocňuje, je polygonální věž s vysokou špičatou střechou v rohu vily.\n\nStavebníkem vily čp. 741 byl plzeňský rodák Karel Rexeis, český železničář a strojvůdce c. k. Rakouských státních drah. Roku 1905 si Karel vzal za manželku Marii, rozenou Barth, kadaňskou Němku. Svatba se konala v římskokatolickém děkanském kostele Povýšení sv. Kříže v Kadani, novomanželé však zpočátku pobývali v Plzni. Tam se jim roku 1907 narodil syn Johann, který ale o rok později zemřel. V roce 1910 se manželé Rexeisovi přestěhovali do Kadaně a krátce žili v domě čp. 541 v ulici Kapitána Jaroše (dříve Nádražní třída). Karel Rexeis však již tehdy plánoval výstavbu reprezentativní rodinné rezidence. Již roku 1911 tak došlo k výstavbě \"Villy Rexeis\" podle projektu kadaňského stavitele Johanna Petzeta. Rok nato se manželům Rexeisovým narodila dcera Rosa Emilie.\n\nPoté, co se Karel Rexeis s rodinou přestěhoval do Kadaně, se brzy stal důležitou osobností kadaňské české menšiny. Po rozpadu Rakouska-Uherska na konci první světové války roku 1918 například odmítl, jako jediný z kadaňských železničářů, složit slib věrnosti samozvané vládě tzv. Německých Čech (\"Deutschböhmen\"), pročež byl neprodleně suspendován. Po vzniku samostatné Československé republiky patřil k nejiniciativnějším osobnostem české minority v Kadani. Kadaňští Češi měli tehdy své centrum v hostinci U Zlatého jelena (čp. 109) ve Sládkově ulici (dříve Sladká) poblíž Kadaňského hradu. Když byl v září roku 1919 v Kadani založen odbor Národní jednoty severočeské, stal se Karel Rexeis jeho pokladníkem. Spolek v Kadani podporoval především zdejší českou školu a knihovnu. Dále zaopatřoval většinu českého kulturního dění.\n\nV roce 1920 byla v hostinci U Zlatého jelena založena pobočka Jednoty zaměstnanců čs. drah. Karel Rexeis se stal jejím prvním předsedou, a tuto funkci pak vykonával do roku 1921. Tehdy byl již jmenován vrchním oficiálem Čs. státních drah (ČSD) a byl vážený nejen mezi kadaňskými Čechy, ale i mezi Němci. Na přelomu 20. a 30. let byl jednou z hlavních osobností spolku Český dům. Když nedlouho poté odešel do penze, stále hrdě užíval svého železničářského titulu \"vrchní oficiál ve výslužbě\". S narůstající nevraživostí mezi Čechy a Němci v průběhu 30. let se Karel Rexeis nenechal vyvést z míry a s úřady korespondoval zásadně v českém jazyce, přičemž vždy akcentoval, že jeho rodina je českoněmecká. Situace vyeskalovala po připojení severozápadních Čech k nacionálně-socialistickému Německu zřízením tzv. Sudetské župy. Dcera Emilia odešla koncem roku 1939 do Prahy, manželé Rexeisovi však zůstali v Kadani. Zde se také dočkali konce druhé světové války.\n\nPo válce se s manželi Rexeisovými paradoxně jednalo jako s Němci, a tudíž se s nimi počítalo jako se zrádci a kolaboranty. Na základě tzv. Benešových dekretů jim hrozila konfiskace jejich vily. Karel Rexeis se však jako český vlastenec a houževnatý muž pustil do boje s úřady. Nepolevil, ani když mu v únoru roku 1946 zemřela manželka Marie a boj za očištění svého jména vedl dál. V září téhož roku se konečně dočkal, když Rada Městského národního výboru v Kadani rozhodla o vyjmutí vily Rexeis z konfiskace a v prosinci byl Karlu Rexeisovi vydán doklad o \"státní a národní spolehlivosti\". Další osudy Karla Rexeise nám již nejsou známy. Pravděpodobně dožil zbytek svého života v Kadani.\n\nV současnosti se ve vile nachází oblíbený výčep Švejk restaurant U věžičky.\n\n"}
{"id": "1306006", "url": "https://cs.wikipedia.org/wiki?curid=1306006", "title": "Rama Yade", "text": "Rama Yade\n\nRama Yade, celým jménem Mame Rametoulaye Yade (* 13. prosince 1976 Dakar) je francouzská politička a spisovatelka senegalského původu. \n\nJe národnosti Lebu, narodila se v dakarské čtvrti Ouakam v intelektuální zámožné rodině, její otec byl blízkým spolupracovníkem prezidenta Léopolda Sédara Senghora. V roce 1987 odešla s rodiči do Francie, kde vystudovala Institut d'études politiques de Paris. Pracovala na pařížské radnici a v senátu, v roce 2005 vstoupila do Unie pro lidové hnutí. Premiér François Fillon jí v roce 2007 svěřil post státní tajemnice pro lidská práva při ministerstvu zahraničí, který zastávala do roku 2009, kde se stala státní tajemnicí pro sport, v letech 2010–2011 byla francouzskou velvyslankyní při UNESCO. Působila také jako radní města Colombes a regionu Île-de-France. V roce 2012 vystoupila z UMC a stala se členkou Parti radical valoisien. Neúspěšně za ni kandidovala do parlamentu, poté přijala práci ve firmě Cursus Management, podnikající v oblasti lidských zdrojů. V roce 2016 oznámila úmysl kandidovat v prezidentských volbách a založila vlastní hnutí La France qui ose (Odvážná Francie), nezískala však potřebný počet sponzorů. Hlásí se k pravému středu a vymezuje se proti tradičním stranám, ve svém programu se vyslovila pro radikální omezení sociálního zabezpečení a větší podporu venkova.\n\nJe autorkou knih \"Francouzští černí\" (\"Noirs de France\"), \"Lidská práva vyložená dětem od 7 do 77 let\" (\"Les droits de l'homme expliqués aux enfants de 7 à 77 ans\") a \"Smutná antologie machismu v politice\" (\"Anthologie regrettable du machisme en politique\"), v nichž se zabývá otázkami lidských práv, feminismu a postavení menšin ve francouzské společnosti. Vystoupila na půdě Organizace spojených národů s návrhem na dekriminalizaci homosexuality ve všech zemích světa. Označuje se za věřící muslimku, podpořila však zákaz zahalování ve školách.\n\nJejím manželem je historik Joseph Zimet, mají dceru Jeanne (* 2013).\n\n"}
{"id": "1306009", "url": "https://cs.wikipedia.org/wiki?curid=1306009", "title": "Pískavice modrá", "text": "Pískavice modrá\n\nPískavice modrá (\"Trigonella caerulea\") (gruzínsky ულუმბო, უცხო სუნელი \"ulumbo\", \"utskho suneli\") je jednoletá bylina z čeledi bobovité.\n\nDosahuje výšky 30–60 cm. Listy jsou obvejčité nebo kopinaté, 2–5 cm dlouhé, 1–2 cm široké a pilovité v horní části. Stopky jsou kompaktní, kulovité hrozny jsou delší než listy. Kališní lístky jsou dvakrát kratší než okvětí. Okvětí je 5,5–6,5 mm dlouhé a modré. Lusky jsou vztyčené nebo mírně zakřivené, 4–5 mm dlouhé, zobanité. Semena jsou malá a podlouhlá. Kvete v dubnu až květnu, semena dozrávají v květnu a červnu. Je samosprašná.\n\nPískavice modrá se hojně používá v gruzínské kuchyni, kde je známa jako \"utskho suneli\". Je jednou ze složek gruzínské směsi koření \"khmeli suneli\". Používají se semena, lusky i listy. Vůně a chuť jsou podobné běžné pískavici řeckému senu, ale mírnější. Ve Švýcarsku se používá k aromatizaci tradičního sýra schabziger.\n"}
{"id": "1306018", "url": "https://cs.wikipedia.org/wiki?curid=1306018", "title": "Kuldar Sikk", "text": "Kuldar Sikk\n\nKuldar Sikk (* 20. červen 1979) je estonský rallyový spolujezdec. Za svou kariéru byl navigátorem Urmo Aava, Otta Tänaka a Jurije Protasova. V roce 2011 vyhrál stříbrnou mediali ve třídě A 2000+ na mistrovství Estonska v rallye a bronzovou mediali ve třidě N 2000+.\n"}
{"id": "1306021", "url": "https://cs.wikipedia.org/wiki?curid=1306021", "title": "Wetar", "text": "Wetar\n\nWetar je ostrov v Indonésii. Nachází se přes 50 kilometrů severně od Timoru v souostroví Kepulauan Barat Daya (Jihozápadní ostrovy) a patří k provincii Moluky. U jeho pobřeží leží menší ostrůvky Gunungapi Wetar, Liran, Reong a Romang. Má rozlohu 3626 km² a žije na něm okolo devíti tisíc obyvatel, hlavním městem je Ilwaki. Ostrované hovoří wetarštinou a galoli, které patří mezi malajsko-polynéské jazyky, vyznávají islám a křesťanství. Ostrov leží stranou dopravních cest a je jen výjimečně navštěvován turisty, prezidentským dekretem byl zařazen na seznam devadesáti dvou odlehlých ostrovů Indonésie, vyžadujících zvláštní pozornost.\n\nPobřeží ostrova je lemováno korálovými útesy, vnitrozemí je kopcovité, nejvyšší bod má 1412 metrů. Má tropické monzunové podnebí, většina území je pokryta pralesem, stromy shazují listí v období sucha. Wetar patří k regionu Wallacea, který se vyznačuje množstvím endemických živočišných druhů, jako je např. krajta vodní. Těží se zlato a měď, pěstuje ságo, v okolním moři se loví želvy a sumýši.\n\n"}
{"id": "1306022", "url": "https://cs.wikipedia.org/wiki?curid=1306022", "title": "Kverulant.org", "text": "Kverulant.org\n\nKverulant.org je česká obecně prospěšná společnost, která se zaměřuje na watchdoging, Byla založena v 23. července 2009. Jejím zakladatelem a ředitelem je Vojtěch Razima. Do roku 2014 vystupovala také pod názvem Acta non verba, tedy z latinského \"„Jednat, ne jenom mluvit“\", což zůstalo deklarovaným základním principem činnosti organizace.\n\n\n\nKverulant deklaruje odmítání darů z veřejných rozpočtů a od politiků. Tvrdí, že pokud totiž organizace, která má na mocné dohlížet, od nich přijímá peníze, bude jen těžko nezávislá. Kverulant.org uvádí, že je financován pouze malými a středními českými firmami a početnou skupinou občanů a jen okrajově využívá peněz protikorupčních nadací, které vypisují vlastní grantové programy.\n\nOd roku 2011 je web organizace součástí Webarchivu, digitálního archivu Národní knihovny České republiky.\n\n\n"}
{"id": "1306023", "url": "https://cs.wikipedia.org/wiki?curid=1306023", "title": "Oscar za nejlepší vizuální efekty", "text": "Oscar za nejlepší vizuální efekty\n\nCena Akademie za nejlepší vizuální efekty (\"Academy Award for Best Visual Effects\"), kterou uděluje americká Akademie filmového umění a věd. Cena se každoročně uděluje od roku 1939.\n\nEngineering Effects\n\nSpecial Awards\n"}
{"id": "1306024", "url": "https://cs.wikipedia.org/wiki?curid=1306024", "title": "Katy Hudson (album)", "text": "Katy Hudson (album)\n\nKaty Hudson je debutové album americké zpěvačky Katy Perry, vydala díky Red Hill Records 8. února 2001.\n\nPro toto album Katy Perry se rozhodla pracovat na disku, který byl o Bohu a náboženských otázkách. Red Hill Records bylo před bankrotem v době vydání alba. Album se posůechlo velmi málo lidí. Vydavatelství se především zaměřovalo na gospelovou hudbu. \n\nTexty a hudba, Katy Hudson, pokud není uvedeno jinak.\n"}
{"id": "1306026", "url": "https://cs.wikipedia.org/wiki?curid=1306026", "title": "Ladislav Filip", "text": "Ladislav Filip\n\nMUDr. Ladislav Filip (15. června 1898 Praha – 29. listopadu 1986 Poděbrady) byl český lékař, kardiolog, dietolog a docent Univerzity Karlovy. Byl zakladatelem kardiologického sanatoria v Poděbradech (dnes Dětská léčebna Dr. L. Filipa, součást Lázní Poděbrady). Byl také aktivní sportovec, skaut a vedoucí Svojsíkova oddílu. Jeho skautská přezdívka byla „Brácha“.\n\nPocházel z Prahy. Od mládí se velmi zajímal o přírodu a sport. Po gymnáziu začal studovat chemii na Českém vysokém učení technickém v Praze, později ale přešel na lékařskou fakultu Univerzity Karlovy. Začal se specializovat na nemoci srdce a oběhového ústrojí. Roku 1926 nastoupil do Václavem Libenským založeného Prvního vyšetřovacího a léčebného ústavu (dnes lázeňský Hotel Libenský). Byl zde po tři roky vedoucím lékařem, aby roku 1930 ústav opustil, aby si mohl otevřít svůj vlastní. Zpočátku si otevřel ordinaci v Zikmundově vile, přičemž v letech 1933-1937 pro něj firma místního stavitele Ladislava Peřiny postavila budovu nového kardiologického sanatoria pro dospělé. Sanatorium se díky své moderní koncepci brzy stalo známým a vyhledávaným. Velmi se angažoval také v poděbradském skautu (sám byl jeho členem už od doby před první světovou válkou). V Poděbradech se usadil a s manželkou měli dvě dcery a syna.\n\nZa druhé světové války Ladislav Filip spolupracoval s protinacistickým odbojem, kvůli čemuž byl v letech 1943-1944 vězněn v Norimberku a v terezínské Malé pevnosti. Před koncem války se mu podařilo vrátit do Poděbrad. V dubnu 1945 byl zvolen předsedou dvacetičlenného poděbradského Revolučního národního výboru (RNV). Z ilegality výbor vystoupil ve dnech květnové revoluce. Dne 2. května 1945 Dr. Filip vyjednal s velitelem německé posádky podplukovníkem Schusterem dohodu o zabezpečení klidu a pořádku ve městě. RNV převzal správu města a na oplátku zaručil bezpečnost německých raněných a německého obyvatelstva. Už druhý den však Němci dohoru zrušili. Změna nastala po vypuknutí pražského povstání dne 5. května 1945, kdy rozhlas svolával obyvatelstvo na pomoc bojující Praze. V reakci na rostoucí neklid ve městě na zámku jednal Dr. Filip s velitelem Schusterem, jeho pobočníky a představitelem okupační správy Messnerem. Dohodli se, že Němci nepoužijí zbraní, pokud tam neučiní česká strana, což Dr. Filip sdělil občanům městským rozhlasem. Němci se nakonec vzdali 8. května 1945.\n\nV červnu 1945 se Dr. Filip stal prvním předsedou místního národního výboru. Po válce se mimo jiné podílel na obnovení činnosti lázní a založení poděbradské internátní školy Středočeská kolej krále Jiřího z Poděbrad. Společně s celou rodinou se také velmi zasloužil o obnovu poválečného poděbradského skautingu. Roku 1946 však vedení města opustil, protože odmítal vstoupit do jakékoliv politické strany a omezená poválečná demokracie nestranickou kandidaturu nedovolovala. Mohl však ale konečně získat docenturu na Karlově univerzitě, čemuž dlouho bránila válka.\n\nPo komunistickém převratu v únoru 1948 mu byly znemožněno v pokračování přednášek na pražské lékařské fakultě. Zároveň bylo jeho sanatorium znárodněno a přeměněno na dětskou léčebnu, která dnes nese jeho jméno. Přestože byl Ladislav Filip považován za špičkového kardiologa, nebylo mu umožněno pracovat ani v lázních, takže z donucení změnil své zaměření na dietologii. Zemřel v Poděbradech roku 1986.\n\nDr. Filipa připomíná stejnojmenná ulice v Poděbradech.\n\n"}
{"id": "1306027", "url": "https://cs.wikipedia.org/wiki?curid=1306027", "title": "Heckler &amp; Koch P7", "text": "Heckler &amp; Koch P7\n\nPistole řady HK P7 jsou samonabíjecí pistole s ocelovým rámem a přímoběžným úderníkem, které vyvinula německá zbrojovka Heckler & Koch GmbH (H&K). V této typové řadě bylo v letech 1979 - 2008 vyráběno několik modelů, z nich v největším objemu model HK P7M8 s jednořadým zásobníkem, komorovaný na náboj 9×19mm Luger. Dvě modifikace podle národních požadavků byly licenčně vyráběny v Řecku a v Mexiku.\n\nKonstrukce pistolí řady HK P7 je mezi sériově vyráběnými zbraněmi výjimečná. Díky několika neobvyklým prvkům mají pistole řady HK P7 vynikající vlastnosti, zejména bezpečné nošení s nábojem v komoře a rychlé připravení ke střelbě, relativně dlouhou hlaveň (vzhledem ke kompaktním rozměrům zbraně), která je pevně uchycena k rámu a má mimořádně nízko posazenou osu. Obsluha zbraně je bezpečná, spolehlivá a přirozená, ale do značné míry se liší od běžných pistolí. To byla také, vedle několika dalších nevýhod a nedostatků, hlavní příčina výhrad některých uživatelů.\n\nPo teroristickém útoku na OH 1972 v Mnichově spolkové ozbrojené složky SRN předefinovaly požadavky na výzbroj a zbrojovky Walther, SIG, H&K a Mauser byly vyzvány, aby nabídly pistole, které je budou splňovat. Zbraně měly být komorovány na náboj 9×19mm Luger, měly mít hmotnost menší než 1000 g, rozměry menší než 180×130×34 mm, úsťovou energii větší než 500 J a životnost alespoň 10 000 výstřelů. Měly umožňovat obsluhu levou i pravou rukou a být bezpečné při nošení s nábojem v komoře a tím umožňovat rychlé tasení a okamžitou střelbu.\n\nFirma H&K těmto kritériím přizpůsobila svůj rozpracovaný projekt moderní služební pistole PSP (\"Polizei-Selbstlade-Pistole\"), který zahájila již v roce 1971.\n\nPistole HK PSP byla vyrobena pro zkoušky v počtu 239 ks, na základě připomínek byla lehce upravena a - spolu s pistolemi \"Walther P5\" a \"SIG Sauer P6\" - byla pod označením P7 doporučena pro přezbrojení složek armády a policie SRN. Model HK P7 má proti předsériovému modelu HK PSP rozšířený záchyt zásobníku a prodloužený tvar střenek k jeho zakrytí. Jeho sériová výroba byla zahájena v roce 1979 a prvními uživateli byla protiteroristická jednotka GSG9 a speciální jednotky Bundeswehru.\n\nNejúspěšnější model HK P7M8 byl vyráběn od roku 1983. Kromě zkušeností z praxe ovlivnily modernizaci prvního sériového modelu HK P7 požadavky trhu v USA. Zřetelnou vnější změnou bylo přemístění záchytu zásobníku do – dnes i v Evropě obvyklé – polohy z obou stran u paty lučíku, doplnění tepelné ochrany do zvětšeného lučíku, povysunutí objímky bicího ústrojí ze zadního čela bloku závěru kvůli usnadnění jeho demontáže bez nástroje a širší spoušť. Firma vyráběla model HK P7M8 po 25 let a výrobu ukončila až v roce 2007 jubilejní sérií 500 číslovaných kusů v dřevěných kazetách, s dřevěnými střenkami od firmy \"Karl Nill\" a vyrytým jménem konstruktéra zbraně na bloku závěru.\n\nOproti tehdy většinovým nábojům 7,65×17mm vyžadoval výkonnější náboj 9×19mm uzavření nábojové komory v okamžiku výstřelu. Konstruktér firmy H&K Helmut Weldle proto zdokonalil již dříve známý, ale velmi neobvyklý systém brzdění zákluzu. Závěr pistolí řady HK P7 není před výstřelem uzamykán, ale zákluz bloku závěru je v první fázi výstřelu brzděn protitlakem spalin (výjimkou jsou modely HK P7K3 a HK P7PT určené pro méně výkonné náboje).\n\nČást spalin je přepouštěna kanálkem v hlavni do tlakové komůrky pod hlavní. Ve válcové komůrce se rovnoběžně s osou hlavně pohybuje pístek přímo spojený s blokem závěru. Tlak spalin v komůrce bezprostředně po výstřelu drží pístek v přední poloze po dobu, než střela vylétne z hlavně. Tím je zabráněno, aby se blok závěru pohnul vzad a tudíž závěr po kritickou dobu zcela utěsňuje komoru.\n\nKomůrka s pístkem má i po poklesu tlaku tlumit pohyb bloku závěru vzad jako plynová vzpěra. Přesto musela být v pistoli HK P7 použita poměrně tuhá vratná pružina a masivní blok závěru, takže jeho přetažení vyžaduje značnou sílu.\n\nSmyslem tohoto a podobných řešení je zvládat výstřelové tlaky výkonnějších nábojů, ale přitom se vyhnout mechanickému uzamykání závěru. Tato konstrukce zbraně mj. umožňuje trvale pevně spojit hlaveň s rámem zbraně a také snížit vzdálenost osy hlavně nad úchopem rukou střelce. Výrobce uvádí, že pistole HK P7 má díky výhodám plynoucím z této konstrukce vyšší praktickou přesnost střelby oproti zbraním se srovnatelnou délkou hlavně.\n\nSystém brzdění zákluzu protitlakem spalin v roce 1927 patentoval belgický konstruktér \"Joseph Destrée\", v praxi jej použil v roce 1944 \"Karl Barnitzke\" pro samopal \"Gustloff MP507\" (\"Volkssturmgewehr VG 1-5\"). Po 2. světové válce byla na tomto principu zkonstruována rakouská pistole \"Steyr GB\", čínská \"M-77B\" a německá \"Walther CCP\".\n\nJedinečným prvkem pistolí řady HK P7 je napínací páka bicího mechanismu, umístěná v rukojeti. Vzdáleně připomíná dlaňovou pojistku zbraní konfigurace 1911, není však ve hřbetu, ale v předním čele rukojeti (stlačuje se prsty) a neslouží jako pouhá pojistka, ale přímo napíná a povoluje bicí pružinu úderníku.\n\nNapínání je usnadněno vnitřním mechanismem s výkyvnou rohatkou, takže po prvotním silnějším sevření (cca 70 N), kdy je natažena bicí pružina, stačí k držení již natažené HK P7 v ruce jen běžný úchop (silou cca 10 N). Chod spouště je na natažené zbrani jednočinný a odpor spouště tedy od prvního výstřelu lehký a konstantní (cca 20 N).\n\nNaopak při povolení úchopu při odložení zbraně nebo jejím zasunutí do pouzdra nebo i po nechtěném vypadnutí z ruky je napnutí bicí pružiny ihned uvolněno. Pistole HK P7 proto nepotřebuje žádnou vnější pojistku (mexická modifikace P7M13S je výjimkou), má jen obvyklou vnitřní pádovou pojistku úderníku. Pistoli řady HK P7 lze bezpečně nosit v pouzdře s nábojem v komoře, protože bicí pružina není natažená. Teprve při tasení zbraně lze snadno, přirozeně a jednou rukou napnout bicí pružinu a ihned střílet v jednočinném režimu, tedy s lehkým odporem spouště a přesně. Napnutí bicí pružiny je zřetelně indikováno vysunutím zadního čela úderníku proti střelci.\n\nNapínací páka uvolňuje i blok závěru, který je po vystřílení zásobníku vystaven do střelecké pohotovosti. Po zasunutí nového plného zásobníku je jediným stisknutím napínací páky náboj podán do komory, závěr uzavřen, bicí mechanismus natažen a pistole připravena k další střelbě.\n\nNapínací páka je prvek natolik specifický pro pistole řady HK P7, že podle něj dostaly v USA přezdívku \"Staple Gun\" (sponkovačka).\n\nHlaveň má pravotočivý polygonální vývrt o stoupání 250 mm. Vnitřní povrch nábojové komory je rýhován 18 podélnými drážkami rovnoběžnými s osou hlavně (tzv. \"Agnelliho / Revelliho drážky\"). Účelem této úpravy je usnadnění vytažení prázdné nábojnice po výstřelu. Drážky usměrňují proudění spalin kolem nábojnice a údajně nábojnici vytlačí z komory i v případě, že je vytahovač vadný nebo zcela chybí. Úpravu používají i jiní výrobci, sama firma H&K např. i u samopalu \"HK MP5\" a u útočné pušky \"HK G3\". Charakteristické je silné zašpinění vnějšího povrchu vystřelených nábojnic.\n\nK běžnému čištění lze zbraň snadno rozebrat bez použití nástrojů na tři hlavní části (rám s hlavní, blok závěru s pístkem a přímoběžným úderníkem, vratná pružina). Snadno lze vyjmout i blok úderníku z bloku závěru složené zbraně. K tomuto úkonu je s každou pistolí dodáván speciální klíč (\"Zerlegeschlüssel\"), ale jeho použití není nezbytné, zejména po úpravě usazení objímky bicího mechanismu od roku 1983.\n\n\nKonstrukční a ovládací prvky pistolí řady HK P7 se liší od konstrukčních řešení většiny dřívějších i dnešních pistolí. Ovládání zbraně je sice přirozené, nicméně bylo považováno za příčinu několika smrtelných nehod, které se udály u dolnosaské zemské policie. Pokud není držena napínací páka v rukojeti stisknutá, zbraň při stisku spouště nevystřelí. Pokud je však naopak (a proti zásadám bezpečné manipulace se zbraní) spoušť držena stisknutá a teprve poté je zmáčknuta napínací páka, zbraň údajně vystřelí. K nechtěným výstřelům došlo zejména ve stresových situacích, kdy při tasení zbraně policista sevřel křečovitě rukojeť a zároveň ukazovákem reflexivně i spoušť. V roce 1996 byla kvůli tomu vyvinuta i mechanická úprava, která měla znemožnit stisknutí spouště před stisknutím napínací páky nebo současně s ním, ale nebyla hromadně aplikována.\n\nSpaliny přepouštěné do brzdné komůrky zahřejí po několika výstřelech oblast u přední části lučíku. Tento nedostatek nešlo principiálně odstranit, ale od modelu P7M8 od roku 1983 byl prostor lučíku zvětšen a do jeho horní části byl vložen ochranný polymerový štítek.\n\nPři stisknutí i uvolnění napínací páky vydává její mechanismus hlasité cvaknutí. Příručka uživatele uvádí, že potažením závěru o několik mm vzad před uvolněním napínací páky lze zvuk ztlumit, ale v praxi jej docela potlačit nelze.\n\nZa další nedostatky zbraně jsou považovány:\n\nPistolemi řady HK P7 byly od roku 1979 postupně přezbrojovány jednotky zvláštního určení a vojenské policie Bundeswehru, spolková pohraniční stráž (Bundesgrenzschutz) včetně protiteroristického útvaru GSG 9, spolková policie (Bundespolizei), bavorská a dolnosaská zemská policie a další. V Německy byly až v období 2002 — 2006 nahrazovány pistolemi HK P2000 a později také HK P30, u vězeňské služby teprve po roce 2010 pistolemi Walther P99. Pistole byly vyváženy do několika zemí, pro trh v USA byl vyvinut model P7M10 komorovaný na náboj 10×22 mm, v Řecku a v Mexiku byly vyráběny licenčně.\n\n\n"}
{"id": "1306028", "url": "https://cs.wikipedia.org/wiki?curid=1306028", "title": "Apple Pay", "text": "Apple Pay\n\nApple Pay je mobilní platební a digitální peněženka od společnosti Apple Inc., která umožňuje uživatelům provádět platby pomocí iPhone, Apple Watch, iPad nebo Mac. Apple Pay pracuje s většinou stávajících bezkontaktních terminálů.\n\nApple Pay je mobilní platební služba, která umožňuje uživatelům provádět platby osobně, v aplikacích iOS nebo na webu. Digitalizuje a může nahradit čip z kreditní nebo debetní karet a PIN nebo transakci s magnetickým proužkem na terminálu bezkontaktního prodeje. Je to velmi podobné bezkontaktním platbám, které se již v mnoha zemích používají, s přidáním dvou-faktorové autentizace pomocí Touch ID, Face ID, PINu nebo hesla. Služba umožňuje zařízením Apple bezdrátově komunikovat s prodejními systémy pomocí NFC.\n\nNa iPhonech 6 a novějších (včetně iPhonu SE) lze službu využívat pro placení na terminálu, přes Apple Watch i na webu a v aplikacích. Na iPhonech 5, 5C a 5S lze službu využívat pro placení na terminálech pomocí propojených Apple Watch, bez nich službu používat nelze. Pouze pro placení v aplikacích a na webu lze službu využívat na některých iPadech a noteboocích MacBook Pro a MacBook Air z roku 2016, respektive 2018. Ve všech ostatních počítačích Mac vydaných v roce 2012 a později lze službu používat pouze v případě, že je počítač propojen s iPhonem nebo Apple Watch, které službu podporují.\n"}
{"id": "1306029", "url": "https://cs.wikipedia.org/wiki?curid=1306029", "title": "Vanderlei de Lima", "text": "Vanderlei de Lima\n\nVanderlei Cordeiro de Lima (* 11. srpna 1969 Cruzeiro do Oeste) je bývalý brazilský vytrvalec, známý kontroverzním způsobem, kterým přišel o zlatou medaili v maratonském běhu na olympiádě 2004. Jeho osobní rekord v maratónu byl 2:08:31.\n\nNa mistrovství světa juniorů v atletice 1988 skončil osmý v závodě na 20 km, v roce 1995 se stal mistrem Jižní Ameriky v krosu. Vyhrál Remešský maratón 1994, Tokijský maratón 1996, Volta Internacional da Pampulha 1999 a 2002, maratón v São Paulo 2002 a Hamburský maratón 2004, získal také zlatou medaili na Panamerických hrách 1999 a 2003.\n\nStartoval na třech olympiádách: v roce 1996 obsadil v maratónu 47. místo a v roce 2000 75. místo. Na olympiádě 2004 na klasické trati z Marathónu do Atén po většinu závodu vedl, ale na 35. kilometru, když měl na pronásledovatele asi půlminutový náskok, vyběhl z publika Neil Horan, irský náboženský fanatik, propagující své názory narušováním sportovních akcí. Vrhl se na de Limu a vytlačil ho ze silnice, teprve pak zasáhli ostatní diváci a narušitele zpacifikovali. Tento nečekaný útok vyvedl Brazilce z rytmu a i když ještě krátce běžel v čele, dokončil závod až na třetím místě za Stefanem Baldinim (Itálie) a Mebem Keflezighim (USA).\n\nProtest brazilské výpravy proti neregulérnosti závodu byl zamítnut, jako odškodné získal Vanderlei de Lima Medaili Pierra Coubertina a byl vyhlášen brazilským sportovcem roku 2004. Beachvolejbalista Emanuel Rego mu nabídl svoji zlatou olympijskou medaili, ale Lima odmítl. Závodní kariéru ukončil v roce 2009. Dostalo se mu cti zapálit olympijský oheň Letních olympijských her 2016 v Rio de Janeiro.\n\n"}
{"id": "1306042", "url": "https://cs.wikipedia.org/wiki?curid=1306042", "title": "Welsh", "text": "Welsh\n\nWelsh je plemeno prasete domácího pocházejícího z Walesu. Ještě na začátku 80. let 20. století to bylo třetí nejčastěji chované plemeno ve Velké Británii, hned za bílým ušlechtilým prasetem a britskou landrasou. Zvyšující se požadavky na intenzifikaci chovu prasat a využívání hybridních programů při produkci jatečných prasat ale plemeno vytlačilo na okraj zájmu a v současnosti jej organizace na ochranu ohrožených plemen Rare Breeds Survival Trust řadí mezi plemena v riziku. Je to prase většího tělesného rámce, dobře osvalené s dlouhým trupem a velkýma dopředu klopenýma ušima. Připomíná landrase. Kůže a štětiny jsou bílé.\n\nBílá prasata se ve Walesu chovala odnepaměti. Dostala se tam s Kelty a původně typem odpovídala prasatům, která Keltové chovali i jinde v Evropě. Byla bílá, nanejvýš s ojedinělými pigmentovanými skvrnami, velká, nohatá, s velkýma klopenýma ušima. Původní welsh bylo primitivní, pozdní plemeno. Na začátku 20. století začalo jeho zušlechťování na bekonový užitkový typ: Cílem bylo získat dlouhé masné prase s méně osvalenou plecí, ale výrazně zmasilým hřbetem, zádí, bedry a kýtami, s nepříliš tučným masem. Prasata tohoto typu poskytují surovinu k výrobě bekonu, což je nasolený masný výrobek, ve Velké Británii zvlášť populární jako součást snídaní. \n\nUž počátkem 20. století bylo plemeno mezi výrobci bakonu velmi oblíbené. V roce 1922 byla založená chovatelská organizace Welsh Pig Society a v roce 1925 bylo poprvé předvedeno na výstavě Královské zemědělské společnosti a Smithfieldského klubu. Plemeno bylo ceněné pro svou plodnost, konstituční tvrdost, klidný temperament a schopnost pastvy, stejně tak jako pro jemnou kostru a množství libového masa.\n\nPočet chovaných prasat postupně narůstal a chovala se jak k produkci bekonu, tak jako prasata výseková k výrobě vepřového masa. Další období zušlechťování plemene nastalo po druhé světové válce. V roce 1952 byla chovatelská organizace sloučena se svazem chovatelů National Pig Breeders Association a od roku 1953 probíhalo meliorační křížení s plemenem švédská lanrase. Vylepšené, ušlechtilé welšské prase se stalo, společně s britskou lanrase a bílým ušlechtilým prasetem, preferovaným plemenem podle zprávy komise britského parlamentu o rozvoji chovu prasat ve Velké Británii. Ta vyšla v roce 1955 a znamenala faktický úpadek chovu všech ostatních plemen prasat ve Spojeném království. \n\nV té době se welsh zdaleka nechovalo jen ve Walesu, ale bylo široce rozšířené také na východu Anglie, v Midlands and v hrabství Yorkshire. Ještě na začátku 80. let 20. století to bylo třetí nejvíce chované plemeno prasat ve Velké Británii, běžně chované v komerčních chovech. V současnosti ale nestačilo v užitkovosti modernímu způsobu chovu prasat, který využívá křížení syntetických linií otcovských a mateřských plemen k tvorbě užitkových kříženců.\n\nWelsh je větší prase s nápadně dlouhým tělem. Hlava je užší, s dlouhým rypákem a mírně prohnutým profilem, uši jsou velké, těžké, dopředu klopené a jejich špičky se často dotýkají. Končetiny jsou pevné a vyšší. Je to plemeno respiratorního typu, s nápadným osvalením především hřbetu, beder a kýty, osvalení plecí je slabší. Vrstva hřbetního sádla je nízká. Kůže a štětiny jsou bílé. Hmotnost kanců se pohybuje kolem 250 kg, prasnice jsou menší, váží 150 - 200 kg.\n\nPrasnice plemene welsh jsou plodné, v roce 2009 činil průměrný počet selat ve vrhu 11,24. Je to plemeno přizpůsobivé, vhodné do intenzivních chovů ve všech klimatických podmínkách, je možné jej chovat jak ve stájích, tak venku. \n"}
{"id": "1306044", "url": "https://cs.wikipedia.org/wiki?curid=1306044", "title": "Ohňový polygon Raspenava", "text": "Ohňový polygon Raspenava\n\nOhňový polygon Raspenava je technické zařízení určené hasičům k testování jejich dovedností a k prohlubování znalostí experimentálními pokusy. Otevřen byl 6. června 2017 v Raspenavě, městě ve Frýdlantském výběžku na severu České republiky. V době svého otevření měl podobu několika za sebou sestavených přepravních kontejnerů, ve kterých byl hasičům simulován hořící byt. Zasahující jednotky si tak mohly natrénovat správný způsob vstupu do zakouřené místnosti nebo vhodné dávkování vody při hašení. Postupně by se měl polygon rozšířit o další objekty umožňující nácvik hašení na schodišti a v bytě v patře.\n\nRaspenavský polygon je čtvrtým takovým zařízením na území České republiky. Náklady na jeho vybudování se vyšplhaly na částku 1,4 milionu korun, které poskytlo vedení Libereckého kraje. Slouží k výcviku krajských hasičů, a to jak profesionálních, tak také dobrovolných. Uplatní se ale i při zkušebních zásazích policistů a zdravotníků.\n\n"}
{"id": "1306046", "url": "https://cs.wikipedia.org/wiki?curid=1306046", "title": "Šklovskij", "text": "Šklovskij\n\nPříjmení Šklovskij () má více nositelů:\n\n"}
{"id": "1306047", "url": "https://cs.wikipedia.org/wiki?curid=1306047", "title": "Piranský záliv", "text": "Piranský záliv\n\nPiranský záliv (slovinsky Piranski zaliv, chorvatsky Piranski zaljev nebo Savudrijska vala, italsky Baia di Pirano) je záliv na severu Jaderského moře. Je součástí Terstského zálivu. Vymezují jej linie od Savudrijského mysu a Madonského mysu. Jeho plocha je cca 19 km².\n\nNese název podle přístavního města Piran na slovinském území. Kromě něj se v zálivu nacházejí ještě města Portorož a Lucija. Do Piranského zálivu ústí jediná řeka (Dragonja) a jejím ústím prochází chorvatsko-slovinská hranice. V ústí řeky se také nacházejí Sečoveljské soliny. Sůl se těží v této oblasti již po dvanáct století. Ekonomický význam kromě těžby soli má v zálivu také rybářství a turistika.\n\nZáliv vznikl během poslední doby ledové, kdy bylo mělké údolí řeky zaplaveno stoupající hladinou Jaderského moře.\n\nZáliv je od roku 1991 předmětem mezinárodního sporu mezi Slovinskem a Chorvatskem o zajištění přístupu ze slovinských pobřežních vod do mezinárodních vod. Spor vznikl poté, co musely být stanoveny hranice mezi jednotlivými bývalými republikami socialistické Jugoslávie na moři. Chorvatská strana navrhovala, aby tato hranice procházela v ose ústí řeky Dragonje směrem na severozápad, což by Slovinsko zbavilo přístupu k mezinárodním vodám. Slovinská strana sporu apelovala na dodržování Úmluvy OSN o mořském právu. V roce 2001 obě strany dosáhly kompromisu, nicméně chorvatský parlament návrh odmítl.\n\nV roce 2008 byl tento spor důvodem pro dočasné zastavení přístupových rozhovorů Chorvatska při vstupu do Evropské unie. V roce 2017 arbitrážní soud v Haagu rozhodl, že Slovinsko má právo na přístup do mezinárodních vod přes chorvatské teritoriální vody.\n"}
{"id": "1306051", "url": "https://cs.wikipedia.org/wiki?curid=1306051", "title": "Buřňák temný", "text": "Buřňák temný\n\nBuřňák temný (\"Ardenna grisea\") nebo také buřňák tmavý je pták z čeledi buřňákovití.\nDorůstá délky 40–50 cm a rozpětí křídel má okolo jednoho metru, váží přes půl kilogramu. Jeho peří má čokoládově hnědé zbarvení. Hnízdí na ostrovech jižní polokoule (Nový Zéland, Falklandy, Ohňová země), sdružuje se do velkých hejn, jejichž křik je slyšet do velké dálky. Migruje po většině Atlantského a Tichého oceánu, přičemž urazí rekordní vzdálenost až 65 000 kilometrů (přes 900 km denně). Živí se rybami a korýši, pro kořist se potápí do hloubky přes šedesát metrů. Maorové tyto ptáky často loví jako potravu.\n\nV létě roku 1961 se v okolí Monterey v Kalifornii objevilo velké množství buřňáků temných, kteří byli dezorientovaní a mnohdy padali mrtví k zemi. Tento jev vědci vysvětlili jako otravu jedovatými řasami. Alfred Hitchcock se událostí nechal inspirovat k natočení filmu \"Ptáci\".\n\n"}
{"id": "1306052", "url": "https://cs.wikipedia.org/wiki?curid=1306052", "title": "Platform as a service", "text": "Platform as a service\n\nPlatform as a Service (PaaS, «platforma jako služba») – je model cloud computingu, ve kterých uživatel získá přístup k využívání informačních a technologických platforem: operační systémy, systémy pro správu databází, middleware, vývojové nástroje a testování. V tomto modelu, jsou veškeré infrastruktury informačních technologií, včetně počítačových sítí, serverů, systémů pro ukládání dat, zcela spravovány poskytovatelem. Poskytovatel tak že definuje sadu typy dostupných spotřebitelům a sadu platformy řízené parametry plošiny, a spotřebitelé mají příležitost využít platformu pro vytváření virtuálních kopií instalace, vývoje či testování.\n\nVýhodou PaaS je především to, že umožňuje programování bez starosti o celou infrastrukturu. Celkový vývoj aplikace tím může být účinnější. Může to být také užitečné v situacích, kdy několik vývojářů pracuje na jednom projektu zahrnujícím strany, které se nenacházejí poblíž.\n\nJedna nevýhoda PaaS spočívá v tom, že vývojáři nemůžou být schopni používat celou řadu běžných nástrojů. Další možná nevýhoda je, že je uzamčena na určitou platformu. Většina PaaSes je relativně lock-in-free.\n\nPoskytovatel Cloud platformy může účtovat poplatek pro zákazníky podle spotřebovávaných zdrojů. Poskytovatelé cloudových platforem dosahují ekonomickému dopadu pomocí virtualizace a úspory v rozsahu, když z množství uživatelů ve stejnou dobu pouze část z nich je aktivně používá výpočetní zdroj\n\nExistuje několik typů PaaS, včetně veřejných, soukromých a hybridních. Služba PaaS byla původně určena pro aplikace ve službách veřejného cloudu, před rozšířením o soukromé a hybridní možnosti. \n\nPublic PaaS je odvozen od softwaru jako služby (SaaS), a nachází se v cloud computing mezi SaaS a infrastrukturou jako službou (IaaS). SaaS je software, který je hostován v cloudu.\n\nTakže nezabere pevný disk z počítače uživatele nebo serverů společnosti. IaaS poskytuje virtuální hardware od poskytovatele s nastavitelnou škálovatelností. Se službou IaaS musí uživatel stále spravovat server, zatímco s PaaS je správa serveru prováděna poskytovatelem. Soukromá služba PaaS může být stažena a instalována buď v datovém centru podniku nebo ve veřejném cloudu. Jakmile je software nainstalován na jednom nebo více strojích, soukromý PaaS uspořádá aplikační a databázové komponenty do jedné hostitelské platformy. Soukromí prodejci PaaS zahrnují aplikaci , která byla zahájena v rámci společnosti Microsoft. \n\nHybrid PaaS is typically a deployment consisting of a mix of public and private deployments. Příkladem je produkt IBM Bluemix, který je dodáván jako jedna integrovaná platforma pro cloud přes veřejné, specializované a lokální modely nasazení.\n\nZahájená v roce 2012, mobilní zařízení PaaS (mPaaS) poskytuje vývojové schopnosti pro návrháře a vývojáře mobilních aplikací. Skupina Yankee identifikovala mPaaS jako jednu z jejích témat pro rok 2014 a jmenovala řadu poskytovatelů včetně Kinvey, CloudMine, AnyPresence, FeedHenry, FatFractal a Point.io. \n\nOpen PaaS nezahrnuje hosting, ale spíše poskytuje software s otevřeným zdrojovým kódem, který umožňuje poskytovateli PaaS spouštět aplikace v prostředí s otevřeným zdrojovým kódem. Některé otevřené platformy umožňují vývojáři používat libovolný programovací jazyk, databázi, operační systém nebo server k nasazení aplikací. \n\nV roce 2014 společnost Forrester Research definovala podnikové veřejné cloud platformy pro rychlé vývojáře jako vznikající trend, pojmenování řady poskytovatelů včetně Mendix, Salesforce.com, OutSystems a Acquia. \n\nTato zařízení umožňují přizpůsobení stávajících aplikací SaaS, které často vyžadují, aby vývojáři PaaS a jejich uživatelé zakoupili předplatné doplňkové aplikace SaaS.\n\nSamostatná prostředí společnosti PaaS nezahrnují technické, licenční ani finanční závislost na konkrétních aplikacích nebo webových službách SaaS a mají za cíl poskytnout všeobecné vývojové prostředí. \n\nNabídky PaaS pouze pro poskytování služeb se obecně zaměřují na hostingové služby, jako je zabezpečení a škálovatelnost na vyžádání. Služba neobsahuje vývoj, ladění a testovací schopnosti, mohou být dodány offline.\n\nV roce 2011 byl objem trhu veřejných PaaS odhadován asi na 700 milionů dolarů. Mezi 10 největších poskytovatelů patří v roce 2019 Amazon.com (Beanstalk), Salesforce.com (Force.com, Heroku, Database.com), LongJump, Microsoft (Windows Azure), IBM (Bluemix), Red Hat (OpenShift), VMWare (Cloud Foundry), Google(App Engine), CloudBees, Engine Yard.\n\nV roce 2012 byl v OASIS navrhnout standard pro API. Ten ukazuje standardizované formáty pro software cloudu a pro správu platformy (jako je startování, přerušení, požadavek alokace zdrojů).\n\n"}
{"id": "1306054", "url": "https://cs.wikipedia.org/wiki?curid=1306054", "title": "Cyril Montana", "text": "Cyril Montana\n\nCyril Montana (* 31. prosince 1969) je francouzský novinář a spisovatel.\n\nCyril Montana pracoval jako sloupkař a producent na rádiu France Culture. V současné době je zaměstnán jako sloupkař v časopisu Le Point a přispívá do několika francouzských časopisů, jako jsou například \"Sport & Style\", \"Grand Seigneur\" a mnoho dalších.\n\nByl několik let manželem indonéské zpěvačky Anggun. Poznal ji v roce 2006, když se rozešla se svým druhým mužem, Kanaďanem Olivierem Maurym. Od té doby se začali setkávat pravidelně a 8. listopadu 2007 se narodila jejich dcera Kirana Cipta Montana Sasmi. Cyril a Anggun uzavřeli sňatek 25. června 2010 po čtyřech letech známosti, ale po pětiletém manželství se rozešli (r. 2015).\n\n"}
{"id": "1306059", "url": "https://cs.wikipedia.org/wiki?curid=1306059", "title": "Beaverhead", "text": "Beaverhead\n\nBeaverhead je impaktní struktura v centrálním Idahu a západní Montaně ve Spojených státech amerických. Její průměr se odhaduje na 60 kilometrů a jde tak o jeden z největších impaktních kráterů na Zemi. Jeho stáří se odhaduje na 600 milionů let (pozdní Neoproterozoikum).\n\nStruktura je pojmenována po oblasti Beaverhead v jihozápadní Montaně, kde byly v roce 1990 poprvé objeveny důkazy o impaktu. \n\n"}
{"id": "1306060", "url": "https://cs.wikipedia.org/wiki?curid=1306060", "title": "Kara (kráter)", "text": "Kara (kráter)\n\nKara je meteorický kráter na Jugorském poloostrově v Něnecku v Ruské federaci.\n\nKráter je silně erodovaný, v současné době má 65×20 km v průměru, ale předpokládá se, že původně měřil kolem 120×20 km; původně se jednalo o čtvrtý největší kráter. Jeho stáří se odhaduje na 70,3 milionů let (svrchní křída).\n\nKráter Kara leží na jihovýchodním konci Jugorského poloostrova, zatímco oblast Ust-Kara leží na pobřeží 15×20 km východně od malé Kary. Dříve se předpokládalo, že tyto dvě struktury byly dva oddělené krátery a že tvoří sesterské struktury z rozsáhlého meteorického dopadu v pozdní Křídě. Zdá se však, že kráter Ust-Kara neexistuje jako samostatná jednotka a suevity pocházející z oblasti Ust-Kara jsou zřejmě pouze součástí kráteru Kara.\n\n"}
{"id": "1306063", "url": "https://cs.wikipedia.org/wiki?curid=1306063", "title": "Acraman", "text": "Acraman\n\nAcraman je hluboce erodovaný impaktní kráter v Gawler Ranges v Jižní Austrálii. Jeho jméno je odvozeno od jezera Acraman, kruhového jezera o velikosti asi 20 km.\n\nObjev kráteru a nezávislý objev jeho ejekty byl poprvé zveřejněn v časopise Science v roce 1986. Důkazy pro dopad zahrnují přítomnost šokových sedimentů v troskách podloží na ostrovech v jezeře Acraman.\n\nKráter je hluboce erodovaný a jeho původní velikost musí být odvozena nepřímými prostředky. Někteří autoři odhadují, že je původní velikost kráteru 85-90 km v průměru, zatímco ostatní doporučuji menší velikost, kolem 35-40 km tedy blíže k depresi, v níž je soustředěno jezero Acraman. Větší velikost dopadu by znamenala uvolnění energie 5,2 × 10 megatun TNT.\n\nOdhaduje se, že k dopadu tělesa, které vytvořilo tento kráter došlo asi před 580 miliony lety během Ediakarského období, tento věk není odvozen od samotného kráteru, ale z pozice ejekty v okolních sedimentárních pánvích.\n\nRozšířená vrstva ejekty o které se předpokládá, že pochází z kráteru Acraman, se nachází v Ediakarské skále Flindersově pohoří nejméně 300 km na východ od kráteru. V době, kdy tyto oblasti byly mělkým mořem se ejekta usadila do bahna na mořském dně. Ejekta obsahuje šokové horniny, skládá se z hornin v podobné věku a složení jaké se nachází v kráteru, a je spojena s iridiovou anomálií, což naznačuje kontaminaci mimozemským materiálem. Evoluční radiace mořských mikroorganismů (acritarcha) nastává těsně nad úrovní vrstvy ejekty, a někteří autoři se domnívají, že toto může mít souvislost. \n\n"}
{"id": "1306064", "url": "https://cs.wikipedia.org/wiki?curid=1306064", "title": "Morokweng", "text": "Morokweng\n\nKráter Morokweng je impaktní kráter ležící pod pouští Kalahari v blízkosti města Morokweng v Jihoafrické republice v Severozápadní provincii, blízko hranic s Botswanou.\n\nKráter vytvořil asteroid o průměru 5 až 10 km, v průměru má zhruba 70 km a jeho stáří se odhaduje na 145 milionů let, což je doba odpovídající hranici jury a křídy. Objeven byl v roce 1994, není vystaven na povrchu, byl tudíž mapován pomocí magnetických a gravitačních průzkumů. Vzorky ukázaly, že byl vytvořen dopadem asteroidu typu L chondrit.\n\nV květnu 2006 oznámila skupina vědců objev 25 cm velkého fragmentu původního asteroidu v hloubce 770 metrů pod povrchem, spolu s několika mnohem menšími kousky, o velikosti několika milimetrů v jiných hloubkách. Toto zjištění bylo neočekávané, protože předchozí vrty ve velkých impaktní kráterech nepřinesly takovéto fragmenty, a proto se předpokládalo, že se dopadající asteoridy téměř úplně vypařily. Některé z fragmentů jsou vystaveny v Science Museum v Londýně.\n\n"}
{"id": "1306065", "url": "https://cs.wikipedia.org/wiki?curid=1306065", "title": "Tookoonooka", "text": "Tookoonooka\n\nTookoonooka je velký meteorický kráter nacházející se v jihozápadním Queenslandu v Austrálii. Leží pohřben hluboko v druhohorních sedimentárních horninách a není vidět na povrchu.\n\nTookoonooka byla objevena použitím seismických údajů shromážděných během rutinního ropného průzkumu a poprvé je uváděna v publikaci v roce 1989, s důkazem dopadové teorie vycházejícím z objevu šokových hornin ve vrtném jádru. Odhady hovoří o kráteru o průměru v rozmezí od 55 do 66 kilometrů. Stáří kráteru se odhaduje mezi 123–133 miliony let nebo 115–112 miliony let. Tookoonooka je spojena s několika malými ropnými poli. \n\nSeismická data ukazují nedalekou podobnou strukturu stejného stáří označovánou jako Talundilly. I když se zdá pravděpodobné, že Tookoonooka a Talundilly jsou párové krátery, důkaz o původu dopadu není možné získat bez vrtů. Další navrhované párové krátery jsou větší struktury Západní a Východní Warburton Basin v nedalekém státě Jižní Austrálie.\n"}
{"id": "1306066", "url": "https://cs.wikipedia.org/wiki?curid=1306066", "title": "Oblouk Nastapoka", "text": "Oblouk Nastapoka\n\nOblouk Nastapoka je geologický útvar nacházející se na jihovýchodním břehu Hudsonova zálivu v Kanadě. Jde o téměř dokonalý kruhový oblouk, pokrývající více než 160° kruhu s průměrem asi 450 km. \n\nVzhledem ke tvaru oblouku dlouho panovalo podezření, že jde o pozůstatek starého impaktního kráteru. Nicméně odborné studie toto zpochybňují. V srpnu 1972 provedli Robert S. Dietz a Paul Barringer rozsáhlé pátrání v oblasti s pomocí inuitských kánoí a rybářských lodí, aby ověřili impaktní původ struktury. Zkoumali bohaté a rozsáhlé skalní expozice, které se vyskytují v oblasti oblouku Nastapoka a nalezli naprostý nedostatek suevitů nebo jiných neobvyklých roztavených hornin, pseudotachylitů nebo mylonitů, radiálních chyb nebo zlomenin, neobvyklých injekcí brekcií, nebo jakýkoli jiný důkaz o šokové metamorfóze. \n\nVzhledem k nedostatku důkazů pro impaktní kráter, je dnes oblouk běžně považován za obloukovitou hranici vytvořenou během vrásnění.\n\n"}
{"id": "1306067", "url": "https://cs.wikipedia.org/wiki?curid=1306067", "title": "Pánev East Warburton", "text": "Pánev East Warburton\n\nPánev East Warburton v Jižní Austrálii je možný pozůstatek velkého impaktního kráteru z období karbonu (stáří kolem 360–300 milionů let). Podzemní struktury leží v hloubce až 4 km a mají nejméně 200 km v průměru. Pro srovnání kráter Chicxulub má v průměru asi 180 km.\n\nVědci identifikovali impakt prostřednictvím analýzy šokových křemenných zrn z oblasti kruhové anomálie a ze studia regionu seismickou tomografií.\n"}
{"id": "1306068", "url": "https://cs.wikipedia.org/wiki?curid=1306068", "title": "Australská prekambrická/kambrická impaktní struktura", "text": "Australská prekambrická/kambrická impaktní struktura\n\nAustralská prekambrická/kambrická impaktní struktura je nepotvrzená impaktní struktura navrhovaná na základě argumentů předložených Danielem P. Connellym na setkání Geological Society of America. Centrum struktury se nachází přibližně v polovině vzdálenosti mezi Uluru (Ayers Rock) a Mount Conner v australském Severním teritoriu. Kráter by měl mít přibližně 600 km v průměru. Hypotetický nejvzdálenější prstenec má průměr až 2000 km. Connelly tvrdí, že věk tohoto hypotetického kráteru je přibližně 545 milionů let, měl by být tedy mírně starší než kambrická exploze (542 milionů let). Aktuální geologické období fanerozoikum začalo asi před 540 miliony lety. Pokud se potvrdí, že je struktura skutečně impaktním kráterem, šlo by o největší kráter na světě.\n\nTato navrhovaná struktura je uvedena pouze jako třída 3 v databázi impaktních struktur Davida Rajmona. Rajmon výslovně uvádí, že tato navrhovaná impaktní struktura je vysoce spekulativní a založena na četných nepodložených interpretacích, včetně impaktního původu pseudotachylitů a údajných ložisek ejekty. Není uvedena jako potvrzená impaktní struktura ani v databázi impaktních událostí na Zemi vytvořené Planetary and Space Science Centre. Na tomto webu jsou uvedeny pouze události třídy 0, což značí potvrzené dopady.\n"}
{"id": "1306069", "url": "https://cs.wikipedia.org/wiki?curid=1306069", "title": "Rami Jaffee", "text": "Rami Jaffee\n\nRami Jaffee (narozen 11. března 1969, Los Angeles), je klávesista skupiny Foo Fighters; spolupracoval i s celou řadou dalších skupin a umělců, jako jsou The Wallflowers, Pete Yorn, Soul Asylum, Stone Sour, Joseph Arthur nebo Coheed and Cambria.\n"}
{"id": "1306083", "url": "https://cs.wikipedia.org/wiki?curid=1306083", "title": "Sandman (rozcestník)", "text": "Sandman (rozcestník)\n\nSandman nebo Sandmann může být:\n\n"}
{"id": "1306086", "url": "https://cs.wikipedia.org/wiki?curid=1306086", "title": "Kino Varšava", "text": "Kino Varšava\n\nKino Varšava je nejstarší kamenné kino v Liberci. Budovu navrhli v roce 1922 liberečtí němečtí architekti Effenberger a Noppes ve stylu Art deco. Původní název byl \"Städtische Lichtspiele Reichenberg\" (německý název pro Liberec). Za 2. světové války bylo kino přejmenováno na \"Kino Kapitol\". Po druhé světové válce se jmenovalo chvíli \"Mír\" a v 60. letech 20. století dostalo kino jméno \"Varšava\", které si ponechalo. V 60. letech 20. století došlo v kině Varšava rovněž k přestavbě sálu na širokoúhlé promítání, ze stavebního a estetického hlediska ale došlo k degradaci budovy, důmyslné větrací průduchy byly zazděny, na podlahu sálu bylo položeno PVC.\n\nPravidelné promítání v Kině Varšava skončilo v roce 2008, kdy město Liberec přestalo chod zařízení finančně podporovat a chystalo se budovu prodat. Proti tomuto záměru se spontánně zformovala skupina lidí, která založila v roce 2012 Spolek Zachraňme kino Varšava, jejíž zakládajícími členy byli Petr Hubáček, Zuzana Koňasová, Ondřej Pleštil, Vlastislav Trubač a Jiří Žid. Spolek si budovu pronajal a začal jí provozovat pro kulturní účely. V budově se v té době netopilo, dřevěné části byly napadeny dřevomorkou domácí a veškeré sítě technické infrastruktury byly v havarijním stavu.\n\nV roce 2015 se za přispění Statutárního města Liberec, Libereckého kraje, sponzorských darů od lokálních firem, a nasazení dobrovolníků podařilo opravit foyer Kina Varšava a otevřít zde kavárnu. Rekonstrukce foyer vzbudila pozornost veřejnosti a byla oceněna Grand Prix Obce architektů za rok 2015 v kategorii architektonický design, drobná architektura a výtvarné dílo v architektuře.\n\nSpolek Zachraňme kino Varšava provozuje v budově od roku 2012 kulturní činnost. Připravuje plány pro rekonstrukci celé budovy Kina Varšava\n\n"}
{"id": "1306090", "url": "https://cs.wikipedia.org/wiki?curid=1306090", "title": "Vévoda z Gloucesteru", "text": "Vévoda z Gloucesteru\n\nVévoda z Gloucesteru je britský královský titul, často udělovaný jednomu ze synů vládnoucího monarchy.\n\nPoprvé byl titul udělen roku 1385 Tomášovi z Woodstocku který byl syn krále Eduarda III.. Titul zanikl po jeho smrti, jako se to stalo u druhého držitele Humphreyho z Gloucesteru, syna krále Jindřicha IV. Anglického.\n\nDále byl titul udělen Richardu Plantagenetovi, bratrovi krále Eduarda IV. Poté co se stal králem (1483), titul byl sloučen s korunou. Po Richardově smrti byl titul považován za zlověstný z důvodu úmrtí všech držitelů bez dědiců. Titul byl znovu udělen až po 150 letech a to Jindřichu Stuartovi, synu krále Karla I. Stuarta. Po jeho smrti opět titul zanikl.\n\nPrinc Vilém, syn královny Anny Stuartovny byl celý život titulován tímto titulem, avšak formálně udělen mu nikdy nebyl. Stejně tak tento titul používal princ Frederik Ludvík Hannoverský.\n\nRoku 1764 byl titul znovu obnoven s přidáním přídomku z Ediburghu a udělen bratrovi krále Jiřího III. princi Vilému Jidřichovi. Od tohoto roku byl titulován jako vévoda z Gloucesteru a Edinburghu.\n\nK pátému a poslednímu obnovení došlo roku 1928 kdy byl titul udělen princi Henrymu, synovi krále Jiřího V. Po jeho smrti zdědil titul jeho syn princ Richard, který je současným držitelem. Dědicem je jeho syn Alexander, hrabě z Ulsteru.\n\n\n\n\n\n\n"}
{"id": "1306091", "url": "https://cs.wikipedia.org/wiki?curid=1306091", "title": "Širdí Sáí Bába", "text": "Širdí Sáí Bába\n\nŠirdí Sáí Bába (asi polovina 19. století – 15. října 1918) byl indický fakír a duchovní vůdce (guru), považovaný některými svými následovníky za avatára (boží vtělení). Jeho pravé jméno ani informace o jeho původu a mládí nejsou známé; označení Širdí Sáí Bába znamená zhruba „Svatý otec ze Širdí“. Působil zejména v obci Širdí v dnešním indickém spolkovém státě Maháráštra. K jeho žákům patřili hinduisté i muslimové a jeho nauka i náboženská praxe spojovala prvky obou náboženství. \n\nPodle zpráv o jeho životě učil o důležitosti realizace \"Já\", kritizoval lásku k pomíjivým věcem. Jeho učení se zaměřují na láskyplnou morálku, odpouštění, pomáhání druhým, dobročinnost, spokojenost, vnitřní mír, oddanost Bohu a guruovi. Zdůrazňoval důležitost odevzdání se opravdovému Sadguruovi, který prošel cestu k božskému vědomí a provede žáka džunglí duchovního výcviku.\n\nSáí Bába nedělal mezi lidmi rozdíly podle náboženství nebo kasty. Je nejasné zda byl muslim nebo hinduista. To pro Sáí Bábu nebylo důležité. Jeho učení kombinovalo prvky hinduismu a islámu: dal mešitě ve které žil hinduistické jméno Dwarakamayi, praktikoval hinuistické i muslimské rituály, učil s pomocí slov a obrazů obou tradicí. Jeden z jeho proslulých epigramů - Allah Malik (Bůh je Král) a Sabka Malik Ek (Pán Veškerenstva je Jeden) - se vztahuje k hinduismu i k islámu.\n"}
{"id": "1306094", "url": "https://cs.wikipedia.org/wiki?curid=1306094", "title": "Juan José Omella Omella", "text": "Juan José Omella Omella\n\nJuan José kardinál Omella Omella (* 21. dubna 1946, Cretas, Španělsko) je španělský římskokatolický kněz, arcibiskup barcelonský, a od roku 2017 kardinál. Jeho jmenování kardinálem oznámil papež František 21. května 2017, odznaky své hodnosti převzal během veřejné konzistoře 28. června téhož roku.\n\n\n"}
{"id": "1306099", "url": "https://cs.wikipedia.org/wiki?curid=1306099", "title": "Augustissimae Virginis Mariae", "text": "Augustissimae Virginis Mariae\n\nAugustissimae Virginis Mariae je encyklika papeže Lva XIII. vydaná 12. září 1897, pojednávací o úctě k Panně Marii a růženci.\n\n"}
{"id": "1306103", "url": "https://cs.wikipedia.org/wiki?curid=1306103", "title": "Křesadlový zámek", "text": "Křesadlový zámek\n\nKřesadlový zámek je mechanismus používaný v minulosti především na palných zbraních k zažehnutí výmetné náplně. Křesadlový zámek zapaluje výmetnou náplň úderem křesacího kamene na ocílku. \nOznačení zámek bylo u palných zbraní používáno pro zážehové mechanismy založené na více principech. \nV seřazení podle doby vzniku jsou předchůdci křesadlového zámku doutnákový zámek, a kolečkový zámek. \nNaopak následníky křesadlového zámku jsou perkusní zámky různých konstrukcí. Perkusní zámky byly nahrazeny bicím mechnismem a zápalkou, která je součástí jednotného náboje, což je princip který je na počátku 21. století nejrozšířenější. \n\nPrincip křesadlového zámku je patrný z animace, Na obrázku v úvodu článku jsou popsány jednotlivé součásti zámku. Otočný kohout (), je poháněn pružinou natahovanou střelcem. Kohout má v čelistech stažených šroubem (, \"jaw screw\") uchycený křesací kámen (\"flint\"). \n\nJako křesací kámen býval používán obvykle pazourek. Křesací kámen musí držet v čelistech kohoutu a jeho pracovní část musí mít nejlépe ostrou hranu. Paurek je vhodný kámen na kterém lze tuto hranu vytvořit relativně jednoduše. Kamínek může být používán na několik set výstřelů, ale musí být opakovaně ostřen. Pro daný účel lze použít i jiné nerosty, například achát. U něj je ale výroba potřebného tvaru složitější a tedy i dražší. \n\nPo stisku spouště se kohout pootočí a udeří křesacím kamínkem na ocílku, která je součástí krytu pánvičky (na obrázku označeno jako frizzen). Kryt pánvičky se odklopí a vzniklé jiskry zapálí prach na pánvičce. Hoření projde otvorem nazývaným zátravka do hlavně a dojde k výstřelu. Kryt pánvičky s ocílkou má svou pružinu, která jej drží na místě v poloze připravené k zapálení. (frizzen spring)\nKřesadlový zámek má více konstrukcí a prošel určitým vývojem.\n\nŠvédské (též kuronské) zámky neměly kryt pánvičky. Střelný prach na pánvičce nebyl dostatečně chráněn před vlhkostí a zámek tak byl méně spolehlivý. \nZámky s krytem pánvičky byly nazývány francouzské. Tento typ zámku ukazuje obrázek v úvodu článku.\n\nKřesadlové zámky byly nejčastěji na ručních palných zbraních a to jak na dlouhých tak krátkých zbraních. Existovaly ale i zámky pro použití na dělech. Jejich použití přineslo zvýšení přesnosti střelby zejména u lodních děl. Na lodích bylo vzhledem k pohybu lodi na vlnách provést odpálení v přesně daný příhodný okamžik. Navíc bylo potřeba, aby obsluha děla stála za dělem a sledovala kam aktuálně míří. Vzhledem k zpětnému pohybu musela obsluha ještě dodržet bezpečnou vzdálenost. Křesadlové zámky na dělech byly proto obsluhovány pomocí lanka dostatečné délky. \n\nJiné, byť méně časté použití křesadlových zámků bylo v křesadlových zapalovačích používaných před vynálezem spolehlivých zápalek. Jedno z použití na připojeném obrázku je křesadlový zapalovač jako součást hodin, které v předem nastavený čas zapálí svíci.\n\n"}
{"id": "1306106", "url": "https://cs.wikipedia.org/wiki?curid=1306106", "title": "Ignác Karel ze Šternberka", "text": "Ignác Karel ze Šternberka\n\nIgnác Karel ze Šternberka (okolo roku 1640 – 6. března 1700) byl český šlechtic z rodiny Šternberků, mladší bratr Václava Vojtěcha ze Šternberka. Po svém bratrovi převzal v roce 1696 funkci prezidenta rady nad apelacemi, byl též císařským tajným radou a komorníkem. Je jedním ze zakladatelů knižních sbírek Šternberků. Během svých cest po Evropě napsal dílo „Denník cesty hr. Ignáce ze Šternberka do cizích zemí (do Paříže a zpět) r. 1664 a 1665 vykonané“.\n\nIgnác Karel se narodil jako nejmladší syn Františka Karla ze Šternberka a jeho manželky Ludmily Kateřiny Benigny ze Šternberka, rozené Kavkové z Říčan. Měl celkem šest sourozenců, avšak dospělosti se dožili pouze dva ze čtyř bratrů a o dvou mladších sestrách nejsou známy žádné informace. Tito bratři byli Václav Vojtěch ze Šternberka a Jan Norbert. Když byl jeho otec zastřelen při obléhání Prahy Švédy roku 1648, výchovu synů převzala jejich matka. Roku 1661 pak byli všichni tři bratři povýšeni do hraběcího stavu, důvodem byly především zásluhy šternberských předků, jejich otce nevyjímaje.\n\nSpolečně s jinými českými šlechtici, například Petrem z Říčan, cestoval po Evropě. Během svých cest navštívil, mimo jiné, i Paříž a během nich napsal i cestovatelský deník „Denník cesty hr. Ignáce ze Šternberka do cizích zemí (do Paříže a zpět) r. 1664 a 1665 vykonané“.\n\nRoku 1667 získal po smrti Jana Viléma Perkla Pačejov a o rok později Ignác Karel odkoupil horosedelský statek a připojil ho k Zalužanům, které též vlastnil. Roku 1670 byla za jeho přispění zhotovena výzdoba kaple svatého Ignáce a kaple Zvěstování Panny Marie na Svaté Hoře. Do roku 1676 byl pánem na Sedlici, kterou ale pak prodal bratru Václavu Vojtěchovi. 1680 se odehrála řada lidových povstání, takzvané selské rebelie, a stagnace sedláků se nevyhla ani majetku Ignáce Karla a okolních statků. Nakonec byl nucen potlačit rebelii na Broumovsku.\n\nŠternberkové měli též v držení Sedlec, který spravoval právě Ignác Karel. Roku 1678 Ignác u císaře Leopolda I. požádal o různé výsady, z nichž nejdůležitější bylo zrušení roboty. To se skutečně povedlo a obec byla osvobozena.\n\nIgnác Karel ze Šternberka je znám především jako diplomat a dvořan. Dále dal přestavět zámek Horažďovice, který roku 1675 prodal svému bratrovi Václavu Vojtěchovi. Na Zelené Hoře ke konci svého života shromáždil velkou a bohatou knihovnu, která pak byla základem pro knižní sbírku rodu Šternberků. Jelikož sám neměl žádné potomky, přešla po jeho smrti sbírka knih do držení synovce Jana Josefa (syn Ignácova bratra Jana Norberta).\n\nByl dvakrát ženatý: poprvé s Polyxenou Ludmilou Žďárskou ze Žďáru, dcerou Floriána Jetřicha a Alžběty Korony Bořitové z Martinic. Ta po svém prvním manželovi Václavu Ferdinandovi Švihovském z Riesenburku zdědila tvrz Skočice u Vodňan a po jejím požáru roku 1672 zůstal jediný nepoškozený obraz Panny Marie Pomocné. Po této události dala Polyxena se svým druhým manželem roku 1678 vystavět poutní kostel Navštívení Panny Marie ve Skočicích, který byl roku 1678 vysvěcen. Zemřela roku 1691 a Ignác se následně oženil s Marií Barborou z Hodic. Ani jedna z manželek ale Ignácovi neporodila svému manželovi dítě a Ignác Karel tak zemřel 6. března 1700 bezdětný.\n\n"}
{"id": "1306110", "url": "https://cs.wikipedia.org/wiki?curid=1306110", "title": "Ivan Bartoš (politik Zelených)", "text": "Ivan Bartoš (politik Zelených)\n\nIvan Bartoš (* 16. února 1957 Bílovec) je český pedagog, ekolog a politik, dlouholetý vedoucí správy CHKO Poodří, v letech 1994 až 2005 zastupitel města Studénka, člen Zelených.\n\nJeho celoživotní práce je spojena s ochranou přírody v regionu Poodří, kde byl dlouholetým vedoucím správy této chráněné krajinné oblasti. Z této pozice se podílel nejen na ochraně přírodních a kulturních hodnot v Poodří, ale inicioval projekty, které upřednostňují šetrný rozvoj tohoto území. Aktivně se zasazoval především za adekvátní protipovodňovou ochranu v Poodří s využitím kapacit říční nivy, aktivně se podílel na odstraňování následků povodní v roce 1998 i dalších menších povodňových stavů, propaguje rozvoj cykloturistiky v regionu severní Moravy, podílí se na záchraně tradičních odrůd ovocných stromů a podporuje projekty záchrany ohrožených druhů.\n\nMá dlouholeté zkušenosti jako učitel na základní škole ve Studénce, současně je velmi aktivním členem a jedním ze zakládajících členů \"ČSOP Studénka\".\n\nIvan Bartoš žije ve městě Studénka na Novojičínsku.\n\nJe členem Strany zelených. Za tuto stranu byl v komunálních volbách v roce 1994 zvolen na kandidátní listině \"\"Sdružení SZ, NK\"\" zastupitelem města Studénka. Stal se rovněž místostarostou města. Mandát zastupitele obhájil ve volbách v roce 1998 jako nezávislý, na pozici místostarosty však skončil. Také v dalších volbách v roce 2002 byl zvolen městským zastupitelem, tentokrát opět jako člen SZ na kandidátce s názvem \"\"Nová šance\"\". V dubnu 2005 však na mandát rezignoval z důvodu střetu zájmu. Znovu kandidoval ve volbách v roce 2010 jako člen SZ na kandidátce s názvem \"\"Za kvalitu života\"\" (tj. nezávislí kandidáti a SZ), ale neuspěl.\n\nZa Stranu zelených kandidoval také do Zastupitelstva Moravskoslezského kraje, a to ve volbách v letech 2012 (na samostatné kandidátce) a 2016 (v rámci uskupení \"\"PRO REGION\"\" společně s SNK ED). Ani v jednom případě však neuspěl.\n\nNěkolikrát také kandidoval za SZ v Moravskoslezském kraji do Poslanecké sněmovny PČR, a to v letech 1998 (ještě v rámci Severomoravského kraje), 2006 (nestraník za SZ), 2010 a 2013. Také v těchto případech však neuspěl. Ve volbách do Poslanecké sněmovny PČR v roce 2017 byl lídrem Zelených v Moravskoslezském kraji, ale neuspěl.\n"}
{"id": "1306121", "url": "https://cs.wikipedia.org/wiki?curid=1306121", "title": "Ferdinand von Schirach", "text": "Ferdinand von Schirach\n\nFerdinand von Schirach (* 1964, Mnichov) je německý právník a spisovatel, jemuž byla za soubor krátkých povídek \"Verbrechen\" (2009; česky \"Zločiny\", 2011) udělena v roce 2010 Kleistova cena. Práva na překlad této knihy byla k roku 2010 odprodána do více než 30 zemí světa.\nJe vnukem Baldura von Schiracha, bývalého člena NSDAP, odsouzeného po druhé světové válce v rámci tzv. Norimberských procesů. Kým byl jeho dědeček si uvědomil až ve věku 12 let, když za svých školních let potkával v lavicích známá jména z období národního socialismu (např. Speer, Stauffenberg, Riebbentrop, Lüninck). \n\nV roce 1984 složil úspěšně maturitní zkoušku na jezuitské koleji ve městě St. Blasien ve Schwarzwaldu, posléze vykonal povinnou základní vojenskou službu u Bundeswehru. V letech 1987–1991 studoval práva na univerzitě v Bonnu. Spisovatel a právník Bernhard Schlink, autor knihy \"Předčítač\", byl jedním z jeho profesorů. Od roku 1994 pracuje jako advokát a obhájce v Berlíně.\n\nNěmeckými stejně jako zahraničními médii (např. \"Der Spiegel\", \"Focus\", \"Libération\", \"The New York Times\", \"The Independent\" etc.) byl jako literát v minulosti velice kladně hodnocen a dokonce přirovnáván k autorům jakými byli např. Franz Kafka nebo Heinrich von Kleist. V Japonsku se těší autor také veliké oblibě, jeho román \"Tabu\" zde byl dokonce pro tamější jevištní scénu zdramatizován. \n\n\n\n"}
{"id": "1306122", "url": "https://cs.wikipedia.org/wiki?curid=1306122", "title": "Izotopy chloru", "text": "Izotopy chloru\n\nChlor (Cl) má 28 izotopů, od Cl po Cl, a dva jaderné izomery, Cl a Cl. Existují dva stabilní izotopy chloru, Cl (přirozený výskyt 75,76 % a Cl (24,24 %). Nejstabilnějším radioizotopem je Cl s poločasem přeměny 301 000 let. Ostatní radioizotopy mají poločas kratší než 1 hodina, většinou pod 10 s. Nejméně stabilní jsou Cl a Cl s poločasy pod 20 resp. 30 ns (poločas přeměny Cl není znám).\n\nV  přírodě se vyskytují stopová množství chloru-36, průměrně přibližně 7 atomů Cl na 10 atomů stabilních izotopů. Cl vzniká tříštěním z argonu v atmosféře Země. Pod povrchem se tvoří převážně jako výsledek záchytu neutronu jádrem Cl nebo záchytem mionu jádrem Ca. Cl se přeměňuje na Ar (98,1 %) nebo na S (1,9 %). Poločas tohoto izotopu jej činí použitelným pro geologické datování materiálů o stáří 60 000 až 1 milion let. Velká množství Cl se také utvořila ozářením mořské vody během atmosférických výbuchů jaderných zbraní v letech 1952 až 1958. Chlor-36 zůstává v atmosféře asi 1 týden a tak jej lze použít k datování vody z 50. let (i mladší) v půdě a na povrchu. Také se využívá v jiných oblastech geologie.\n"}
{"id": "1306127", "url": "https://cs.wikipedia.org/wiki?curid=1306127", "title": "Selfridge", "text": "Selfridge\n\nSelfridge může být:\n"}
{"id": "1306128", "url": "https://cs.wikipedia.org/wiki?curid=1306128", "title": "Stará plovárna (Jihlava)", "text": "Stará plovárna (Jihlava)\n\nStará plovárna (dříve též \"Vojenská plovárna\" či \"Plovárna U Dlouhé stěny\") je bývalý rybník, později přebudovaný na vojenskou a ještě později i civilní plovárnu, na okraji Jihlavy, v údolí říčky Jihlávky, pod (a zároveň mezi) sídlištěm \"Nad Plovárnou\" a zahrádkářskou kolonií nedaleko \"Kosovské ulice\". Po svahu pod zahrádkářskou kolonií vede podél plovárny modře značená turistická stezka od centra města na Pančavu, plovárnu zároveň obchází stejnojmenná naučná stezka. Vlastní vodní plocha patří pod Povodí Moravy.\n\nV roce 1844 nechal generál J. F. Kempen rozšířit původní rybník a vodní plocha posléze sloužila vojákům 8. pěšího pluku k výuce plavání. Roku 1854 přešla do majetku města, které nechalo okolí plovárny upravit – došlo k vybudování převlékacích kabinek a vznikla i dvojice prámů či bazénu pro děti a neplavce. V roce 1926 město otevřelo plovárnu U Českého mlýna na řece Jihlavě, což pro Starou plovárnu znamenalo postupný úpadek. Konec plovárny přišel s koncem druhé světové války. S horšící se kvalitou vody sloužila bývalá plovárna postupně jen rybářům, navíc se zanášela bahnem a zarůstala. Po revoluci se objevila řada snad o revitalizaci území, nikdy však neproběhla v takové míře, aby došlo k obnovení koupaliště. Dnes má plovárna plochu přibližně o polovinu menší než v dobách své největší slávy.\n\n\n"}
{"id": "1306133", "url": "https://cs.wikipedia.org/wiki?curid=1306133", "title": "Radek Holomčík", "text": "Radek Holomčík\n\nRadek Holomčík (* 31. července 1985 Hodonín) je český PR manažer a politik, od října 2017 poslanec Poslanecké sněmovny PČR, od ledna 2018 místopředseda Pirátů, od roku 2018 též zastupitel města Strážnice.\n\nVystudoval obor elektrotechnika na SPŠ v Uherském Hradišti. Po střední škole začal pracovat v oboru, přičemž se neúspěšně pokoušel o studium astrofyziky a politologie. Po dvou letech se přeorientoval na oblast marketingu a PR, kterou se živí. Při zaměstnání vystudoval bakalářský obor teorie interaktivních médií a navazující magisterský obor management v kultuře, oba na Filozofické fakultě Masarykovy univerzity.\n\nRadek Holomčík žije ve městě Strážnice na Hodonínsku. V rámci spolupráce s několika sdruženími pořádal (či spolupořádal) celou řadu kulturních akcí. Ve volném čase vaří, hraje na basu a píše.\n\nJe členem Pirátů.\n\nV komunálních volbách v roce 2010 kandidoval jako nezávislý za subjekt s názvem \"\"SDRUŽENÍ PŘÁTEL ROCKU A OSTATNÍCH NEFOLKLORNÍCH KULTUR\"\" do Zastupitelstva města Strážnice, ale neuspěl. Nepodařilo se mu to ani ve volbách v roce 2014 jako nezávislému za subjekt s názvem \"\"SNK - SPRONK\"\". Působí však v Komisi cestovního ruchu a Komisi kulturní. Zastupitelem města se tak stal až po volbách v roce 2018, kdy byl za Piráty zvolen na kandidátce subjektu \"\"Strážnice srdcem s podporou Pirátů\"\".\n\nV krajských volbách v roce 2016 kandidoval již jako člen Pirátů do Zastupitelstva Jihomoravského kraje za subjekt \"\"Zelení a Piráti\"\", ale neuspěl.\n\nVe volbách do Poslanecké sněmovny PČR v roce 2017 byl lídrem Pirátů v Jihomoravském kraji a z této pozice byl zvolen poslancem.\n\nV lednu 2018 byl na Celostátním fóru strany v Brně zvolen místopředsedou Pirátů. Na dalším Celostátním fóru v Ostravě v lednu 2020 funkci místopředsedy strany obhájil, nově však ne pozici 2. místopředsedy strany, ale 3. místopředsedy strany.\n"}
{"id": "1306139", "url": "https://cs.wikipedia.org/wiki?curid=1306139", "title": "Klapa", "text": "Klapa\n\nKlapa nebo klapsko pjevanje je styl čtyřhlasého (dva tenory, bas a baryton) mužského zpěvu a cappella, pocházející z Dalmácie. Název „klapa“ původně označoval partu kamarádů, kteří se ve volném čase scházeli ke společnému zpěvu. Styl vznikl v polovině 19. století, byl v počátku ovlivněn chrámovou hudbou, náměty písní jsou však světské, převážně milostné. Pod vlivem turistického ruchu a populární hudby dochází k modifikacím původních tradic: objevují se i ženské a smíšené klapy, zavádí se doprovod kytary nebo mandolíny, překračuje se původní hranice nanejvýš osmi zpěváků a vznikají velké sbory.\n\nV roce 2012 zapsalo UNESCO klapu mezi mistrovská díla ústního a nehmotného dědictví lidstva. Ve městě Omiš se od roku 1967 koná každoročně festival zaměřený na tento žánr. Na Eurovision Song Contest 2013 reprezentovala Chorvatsko s písní „Mižerja“ skupina Klapa s Mora, vytvořená z předních zpěváků klapy. V Chorvatsku existuje okolo čtyř set souborů věnujících se klapě, tento zpěv je také populární mezi příslušníky chorvatské diaspory. \n\n"}
{"id": "1306144", "url": "https://cs.wikipedia.org/wiki?curid=1306144", "title": "Alexander Hirner", "text": "Alexander Hirner\n\nAlexander Hirner (13. prosince 1911 Smolenice – 1987 Bratislava) byl slovenský sociolog.\n\nStudoval na filozofické fakultě Univerzity Karlovy v Praze a Univerzity Komenského v Bratislavě. Od roku 1941 pracoval v Matici slovenské v Martině jako redaktor Filozofického sborníku. V roce 1944 se zúčastnil Slovenského národního povstání. Po skončení druhé světové války se stal v Matici tajemníkem vědeckých oborů. V roce 1946 založil sociologický odbor Matice slovenské, ve stejném roce se habilitoval jako docent sociologie. V letech 1948-1949 byl na studijním pobytu v Paříži. po návratu působil na filozofické fakultě Univerzity Komenského. Pro své demokratické a protitotalitní názory byl odsouzen k několikaletému vězení, v 60. letech byl rehabilitován. Začal opět vědecky pracovat v Sociologickém ústavu Slovenské akademie věd. Patřil mezi průkopníky sociologie na Slovensku, spoluzakládal první slovenský sociologický časopis. \n\n"}
{"id": "1306149", "url": "https://cs.wikipedia.org/wiki?curid=1306149", "title": "Karl Hummel", "text": "Karl Hummel\n\nKarl Hummel (?–?) byl vrchní inženýr Severní dráhy císaře Ferdinanda.\n\nV letech 1840–1844 byl přednostou staniční inspekce v Brně, v letech 1844–1848 jako vrchní inženýr řídil výstavbu železniční tratě z Lipníka nad Bečvou do Bohumína. V roce 1842 odešel do státních služeb architekt Anton Jüngling (1798–1888?) a také odešel architekt Ernest Ehrenhaus, takže Karl Hummel na svěřeném úseku projektoval i budovy.\n"}
{"id": "1306153", "url": "https://cs.wikipedia.org/wiki?curid=1306153", "title": "Intelsat 35e", "text": "Intelsat 35e\n\nIntelsat 35e je telekomunikační družice mezinárodní společnosti Intelsat a vyrobená firmou Boeing Satellite Systems. Její pracovní pozice je nad 34,5. stupněm západní délky na geostacionární oběžné dráze Země a poskytuje telekomunikační služby pro Ameriku, Evropu a Subsaharskou Afriku. Využívá kombinaci pásem C a K.\n\nIntelsat 35e byl uveden na přechodovou dráhu ke geostacionární dráze pomocí nosné rakety Falcon 9 v1.1 FT společnosti SpaceX, sídlem v kalifornském Hawthornu. Satelit byl příliš těžký na to, aby se první stupeň pokusil o přistání, takže Falcon 9 letěl v konfiguraci bez roštových kormidel a přistávacích nohou.\n\nSatelit byl navrhut a vyroben společností Boeing a je postavený na platformě Boeing 702MP. Při startu vážil více než 6 tun a životnost je plánována na více než 15 let.\n\nNapájen je dvěma křídly solárních panelů. Platforma 702MP může poskytovat energii mezi 6 a 12 kW.\n"}
{"id": "1306154", "url": "https://cs.wikipedia.org/wiki?curid=1306154", "title": "Zvířata (film)", "text": "Zvířata (film)\n\nZvířata (\"Animals\") je španělský hraný film z roku 2012, který režíroval Marçal Forés podle vlastního scénáře. Hlavním hrdinou je student Pol, který si tajně povídá se svým plyšovým medvídkem. \n\n17letý Pol studuje na anglické střední škole. Po smrti rodičů žije se svým starším bratrem Llorençem, který pracuje jako policista. Pol kamarádí se spolužáky Laiou a Markem, ale jeho největším přítelem je plyšový medvídek, s kterým mluví anglicky. Llorenç si proto dělá starosti o Polovo duševní zdraví. Do školy nastoupí nový student Ikari, který se s nikým nestýká kromě spolužačky Clary. Pol je jím fascinován a chtěl by se dostat do jeho blízkosti. Poklidný život na venkově rozvíří autonehoda, po které je v jezeře objeveno auto Clary, ale její tělo nikoliv. Pol se sblíží s Ikarem a svého medvídka utopí v jezeře. Po školní oslavě Halloweena se rozhodne jej opět z jezera vytáhnout.\n"}
{"id": "1306160", "url": "https://cs.wikipedia.org/wiki?curid=1306160", "title": "Eric Hänni", "text": "Eric Hänni\n\nEric Hänni (* 19. prosince 1938 Delémont) je bývalý švýcarský judista, stříbrný olympijský medailista v lehké váze.\n\nPo rozvodu rodičů ho vychovával strýc, vyučil se nástrojařem a pracoval v továrně Von Roll. Byl členem klubu JC Delémont a později Nippon Curych, získal pět titulů mistra Švýcarska v soutěži družstev a sedm v soutěži jednotlivců (1959, 1962 a 1964 ve váze do 68 kilogramů, 1965, 1969 a 1970 do 70 kilogramů a 1971 do 80 kilogramů). Vybojoval bronzovou medaili na mistrovství Evropy v judu 1964 v Berlíně. Při premiéře juda na olympijských hrách 1964 vyhrál čtyři zápasy a postoupil až do finále, kde ho porazil domácí Takehide Nakatani. Jeho úspěch vedl k nárůstu popularity juda ve Švýcarsku. Třikrát startoval na mistrovství světa a dvanáctkrát na mistrovství Evropy, v roce 1965 vyhrál novinářskou anketu o nejlepšího sportovce Švýcarska.\n\nAktivní kariéru ukončil v roce 1974. Působil jako judistický rozhodčí, byl místopředsedou švýcarské asociace juda a reprezentačním trenérem, v letech 1972 až 1995 provozoval vlastní sportovní školu. V roce 2014 získal jako první Švýcar v historii devátý dan. Věnoval se také závodnímu rock and rollu a motocyklovým soutěžím, stal se mistrem Švýcarska v terénním závodě.\n"}
{"id": "1306161", "url": "https://cs.wikipedia.org/wiki?curid=1306161", "title": "Lukáš Kolářík", "text": "Lukáš Kolářík\n\nLukáš Kolářík (* 5. března 1984 Katovice) je český freelancer a politik, od října 2017 poslanec Poslanecké sněmovny PČR, od roku 2018 zastupitel obce Katovice, člen Pirátů.\n\nVystudoval obor Elektronické počítačové systémy na SOŠ Blatná. Krátce pracoval ve strojírenském průmyslu, byl zaměstnán jako obchodník a servisní pracovník v oblasti výroby PC komponent a příslušenství, a to i ve vedoucích pozicích. Věnoval se HW opravám základních desek a grafických karet. Pět let pracoval jako manažer prodejny se spotřební elektronikou.\n\nV tuto chvíli se živí jako OSVČ v oblasti výpočetní techniky. Je společníkem ve firmě zabývající se poradenstvím v oblasti pokladních zařízení.\n\nŽije v Písku, má tři děti. Angažuje se jako místopředseda občanského sdružení \"RallyFans Katovice\".\n\nOd roku 2013 je členem Pirátů, ve straně zastává post předsedy krajského sdružení Jihočeského kraje. V krajských volbách v roce 2016 kandidoval za Piráty do Zastupitelstva Jihočeského kraje, ale neuspěl.\n\nVe volbách do Poslanecké sněmovny PČR v roce 2017 byl lídrem Pirátů v Jihočeském kraji a z této pozice byl zvolen poslancem. Následně působil jako místopředseda Výboru pro bezpečnost Poslanecké sněmovny.\n\nV komunálních volbách v roce 2018 byl jako člen Pirátů zvolen na kandidátce subjektu \"\"Katovice 2.0\"\" zastupitelem obce Katovice na Strakonicku.\n"}
{"id": "1306162", "url": "https://cs.wikipedia.org/wiki?curid=1306162", "title": "Benedict Wells", "text": "Benedict Wells\n\nBenedict Wells (rodné jméno Benedict von Schirach; * 29. února 1984, Mnichov) je německo-švýcarský spisovatel. V roce 2016 se stal jedním z laureátů Ceny Evropské unie za literaturu. \n\nJe synem sinologa Richarda von Schiracha a vnukem Baldura von Schiracha, bývalého člena NSDAP, který byl souzen po druhé světové válce v rámci tzv. Norimberských procesů. Jeho sestrou je filozofka Ariadne von Schirach (* 1978), bratrancem pak právník a spisovatel Ferdinand von Schirach (* 1964).\n\n\nNarodil se původně s příjmením von Schirach, avšak po maturitě si jej nechal úředně změnit na Wells, neboť se chtěl distancovat od nacistické minulosti své rodiny, Současně tím vzdal i čest svému oblíbenému spisovateli Johnu Irvingovi.\n\nPo matce, pocházející původem z Lucernu, má také švýcarské občanství.\n\n\n"}
{"id": "1306167", "url": "https://cs.wikipedia.org/wiki?curid=1306167", "title": "Biggles padl do pasti", "text": "Biggles padl do pasti\n\nBiggles padl do pasti (v originále \"Biggles Fails to Return\"), je dobrodružná kniha spisovatele W. E. Johnse, jež byla poprvé vydána roku 1943. Celkově jde o 29. knihu o Bigglesovi. Děj se odehrává během druhé světové války. Poprvé vyšla v říjnu 1943.\nV češtině vyšla poprvé v roce 1994 v nakladatelství Toužimský a Moravec.\n\nZvláštností knihy je skutečnost, že se Biggles objevuje až v poslední čtvrtině knihy.\n\nBiggles byl vyslán do Monaka aby zachránil princeznu, ale již několik týdnů o něm nejsou zprávy. Algy, Ginger a Bertie přemluví Raymonda, aby je pustil na záchrannou výpravu. Do Monaka se dostanou parašutisticky. Pilot Henry, který je vezl na místo je zajat, a tak kromě pátrání po Bigglesovi osvobozují i Henryho. Nakonec najdou Bigglese i princeznu v zaniklé vesnici Castillon, v Monaku ukradnou italské letadlo a s ním šťastně uniknou.\n\n"}
{"id": "1306168", "url": "https://cs.wikipedia.org/wiki?curid=1306168", "title": "P7", "text": "P7\n\nSpojení písmene P a číslice 7 může mít různé významy:\n\n"}
{"id": "1306170", "url": "https://cs.wikipedia.org/wiki?curid=1306170", "title": "Miss.Tic", "text": "Miss.Tic\n\nMiss.Tic, občanským jménem Radhia de Ruiter, (20. února 1956, Paříž) je francouzská streetartová umělkyně. Je známá svými šablonovými graffiti tmavovlasých žen, které lze vidět na zdech pařížských ulic doprovázené poetickým, rafinovaným či ironickým textem. Její práce nutí k zamyšlení a vyvolávají emoce. Jako streetartová umělkyně je aktivní od roku 1985.\n\nMiss.Tic se narodila na pařížském Montmartru jako dcera tuniského přistěhovalce a normandské matky. Část dětství strávila na Montmartu v 18. pařížském obvodu, poté se rodina v roce 1964 přestěhovala do Orly na jihu Paříže. Když jí bylo 10, přišla při autonehodě o matku, mladšího bratra a babičku. V šestnácti letech jí zemřel otec. Vychovávala ji nevlastní matka, barmanka. Po skončení středoškolských studií se počátkem 80. let odstěhovala na nějaký čas do Kalifornie. Po návratu do Paříže začala se svou nástěnnou tvorbou, především na Montmartru, v Ménilmontantu, v Le Marais, v Rue Montorgueil a v Butte aux Cailles.\n\nSvoje první nástěnné dílo podepsala v roce 1985. Od té doby předává svoje názory prostřednictvím poetických či ironických textů na zdech, výstavách a v knihách.\n\nV roce 1985 se také zúčastnila prvního setkání umělců graffiti a urban artu v Bondy v metropolitní oblasti Paříže v rámci iniciativy \"Vive La Peinture\" (VLP) společně se Speedy Graphitem, Kimem Prisuem, Jefem Aérosolem, SP 38, Epsylon Pointem, Blekem le rat, Futurou 2000, Nuklé-Art, Banlieue-Banlieue a dalšími.\n\nV březnu 2011 byla u příležitosti Mezinárodního dne žen vydána série poštovních známek inspirovaných některými jejími díly.\n\n"}
{"id": "1306171", "url": "https://cs.wikipedia.org/wiki?curid=1306171", "title": "Orden Ogan", "text": "Orden Ogan\n\nOrden Ogan je německá powermetalová hudební skupina z města Arnsberg založená v roce 1996 bubeníkem Sebastiana Grütlingem a zpěvákem a kytaristou Sebastianem Levermannem. Během let 1996–2004 vydala čtyři demo alba, poté v roce 2008 následovala debutová deska \"Vale\". Ta se setkala s kladnými reakcemi ze strany hudebních kritiků; německý magazín Rock Hard o skupině napsal, že se jedná o „následovníky Blind Guardian“, zatímco v recenzi časopisu Metal Hammer byli Orden Ogan označeni jako „noví Running Wild“. Poté následovaly studiová alba \"Easton Hope\" (2010), \"To the End\" (2012) a \"Ravenhead\" (2015). V červenci 2017 vyšla pátá studiová deska \"Gunmen\".\n\nZvuk Orden Ogan je charakterizován především masivními kytarovými riffy a mocnými sbory.\n\n\n\n"}
{"id": "1306174", "url": "https://cs.wikipedia.org/wiki?curid=1306174", "title": "Live at Masters of Rock", "text": "Live at Masters of Rock\n\nLive at Masters of Rock může být:\n\n"}
{"id": "1306180", "url": "https://cs.wikipedia.org/wiki?curid=1306180", "title": "Alaeddin Paša", "text": "Alaeddin Paša\n\nAlaeddin Paša byl první osmanský velkovezír. \n\nNarodil se jako syn Kemalettina, proto byl často nazýván \"Hacı Kemalettin oğlu Alaeddin Pasha\" či \"Alaeddin bin Hacı Kemalletin\", znamenající \"syn Hacı Kemalettina\". Pravděpodobně pocházel z města Cendere z rodiny Çandarlı. Byl faqīhem (odborník na islámské právo). Asi roku 1320 byl sultánem Osmanem I. jmenován vezírem. V tomto úřadu působil i za vlády sultána Orhana I. Jelikož byl jediným vezírem v divánu, jeho titul nebyl ve skutečnosti velkovezír avšak byl rovnocený pozdějším velkovezírům.\nZ tohoto důvodu je nazýván prvním velkovezírem.\n\nZaložil první stálou armádu osmanského sultána, později zvanou jako janičáři. Na rozdíl od oghuzských vojáků měl nový sbor bíle čepice. Jeho úřad velkovezíra skončil roku 1333.\n\nNěkteré zdroje uvádí že byl Orhanovým bratrem.\n"}
{"id": "1306183", "url": "https://cs.wikipedia.org/wiki?curid=1306183", "title": "Nizamüddin Ahmed Paša", "text": "Nizamüddin Ahmed Paša\n\nMahmudoğlu Nizamüddin Ahmed Paša byl osmanský státník a v letech 1331–1348 velkovezír Osmanské říše.\n"}
{"id": "1306185", "url": "https://cs.wikipedia.org/wiki?curid=1306185", "title": "Louis-Marie Ling Mangkhanekhoun", "text": "Louis-Marie Ling Mangkhanekhoun\n\nLouis-Marie Ling kardinál Mangkhanekhoun (* 8. dubna 1944, Bonha Louang, Laos) je laoský římskokatolický kněz, biskup, a od roku 2017 kardinál. Jeho jmenování kardinálem oznámil papež František 21. května 2017, odznaky své hodnosti převzal během veřejné konzistoře 28. června téhož roku.\n\n\n"}
{"id": "1306187", "url": "https://cs.wikipedia.org/wiki?curid=1306187", "title": "Jan Pošvář", "text": "Jan Pošvář\n\nJan Pošvář (* 16. května 1985 Pelhřimov) je český programátor a politik, od října 2017 poslanec Poslanecké sněmovny PČR, člen kontrolního a zemědělského výboru, člen Pirátů.\n\nAbsolvoval Gymnázium Pelhřimov a vystudoval aplikovanou informatiku na Vysoké škole polytechnické Jihlava. Ještě během studií si našel práci jako programátor ve společnosti T-SOFT v Praze, kde se podílí na vývoji informačních systémů. Během svého života se učil i řemeslu svého otce a od června 2013 získal řemeslnou živnost – malířské a natěračské práce.\n\nJan Pošvář žije v obci Mnich na Pelhřimovsku. Zajímá se o historii, přírodu, lidská práva, politiku, informační technologie a informační podporu krizového řízení. Ve volném čase programuje a je náruživým hráčem počítačových her rozvíjejících tvořivost a představivost (např. Cities: Skylines, Minecraft). \n\nJe členem Pirátů, ve straně zastával post předsedy krajského sdružení Vysočina. \nV krajských volbách v roce 2016 kandidoval za Piráty do Zastupitelstva Kraje Vysočina, ale neuspěl.\nVe volbách do Poslanecké sněmovny PČR v roce 2017 byl lídrem Pirátů v Kraji Vysočina a z této pozice byl zvolen poslancem.\n"}
{"id": "1306188", "url": "https://cs.wikipedia.org/wiki?curid=1306188", "title": "Hacı Paša", "text": "Hacı Paša\n\nHacı Paša byl osmanský státník a v letech 1348–1349 velkovezír Osmanské říše.\n"}
{"id": "1306257", "url": "https://cs.wikipedia.org/wiki?curid=1306257", "title": "Eugène Tisserant", "text": "Eugène Tisserant\n\nEugène-Gabriel-Gervais-Laurent kardinál Tisserant (24. března 1884, Nancy – 21. února 1972, Albano Laziale) byl francouzský římskokatolický kněz, biskup, a kardinál. Byl dlouholetým členem Římské kurie, odborníkem na východní patristiku a Starý zákon a profesorem na Athenaeu.\n\nNa kněze byl vysvěcen 4. srpna 1907 Charles-Françoisem Turinazem, biskupem z Nancy. Kardinálem byl kreován Piem XI. 15. června 1936. O rok později, 25. července 1937 byl vysvěcen na biskupa kardinálem Pacellim, pozdějším papežem Piem XII. V letech 1936–1959 stál v čele Kongregace pro východní církve.\n\nKardinál Tisserant mluvil plynně třinácti jazyky: amharsky, arabsky, akkadsky, anglicky, francouzsky (mateřský jazyk), německy, řecky, hebrejsky, italsky, latinsky, persky, rusky a syrsky.\n\n\n"}
{"id": "1306270", "url": "https://cs.wikipedia.org/wiki?curid=1306270", "title": "Sinanüddin Fakih Yusuf Paša", "text": "Sinanüddin Fakih Yusuf Paša\n\nSinanüddin Fakih Yusuf Paša byl osmanský státník a v letech 1349–1364 velkovezír Osmanské říše. Byl posledním velkovezírem sultána Orhana I. a první sultána Murada I.\n\nPodle nápisu z roku 1360 byl synem Muslihuddina Musy a vnukem Mecdüddina İsy. \n\nPo jeho smrti se stal jeho nástupcem Çandarlı Kara Halil Hayreddin Paša.\n"}
{"id": "1306271", "url": "https://cs.wikipedia.org/wiki?curid=1306271", "title": "Silo (knižní série)", "text": "Silo (knižní série)\n\nSilo (v originále Silo) je postapokalyptická sci-fi literární a úspěšná knižní série od amerického spisovatele Hughe Howeyho.\n\nSérie se odehrává na postapokalyptické zemi. Lidstvo se kvůli přežití uchyluje do Sila, podzemního města, rozkládajícího se do 144 pater. \"Silo\" zpočátku sleduje příběhy Holstona, šerifa Sila, ale poté také Julietty, Jahnsové a Marnese. Příběh je zahalen tajemstvími Sila a jejich finálním odhalením.\n\nSérie je rozdělena do tří knih, avšak první dvě jsou tvořeny 8 prvotními, samovydáními knihami.\n\nPrvní kniha série s názvem \"Silo\" (v anglickém originále \"Wool Omnibus\") byla vydána 25. ledna 2012 vydavatelstvím Broad Reach Publishing. Českého vydání se dočkala v roce 2014 vydavatelstvím Knižní klub. Kniha je sestavena z následujích pěti knih, které autor samovydal:\n\nDruhá kniha série s názvem \"Turnus\" (v anglickém originále \"Shift\") byla vydána 28. ledna 2013 vydavatelstvím Broad Reach Publishing. Českého vydání se dočkala v roce 2015 vydavatelstvím Knižní klub. Kniha je sestavena z následujích třech knih, které autor samovydal:\n\nTy jsou v knize \"Turnus\" rozděleny do tří částí: Odkaz, Předpisy, Dohoda (Legacy, Order, Pact).\n\nTřetí kniha série s názvem \"Prach\" (v anglickém originále \"Dust\") byla vydána 17. srpna 2013 vydavatelstvím Broad Reach Publishing. Českého vydání se dočkala v roce 2016 vydavatelstvím Knižní klub. Kniha je v pořadí třetí / devátá.\n\nJedná se o finální díl série, ve kterém jsou odhaleny poslední tajemství, avšak konec není uzavřen. Ten je volně otevřen, aby si lidé mohli domyslet, co se dělo dál.\n\n\n\n"}
{"id": "1306272", "url": "https://cs.wikipedia.org/wiki?curid=1306272", "title": "Ústavní rada (Francie)", "text": "Ústavní rada (Francie)\n\nÚstavní rada () je nejvyšší instituce soudní moci ve Francii. Vznikla Ústavou V. republiky v roce 1958. Sídlí v Palais Royal v Paříži.\n\nÚstavní rada posuzuje ústavnost právních předpisů. Mezi její pravomoci také patří kontrola volebního procesu, včetně posuzování otázky volitelnosti a nevolitelnosti kandidátů. Ústavní rada může rozhodnout o uvolnění postu prezidenta republiky, pokud ten je nezpůsobilý vykonávat svou funkci. Pokud se prezident rozhodne vyhlásit výjimečný stav, konzultuje to předem s Ústavní radou.\n\nÚstavní rada je devítičlenná. Každé tři roky jsou jmenováni tři členové na devítiletý mandát, po jednom je jmenují prezident a předsedové obou komor parlamentu, tedy Národního shromáždění a Senátu.\n\nČleny Ústavní rady jsou \"de iure\" doživotně všichni prezidenti republiky.\n\n\n"}
{"id": "1306275", "url": "https://cs.wikipedia.org/wiki?curid=1306275", "title": "Studený spoj", "text": "Studený spoj\n\nStudený spoj může být:\n\n"}
{"id": "1306276", "url": "https://cs.wikipedia.org/wiki?curid=1306276", "title": "Maximilien de Fürstenberg", "text": "Maximilien de Fürstenberg\n\nMaximilien Louis Hubert Egon Vincent Marie Joseph kardinál de Fürstenberg-Stammheim (23. října 1904, Heerlen - 22. září 1988, Yvoir) byl belgický římskokatolický kněz, biskup, a kardinál.\n\n\n"}
{"id": "1306277", "url": "https://cs.wikipedia.org/wiki?curid=1306277", "title": "AEGON International 2017 – mužská čtyřhra", "text": "AEGON International 2017 – mužská čtyřhra\n\nMužská čtyřhra AEGON International 2017 probíhala na přelomu června a července 2017. Do deblové soutěže eastbournského tenisového turnaje nastoupilo šestnáct dvojic. Obhájcem titulu z roku 2014 byla filipínsko-britská dvojice Treat Conrad Huey a Dominic Inglot.\n\nVítězem se stal nejvýše nasazený americký pár Bob a Mike Bryanovi, kteří ve finále zdolali indicko-brazilskou dvojici Rohan Bopanna a André Sá. Po dvousetovém průběhu 6–7 a 6–4 rozhodl až supertiebreak poměrem míčů [10–3]. Oba šampioni si do žebříčku ATP připsali 250 bodů a získali rekordní sto třináctou společnou trofej, když naposledy předtím triumfovali na květnovém Rome Masters 2016.\n\nBryanovi tak čtyřmi koly prošli v rozmezí 48 hodin, od čtvrtka do pátku.\n\n"}
{"id": "1306279", "url": "https://cs.wikipedia.org/wiki?curid=1306279", "title": "Michele Ferrero", "text": "Michele Ferrero\n\nMichele Ferrero (26. dubna 1925 – 14. února 2015) byl italský podnikatel, majitel cukrovinkové firmy Ferrero, z níž za svého života vytvořil druhou největší evropskou firmu ve svém oboru, ačkoli začínal jako dědic malé firmy a kavárny v Albě, v kraji Piemont, které založil jeho otec. Do otcovy firmy nastoupil roku 1949. Proslul zejména vytvořením výrobku Nutella, která je tvořena tradiční čokoládovo-oříškovou pastou gianduja, do níž Ferrero začal přidávat olivový olej. Vymyslel též výrobky jako kinder vajíčko či peprmintové bonbóny Tic Tac. Roku 2014, rok před svou smrtí, byl podle agentury Bloomberg 20. nejbohatším člověkem světa, byl rovněž nejbohatším Italem. Roku 1997 řízení firmy předal svým synům Giovanni Ferrerovi a Pietro Ferrerovi. \n"}
{"id": "1306280", "url": "https://cs.wikipedia.org/wiki?curid=1306280", "title": "Konžské letectvo", "text": "Konžské letectvo\n\nKonžské letectvo (, doslova Letectvo republiky Kongo), je letectvo Konga a jedna ze tří hlavních složek jeho ozbrojených sil.\n\nKonžské vzdušné síly disponují dvěma hlavními základnami:\nTabulka obsahuje přehled letecké techniky letectva republiky Kongo podle Flightglobal.com.\n"}
{"id": "1306281", "url": "https://cs.wikipedia.org/wiki?curid=1306281", "title": "Kaple svatého Tomáše z Canterbury (Ratiboř)", "text": "Kaple svatého Tomáše z Canterbury (Ratiboř)\n\nZámecká kaple sv. Tomáše z Canterbury, neboli kaple Tomáše Becketa se nachází v polské Ratiboři (Slezské vojvodství). Byla vystavěna v gotickém slohu, je nazývána tzv. perlou slezské gotiky či slezskou Sainte Chapelle. Začala se budovat na konci 13. století ve východním části ratibořského zámku, pravděpodobně na místě menší románské rotundy, kterou objevili badatelé v 70. letech 20. století. V průběhu staletí ji ničily požáry, povodně, nepřátelská vojska a prohřešky nečinnosti, přesto i sedm století po svém vzniku stále existuje.\n\nVe 13. století již 200 let existoval hrad v Ratiboři a dochází zde k velkému rozvoji. Změna přichází až po smrti knížete Vladislava I. Ratibořsko - Opolského, kdy se velké Horno-slezské knížectví rozpadá na čtyři části. Ratibořskou část ovládají synové knížete Přemek a Měšek. Dochází ke sporům mezi biskupem Tomášem II. a vratislavským knížetem Jindřichem IV. Probusem.  Ve sporu šlo hlavně o feudální principy, které ovládaly tehdejší svět. Kníže Jindřich se snažil upevnit svou moc ve Slezsku a přitom pomýšlel i na zisk královského trůnu. Biskup naopak usiloval o to, aby církev na celém území tehdejšího Slezska byla samostatná a autonomní bez feudálních povinností. Za těchto okolností došlo k vojenskému konfliktu.\n\nKonflikt se odehrával na velkém území Slezska. V Ratiboři našel biskup Tomáš II. jedno z posledních opevnění, ve kterém se mohl ukrýt. Právě tento hrad se stal centrem, odkud biskup uplatňoval veškerou svou politiku proti Jindřichovi IV. Za této situace se biskup vydal ke knížeti a po dlouhé době tak došlo opět k jejich smíření. Na důkaz, že došlo k tomuto usmíření se společně rozhodli tento moment zvěčnit tím, že roku 1288 Jindřich IV. zakládá ve Vratislavi kolegiátní chrám a biskup se téhož roku rozhodl vystavět kostel na ratibořském hradu. Historické prameny se zde rozcházejí, kdy přesně byl kostel založen. Uvádějí se letopočty mezi lety 1288-1292. Nejčastěji se pak uvádí rok 1292. Biskup se sice s Jindřichem usmířil, ale v zasvěcení kostela zanechal vzkaz, jak tento spor mohl skončit. Hlavním patronem kostela se stal mučedník, který byl po střetu se světskou mocí zavražděn - sv. Tomáš Becket z Canterbury. I v tomto případě šlo o autonomii a samostatnost církve.\n\nS postupujícím rozšiřováním zámku se kaple stávala jeho nedílnou součástí. Odehrávaly se zde kapituly, bohoslužby a mše. Od 14. století v době Jana II. Opavského z dynastie Přemyslovců, až po knížete Valentýna plnila hlavně funkci hradní kaple, využívané knížecím dvorem.\n\nV průběhu staletí prošla kaple řadou přestaveb a úprav. V 15. století se vlivem povodní zcela zřítila jižní stěna. Při poslední rekonstrukci (2011) byly u jižní stěny nalezeny kusy zdiva a gotických střešních tašek. Kaple byla po povodních opravena a byla jí zachována i původní délka. Před kapli byla ještě představěna na čtvercovém půdorysu věž s předsíní. Ta byla však zničena během požáru v roce 1600.\n\nVe 40. letech 17. století byla kaple obnovena a došlo ke změnám výšek podlah a rozměru vnitřních prostorů. V 19. století se na zámku objevila i napoleonská vojska, které silně zničenou kapli využívala. V závěru 19. století kaple opět vyhořela. Následně byla opět obnovena. Dostavělo se čtvrté sedílium (nika pro sochy světců) v místě bývalého vstupu. Byl postaven zcela nový chór v podobě dochované dodnes. Došlo k zazdění vstupu, přepracování žeber a k částečné opravě kleneb. Na místo jednoho okna, které bylo v ose fasády vznikla okna dvě. Byla opravena i střecha. Kaple byla využívaná a ve 30. letech byla vyzdobena nástěnnými malbami. V roce 1945 převzal zámek společně s kaplí do vlastnictví stát. Památka chátrala, až do začátku 21. století. V roce 2008 začala generální oprava.\n\nVe 13. století se na územích jednotlivých monarchií ve střední Evropě objevují lokální, individualizované vzory rezidenčních kapli. Zámecká kaple v Ratiboři je příkladem gotické architektury. Kaple je označována za slezskou Sainte Chapelle a skutečně je inspirována touto francouzskou kaplí. Kaple odkazuje i na architekturu českou, moravskou i rakouskou a podtrhuje tak místní slezské hodnoty, protože řada architektonických znaků přímo navazuje na detaily kaple sv. Hedviky v klášteře v polské Třebnici. Při bližším zkoumání lze zjistit, že pařížský vzor byl všeobecně kopírován, ne pro svou gotickou architekturu, ale především díky svým sémantickým obsahům a funkcím. Jedná se především o jeho funkci relikviáře, což bylo velkou inspirací pro podobně vystavěné kaple.\n\nPůdorys založený na mírně prodlouženém čtyřúhelníku je jako v kaplích v Ulmerfeldu či Göttweigerhofu , kde se taky jako v ratibořské kapli objevuje pod hlavním prostorem malá sklepní komora. Neobvykle vysoký a štíhlý tvar kaple, který je překryt šestidílnou klenbou nalezneme například v kapli v Ulmelfeldu. Nejdůležitějším prvkem je pak členění stěn, které se vyskytuje ve všech podunajských kaplích. Nad dlouhou řadu sedílií (výklenků) se umísťuje pás vysokých štíhlých oken, které sídlí mezi příporami.\n\nZ dochovaných záznamů nemůžeme jednoznačně určit, kdo byl stavitelem ratibořské kaple, ale ze stavby je zřejmé, že stavitel převzal platný ikonografický vzor a zároveň se zde učil svému řemeslu. Ratibořské kapli dal vzhled typický pro dolnorakouské kaple, které však obohatil o nový plášť. Díky použití specifických konzol lze říci, že stavitel podstatnou část svého života strávil v jedné z českých nebo moravských dílen, nesprávně označovaných jako stavitelské dílny krále Přemysla Otakara II. Dalším podstatným prvkem se pro ratibořského mistra stal prvek napodobující tenké klenební přípory, které jsou k vidění v olomoucké katedrále, kde zřejmě také stavitel pobýval. Z celé škály tehdejších stavitelů se zdá, že stavitel ratibořské kaple byl nejlépe obeznámen s aktuálními motivy spirituální gotiky. Jen on totiž ve střední Evropě použil motiv tříramenné lancetové kružby, která byla přejata z projektu štrasburské katedrály. Ve stejném prostředí se mohl také naučit vytvářet hruškovité a protáhlé formy k vytvoření splývavého profilu rámu sedílií, kde jednotlivé oblouky podepřel namísto sloupkem netektonickou kaskádovou konzolou. Všechny tyto motivy jak domácí tak zahraniční kombinoval i s jinými zcela odlišnými formami. Nejlépe to dokumentuje zakrytí sedílií pomocí těžkých trojúhelnikových štítů (vimperků), které jsou ozdobeny plazivými výhonky a zakončeny velkými kříži.\n\nOrientace kaple je tradiční, oltář je orientován na východ. Základní architektonické detaily jsou provedeny ze světlého drobnozrnného pískovce tak jako při vzniku kaple. Během prvních 350 let své existence byla tato kaple stavbou dvoupodlažní. Úroveň původních podlah nám dnes naznačují niky podél severní stěny a dochované stopy po klenbách dolní části kaple. Spodní a horní podlaží spojovaly schody, ke kterým vedl dodnes dochovaný vstup. Viditelný ve východní stěně kaple. Objekt byl také delší o tloušťku západní stěny. Ta současná byla v polovině 17. století vestavěna dovnitř objektu, který byl zkrácen téměř o dva metry, což vedlo k narušení jeho proporcí. Půdorysným tvarem je pak protáhlý pravoúhelník (8,5 x 13 m ) a samotný prostor je zakryt třemi poli oblouků křížové klenby, jejichž tenká žebra se sbíhají na zavěšené stěnové sloupky ozdobené hlavicovým pásmem a konzolami z 19. století.\n\nV severní a jižní stěně se nacházejí dvoudílná lomená okna s kružbami. Okna těchto stěn jsou velice tmavá, jelikož se kaple nachází mezi již existující zástavbou. Severní stěna je součástí zámeckého celku a okna na jižní stěně jsou v částech kde stavby na sebe navazují pouze naznačená pomocí profilace tvaru oken. Ve východní a západní stěně se nacházejí dvě trojdílná lomená okna zakončena kružbou. Podařilo se zachovat původní zkosené ostění oken. Šikmé okenní parapety přecházejí do jednoduché podokenní římsy, která obíhá celou stavbu spolu s jednoduše zkoseným soklem. Ve vstupní fasádě se také nachází kruhové okno pouze s imitací kružby, které v interiéru není vidět, protože se nachází, až nad samotným zaklenutím kaple.\n\nRozměry lodě jsou 8,5 x 13m. V západní části se z počátku nacházela dřevěná kolátorská lóže, která byla v roce 1871 nahrazena novogotickou kamennou emporou, kterou podpírají dva sloupy s listově zdobenou hlavicí a je zaklenuta třemi poli křížové klenby se svorníky. Kamenné zábradlí, které se na empoře nachází je rozděleno na osm polí a každé pole je zdobeno čtyřlistou kružbou.\n\nPodél celého prostoru kaple obíhá obnovená podokenní římsa. Žebra sbíhají do oblých klenebních přípor, které jsou přerušeny hlavicemi a ukončeny restaurovanými konzolami. Přípory mají kalichovité hlavice, které jsou zdobeny různým vegetabilním dekorem. Interiér kaple je zaklenut třemi poli žebrové klenby. Kněžiště (presbyterium) má jedno obdélníkové pole paprskovitě zaklenuto. Žebra se opírají o válcové přípory s kalichovitými hlavicemi a sbíhají se do svorníku. V zaklenutí se nacházejí celkem tři svorníky. První umístěný nad chórem nese erb s nápisem: Renowarto 1872. Na svorníku nad kněžištěm se pak nachází erb. Prostřední svorník je bez ozdob.\n\nPod okny na severní stěně jsou výklenky (sedilia), které nejsou jenom ozdobnými nikami pro sochy světců, ale místy určenými pro duchovní. Naznačují, kde kdysi byla výška původní podlahy. Mezi válcovými příporami se jich nachází celkem 12. Jsou částečně zapuštěny do zdi a skládají se z trojlistů, doplněných vimperky zdobenými jednoduchými listy zakončeny bobulemi, které spolu se stylizovanými kříži dodávají sedíliím plasticitu. Společně se zaklenutím se jedná o nejhodnotnější gotické prvky nacházejících se v kapli.\n\nVeškeré zdi jsou omítnuté podle původní tradice, až na prvky, které odkazují na původní uspořádání kaple. Odkryté části zdiva jsou ponechány pouze na úrovni krypty a východní stěny. Restaurátoři se snažili věrně kopírovat původní barevné schéma kaple, podle dochovaných záznamů. Na východní stěně je umístěn obraz sv. Tomáše Becketa od malíře Jana Bochenka a sochy dvou svatých z oltáře. Samotný presbytář se svou oltářní mensou není nijak oddělen od zbytku kaple. Celá kaple je v současném stavu koncipována v jedné úrovni. V interiéru jsou umístěny i nové kostelní lavice.\n\nVysoká a štíhlá stavba s cihelným ústupkovým vstupním portálem, který barevně kontrastuje s bíle omítnutou fasádou nebo bíle natřenými opěráky. Na západní fasádě si můžeme všimnout odlišného natočení rohových opěráků, z důvodu připojení severní stěny kaple k zámeckému celku.\n\nHlavní vchod do kaple je umístěn v ose západního průčelí. Bohatě profilovaný novogotický portál byl přidán a vystavěn v 70. letech 19. století. Tvarem ústupkového západního portálu je lomený oblouk lemovaný pilíři vyčnívajícími z líce stěny, které jsou zakončeny malými kamennými vimperky. Na sloupcích portálu jsou umístěny talířovité hlavice. Nad lomeným obloukem se pak nachází vimperk s čtyřlistou kružbou, který je zakončený kamenným křížem. I v tympanonu jsou slepé kružby. Další vstup do interiéru kaple se nacházel v suterénu ve východní části jižní stěny.\n\nNa vstupní fasádě jsou umístěna dvě vysoká okna ukončená zalomením a zdobená kružbou. Všechna okna jsou umístěna nad římsou, která obíhá celou fasádou. Z této římsy pak vybíhají šikmé okenní parapety a samotná ostění oken. Fasády si jenom ve velmi malé míře zachovaly svou autenticitu díky četným katastrofám, které se v kapli udály. Koncem padesátých let 20. stol. se z rohové části fasády ztratila tzv. \"hlava Mongola\", která byla jediným dochovaným pozůstatkem výzdoby exteriéru kaple. Na západní části je umístěna věžička zakončena křížem. Neomítnutá vnější severní stěna, která přiléhá ke knížecímu domu, umožňuje vidět původní otvor, kterým do kaple vstupoval kníže na liturgické slavnosti, aniž by procházel mezi věřícími.\n\nPo třech letech od zahájení generálních oprav se v roce 2011 k renovaci připojili i historici. Jednalo se o kompletní renovaci, která zahrnovala opravu sklepů, zdiva, vstupního portálu s kamenickou výzdobou, montáži nových vitráží a střechy společně s nejvyšším bodem kaple, křížem. V roce 2014 začaly opravy interiéru. Chybějící kamenické prvky byly nahrazeny. Při restaurování byly nalezeny i prvky nástěnných maleb.\n\nNástěnných nik je celkově 12, to značí 12 apoštolů. Pokud se na kapli podíváme z ptačí perspektivy působí jako relikviář. Dolní úroveň kaple mohla být pohřební oratoří ratibořským Piastovcům a relikviářem. Badatelé se domnívají, že kaple mohla ukrývat relikvie sv. Tomáše Becketa nebo sv. Jana Křtitele. Kaple sv. Tomáše Becketta je nejhodnotnější památkou v celém zámeckém komplexu v Ratiboři.\n\n"}
{"id": "1306282", "url": "https://cs.wikipedia.org/wiki?curid=1306282", "title": "In dulci jubilo", "text": "In dulci jubilo\n\n„In dulci jubilo“ je tradiční vánoční koleda. Pochází ze středověku a původně obsahovala makaronské verše v němčině a latině. Přeložena byla také do angličtiny (např. verze „Good Christian Men, Rejoice“ z roku 1853, jejímž autorem je John Mason Neale), což zvýšilo její popularitu. Aranžmá pro píseň vytvořilo několik skladatelů, např. v 18. století Johann Sebastian Bach (chorálové preludium BWV 729), nebo v roce 1837 Robert Lucas de Pearsall, který je i autorem makaronského překladu do angličtiny. Ve 20. století využil melodii skladby Mike Oldfield, který vydal vlastní instrumentální verzi.\n"}
{"id": "1306285", "url": "https://cs.wikipedia.org/wiki?curid=1306285", "title": "Oklahoma Panhandle", "text": "Oklahoma Panhandle\n\nOklahoma Panhandle je protáhlý výběžek v severozápadní části amerického státu Oklahoma, zasahující mezi území Texasu, Kansasu, Colorada a Nového Mexika. Název Panhandle znamená „rukojeť rendlíku“ a je odvozen od jeho tvaru na mapě Oklahomy. Je tvořen okresy Cimarron County, Texas County a Beaver County, má celkovou rozlohu 14 730 km² (přes osm procent území Oklahomy) a žije v něm 28 751 obyvatel (sčítání 2010). Na území výběžku se nachází nejvyšší hora Oklahomy Black Mesa (1737 m n. m.).\n\nPo připojení Texasu k Unii vyvstala otázka otrokářství na novém území. Po dlouhém vyjednávání byl přijat Kompromis roku 1850: od Texasu byla odtržena jeho severní část, v níž bylo držení otroků zakázáno. Většina z ní byla připojena k teritoriu Kansas, ale úzký pruh země mezi 36,5. a 37. rovnoběžkou zůstal zemí nikoho. Oblast dostala název \"Cimarron Territory\" podle stejnojmenné řeky (ze španělského \"Cimarrón\", divoký) a obývali ji především pašeráci a honáci dobytka. Teprve v roce 1890 byla připojena k Oklahomě. Je to vyprahlá, odlehlá a řídce osídlená země, jejíž ekonomiku tvoří převážně ranče (ve třicátých letech patřila k oblastem nejhůře zasažených jevem Dust Bowl). V Goodwellu sídlí vysoká škola Oklahoma Panhandle State University.\n\n"}
{"id": "1306287", "url": "https://cs.wikipedia.org/wiki?curid=1306287", "title": "Albánská kuchyně", "text": "Albánská kuchyně\n\nAlbánská kuchyně () je národní kuchyně albánského lidu. Tedy středomořská, ovlivněná mnoha jinými kuchyněmi včetně italské, řecké a turecké. Vyznačuje se používáním středomořských bylin, jako \n\nje oregano, máta, bazalka, rozmarýn a dalších při vaření masa a ryb, ale také chilli papriček a česneku. Zelenina se používá v téměř každém jídle.\n\nHlavním jídlem Albánců je oběd, který se obvykle skládá z \"gjellë\" (guláš), hlavní chod z pomalu vařeného masa s různými druhy zeleniny a salát z čerstvé zeleniny, jako jsou rajčata, okurky, zelené papriky a olivy. Salát je ochucen solí, olivovým olejem, octem nebo citronovou šťávou.\n\nVe vysokohorských oblastech je častým pokrmem uzené maso s nakládanou zeleninou. Zvířecí orgány jsou také v kuchyni používány; střeva a hlavy kromě jiného, jsou považovány za lahůdku. Mléčné výrobky jsou nedílnou součástí kuchyně, obvykle doprovázeny všudypřítomným chlebem a alkoholickými nápoji, jako Raki. Mořské plody jsou běžné v pobřežních městech, jako Durrës, Vlorë, Shkodër a Sarandë.\n\n\n\n\n\n\n\nCukrárny jsou přítomny v každém albánském městě. Nejběžnější albánské dezerty se dělají po celém Balkáně:\nSodovka je jedním z nejvíce konzumovaných nealkoholických nápojů v Albánii. Nejznámější značka Glina pochází z pramene stejného jména. Další běžné nápoje zahrnují:\n"}
{"id": "1306288", "url": "https://cs.wikipedia.org/wiki?curid=1306288", "title": "Portsmouth (skladba)", "text": "Portsmouth (skladba)\n\n„Portsmouth“ je anglická lidová folková skladba podobná irským nebo skotským hornpipeům. Někdy je označována jako „Portsmouth Hornpipe“.\n\nNejstarší známá verze skladby pochází z roku 1701 z 11. vydání publikace \"The Dancing Master\" Johna Playforda. Je jednou ze tří skladeb, na základě kterých Ralph Vaughan Williams napsal v roce 1923 svoje \"Sea Songs\", jež byly původně druhou větou jeho kompozice \"English Folk Song Suite\" pro vojenskou hudbu. \"Sea Songs\" byly v roce 1942 samotným Williamsem přearanžovány pro klasický orchestr. V 50. letech 20. století byla melodie „Portsmouth“ použita pro televizní seriál BBC \"Billy Bunter of Greyfriars School\". Hudebník Mike Oldfield vydal v roce 1976 vlastní verzi skladby.\n"}
{"id": "1306291", "url": "https://cs.wikipedia.org/wiki?curid=1306291", "title": "Elf Aquitaine", "text": "Elf Aquitaine\n\nElf Aquitaine je bývalá francouzská ropná společnost existující v letech 1966 až 2000. Jejím sloučením se společností TotalFina vznikla nová Totalfinalelf, přejmenovaná v roce 2003 na Total. V rámci nabídky firmy Total zůstává Elf hlavní značkou paliv.\n\nKořeny společnosti Elf Aquitaine jsou ve třech různých francouzských ropných společnostech: Régie Autonome des Pétroles (RAP), Société Nationale des Pétroles d'Aquitaine (SNPA) a Bureau de Recherches de Pétroles (BRP). Ty vznikly, aby těžily v nově objevených ložiscích zemního plynu v Saint-Marcet v regionu Akvitánie v jihozápadní Francii. V prosinci 1965 se RAP a BRP sloučily do společnosti Entreprise de Recherches et d'Activités Pétrolières (ERAP) s dceřinými společnostmi SNPA, UGP a UIP, čímž vznikl koncern fungující ve všech fázích obchodu s ropou a palivy od průzkumu, přes těžbu a dopravu až po síť čerpacích stanic.\n\n28. dubna 1967 byly všechny společnosti sjednoceny do firmy pod značkou Elf (podle spojení: \"\", tj. \"Francouzská paliva a maziva\").\n\nElf se proslavil jako první společnost vyrábějící zcela syntetický olej pro závodní motory.\n\nV roce 1976 se firma Elf-ERAP spojila se společností Antar Pétroles de l'Atlantique. Tím vznikla Société Nationale Elf Aquitaine, později nazvaná jednoduše Elf Aquitaine.\n\nElf Aquitaine vstoupila na newyorskou burzu v roce 1991. V roce 1993 získala exkluzivní práva pro těžbu v Iráku od tehdejšího iráckého vůdce Saddáma Husajna. V té době zaměstnávala 94 tisíc zaměstnanců.\n\nV roce 1996 francouzská vláda prodala svůj podíl v Elf, ale podržela si tzv. zlatou akcii.\n\nV roce 2000 Elf Aquitaine zanikla sloučením se společností Total Fina, čímž vznikl čtvrtý největší gigant v oboru na světě. Nová firma nesla název Totalfinalelf, než ho v roce 2003 změnila na Total. Označení Elf nicméně dál udržuje jako značku svých produktů.\n\nV roce 1994 vyšel najevo skandál týkající se managementu firmy Elf. Deník \"The Guardian \"události popsal jako „\"největší vyšetřování podvodu v Evropě od druhé světové války. (…) Elf se stal soukromou bankou pro své manažery, kteří utratili 200 milionů liber na politické laskavosti, milenky, šperky, umělecká díla, vily a byty“.\" Ve skandálu figurovaly téměř čtyři desítky obviněných. Bývalí ředitelé společnosti Loikem Le Floch-Prigent a Alfred Sirven byli odsouzeni k pětiletým trestům vězení. Majitel Elf Nadhmi Auchi byl odsouzen na 15 měsíců vězení podmíněně a musel zaplatit pokutu 2 miliony euro za účast ve zneužívání nelegálních provizí. Do skandálu byli zapojení i vysoce postavení politici jako bývalý ministr zahraničí a v té době předseda Ústavní rady Roland Dumas. I když se řešil případ z doby, kdy v čele Francie stál prezident François Mitterrand, jehož spojenci z řad socialistů z tajných finančních toků společnosti Elf profitovali, údajně celý systém fungoval již od dob Charlese de Gaulla.\n\nElf od počátku své existence využíval automobilové závody jako nástroj propagace. Čtyři roky spolupracoval s výrobcem sportovních vozů Matra. Během té doby tým získal tituly ve francouzském šampionátu formule 3 (Henri Pescarolo), mistrovství Evropy formule 2 (Jean-Pierre Beltoise) a titulu mistra světa ve formuli 1 v roce 1969 (Jackie Stewart s monopostem Tyrrell týmu Elf Team Tyrrell).\n\nNásledně Elf ovlivněný národními zájmy francouzské vlády jako svého vlastníka začal spolupracovat s automobilkou Renault. Závodní vozy Renault od té doby nejen ve formuli 1 nosily logo firmy Elf a používaly její maziva.\n\nVelmi úspěšný byl program hledání talentů \"Volant Elf\" založený Françoisem Guiterem na začátku 70. let. Nadaní jezdci se účastnili podzimní závodnické školy, z níž dva vítězové získali pro příští sezonu plný rozpočet na účast ve Formuli Renault. V případě úspěchů pak postupovali do formule 3, formule 2 (později formule 3000) a případně formule 1. Programem úspěšně prošli a tzv. piloty Elf se stali například pozdější jezdci formule 1 Patrick Tambay, Didier Pironi, Alain Prost, Pascal Fabre, Olivier Grouillard, Paul Belmondo, Éric Bernard, Érik Comas nebo Olivier Panis.\n\n"}
{"id": "1306292", "url": "https://cs.wikipedia.org/wiki?curid=1306292", "title": "Gantimur", "text": "Gantimur\n\nGantimur (, ; † 1686) byl ruský kníže evenckého původu. Původně jeden z náčelníků evenckých rodů ve východním Zabajkalsku, v 50. letech 17. století váhal mezi životem na ruském, nebo čchingském území. Nakonec si roku 1667 vybral ruské poddanství, což vyvolalo téměř dvě desetiletí protestů čchingské vlády a živilo rusko-čchingské konflikty. Roku 1684 se nechal pokřtít, zemřel na cestě do Moskvy.\n\nGantimur byl koncem 40. let 17. století náčelník Něljudů, jednoho z rodů stepních (neboli jízdních) Evenků (Tunguzů), lovců a pastevců. Žil se svým rodem ve východním Zabajkalsku, ve vrchovině Šilky mezi ústími Ononu a Něrči. Měl kolem 500 mužů.\n\nOd začátku 1651 dobrovolně odevzdával jasak (daň v sobolích kožešinách) Rusům, kteří se tehdy objevili v Zabajkalsku a na Amuru. Ruští historikové tradičně považují odevzdání jasaku za znak přijetí ruského poddanství. Ruský historik Andrej Zujev však míní, že věc nebyla tak jednoznačná, Gantimur zřejmě začátkem 50. let odevzdání jasaku s přijetím poddanství neztotožňoval, jasak mohl dávat i jako dar nebo výměnou. \n\nRoku 1654 přestal Rusům jasak platit a odešel se svými lidmi na jih, k řece Arguň, a usadil se u řek Gan a Chajlar. Rusové ho vyzývali k návratu, ale neúspěšně. Téhož roku Evenkové, včetně Gantimura, zaútočili na Rusy v Šilském ostrohu (předchůdci Něrčinska), postaveném na jejich území.\n\nV létě 1656 se vrátil k Rusům, znovu začal platit jasak, a situace se uklidnila Na podzim 1656 však oblastí prošla skupina padesáti vzbouřených kozáků táhnoucích na Amur, která cestou olupovala domorodce. Ti reagovali nepřátelstvím ke všem Rusům a roku 1656 zničili Irgenský a 1657 vyvrátili i Šilský ostroh. Gantimur se však tohoto neúčastnil, zřejmě koncem roku 1656, nebo později (roku 1658), totiž odešel opět na jih, a sice k řece Non. \n\nVětšina historiků na základě jeho pozdějšího tvrzení (z roku 1685) uvádí, že jeho lid odehnali na Non Čchingové a on odešel s nimi. Od Čchingů dostal plat, 4. hodnost a pravomoc nad svými lidmi. \n\nPo aktivizaci Rusů na Amuru v 60. letech Čchingové přikázali Gantimurovi zaútočit na Rusy, ten však roku 1667 se svými lidmi přešel zpět na ruské území. zřejmě kvůli blíže neznámým sporům s čchingskými úřady. Po něm přešlo k Rusům ještě několik domorodých náčelníků. Čchingové v tom viděli nebezpečný precedent a projev nálad mezi místními kmeny, protestovali u něrčinského vojevody a žádali Gantimurovo vydání. Vydání Gantimura bylo stálým požadavkem čchingské diplomacie vůči Rusku po celá 70. léta i první polovinu let 80.\n\nV polovině 70. let měl Gantimur devět žen, 30 dětí a 300 bojovníků. Požádal o přestup na pravoslavnou víru a roku 1684 byl se synem Katanem pokřtěn, dostal jméno Petr, jeho syn Pavel. Poté na vlastní žádost se synem v doprovodu syna bojarského Ignatije Milovanova odcestoval do Moskvy, na půl cestě – v Narymu – však (roku 1685) zemřel.\n\nGantimurův syn Katana-Pavel byl v Moskvě přijat s respektem jako přední čestný host, přijal ho car a bohatě obdaroval, byl zapsán mezi ruské šlechtice v nejprestižnějším, moskevském, seznamu a dostal knížecí titul a dům a dvůr v Něrčinsku. Gantimurovi potomci poté věrně a spolehlivě sloužili Rusku, přičemž dědičně a autonomně, za minimálního vměšování ruské vlády, vládli svým Evenkům kočujícím u řek Ingody, Šilky a Arguni. Roku 1689 měli cca 5600 lidí. Začátkem 90. let 17. století byli schopni do ruských služeb postavit 3000 jezdců. Roku 1760 byl zřízen 500členný evencký jízdní kozácký pluk pohraniční stráže, kterému dědičně velela gantimurovská knížata. Ve 20. letech 19. století bylo gantimurovským knížatům podřízeno téměř 11 tisíc Evenků.\n\nV Amurském oblastním muzeu v Blagoveščensku je vystavován Gantimurův luk, reflexní luk mongolského typu.\n\nPotomkem Gantimura je Natalja Sergejevna Gantimurová, modelka a Miss Ruska 2011.\n"}
{"id": "1306293", "url": "https://cs.wikipedia.org/wiki?curid=1306293", "title": "Cessna 207", "text": "Cessna 207\n\nCessna 207 je typ jednomotorového hornoplošníku s dvojčlennou osádkou a kapacitou 6 pasažérů, osazený pevným příďovým podvozkem, určený pro rekreační a transportní účely, vyrobený americkou společností Cessna. V případě potřeby je možné tento letoun osadit plováky či lyžemi. U tohoto modelu (podobně jako u C206) lze taktéž vyndat některá sedadla (typicky se jedná o třetí řadu zepředu) a vybavit letoun luxusním interiérem, čím z něj lze udělat soukromé transportní letadlo se značně nižšími provozními náklady, než u letounů s pohonem proudovými či turbovrtulovými motory.\n\nPohon tohoto letounu zajišťuje šestiválcový motor Lycoming IO-540 s plochým uspořádáním válců o výkonu 224 kW. Motor má při cestovním výkonu spotřebu 56,88 litrů paliva na hodinu, což je sice pro letouny obecného letectví osazené spalovacím motorem spotřeba relativně vysoká, u konkurenčních letounů osazených turbovrtulovým motorem může ovšem dosáhnout až dvojnásobku. Motor je chlazený vzduchem, jež k němu přichází dvěma otvory u vrtule letadla, karburátor je vybaven vyhříváním.\n\nVýbava kokpitu je jako u většiny letounů společnosti Cessna následující: avionika je uspořádána ve sloupcovitém uskupení blížeji kopilotovi, směrem k pilotovi poté následují výstupy avioniky (ILS, ADF...), dále následují přístroje jako variometr, rychloměr a měřiče subsystémů, jako například teplota spalin, teplota a tlak oleje, množství paliva v nádržích, ampérmetr alternátoru atd. Spínače subsystémů se nacházejí ve spodní části panelu. Ovládání motoru je přesně v dolní střední části panelu a obsahují kromě regulace koncentrace paliva ve vstřikované směsi a výkonového ovladače i modrý ovladač otáček vrtule. Kokpit je vybaven klimatizací, jež reguluje taktéž teplotu v prostoru pro cestující. Kabina není přetlakována.\n\n26. června 2017 Vinalhaven, USA\n\nCessna 207 zaplněná poštou a jiným nákladem po vzletu z letiště ve městě Vinalhaven má problémy s nabíráním výšky a ve vysoké rychlosti naráží do stromů za drahou. V době nehody v ní byl pouze pilot, jež incident přežil, letadlo ovšem bylo totálně zničeno. Pozdější vyšetřování prokázalo, že letadlo bylo silně přetíženo, což způsobilo zanedbatelný přírůstek výšky a kolizi se stromy za drahou.\n\n\n"}
{"id": "1306296", "url": "https://cs.wikipedia.org/wiki?curid=1306296", "title": "Chew Bahir", "text": "Chew Bahir\n\nChew Bahir (také \"Lake Istifanos\") je jezero ve Státě jižních národů, národností a lidu v Etiopii, při maximálním stavu vody zasahuje také na území Keni. V roce 1960 mělo rozlohu 2000 km², od té doby se však většina jeho plochy změnila na bažiny. Hlavním přítokem je řeka Weito. Jako první Evropan je v roce 1888 navštívil maďarský cestovatel Sámuel Teleki a nazval je \"Štěpánčino jezero\" podle rakouskouherské princezny Štěpánky Belgické, častěji se používá název Chew Bahir, který v amharštině znamená \"slané jezero\". Na jezeře žije početná populace plameňáků.\n\n"}
{"id": "1306297", "url": "https://cs.wikipedia.org/wiki?curid=1306297", "title": "Bohumil Přikryl", "text": "Bohumil Přikryl\n\nBohumil Přikryl ( 20. října 1893 Bystřice pod Hostýnem – 24. března 1965 Praha) byl český nakladatelský pracovník a legionář.\n\nVystudoval architkturu na Českém vysokém učení technickém v Praze. Během první světové války bojoval jako legionář na ruské frontě. Po návratu do Prahy se v roce 1919 stal jednatelem Svazu československých legionářů O dva roky později založil Svaz socialistických legionářů a byl redaktorem svazového časopisu. Roku 1929 vydal Sibiřské drama, dílo, které polemizovalo proti divadelní hře Rudolfa Medka Plukovník Švec. V letech 1933-1938 působil jako předseda Ligy pro lidská práva v ČSR. Během druhé světové války (v letech 1942-1945) byl vězněn v koncentračním táboře. Po roc 1945 se stal ředitelem legionářského nakladatelství a tiskárny Čin. V závěru života pracoval jako překladatel.\n\nV roce 1992 mu byl udělen Řád T. G. Masaryka IV. třídy in memoriam.\n\n"}
{"id": "1306301", "url": "https://cs.wikipedia.org/wiki?curid=1306301", "title": "Adenet le Roi", "text": "Adenet le Roi\n\nAdenet le Roi, někdy také Adenés li Rois (asi 1240 - asi 1300) byl francouzský středověký básník. Působil jako dvorní truvér brabanstkého vévody Jindřicha III., který byl v mládí také básníkem. Po jeho smrti toku 1261 odešel do Flander a v letech 1270 až 1271 se s družinou flanderského hraběte Víta z Dampierre (Guy de Dampierre) zúčastnil křížobé výpravy krále Ludvíka IX. do Tunisu. Po návratu žil dalšíh třicet let na hraběcím dvoře. Několikrát navštívil s hrabětem královský dvůr v Paříži. Jeho jméno znamená Adámek Král a svědčí o tom, že byl prvním z hraběcích truvérů. Poslední zmínka o něm je z dokumentu datovaného do roku 1297.\n\nAdenet le Roi je autorem tří \"chansons de geste\" a jednoho dvorského románu:\n"}
{"id": "1306302", "url": "https://cs.wikipedia.org/wiki?curid=1306302", "title": "Aktinidie lahodná", "text": "Aktinidie lahodná\n\nAktinidie lahodná (\"Actinidia deliciosa\") je opadavá, dvoudomá, bujně rostoucí keřovitá liána pocházející z jižní Číny, kde se dosud přirozeně vyskytuje v horských lesích s nadmořskou výškou 800 až 2000 m v oblastech podél Žluté řeky. Na samičích rostlinách vyrůstající plody jsou dužnaté bobule známé pod jménem Kiwi, kvůli kterým byly rostliny rozšířeny do mnoha zemí.\n\nDřeviny jsou součásti původních lesních porostů v čínských provinciích Čchung-čching, Che-nan, Chu-nan, Chu-pej, Jün-nan, Kan-su, Kuang-si, Kuang-tung, Kuej-čou, S’-čchuan, Šan-tung a Ťiang-si a jsou také často kultivované i v jiných oblastech. Semena aktinidie lahodné byla z Číny dovezena roku 1904 na Nový Zéland, kde rostliny poprvé plodily roku 1910. Nato podstoupily šlechtění a v roce 1924 byl zahradníkem Haywardem Wrightem získán kultivar 'Hayward', který je dosud nejšířeji pěstovaným.\n\nPůvodně byly vysazovány jen v místních zahradách a až po roku 1940, kdy v důsledku 2. světové války byl z jihovýchodní Asie zastaven dovoz ovoce na Nový Zéland, začaly být plody komerčně pěstovány na plantážích. Pro snazší proniknutí na světové trhy dostalo ovoce roku 1974 marketingový obchodní název Kiwi po kultovním, endemickém nelétavém ptáku kiwi. Mimo zplanění a rozšíření do novozélandských lesů je aktinidie lahodná vysazována v  subtropickém a tropickém pásmu téměř po celém světě. Tyto rostliny však již nepocházejí z Číny, ale jsou potomky šlechtěnců z Nového Zélandu.\n\nAktinidie lahodná je schopná se přizpůsobit subtropickému kontinentálnímu nebo středomořskému klimatu a v tropech i horskému. Požaduje v zimním období jisté množství chladu, který je předpokladem úspěšného růstu a hlavně plodnosti, nejlépe se ji daří v podhůří nebo horách subtropů. V době vegetačního klidu je značně mrazuvzdorná, původní rostliny snesou až -24 °C, pěstované odrůdy pouze okolo -16 °C. Na jaře jsou však citlivé, narašené pupeny odolají jen -4 °C. Ploidie druhu je 2n = 174.\n\nPotřebuje dobře osluněné stanoviště s propustnou, lehkou půdu s dostatkem humusu a neutrální reakci (pH 6,5 až 7). V období růstu žádá hodně vláhy, nedostatek snižuje výnosy stejně jako déšť v době kvetení, ideální množství je okolo 1500 mm srážek ročně (v ČR asi 650 mm). Nevhodná jsou stanoviště s vysokou hladinou podzemní vody.\n\nVytrvalá, dvoudomá, bujně rostoucí liána keřovitého vzrůstu s ovíjivými, dřevnatějícími výhony dlouhými až 9 m, která roste z rozložitého kořenového systému s početnými vlasovými kořínky. Rašící pruty jsou tmavě červené a plstnaté, starší mají barvu šedě hnědou, případně nazelenalou a narostou za den až 5 cm. Jsou střídavě porostlé opadavými, kožovitými listy s dlouhými řapíky, jejich okrouhlé čepele se srdčitou bázi bývají 7 až 20 cm dlouhé a 7 až 16 cm široké, vrcholek mají uťatý či ostře špičatý a okraj v horní části drobně pilovitý. Mají 6 až 8 párů žilek, na líci jsou tmavě zelené, na rubu mají vyniklé střední žebro i žilky a jsou bělavě nebo nahnědle pýřité.\n\nKvěty aktinidie lahodné jsou nejčastěji funkčně jednopohlavné, jen výjimečně oboupohlavné, bývají velké až 5 cm, jsou oranžovožluté nebo krémové, mírně voní a mají asi 1 cm dlouhé stopky. Nejčastěji vyrůstají samčí květy ve vrcholičnatém květenství po třech a samičí květy osamoceně. Květy mívají pět až šest kališních lístků široce vejčitých, 0,5 až 1 cm velkých. Stejný počet bývá nestejně velikých, střechovitě překrytých, široce vejčitých korunních lístků s krátkým nehtíkem a okrouhlým vrcholem, které jsou velké 1 až 2 cm. V květech jsou chomáčky tyčinek s asi 1 cm dlouhými nitkami nesoucí žluté prašníky a žlutý, kulovitý, mnohodílný semeník s mnoha čnělkami. V samičích květech jsou prašníky menší a neobsahují pyl, v samčích je semeník s čnělkami zakrslý.\n\nKvěty produkují málo nektaru a nejsou pro opylovače, hlavně včely, příliš atraktivní, na opylení se často podílí i vítr. Na jedné rostlině všechny květy vykvetou v rozmezí pěti dnů, samčí kvetou 10 až 18 dnů, samičí 8 až 12. Samičí květ obsahuje velké množství semenných zárodečných buněk, čím se jich více opylí, tím plod obsahuje více semen a je větší a těžší. Při komerčních výsadbách se sází jedna samčí rostlina na osm až deset samičích, průměrně však bývá opyleno pouze 10 až 15 % z rozkvetlých květů.\n\nPlody jsou 5 až 6 cm velké hnědé bobule kulovitého, válcovitého nebo vejčitého tvaru, v mládi bývají hustě rezavě chlupaté a později částečně olysané, mají početné hnědavé lenticely a na konci vytrvalý kalich. Obsahují četná malá, černá semena obalená jedlým, dužnatým, zeleným oplodím. Dužina obsahuje vitamín C, vitamín E a řadu vitamínů skupiny B, jakož i železo, fosfor, draslík a další. Chlupy z povrchu bobulí obsahují enzym aktinidin, který u citlivých lidí může podráždit sliznici v hrdle. Další využití plodů viz článek kiwi.\n\nRostliny se v přírodě množí rozrůstáním kořenového systému nebo semeny, která po stratifikaci vyklíčí za dva až tři týdny, jen v 10 až 25 % vyrostou semenáče samičího pohlaví. Při množení ze semen jsou potomci značně nevyrovnaní a v zahradnické praxi se mladé rostliny získávají řízkováním bylinnými, polovyzrálými či kořenovými řízky, nebo roubováním a očkováním semenáčů ve věku jednoho roku, nověji také metodou ex vitro, pomoci vegetačních pupenů samičích rostlin.\n\nRostliny začínají plodit již ve věku čtyř let, plně v osmi až deseti, v dobrých podmínkách dává jedna rostlina až 25 kg ovoce. Pro zachování dostatečně tvorby květů nutno rostliny v období vegetačního klidu prořezávat.\n\nRostlina byla poprvé popsána v roce 1940 jménem \"Actinidia latifolia\" var. \"deliciosa\", které bylo postupně změněno na \"Actinidia deliciosa\". Taxonomické zatřídění není dosud ustáleno, např. podle The Plant List je \"Actinidia deliciosa\" platné jméno, podle Catalogue of Life je synonymem pro \"Actinidia chinensis\" var.'hispida', podle KEW je synonymem pro \"Actinidia chinensis\" var. 'deliciosa' a ITIS výraz \"Actinidia deliciosa\" vůbec nezná.\n\n"}
{"id": "1306306", "url": "https://cs.wikipedia.org/wiki?curid=1306306", "title": "Nicola Canali", "text": "Nicola Canali\n\nNicola kardinál Canali (6. června 1874, Rieti - 3. srpna 1961, Vatikán) byl italský římskokatolický kněz a kardinál.\n\n\n\n"}
{"id": "1306307", "url": "https://cs.wikipedia.org/wiki?curid=1306307", "title": "Gunmen", "text": "Gunmen\n\nDavid Havlena, redaktor magazínu Spark, o albu napsal, že se jedná o „prvotřídní powermetalové album, které bude v dané kategorii sakra žhavým tělískem.“ Desku ohodnotil maximálními šesti body, v celkovém hodnocení všech redaktorů časopisu pak \"Gunmen\" získalo 4,23 bodů, čímž se stalo čtvrtým nejlépe hodnoceným albem měsíce červenec v žebříčku Sparku. Deska se v německé hitparádě Media Control Charts umístila na osmém místě.\n\n\n"}
{"id": "1306312", "url": "https://cs.wikipedia.org/wiki?curid=1306312", "title": "EchoStar 23", "text": "EchoStar 23\n\nEchoStar 23 je telekomunikační družice mezinárodní společnosti EchoStar a vyrobená firmou Space Systems Loral. Je umístěna nad 44,9. stupněm západní délky na geostacionární oběžné dráze Země a poskytuje televizní signál pro Brazíli v pásmu. K tomuto účelu má na palubě 32 transpordérů v pásmu K.\n\nEchoStar 23 byl uveden na přechodovou dráhu ke geostacionární dráze pomocí nosné rakety Falcon 9 v1.1 FT společnosti SpaceX, sídlem v kalifornském Hawthornu. Satelit byl přiliš těžký na to, aby se první stupeň pokusil o přistání, takže Falcon 9 letěl v konfiguraci bez roštových kormidel a přistávacích nohou.\n\nSatelit byl navrhut a vyroben společností Space Systems Loral a je postavený na platformě LS-1300. Při startu vážil pět a půl tuny a životnost je plánována na více než 15 let.\n\nPro Falcon 9 to byl poslední let, při kterém se použil manuální autodestrukční systém, všechny následující lety už využívaly automatický systém.\n"}
{"id": "1306314", "url": "https://cs.wikipedia.org/wiki?curid=1306314", "title": "Gregorio Rosa Chávez", "text": "Gregorio Rosa Chávez\n\nGregorio kardinál Rosa Chávez (* 3. září 1942, Sociedad, Salvador) je salvadorský římskokatolický kněz, biskup, a od roku 2017 kardinál. Jeho jmenování kardinálem oznámil papež František 21. května 2017, odznaky své hodnosti převzal během veřejné konzistoře 28. června téhož roku.\n\n\n"}
{"id": "1306315", "url": "https://cs.wikipedia.org/wiki?curid=1306315", "title": "Tajemství české minulosti (časopis)", "text": "Tajemství české minulosti (časopis)\n\nTajemství české minulosti je český populárně-naučný časopis, který se zcela orientuje na články o české historii, a to od nejstarších dějin pravěku až po nejnovější dějiny počátku 21. století. Časopis vychází od 26. února 2010. Od čísla 1 do čísla 16 vycházel jako dvouměsíčník, měl 114 stran. Od čísla 17 (leden – únor 2013) má současný o něco menší formát (28,5 x 19,5 cm). Od čísla 17 do čísla 82 měl časopis 84 stran a jednalo se o měsíčník, vycházelo ale pouze 10 čísel ročně (leden – únor a červenec – srpen byla dvoučísla). Od čísla 83 (podzim 2019) vychází jako čtvrtletník a má 100 stran. Šéfredaktorkou byla na počátku Ilona Šťastná, od čísla 6 byl šéfredaktorem Marek Vlha, od čísla 62 Václav Kaška a od čísla 84 Lucie Jahodářová.\n\nČasopis má několik nepravidelných rubrik, například rubriku Toulky českou minulostí tvoří Josef Veselý na základě knižní série Toulky českou minulostí o české historii Petra Hory-Hořejše.\n\n\n\n\n\n\n\n\n\n\n\n"}
{"id": "1306316", "url": "https://cs.wikipedia.org/wiki?curid=1306316", "title": "Esapekka Lappi", "text": "Esapekka Lappi\n\nEsapekka Lappi je finský jezdec rallye. Je vítězem mistrovství Finska v rallye z roku 2012, Mistrovství Evropy v rallye z roku 2014 a Mistrovství světa v rallye z roku 2016 ve třídě WRC 2. V sezóně 2017 soutěží za finský tým Toyota GAZOO Racing WRC.\n\nEsapekka Lappi debutoval na Mistrovství světa na domácí Finské rallye, kde s vozem Citroën C2 R2 obsadil 32. místo. V mistrovství Finska v rallye 2012 s vozem Ford Fiesta S2000 vyhrál a navigátorem Jannem Fermem všech 7 podniků.\n\nV listopadu podepsal smlouvu s továrním týmem Škoda Motorsport. V tom samém roku jako nejmladší jezdec v historii vyhrál s vozem Škoda Fabia S2000 Polskou rallye, která byla v kalendáři Mistrovství Evropy v rallye.\n\nV roce 2013 absolvoval celou sezónu na Mistrovství Asie a Pacifiku v rallye (APRC) s vozem Škoda Fabia S2000 od týmu Team MRF a také vybraných podniků WRC 2 a ERC s týmem Škoda Motorsport. V rámci APRC vyhrál 3 z 6 podniků a sezónu dokončil na 2. místě za svým týmovým jezdcem Gauravem Gillen.\n\nV rámci ERC se zúčastnil dvou asfaltových rallye a díky vítězství na Rallye International du Valais ve Švýcarsku přínesl svému týmu 1. místo mezi továrními týmy. Celkově se umístil v sezóně na 5. místě.\n\nVe WRC 2 se zúčastnil 3 podniků, kdy na Portugalské rallye zvítězil a zapsal si také body do celkového žebříčku za 10. místo. Pro sezónu 2015 hájil Fin barvy Škoda Motorsport s vozem Škoda Fabia R5. V třídě WRC 2 zaznamenal 2 vítězství (v Polsku a ve Finsku) a celkově se umístil 3. místě za Násirem al-Attíjou a Jurijem Protasovem. Také zaznamenal své nejlepší umísění ve WRC, když obsadil 8. místo na Finské rallye.\n\nEsapekka Lappi podepsal smlouvu s týmem Toyota GAZOO Racing WRC a sezónu 2017 absolvuje sezónu s vozem Toyota Yaris WRC. Ve druhém podniku na Sardinii vyhrál 6 rychlostních zkoušek a celkově obsadil 4. místo. Ve čtvrtém podniku ve Finsku dokonce dosáhl premiérového vítězství.\n\n<nowiki>*</nowiki> Sezóna probíhá.\n"}
{"id": "1306317", "url": "https://cs.wikipedia.org/wiki?curid=1306317", "title": "Ohňový polygon", "text": "Ohňový polygon\n\nOhňový polygon je technické zařízení sloužící hasičům ke zkoušení pracovních postupů v objektech zasažených požárem. Učí se zde například optimálnímu způsobu vstupu do takto zasažených míst, nebo vhodnému hospodaření s hasebním materiálem. Zařízení může umět nasimulovat i takzvaný ', tedy celkové vzplanutí hašeného místa, nebo ', představující výbušné hoření.\n\nPolygon se skládá z modulů představujících jednotlivé situace, s nimiž se lze při hašení požárů setkat. Lze tak nasimulovat hořící místnost v přízemí, zásah na schodišti nebo v bytě v patře. V České republice k roku 2017 absolvuje výcvik na polygonu asi 380 hasičů ročně.\n\nNa území České republiky se k roku 2017 nachází čtyři ohňové polygony:\n\n"}
{"id": "1306321", "url": "https://cs.wikipedia.org/wiki?curid=1306321", "title": "Sava (loď)", "text": "Sava (loď)\n\nSMS \"Bodrog (od roku 1920 Sava\") byl říční monitor třídy \"Temes\" rakousko-uherského námořnictva. Loď se proslavila tím, že dne 28. července 1914 zahájila bombardování srbské metropole, čímž začaly první ozbrojené střety první světové války. Během své historie byla loď celkem třikrát potopena.\n\nLoď byla spuštěna na vodu v roce 1904. Až do první světové války byl jejím domovským přístavem Zemun, poslední uherské město na Dunaji před srbskou metropolí Bělehradem. Lodi velel kapitán Paul Ekl. Byla součástí Dunajské flotily rakousko-uherského námořnictva, kde byly umístěny další tři monitory.\n\nDne 28. července 1914, jen několik hodin po vyhlášení války Srbsku, v 23:00, zahájila loď palbu na dnešní městské části Savamala a Dorćol. Za lodí následovaly parníky s rakousko-uherskými vojáky, kteří měli Bělehrad obsadit, nicméně tento plán invaze se nakonec Rakousko-Uhersku nezdařil. V srpnu 1914 získali Srbové vojenskou pomoc v rámci dohody z Ruska a Rakousko-Uhersko z obav před srbským protiútokem opustilo svojí říční základnu v Zemunu. Lodě Bodrog a minolovka \"Andor\" byly následně přemístěny do Pančeva (které bylo součástí Uherska). Ještě v září 1914 však Bodrog bombardoval srbské pozice u Bělehradu. Poté společně s uherskou lodí Szamos bombardovaly dne 28. září 1914 pevnost Kalemegdan v centru Bělehradu.\nDne 1. října 1914 byla loď převelena do Budapešti na dvoutýdenní opravu. Poté sice byla opět vyslána k Bělehradu, nicméně v té době již do Srbska doputovaly dělostřelecké posily z Francie, které značným způsobem omezily bojeschopnost lodi Bodrog. Až do prosince útočila loď na stahující se srbské vojáky, kteří opouštěli Bělehrad, čelící možnému rakousko-uherskému útoku. Srbská vláda se přesunula do Niše, který byl daleko od frontové linie. Na zimu byl monitor Bodrog umístěn v přístavu v Petrovaradínu u Nového Sadu.\n\nLoď však bylo rakousko-uherské loďstvo nuceno vypravit předčasně, především na ochranu zásobovacích konvojů. Rakousko-Uhersko vysílalo do spřáteleného Turecka, po jehož boku v rámci Trojspolku bojovalo, munici. Úkolem lodi Bodrog bylo střežit nákladní loď \"Trinitas\" při cestě přes Železná vrata až do Černého moře. U Smedereva však posádka konvoje obdržela informaci, že Rusové zaminovali tok Dunaje v oblasti Želených vrat. Posádka lodi Bodrog byla přinucena se vrátit zpět na sever. Přestože byla loď cestou po Dunaji vystavěna těžké palbě, dorazila do Pančeva bez sebevětších škod.\n\nPo bitvě o Gallipoli vzrostl pro centrální mocnosti význam zásobování Turecka municí, a proto bylo rozhodnuto o dalším pokusu vyslat konvoj přes Dunaj na turecké území. Tentokrát spolu s lodí Bodrog vypluly i parník \"Belgrad\" a monitor \"Enns\", který již nějakou dobu sloužil na Dunaji. Bělehradem se podařilo všem lodím proplout v noci během bouře bez problémů, nicméně poté, co monitor \"Enns\" najel na minu v blízkosti obce Vinča zpozorovaly srbské a dohodové jednotky pohyb lodí a zahájily palbu.\n\nPo útoku na Srbsko sloužila loď v konfliktu s nedalekým Rumunskem. Na dolní tok Dunaje byla vyslána již v okamžiku, kdy bylo rakousko-uherské armádě jasné, že se Rumunsko zapojí do konfliktu na straně Dohody. Spolu s dalšími lodi stejného typu byla dislokována u obce Ruščuk na bulharské straně Dunaje, který měla chránit před případným rumunským útokem. Byla provedena výměna výzbroje lodi.\nV závěrečné části války při plavbě do Budapešti najela loď dne 31. října 1918 na mělčinu u města Vinča v dnešním Srbsku. Následně ji obsadila srbská armáda. Bodrog byl jedinou lodí rakousko-uherského loďstva, která se do Budapešti v závěru války nevrátila.\n\nDne 31. října 1918 ji konfiskovalo námořnictvo státu Slovinců, Chorvatů a Srbů. Na základě Saint-germainské mírové smlouvy si ji mohlo ponechat. Formálně byla Království Srbů, Chorvatů a Slovinců předána 15. dubna 1920 (po rekonstrukci) a sloužila pod názvem \"Sava\".\n\nLoď sloužila na ochranu říční hranice mezi Jugoslávií a Rumunskem.\n\nNa začátku dubnové války sloužila loď při operacích protivzdušné obrany při bombardování Bělehradu. Vzhledem k neúspěchu jugoslávské královské armády při obraně země a postupu vojsk Osy se nakonec rozhodla vlastní posádka dne 12. dubna 1941 u Zemuna loď potopit. K tomu je také přiměl fakt, že mosty přes Dunaj a Sávu byly nízké, nepřátelské vojsko postupovalo rychle a hladina Dunaje byla poměrně vysoká. Poté, co tři kapitáni jugoslávských hlídkových lodí \"Sava\", \"Vardar\" a \"Morava\" vydali rozhodnutí, se posádky lodí evakuovaly. Na jeden z člunů s posádkou lodi se zřítil most, na který zaútočilo německé letectvo.\nV roce 1942 loď chorvatští vojáci vyzvedli a s německými inženýři nechali opravit a zařadili zpět do služby flotily Nezávislého státu Chorvatsko. Jejím domovským přístavem se stal Slavonski Brod. Úkolem lodi bylo chránit konvoje Wehrmachtu, které se přesouvaly přes území fašistického Chorvatska dál na Balkán. Dne 9. září 1944 během noci posádka lodi rozhodla změnit kurz, odplout na území dnešní Bosny, potopit loď na Sávě a vzdát se komunistickým partyzánům.\n\nPo druhé světové válce byla loď opravena a až do roku 1959 ji využívalo i loďstvo socialistické Jugoslávie. Do roku 1962 sloužila jako nákladní loď. Několikrát měnila své kotviště na Dunaji mezi Bělehradem a Novým Sadem. V roce 2005 loď \"Sava\" prohlásila srbská vláda kulturní památkou. Skandální se však stala skutečnost, že nedlouho poté nikdo nebyl schopen zjistit, kde se historická loď nachází. Její vrak byl objeven u poloostrova Ada Huja v roce 2013. Loď má být rekonstruována a přebudována na plovoucí muzeum.\n\n"}
{"id": "1306324", "url": "https://cs.wikipedia.org/wiki?curid=1306324", "title": "Husitský kostel (Vémyslice)", "text": "Husitský kostel (Vémyslice)\n\nHusitský kostel (případně také Husův sbor, později také Českobratrský kostel) se nachází v centru městyse Vémyslice. Kostel je kostelem brněnského seniorátu Českobratrské církve evangelické.\n\nKostel byl postaven po roce 1929. Základní kámen kostela byl položen 28. dubna 1929. Kostel je v neutěšeném stavu a je využíván příležitostně.\n\n\n"}
{"id": "1306325", "url": "https://cs.wikipedia.org/wiki?curid=1306325", "title": "AEGON International 2017 – ženská čtyřhra", "text": "AEGON International 2017 – ženská čtyřhra\n\nŽenská čtyřhra AEGON International 2017 probíhala na přelomu června a července 2017. Do deblové soutěže eastbournského tenisového turnaje nastoupilo šestnáct dvojic. Obhájcem titulu byl chorvatsko-australský pár Darija Juraková a Anastasia Rodionovová, který skončil v úvodním kole na raketách ruských olympijských šampionek Jekatěriny Makarovové a Jeleny Vesninové. Rusky z turnaje před čtvrtfinále odstoupily. \n\nVítězem se stal druhý nasazený tchajwansko-švýcarský pár Čan Jung-žan a Martina Hingisová, který ve finále zdolal australskou dvojici Ashleigh Bartyová a Casey Dellacquová po dvousetovém průběhu 6–3 a 7–5. Obě šampionky si do žebříčku WTA připsaly 470 bodů, získaly pátou společnou trofej a po travnatém Mallorca Open druhou v řadě. Čan vybojovala dvacátý třetí deblový titul na okruhu WTA Tour a pro Hingisovou to bylo jubilejní šedesáté takové turnajové vítězství.\n\n"}
{"id": "1306326", "url": "https://cs.wikipedia.org/wiki?curid=1306326", "title": "Farmiga", "text": "Farmiga\n\nPříjmení Farmiga, v přechýlené formě Farmigová či Farmigaová, nosí více osob:\n\n"}
{"id": "1306329", "url": "https://cs.wikipedia.org/wiki?curid=1306329", "title": "Wimbledon 2017", "text": "Wimbledon 2017\n\nWimbledon 2017 představoval 131. ročník třetího tenisového grandslamu sezóny a jubilejní 50. v otevřené éře – nejstaršího a nejslavnějšího turnaje světa, který se konal od pondělí 3. července do neděle 16. července 2017. Grand Slam probíhal tradičně na travnatých dvorcích v londýnském All England Lawn Tennis and Croquet Clubu.\n\nTurnaj organizovala Mezinárodní tenisová federace jako jedinou událost velké čtyřky hranou na travnatém povrchu, která byla také součásti kalendáře profesionálních okruhů mužů ATP World Tour a žen WTA Tour. Vítězové, vyjma soutěže smíšené čtyřhry, si do žebříčků připsali 2 000 bodů a šampioni dvouhry obdrželi prémii 2 200 000 liber.\n\nSinglovými obhájci titulu byli první hráč světového žebříčku Andy Murray ze Spojeného království v soutěži mužů, jenž však ve čtvrtfinále podlehl Samu Querreymu, a mezi ženami vítězka předešlých dvou ročníků a světová čtyřka Serena Williamsová ze Spojených států, která přerušila kariéru pro těhotenství.\n\nAmericko-český první pár světa Bethanie Matteková-Sandsová a Lucie Šafářová usiloval v ženské čtyřhře o zisk nekalendářního Grand Slamu, tj. čtvrtého grandslamového titulu v řadě během dvou sezón. Pár odstoupil ze soutěže před druhým kolem poté, co si Matteková-Sandsová přivodila ve druhém kole dvouhry vážné zranění pravého kolena.\n\n131. ročník se tradičně odehrával v londýnském All England Lawn Tennis and Croquet Clubu. Premiérový ročník se v něm uskutečnil roku 1877. Na novou adresu v ulici Church Road se oddíl přemístil v roce 1922.\n\nZ celkového počtu čtyřiceti travnatých dvorců bylo pro grandslam využito osmnáct včetně tří největších: centrálního dvorce s kapacitou 14 979 diváků, kurtu č. 1, jenž pojme 11 393 přihlížejících, a dvorce č. 2, do jehož ochozů se vtěsnalo 4 000 návštěvníků. Zbylých dvacet dva dvorců v Aorangi Parku a Southlands College sloužilo pro trénink.\n\nJestřábí oko pro elektronickou kontrolu dopadu míčů, používané od roku 2006, bylo umístěno na třech největších dvorcích a dále na kurtech č. 3, 12 a 18. K odehrání pořadatelé naplánovali 674 zápasů.\n\nGrand Slam probíhal mezi 3. až 16. červencem 2017 a zahrnoval soutěže mužské i ženské dvouhry, mužskou, ženskou a smíšenou čtyřhru, singly i debly juniorů a juniorek do 18 let v kategorii Grade A, turnaj legend, a také dvouhry a čtyřhry vozíčkářů v rámci okruhu handikapovaných UNIQLO Tour, turnaje zařazeného do kategorie Grand Slamu. Mezi 26. až 30. červnem 2017 probíhaly kvalifikační turnaje v areálu Bank of England Sports Ground na londýnském předměstí Roehampton.\n\nOficiální míče dodávala od roku 1902 firma Slazenger. Na organizaci se podílelo okolo šesti tisíc osob, včetně 360 rozhodčích (hlavních a čárových), 250 sběračů, 22 fyzioterapeutů a 46členné obsluhy výsledkových tabulí. Pro zamezení přítomnosti holubů na dvorcích byl každý den dopoledne vypouštěn jestřáb. Držitelem vysílacích práv se stala veřejnoprávní stanice BBC, s níž pořadatelé v roce 2016 prodloužili smlouvu do roku 2024. Akreditováno bylo 3 250 médií. Tradiční večeře šampionů se uskutečnila v Guildhallu.\n\nMužskou dvouhru vyhrál Švýcar Roger Federer, jenž navýšil rekordní statistiku mužského tenisu 19. grandslamem z dvouhry a jako první vybojoval osmou wimbledonskou trofej, čímž se odpoutal od Peta Samprase a britského amatéra Williama Renshawa. Vyrovnal také rekordní počet 70 startů na grandslamu Francouze Fabrice Santora. Jako druhý hráč otevřené éry prošel soutěží bez ztráty setu a navázal na výkon Björna Borga z roku 1976.\nÚčastí v celkově jedenáctém wimbledonském finále vyrovnal Connorsův rekord londýnského majoru 102. odehraným zápasem dvouhry. Ve věku 35 let a 341 dní se stal nejstarším londýnským šampionem otevřené éry.\n\nPrvní wimbledonský titul v ženské dvouhře získala 23letá Garbiñe Muguruzaová ze Španělska. Po triumfu na French Open 2016 tak přidala druhé grandslamové vítězství. Stala se i první tenistkou, jež dokázala porazit obě sestry Williamsovy ve finále Grand Slamu.\n\nMužskou čtyřhru ovládl polsko-brazilský pár Łukasz Kubot a Marcelo Melo, jehož členové si odvezli první společnou grandslamovou trofej a každý z nich druhou v mužské grandslamové čtyřhře, respektive první takovou z Wimbledonu. V travnaté části sezóny 2017 neprohráli žádný ze 14 zápasů, v jejichž rámci vybojovali tři trofeje. Za nejdelším wimbledonským finále v mužském deblu zaostal závěrečný zápas trvající 4.40 hodin o 21 minut.\n\nV ženské čtyřhře triumfovaly úřadující olympijské vítězky Jekatěrina Makarovová s Jelenou Vesninovou z Ruska, které si připsaly debutový triumf z ženského wimbledonského debla a každá z nich v této soutěži třetí grandslamový. Ve finále nedovolily soupeřkám uhrát ani jeden game, což se stalo pouze v roce 1953.\n\nVe smíšené čtyřhře zvítězila švýcarsko-britská dvojice Martina Hingisová a Jamie Murray, jejíž členové získali první společný grandslamový titul a každý z nich druhý wimbledonský z mixu.\n\n\nCelkový rozpočet Wimbledonu 2017 byl proti předešlému ročníku navýšen o 3,5 milionu liber (o 12,5 %) a dosáhl částky 31 600 000 liber. Vítězové dvouher si připsali 2 200 000 liber, což představovalo meziroční nárůst o 200 tisíc liber.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nNásledující tenisté obdrželi divokou kartu do hlavních soutěží.\n\n\nSedmnáct mužů a dvanáct žen postoupilo do hlavních soutěží z kvalifikací dvouher. Z deblových soutěží prošlo kvalifikačním sítem po čtyřech párech. Turnaj se hrál mezi 26. až 30. červnem 2017 v areálu Bank of England Sports Ground na londýnském předměstí Roehampton. Původně plánován byl do 29. června. Vzhledem k vytrvalému dešti druhý den turnaje došlo k jeho prodloužení.\n\nNásledující tenisté skrečovali během soutěží svá utkání.\n\n"}
{"id": "1306332", "url": "https://cs.wikipedia.org/wiki?curid=1306332", "title": "Karel Steinbach", "text": "Karel Steinbach\n\nKarel Steinbach (8. června 1894 Třebsko – 31. prosince 1990 New York) byl český lékař.\n\nVystudoval lékařskou fakultu Univerzity Karlovy a 5. června 1920 byl promován. Stal se z něj známý pražský porodník a gynekolog. Patřil k zakladatelům sociální medicíny. Šlo o výraznou osobnost společenského a kulturního života, mecenáše umění. Byl blízkým přítelem Ferdinanda Peroutky, Karla Čapka či Jana Masaryka. Patřil mezi \"Pátečníky\", kteří se scházeli u Karla Čapka. Roku\n1939 emigroval do USA, po skončení druhé světové války se vrátil do Československa. Do exilu odešel opět po roce 1948. Také zde pracoval jako lékař, byl aktivním členem Společnosti pro vědy a umění. S Viktorem Fischlem vydal roku 1988 knihu vzpomínek \"Svědek téměř stoletý\".\n\nV roce 1992 mu byl udělen Řád T. G. Masaryka IV. třídy in memoriam.\n\nKnižně vyšlo:\n\n\n"}
{"id": "1306338", "url": "https://cs.wikipedia.org/wiki?curid=1306338", "title": "Tomáš Richtr", "text": "Tomáš Richtr\n\nTomáš Richtr (* 9. března 1976, Jablonec nad Nisou) je český moderátor a komentátor automobilových závodů. Už 11 let (od roku 2008) komentuje závody Formule 1, kde vystřídal Petra Horáka.\n\nJe ženatý a má tři děti se dvěma ženami. Jeho nejoblíbenějším automobilem je Chevrolet Camaro, pítím Russkij Standard, Captain Morgran a Becherovka, filmem Vykoupení z věznice Shawshank, hudebním žánrem je pop.\nTomáš už komentuje řadu let, začínal svého času na obrazovkách televize Galaxie Sport, kde komentoval například 24 hodin Le Mans či závody A1 Grand Prix. O něco později dostal nabídku komentovat přenosy Formule 1 na místo Petra Horáka, na obrazovkách TV Nova. Během působení na Nově měl možnost jet ve dvousedadlové formuli na okruhu Yas Marina v Abú Dhabí, jeho řidičem byl Italský jezdec Giacomo Ricci. V komentování ho ve studiu doplnily další osobnosti z českého motoristického novinářství – Martin Pouva, bývalý manažer týmu McLaren Pavel Turek a tou dobou benjamínek a pisatel tehdy Richtrova webu Pavel Fabry. Za zmínku také stojí hosté ve studiu jako byli ex-pilot F1 Tomáš Enge, Jan Charouz, současný šéf AČR Jan Šťovíček či Josef Král. V minulosti měl dokonce u závodů A1 GP jako hosta malajského jezdce Alexe Yoonga, který jezdil i v F1. Na TV Nova komentoval v letech 2008–2014.\n\nOd roku 2015 komentuje přenosy F1 na obrazovkách Sport 1 a Sport 2, což jsou televizní stanice spadající pod AMC Networks. Občas komentuje s Janem Charouzem, Josefem Králem či slovenským moderátorem Števem Eiselem.\n\nPo léta se tvrdí, že je fanouškem toho či onoho jezdce či týmu. Nejčastěji je tímto jezdcem Lewis Hamilton a tým McLaren, tuto informaci je ale třeba s rezervou, protože když Richtr začínal komentovat formuli 1 na TV Nova, tak krátce předtím působil u společnosti Vodafone, která byla v letech 2007–2013 titulním sponzorem právě McLarenu. Richtr sám o sobě tvrdí, že je ale pouze fanouškem formule 1, což v roce 2018 dokázal mimo jiné koupí kšiltovky s novým logem F1 u příležitosti GP Maďarska. \n\nRichtr označuje za svůj nejoblíbenější závod GP Brazílie 2008, který sám komentoval. Jeho oblíbeným závodním okruhem je okruh jenž se ale nenachází ve formuli 1 – Laguna Seca.\n\nOd roku 2008 funguje původem Richtrův web F1Sport.cz. O několik let později jej ale prodal se zbytkem vlastníků společnosti Mladá Fronta. Sám založil další web: GPF1.cz. Na GPF1.cz působí řada lidí, jenž byli i na F1Sport, jako například Jan Pastorek.\n\nRichtr je zaměstnán ve společnosti CS Soft, kde řídí projekty, které spočívají ve vývoji, programování, implementaci a zajištění provozu systémů pro řízení letového provozu a podpůrných řešení. Richtr také téměř 8 let působil ve společnosti Kapsch jako provozní ředitel. Mimo jiné také pracoval pro Oskar Mobil a i krátce v jeho nové podobě – Vodafone. Jeho pozice byla role šéfa centra provozu systému.\n"}
{"id": "1306339", "url": "https://cs.wikipedia.org/wiki?curid=1306339", "title": "Břestovec západní", "text": "Břestovec západní\n\nBřestovec západní (\"Celtis occidentalis\") je strom řazený do čeledi konopovitých (\"Cannabaceae\"), dříve do čeledi jilmovitých (\"Ulmaceae\"). Pochází ze Severní Ameriky, v ČR se pěstuje jako okrasná dřevina.\n\nStředně vysoký strom s řídkou, rozsochatou korunou, dorůstající v průměru 20-25 m, kultivary pěstované v uličních stromořadích bývají nižší. Borka na kmeni je zprvu hladká, červenošedá až tmavošedá, později nepravidelně šupinatá až rozbrázděná, s korkovitými výrůstky.\n\nListy jsou střídavé, opadavé, řapíkaté; podlouhle vejčitá čepel je 6-12 cm dlouhá, asymetrická, výrazně zašpičatělá. Listy jsou u báze skoro celokrajné, směrem ke špičce zubaté, na rubu chlupaté, později olysávají a chlupy zůstávají jen na žilkách. Na podzim se barví zlatožlutě.\n\nOboupohlavné, zřídka i jednopohlavné nenápadné květy raší současně s listy a kvetou v dubnu až květnu. Plodem je 7-10 mm velká kulovitá peckovička se suchou dužinou, nejprve oranžově červená, později na stromě zasychá a tmavne.\n\nPochází ze středovýchodu Severní Ameriky, zhruba od Quebeku na severu po Alabamu a Kansas na jihu. V ČR se pěstuje od 17. století jako odolná okrasná dřevina. Hlavním estetickým účinkem je podzimní barva listů a celkový habitus koruny, díky čemuž se uplatňuje jako efektní solitéra ve větších měřítcích.\n\nNa stanoviště a výživu je nenáročný, snese sucho i vlhko, roste na prudkém slunci i v polostínu. Preferuje středně těžké nebo lehčí půdy bohaté na vápník. Dobře snáší městské i průmyslově znečištěné prostředí.\n"}
{"id": "1306346", "url": "https://cs.wikipedia.org/wiki?curid=1306346", "title": "Jaroslav Bulant", "text": "Jaroslav Bulant\n\nJaroslav Bulant (* 21. dubna 1964, Třebíč) je bývalý český profesionální tenista.\n\nJaroslav Bulant se narodil v Třebíči a v roce 1986 se v Jihlavě stal profesionálním tenistou.\n\nV roce 1988 vyhrál titul ATP Challenge Tour v Curychu a poprvé se zúčastnil Grand Prix na Prague Open. Nejlepší umístění v žebříčku ATP (142.) dosáhl v roce 1989 a o rok později se zúčastnil pěti turnajů Grand Prix a získal další titul ATP Challenge Tour v Nikósii. Do roku 1994 soutěžil na ATP Tour, Bulant na Colombia Open porazil 20. hráče světa – Carlose Costu.\n\nPo skončení profesionální kariéry pracoval jako trenér. V roce 2005 trénoval Lucii Šafářovou a roku 2008 trénoval Dominika Hrbatého. Od konce roku 2009 do začátku roku 2010 trénoval Dominiku Cibulkovou.\n\n"}
{"id": "1306347", "url": "https://cs.wikipedia.org/wiki?curid=1306347", "title": "Goce Delčev (město)", "text": "Goce Delčev (město)\n\nGoce Delčev ( \"Гоце Делчев\", do roku 1951 \"Неврокоп\") je město, nacházející se v Blagoevgradské oblasti v jihozápadní části Bulharska. Žije zde okolo 20 tisíc obyvatel. Město nese jméno po bulharském revolucionáři a bojovníku za svobodu Gocem Delčevovi.\n\nMěsto se rozprostírá v údolí řeky Mesty, je obklopeno zdejšími pohořími Pirin a Rodopy. Zhruba 200 km jižně leží hlavní město země, Sofie, 90 km na východ pak město Blagoevgrad.\n\nVe městě se nacházejí pozůstatky po opevnění a sídlišti z 9. až 10. století, které jsou považovány za pokračovatele starobylého města Nicopolis ad Nestum, které se rozkládalo 7 km východněji. Osmanská říše zabrala toto území mezi lety 1374 a 1383. Město Goce Delčev se turecky nazývalo Nevrâkop z řeckého názvu Nicopolis a podle toho též bulharsky Nevrokop (\"Неврокоп\"), a to až do roku 1951, od kdy nese současný název.\n\nPrvní písemný zápis z osmanského katastru je datován 1430. Podle tureckého censu z roku 1440 zde žilo 131 křesťanských rodin. Město se v 15. století dynamicky rozvíjelo, protože v roce 1464 zde bylo zaznamenáno 208 křesťanských a 12 muslimských domácností a o 14 let později (1478) 393 křesťanských a 43 muslimských domácností. Koncem onoho století zde byla postavena místní mešita a záhy se začal navyšovat počet muslimů, zatímco počet křesťanů stagnoval. V průběhu 16. století byl se počet obyvatel stabilizoval (1519 — 315 křesťanských a 167 muslimských domácností; 1530 — 381 a 285; 1569 — 385 a 281), zatímco v 17. století nastal úpadek, takže v roce 1660 byla džizja vyměřena pouze 95 zdejším křesťanům. Na přelomu století pak město postihly epidemie, v důsledku čehož bylo v roce 1723 zaznamenáno pouze 42 křesťanských a 86 muslimských domácností. Nehledě na tyto okolnost bylo město v osmanském období významným kulturním centrem oblasti a na jeho konci (1906) zde bylo 7 islámských škol a 2 křesťanské. V roce 1865 zde byla založena bulharská knihovna. Přitom v roce 1873 zde bylo napočítáno 1 912 domácností, v nichž žilo 3 800 muslimů, 1 000 Bulharů a 150 Valachů a v roce 1900 zde podle bulharského etnografa Vasila Kăčnova žilo 5 000 Turků, 650 Bulharů, 190 Valachů, 110 Židů a 65 Romů.\n\nObec Nevrokop (\"Неврокоп\") se stala součástí Bulharska od roku 1912, kdy ji 17. října uvedeného roku v průběhu první balkánské války obsadila bulharská vojska.Tato válka, stejně jako první světová válka, měla za následek významné přesuny obyvatelstva, takže tu v roce 1926 žilo 824 Turků a 7 726 Bulharů.\n\nVe městě žije 19 087 stálých obyvatel a je zde trvale hlášeno 22 157 obyvatel. Podle sčítáni 1. února 2011 bylo národnostní složení následující:\n\n"}
{"id": "1306352", "url": "https://cs.wikipedia.org/wiki?curid=1306352", "title": "64. ročník udílení Zlatých glóbů", "text": "64. ročník udílení Zlatých glóbů\n\nPřímý přenos 64. ročníku udílení Zlatých glóbů se vysílal živě 15. ledna 2007 přes televizní stanici NBC. Nejvíce nominací obdržel snímek \"Babel\", celkem 7. Nejvíce cen si domů odnesl filmový snímek \"Dreamgirls\", celkem 3.\n"}
{"id": "1306354", "url": "https://cs.wikipedia.org/wiki?curid=1306354", "title": "Mistrovství světa cestovních vozů 2017", "text": "Mistrovství světa cestovních vozů 2017\n\n2017 World Touring Car Championship\" (česky mistrovství světa cestovních vozů 2017\") je 14. sezonou WTCC. Je také první sezonou po odchodu továrních týmů Lada Sport a Citroën Sport v roce 2016.\n"}
{"id": "1306357", "url": "https://cs.wikipedia.org/wiki?curid=1306357", "title": "Loki Schmidtová", "text": "Loki Schmidtová\n\nLoki Schmidtová (vlastním jménem Hannelore Schmidtová, rodným jménem Hannelore Glaser; 3. březen 1919, Hamburk – 21. říjen 2010, tamtéž) byla německá učitelka, botanička a ochránkyně přírody, žena bývalého německého kancléře Helmuta Schmidta (1918–2015).\n\nNarodila se úředně jako Hannelore Glaserová, přezdívku Loki si až následně zvolila v dětství údajně sama. S Helmutem Schmidtem, svým budoucím mužem, se seznámila teprve o Velikonocích roku 1929 při zápisu na gymnázium, které společně posléze navštěvovali, i když vyrůstali ve stejné městské části, v Barmbeku. V témže roce byla dokonce pozvána na oslavu jeho desátých narozenin, Helmutovi od počátku imponovala svojí otevřeností, zájmem o rostliny a schopností prosadit se. Aby se za něho mohla dne 1. července 1942 církevně provdat, musela přijmout protestantskou víru. Dne 26. června 1944 se jim narodil syn Moritz, který byl avšak postižen a navíc stižen zánětem mozkových blan; zemřel po osmi měsících v únoru roku 1945. O dva roky později se jim narodila dcera Susanne. \n\nV polovině 70. let 20. století se začala veřejně zasazovat o ochranu ohrožených rostlin. V roce 1976 bylo v Hamburku zřízeno kuratorium, které bylo o tři roky později převedeno na nově vznikající \"Nadaci Loki Schmidtové\" (německy \"Loki-Schmidt Stiftung\"), jejímž cílem je právě ochrana přírody a také každoroční udílení německé ceny Rostlina roku (německy \"Blume des Jahres\"). V roce 1985 sama objevila v Mexiku rostlinu, po níž byla také pojmenována (\"Pitcairnia loki-schmidtiae\"). Od roku 2012 je po ní pojmenována např. botanická zahrada univerzity v Hamburku (německy \"Loki-Schmidt-Garten\").\n\nJe pochována společně se svým mužem na hřbitově v Ohlsdorfu.\n"}
{"id": "1306359", "url": "https://cs.wikipedia.org/wiki?curid=1306359", "title": "Çandarlı Kara Halil Hayreddin Paša", "text": "Çandarlı Kara Halil Hayreddin Paša\n\nÇandarlı Kara Halil Hayreddin Paša také známý jako Çandarlı Halil Paša Starší byl osmanský státník a velkovezír Osmanské říše.\n\nByl technicky prvním držitelem titulu velkovezír, do té doby jeho předchůdci zastávali rovnocenný úřad, avšak s jiným pojmenováním. \n\nByl prvním velkovezírem s vojenskou minulostí a první z rodiny Çandarlı, kteří tento úřad zastávali. V pozici velkovezíra získal v září roku 1364 hodnost kazaskera. Do roku 1922 byl nejdelším držitelem úřadu velkovezíra.\n\nJe často zaměňován za svého vnuka Çandarlı Halil Pašu Mladšího, velkovezíra za vlády sultána Murada II. \n\nNástupcem v úřadu velkovezíra se stal jeho syn Çandarlı Ali Paša.\n\nZemřel 22. ledna 1387.\n"}
{"id": "1306361", "url": "https://cs.wikipedia.org/wiki?curid=1306361", "title": "Historie cestovního ruchu v Podhradí nad Dyjí", "text": "Historie cestovního ruchu v Podhradí nad Dyjí\n\nHistorie cestovního ruchu v Podhradí nad Dyjí započala o něco později než v nedalekém Vranově. Ještě před rokem 1900 byl Frejštejn (od roku 1949 Podhradí nad Dyjí) pro mnohé členy znojemské odbočky Rakouského turistického spolku / Österreichischer Touristenklub neprobádanou oblastí, nad kterou od roku 1911 převzal patronát Spolek německých turistů z Brna / Verein deutscher Touristen in Brünn. Místním průkopníkem turistiky se stal Robert Müller, spoluzakladatel odbočky Svazu Němců pro jižní Moravu / Bund der Deutschen für Südmähren a Spořitelního a záložního spolku / Spar- und Darlehenskassenverein ve Frejštejně, který na Dolním mlýně zřídil ubytovací hostinec.\n\nPo vzniku nové čs. republiky začal na území frejštejnského Podyjí, do této doby výhradně německém, působit Klub československých turistů, Sokol a Národní jednota pro jihozápadní Moravu. Nově vybudovaná Vranovská přehrada se sice stala atraktivní i pro širší českou klientelu, ale její studená voda byla příčinou, že velká část dřívějších bítovských hostů si oblíbila Frejštejn. Národnostní rivalita se v cestovním ruchu pozitivně promítla do hustší sítě turistických stezek a do propojení Podyjí s českým a moravským vnitrozemím.\n\nZa druhé světové války sloužila turistická zařízení ve Frejštejně hlavně jako zázemí pro ideologická školení národně-socialistické mládeže a od roku 1942 válečným ubytovacím účelům. Po druhé světové válce byl Frejštejn poznamenán vysídlením původního obyvatelstva, znovuosidlováním a budováním železné opony. Pod parolou socialistického masového turismu v rámci závodní rekreace Revolučního odborového hnutí, tak jak jej započala po odstoupení pohraničí národně-socialistická (dále NS) organizace Deutsche Arbeitsfront s prodlouženou rukou zaměstnaneckých zájezdů NS organizace Kraft durch Freude, utržilo Podhradí nad Dyjí kulturní, sociální a materiální ránu. Ráz krajiny poškodila nejen socialistická privátní chatová výstavba a budování rekreačních zařízení vázaného cestovního ruchu, ale také řízené demolice v rámci budování železné opony a s ní spojené zákazy.\n\nNávrat k přírodě a nový vztah společnosti k ní, prosazující se na přelomu 18. a 19. století (Jacque Rousseau) se na uherčickém panství odrazil v rozšíření zámeckého parku o rozlehlý přírodně krajinářský park s řadou saletů a drobných zahradních staveb, ze kterých se do současnosti dochovala romantická hradní zřícenina a obelisk. Z tohoto období také pochází nejstarší místopisné vyobrazení zříceniny hradu Frejštejna s pohledem na horní splav a mlýn od Friedrich Adolfa Kunikeho (Ansicht der Ruine Freistein an der Taja in Mähren), „otce“ rakouské litografie, z cyklu 198 litografií vydaných ve Vídni v letech 1833–1835 pod názvem „Mahlerische Darstellung aller vorzüglicher Schloesser und Ruinen der oesterreichischen Monarchie”.\nOrganizovaná turistika se do Podyjí šířila z Vídně (roku 1869 založen Rakouský turistický klub / Österreichischer Touristenklub, dále ÖTK) přes Znojmo (roku 1882 založena znojemská sekce ÖTK) do Vranova (roku 1906 místní skupina Zemského svazu pro povzbuzení cizineckého ruchu na Moravě a Slezsku / Ortsgruppe des Landesverbandes für Fremdenverkehr in Mähren und Schlesien) a později i do Frejštejna (nyní Podhradí nad Dyjí). Hlavním cílem znojemského odboru ÖTK bylo zpřístupnění Podyjí široké veřejnosti a vybudování turistické infrastruktury, dále vydávání průvodců, map a nafocení pohlednic. V roce 1911 si německé turistické spolky rozdělily správu podyjské oblasti. V kompetenci znojemské sekce zůstalo území směrem na východ od Vranova (se Šumvaldem a Vranovskou Vsí) a jižní území od Hardeku směrem na Znojmo. Spolek německých turistů z Brna / Verein deutscher Touristen in Brünn si vzal na starost území od Vranova na západ. Zemský svaz pro povzbuzení cizineckého ruchu na Moravě a ve Slezsku se zasazoval o rozvoj potřebné infrastruktury (železniční a silniční síť, elektrifikaci, telefonní spojení, atd.) Jeho první putovní schůze se konala v roce 1909 ve Vranově. V roce 1913 se uskutečnil ve Vranově „První den cizineckého ruchu” (Fremdenverkehrstag) pro jižní Moravu a Podyjí, kterého se zúčastnili i zástupci z Frejštejna.\n\nV roce 1900 zahrnula znojemská sekce ÖTK Frejštejn do průvodce „Führer von Znaim, Retz und Umgebung” (Frain, Hardegg, Schönwald, Liliendorf, Vöttau, Neuhäusel, Kaja, Zornstein, Freistein) / Průvodce po Znojmě, Recu a okolí (Vranov, Hardegg, Šumvald, Liliendorf, Bítov, Nový Hrádek, Chýje, Cornštejn, Frejštejn). Cena průvodce činila 30 korun a příručka obsahovala popis jednotlivých míst, jejich okolí a historii, dopravní spojení, výletní okruhy s turistickým značením, ubytovací hostince a možnost noclehu. Německé turistické spolky používaly ke značení tvarové kosočtverečné značky.\n\nSpolek německých turistů z Brna / Verein deutscher Touristen in Brünn (založen 1899), který měl na starosti také značení v okolí Frejštejna, vydal v roce 1911 průvodce „Führer durch Brünn und Umgebung” / Průvodce po Brně a okolí, v němž mimo základního popisu Podyjí / Thayatal nabízel do Frejštejna tři turistické trasy: po žluto-červené stezce Vranov - Starý Petřín - Penkermühle (Penkýřův mlýn) - Frejštejn (3 h), po žluto-červeno-žluté Starý Petřín - Frejštejn (1 h) a po bílo-černé Vranov - Šafov - Frejštejn (3 h). Brněnský spolek německých turistů spravoval žákovské a studentské ubytovny v Brně, Křtinách, ve Znojmě, Mikulově a ve Vranově. Spolupracoval s německými spolky: Österreichischer Gebirgsverein, Österreichischer Alpenklub, Mährisch-Schlesischer Sudetengebirgsverein, Beskidenverein a Alpine Gesellschaft Preintaler.\n\nPodstatnou úlohu v propagaci letoviska sehrál tisk a propagační fotografie, zveřejněné hlavně v odborných turistických časopisech: „Der Fremdenverkehr”, „Österreichische Touristenzeitung”, „Der Gebirgsfreund”, „Dillinger's Reisezeitung”, „Der Naturfreund” či „Illustrierter Wegweiser durch die österreichischen Kurorte, Sommerfrischen und Winterstationen”.\n\nV roce 1880 byla založena Rakouská rybářská společnost (Österreichische Fischereigesellschaft) a v roce 1885 byl vydán první říšský rybářský zákon (Reichsfischereigesetz). Na Moravě platil tzv. policejní zemský rybářský zákon ze dne 27. prosince 1881, č. 79 mor. z. z. z roku 1882, o některých opatřeních ke zvelebení rybářství ve vnitrozemských vodách a ještě tzv. produkční zemský rybářský zákon ze dne 6. června 1895, č. 62 mor. z. z. z roku 1896, vydaný k provedení výše citovaného rakouského rybářského zákona č. 58/1885 ř. z.\nV prosinci roku 1905 se sešel přípravný výbor Rybářského spolku pro Znojmo a okolí / Fischereiverein für Znaim und Umgebung (inspektor zemské pojišťovny Ludwig Tulipan ze Znojma, mlynář Robert Müller z Frejštejna, hospodářský ředitel Franz Nikodem z Bítova, Dr. Laurenz Annerl z Vranova, nájemce mlýna J. Schlichtinger z Vranova, revírník S. Krepler z Lukova a hospodářský ředitel Josef Fischl z Jevišovic), který si pronajal revír na úseku řeky Dyje, sahající od Frejštejna až ke Znojmu a rybářský úsek od obce Dobšice (Klein Teßwitz) ke Krhovicím (Gurwitz), v délce 132 km. Do spolku se zaregistrovalo více jak 50 členů. Vedle členských rybářských lístků spolek počítal také s lístky pro letní hosty a nečleny. Žádosti o členství přijímalo ředitelství německé Zemské zemědělské a vinařské školy ve Znojmě (Direktion der deutschen Landes-Acker- und Weinbauschule in Znaim). Po schválení stanov zemským místodržitelstvím v Brně 2. května 1906 bylo přikročeno k zakládající valné hromadě spolku, jež se konala dne 27. května 1906.\n\nOdborný časopis pro cestovní ruch Ilustrovaný průvodce po rakouských lázních, letoviscích a zimních stanovištích (Illustrierter Wegweiser durch die österreichischen Kurorte, Sommerfrischen und Winterstationen) seznamoval také s průměrnými cenami základních potravin. V letní sezoně 1910 stálo ve Frejštejně hovězí masao 1,60 korun, telecí maso 1,60 korun, vepřové maso 1,60 korun, vepřové sádlo 1,90 korun, máslo 2,70 korun, mléko 0,18 korun, vajíčka 0,04 korun.\n\nVedle majitelů ubytovacích hostinců («Müller», «Walter») nabízelo letní byty v soukromí také další obyvatelstvo. Letní byty (pokoje) bez kuchyně poskytoval: Laurenz Hüttel na čp. 31, Theresia Petz na čp. 1, Anton Karlberger na čp. 65, Franz Steinbrecher na čp. 74, Josef Schindlböch, Matthias Theuerer, Matthias Straschak. Větší komfort pak měly letní byty majitelů uvedených v tabulce:\n\nRozvoj letoviska zbrzdila první světová válka. V dubnu roku 1917 byla ve Frejštejně situace s potravinami tak špatná, že se obecní úřad rozhodl letní hosty od pobytu v letovisku odradit a v tisku uveřejnil zprávu, že nemůže zajistit jejich zásobování.\n\nPo vzniku Československa musely německé spolky pod trestem zrušení přetrhat kontakty na rakouské centrální organizace a změnit své názvy. Následkem toho fungovala v Československu celá řada německých regionálních turistických spolků, které sdružovala nová ústřední organizace „Hauptverband deutscher Gebirgs- und Wandervereine in der Tschechoslowakischen Republik (HDGW)” / Ústřední svaz německých horolezeckých a turistických spolků. Roku 1919 založil Klub československých turistů (KČsT) odbočku ve Znojmě, která započala reorganizovat celou podyjskou turistiku. Největší spory mezi německé a české turist. spolky vneslo nahrazování německých kosočtverečků pásovým značením a české nápisy na směrových tabulkách.\n\nV roce 1925 vznikla pod KČsT župa Podyjská, která po dohodě s Německým klubem turistů ve Znojmě (znovuzaložení v roce 1919) propojila Podyjí s českým vnitrozemím. Frejštejn nyní spojovala mimo tří turistických stezek s Vranovem nová stezka s Bítovem a Uherčicemi. Pod korolupským lesem „Tannenwald” přepravoval letní hosty a turisty přes Dyji zprvu ještě převozník. V roce 1934, kdy byl zbudován u Libuňského mlýna přes Dyji nový železný most, začala obec namísto převozu plánovat stavbu pěší lávky. Roku 1927 vydal KČsT ve sbírce Uhrových průvodců Zobalova průvodce „Podyjí” s podrobnou mapou a 31 obrázky.\n\nFerdinand Walter si v roce 1926 zažádal u československých úřadů o hostinskou licenci za účelem vybudování ubytovacího hostince s 11 pokoji, ta mu ale nejprve udělena nebyla a to s odůvodněním, že dva hostince v místě jsou dostačující. V roce 1931 již F. Walter nabízel: „Restauraci Ferdinand Walter” s 14 pokoji, penzí 25 korun na osobu za den, vlastní převlékací kabiny. Postupně z ní vybudoval „Hotel-Pension Ferdinand Walter” s vlastními říčními lázněmi a sportovištěm (po roce 1989 „Restaurace na kopečku”, Podhradí nad Dyjí čp. 2).\n\nV roce 1932 byla dokončena německá turistická ubytovna (Jugendheim), kterou v roce 1935 převzala turnerská župa pro jižní Moravu (Turngau Südmähren).\n\nV roce 1933 získala Národní jednota pro jihozápadní Moravu ve Frejštejně selskou usedlost čp. 5 po Josefu Harrerovi („U Liebscherů\", nyní čp. 42), kde zřídila český hostinec a posléze i turistickou ubytovnu.\n\nV roce 1932 dokončil Johann Anderle (majitel vranovského hotelu Thaya) novostavbu „Hotelu Riviera” (po roce 1989 ÚZ Riviera MV čp. 67), ve kterém nabízel pokoje s tekoucí vodou, penzí 24 Kč na osobu za den a vlastním říčním koupání. O koncesi k provozování hotelu usilovala taktéž Národní Jednota. Hotel na podzim roku 1935 vyhořel a v roce 1936 byl provoz znovu obnoven. Richard Walter postavil vedle Dolního mlýna (Untermühle) „Hotel zur alten Mühle” (po roce 1989 Hotel Zátiší, Podhradí nad Dyjí čp. 60). Nabízel moderně zařízené pokoje s tekoucí vodou, vlastní říční koupání, dobrou kuchyni pro střední společenskou vrstvu (gute bürgerliche Küche) a prvotřídní nápoje, rybaření a kánoe. Penze před sezonou činila 22 Kč, v hlavní sezoně 24 Kč.\n\nDne 25. listopadu 1919 uvedlo ministerstvo financí do provozu vedlejší celní úřady II. třídy v Šafově a ve Vratěníně. Provizorní celní budky byly postupně nahrazovány novými budovami. Stavba celních budov na silnicích z Šafova do Langau a z Vratěnína do Unter-Thürnau probíhala od roku 1920 a v roce 1935 započalo ministerstvo se stavbou zázemí finanční stráže ve Stálkách. Turistům zprvu stačila pro překročení státní hranice a k pobytu v zahraničí do 24 hodin turistická legitimace, kterou při vstupu do země kontroloval celník. Situace se změnila až po vydání vyhlášky o celním pohraničním pásmu a dohodě o malém pohraničním styku mezi Československem a Rakouskem v prosinci 1929. Celní pásmo bylo rozšířeno až do hloubky 15 km a každý turista si musel k přechodu hranic opatřit za poplatek (6 Kčs) „Průkazku pro výletníky a turisty”, kterou měl vydávat okresní úřad ve Znojmě nebo k tomu v pohraničí zmocněné obecní úřady Podmolí, Liliendorf, Šafov, Frejštejn, Bítov a Hnánice. Taková omezení turistického ruchu zvedla nevoli u turistických organizací českých i německých:\n\nPohraniční pásmo soudního okresu Vranov zahrnovalo obce: Bítov (Bítov, Cornštejn, Peksův Mlýn, Popelná, Vraneč), Horní Břečkov, Čížov, Frejštejn (Bachörtl, Frejštejn, Libuňský Mlýn), Chvalatice, Jazovice, Lančov (Luitgardin Dvůr, Lančov), Liliendorf, Lukov (Nový Hrádek, Lukov, Novohrádecký Mlýn, Umlaufův Mlýn), Milíčovice, Onšov, Oslnovice, Nový Petřín (Červený Dvůr, Nový Petřín), Starý Petřín (Penkýrův Mlýn, Křeslický Mlýn, Starý Petřín), Podmyče, Stálky (Křeslík, Stálky), Šafov, Šreflová, Štítary (Bohany, myslivna ve Švýcarském Údolí, Štítary), Šumvald (Bažantnice, Šumvald), Nová Ves, Vracovice, Vranov (Pointnerův Mlýn, Prostřední Mlýn, Vranov), Vysočany (Hakoňův Mlýn, Koberův Mlýn, Mácův Mlýn, Vysočany), Zblovice.\n\nSmlouva o úpravě právních poměrů na státní hranici mezi Československem a Rakouskem z roku 1919 stanovila také tzv. „rybolov a rybochov na mokrých hranicích” (IV. Úprava rybolovu a rybochovu na mokrých hranicích, čl. 39-47). Rybářské lístky ve vodách na státní hranici, vydané osobám oprávněným k provozování rybářství na základě vlastního nebo přeneseného práva tak i rybářské lístky vydané zmocněnci vedoucím rybolovu, musely být opatřeny podobenkami. Zakázán byl rybolov v noci (od západu do východu slunce). Německý Rybářský spolek pro Znojmo a okolí se po vzniku Československa transformoval na „Okresní rybářský spolek ve Znojmě” a stal se přístupným i pro české rybáře. Rakouský rybářský svaz (Österreichischer Fischereiverein) se sídlem ve Vídni se po rozpadu monarchie v roce 1919 přejmenoval na Německo-Rakouskou rybářskou společnost (Deutsch-Österreichische Fischereigesellschaft), která byla v roce 1934 integrována do Rakouského turistického klubu pod novým názvem „Internationaler Sportangler-Club und Österreichische Fischereigesellschaft, Zweigverein des Österreichischen Touringclubs”.\nPo výstavbě Vranovské přehrady pronajal Zemský úřad v Brně v roce 1936 celé přehradní povodí v délce 36 km, rozdělené na revíry Vranov, Nový Bítov a Frejštejn, zemskému Svazu rybářských spolků a družstev na Moravě a ve Slezsku, se sídlem v Brně. Rozhodnutí vyvolalo rozhořčení u Okresního rybářského spolku ve Znojmě, který se dosud o tento úsek povodí staral. Po tomto rozdělení si nakonec pronajal zbylé 4 říční revíry na Dyji (asi 125 km mimo povodí Vranovské přehrady). V roce 1936 oslavil rybářský spolek své 30. jubileum, ke kterému uspořádal rybářskou slavnost. Čítal 3 čestné členy, 187 činných a 35 čekatelů. Peněžní obrat spolku za rok 1935 činil 46 654 Kč, na hotovosti měl spolek v pokladně 28 644 Kč.\n\nZřízením státní hranice turismus v Podyjí zpočátku trpěl nedostatečným dopravním spojením mezi oběma novými státy. Teprve v roce 1927 se podařilo zahájit provoz přeshraniční autobusové linky, která spojovala železniční stanici v Šumvaldu s železničními stanicemi v Langau, Drosendorfu a Raabsu an der Thaya. Autobus ze Šumvaldu vyjížděl v 10.00 h dopoledne, přejížděl přes hraniční přechod v Šafově a končil ve 14.00 h v Raabsu. Autobus z Raabsu vyjížděl v 10.00 h dopoledne a do Šumvaldu přijížděl ve 12.40 h.\n\nDopravní spojení se podstatně změnilo po výstavbě Vranovské přehrady, která byla v roce 1934 uvedena do zkušebního provozu. Přehradou zatopené letovisko Starý Bítov vyhledávala převážně česká klientela a za poměrně velké náklady vybudovaný Nový Bítov nepřinesl kýžené turistické výsledky. Letní hosté neradi zdolávali ve vedrech horský svah a voda v přehradě byla dosti studená. Velká část dřívějších bítovských hostů si proto oblíbila Frejštejn, který nabízel koupání v mnohem teplejší řece a hojnost ryb pro rybaření. Vliv na zvýšení počtu letních hostů měla také vybudovaná pěší lávka přes Dyji, která umožnila turistům propojení s Uherčicemi a Bítovem. Nová autostráda kolem přehrady nahradila příhraniční tah přes Vranov na Slavonice. Autobusové spoje ČSD nyní jezdily na lince Nový Bítov-Cornštejn-Vysočany-Korolupy-Uherčice-Libuňský mlýn-Frejštejn. V srpnu roku 1936 pobývalo ve Frejštejně kolem 400 letních hostů.\n\nS rozvíjející se automobilovou turistikou se objevila potřeba nabídky turistických autotras a automap, vyznačení benzínových pump, autoopraven, lepší kvality silnic a garážování či parkování aut. Síť tmavě-modrých čerpacích stanic „Apollo-Benzin” se rozprostírala hlavně na jižní a jihozápadní Moravě: v Brně, Hodoníně (Göding), Velkém Meziříčí (Groß Meseritsch), Třebíči (Trebitsch), Bedřichově u Jihlavy (Friedrichsdorf), Třešti (Triesch), Telči (Teltsch), Dačicích (Datschitz), Slavonicích (Zlabings), Jemnici (Jamnitz), na náměstí ve Vranově (Frain), v Moravských Budějovicích (Mährisch Budwitz), Hrušovanech (Grusbach), Moravském Krumlově (Mährisch Kromau), Břeclavi (Lundenburg) a ve Znojmě (Znaim) na ulicích: Vídeňské / Wienerstraße (Drogerie Waffek) a Pražské / Prager Straße (Automobilové dílny Prchal). Zastoupení a skladiště se nacházelo ve Znojmě u pana J. Kwiatkowski na ulici Brandtova / Brandstraße 4. Firma Apollo nabízela rumunský benzín a pensylvánský motorový olej. Její logo znělo: „Autobenzin rumänisch, Autoöl pennsylvanisch - APOLLO-BENZIN, PENNOIL-MOTOROIL\".\n\nČerveno-bílé čerpací stanice Benzin (BZ) se nacházely v Jemnici (čp. 70 František Dolák, obchodník), Moravských Budějovicích (J. Komenský, strojník), ve Znojmě (Haukova čp. 4, manželé Nováčkovi, autotaxi), ve Vranově na přehradní hrázi (odbor Národní jednoty pro jihozápadní Moravu) a v Šumvaldu (A. Berger, autodílna). Autodílnu na Libuňském mlýně nabízel Emmerich Bauer.\n\nV roce 1939 prohlásil hejtman říšské župy Dolní Podunají (Niederdonau) obce Vranov, Frejštejn, Miroslav, Šatov, Šumvald, Znojmo (Landkreis Znaim) a Slavonice (Landkreis Waidhofen an der Thaya) za turistické obce (Fremdenverkehrsgemeinde) a Zemský svaz pro cestovní ruch v Dolním Podunají (Landesfremdenverkehrsverband Niederdonau) vydal dva průvodce: Thayatal, Niederdonau (Podyjí, Dolní Podunají) a Autofahrten in Niederdonau (Autovýlety v Dolním Podunají). Nové žluto-červené čerpací stanice Shell (Shell-Produktemarke Rhenania-Ossag Mineralölwerke AG) se nacházely ve Znojmě a Vranově, ve Frejštejně, v Uherčicích, v Drosendorfu, Liliendorfu a ve Štítarech. Až do vyhlášení války sloužila turistická zařízení hlavně rekreaci pracujících (DAF - Kraft durch Freude), jež zredukovala privátní volný čas na minimum.\n\nV létě 1940 převzala turnerský „domov mládeže” a hotel „Riviera” Německá pracovní fronta (Deutsche Arbeitsfront, DAF), která obě ubytovací zařízení zpočátku využívala jako rekreační středisko pro pracující mládež. Od podzimu 1940 byl uveden do života projekt rozšířeného zasílání dětí na venkov (Erweiterte Kinderlandverschickung, KLV), který KLV-tábory zřizoval také v letoviscích župy Dolní Podunají. KLV-tábor pro chlapce byl zřízen ve Frejštejně a pro dívky v Drosendorfu. Vzhledem k tomu, že kvůli vánočním svátkům skončily táborové turnusy pro děti ze vzdálených žup Staré říše (Altreich), byla v prosinci uvolněná místa na čtyři týdny nabídnuta dětem z Vídně a z průmyslových oblastí Dolního Podunají. Přihlášky se podávaly u třídního učitele, u velitele HJ-Bannu a u okresního vedení Národně-socialistického svazu učitelů (NS-Lehrerbund). Od 15. do 23. listopadu 1940 pořádala organizace Svazu německých dívek (Bund deutscher Mädel, BdM) „Glaube und Schönheit” v mládežnické zotavovně pro 24 dívek z okresu Znojmo a Nová Bystřice školící tábor pro nové BdM-vedoucí, s kterými se počítalo pro práci v okolních obcí.\n\nNa začátku léta 1941 rekreační středisko využila na čtrnáct dní znojemská organizace HJ (Hitlerjugend, Bann 586), tentokrát pro chlapecký školící tábor budoucích HJ-vedoucích. V hotelu „Riviera” se od srpna do října 1941 vystřídaly čtyři třítýdenní turnusy akce „Kinderlandverschickung” pro chlapce z průmyslových oblastí žup: Düsseldorf, Westmarka (Západní Marka, Gau Saarpfalz), Franky, Salzburg, Dolní Podunají a Brna. V září 1941 uspořádala znojemská záchranářská organizace Deutsche Lebens-Rettungs-Gesellschaft (DLRG, Ortsgruppe Znaim) v mládežnické zotavovně zdravotnické výukové kurzy pro mládež (HJ a BdM). Národně socialistická péče o blaho lidu ze Znojma (Nationalsozialistische Volkswohlfahrt, NSV) využila od 20. října do 25. října 1941 hotel „Riviera” pro pracovní školení 40 dívek, které měly být nasazeny jako učitelky NSV-mateřských škol (Kindergärtnerinnen der NSV).\n\nV březnu 1942 pořádala NSV ve Frejštejně výukový kurz pro učitelky sklizňových mateřských škol (Erntekindergarten) a na konci dubna 1942 pokračovala týdenním pracovním setkáním, kdy si dívky měly získané vědomosti pro letní pracovní nasazení ve sklizňových školkách procvičit. V květnu 1942 proběhlo ve Znojmě (Staatliches Gesundheitsamt, Znaim, Kolhstraße 4) povolání dívčího ročníku 1924 do Říšské pracovní služby dívek (Reichsarbeitsdienst der weiblichen Jugend): 21. 5. 1942 pro obce Borotice, Hrádek, Vranov, Vranovská Ves, Frejštejn, Hnanice, Mašovice, Dyjákovice, Krhovice, Jaroslavice, Havraníky. Říšskou pracovní službu dívky a svobodné ženy od 16 do 18 let vykonávaly nejen v zemědělství (RAD-tábory), ale také v cestovním ruchu, kde zpočátku pracovaly jako pokojské v menších provozech, v KLV-táborech, NSV-mateřských školách, NSV-domovech pro matky s kojenci či jako pomocnice v rodinách s mnoha dětmi. Odvod ročníku 1926 probíhal v květnu 1943.\n\nV únoru 1943 zavřelo Říšské ministerstvo hospodářství všechny podniky z odvětví obchodu, řemesel a veřejného stravování, které přímo nesouvisely se zásobováním obyvatelstva. Z vyhlášky vyloučilo pouze provozy sloužící wehrmachtu, zařízení KLV-táborů a všechny podobné ubytovací i stravovací podniky. Od pondělí 7. února 1944 začaly z Vídně vyjíždět první přesídlovací vlaky (Umquartierungszug) s matkami a dětmi do bezpečnějších oblastí Dolního Podunají, kde byly ubytovány u rodin, v hostincích nebo pensionech. Do školy ve Frejštejně byla 25. ledna 1944 evakuována chlapecká hlavní škola z Vídně, která zde zůstala až do posledních válečných dnů. V přízemí školy byly pro chlapce zřízeny školní dílny pro výrobu hraček. Vyhlášením totální války v podstatě skončil veškerý veřejný život obyvatelstva. Všechna pohostinství a ubytovací provozy se musely podřídit potřebám totální války. Na přelomu listopadu a prosince 1944 byl v „HJ-domově” umístěn přesídlovací tábor Volksdeutsche Mittelstelle pro uprchlé etnické Němce ze Sedmihradska.\n\nV dubnu 1938 (po tzv. anšlusu) byla Rakouská rybářská společnost (Österreichische Fischereigesellschaft) pod názvem Okresní rybářské sdružení Dolní Podunají (Bezirksfischereivereinigung Niederdonau) zglajchšaltována pod Říšský svaz německých sportovních rybářů v Berlíně (Reichsbund deutscher Sportfischer in Berlin, RDSF), který byl zařazen do Říšského vyživovací stavu (Reichsnährstand, RNST). V lednu 1939 pak byly všechny rybářské spolky Východní marky (Ostmark) z nařízení likvidačního komisaře přiřazeny k Říšskému svazu německých sportovních rybářů a zároveň rozděleny do tří správních rajónů, které kopírovaly správní hranice Zemského rolnictva. Vedení pro „Oberbezirk Donauland” (Vídeň, Dolní Podunají, Horní Podunají) sídlilo ve Vídni. Další novinka přišla v podobě říšského rybářského lístku (Reichsfischereischein), který vydával Úřad zemského rady (Landrat, dříve okresní hejtmanství) a nahrazoval dosavadní rybářskou knížku (Fischerbüchel). Předpokladem pro získání licence k rybolovu se nově stalo povinné členství v rybářském sdružení. Každý sportovní rybář se tedy musel nejprve zaregistrovat v rybářském spolku. Rybáři z povolání (Berufsfischer) a chovatelé ryb (Fischzüchter) byli organizováni v Zemském rybářském svazu (Landesfischereiverband: Alpenland, Denauland, Südmark).\n\nZnojemský rybářský spolek, nyní pod názvem „Angelsportverein Znaim und Umgegend”, obhospodařoval na Dyji úsek dlouhý 90 km, na Jevišovickém potoce 24 km a 12 třecích rybníků. Revíry začínaly pod hrází Vranovské přehrady a končily u hranice katastru města Laa an der Thaya. Zpočátku vydával rybářské lístky a licence také k rybaření v oblasti Vranovské přehrady, která patřila státnímu Rybářského závodu Vranov (Fischereibetrieb Frain).\n\nV březnu 1944 započal Zemský rybářský svaz pro Dolní Podunají a Vídeň (Landesfischereiverband Niederdonau-Wien) vysazovat na Dunaji, Dyji a části Moravy zásilku 240 kg úhořího potěru z Hamburku: na Dunaji od Kremže až po Petržalku (Engerau), na Dyji od Frejštejna přes Vranovskou přehradu až po Znojmo, část potěru obdržela v Dolním Podunají úsek na řece Moravě a ve Vídni povodí Dunaje v Prátru, na „Starém Dunaji” (Alte Donau) a ramena Dunaje v „Lobau”. Od 15. dubna 1944 ohlásil znojemský rybářský spolek zákaz vydávání rybářských oprávnění k rybolovu (licencí). V květnu 1944 se vysazovaly mladé ryby do Dyje v revírech na úseku Waidhofen an der Thaya — Thaya až k Raabsu, celkem se jednalo o 10 000 kusů, které byly vypěstovány na chovných rybnících regionu Waldviertel. V září 1944 došlo k úpravě revírů a k vyhlášení chráněných úseků ke tření (Laichschonstätten): pro revír Podmolí v úseku od hájovny (Franz-Josefs-Höhe) po proudu až k 1. jezu u Devíti mlýnů, pro revír Znojmo v úseku od zašpičatělé skály naproti kamenolomu po proudu až k obci Milfron, pro revír Erdberg v úseku od cesty do obce Křídlůvky až k mostu. Všechny tyto části řeky byly po obou březích na začátku a na konci označeny cedulemi s nápisem „Laichschonstätten” a na nich vyhlášen celoročně zákaz rybaření.\n\nV době hájení byl zakázán prodej, jakož i podávání ryb a raků v hostincích, výčepech a automatech, pokud nešlo o dodávku ze sádek, či jiných vodojemů a zboží dovážené z ciziny, dále byly stanoveny délky ryb a velikost raků, které se směli lovit a prodávat, upraveny pokyny pro vydávání rybářských lístků a oprávnění k rybolovu, o ochraně rybářské služby a trestní ustanovení. K 1. říjnu 1944 byl Říšský svaz německých sportovních rybářů (RDSF) z důvodu k válečné výrobě převedených zaměstnanců zrušen. Dosavadní výkonný ředitel byl pověřen správou svazového majetku a výběrem členských příspěvků (Beitragsmarken). V případě, že byli předsedové spolku povoláni k vojenské službě, byli povinni za sebe najít náhradu.\n\nPo únoru 1948 se z přirozené mezistátní hranice mezi Rakouskem a ČSSR stala hranice nepřátelská. V zachovaných pohraničních obcích, kterou bylo i Podhradí nad Dyjí, se podle Martina Pulce, z Úřadu dokumentace a vyšetřování zločinů komunismu, obyvatelstvo potýkalo „\"s problematickým dopravním spojením, zásobovacími potížemi, s omezeným výběrem pracovních příležitostí i špatným fungováním zdravotní péče, o možnostech kulturního vyžití nelze hovořit vůbec\".” Po odsunu Němců byli novoosídlenci po roce 1948 podrobeni selekci, obyvatelstvo komunistickému režimu nepohodlné se muselo z Podhradí nad Dyjí vystěhovat a valná většina z těch, kteří zde zůstali byla s pohraničními složkami provázaná a spatřovala ve složkách PS „\"záruku klidu a pořádku a partnery zasluhující úctu, pomoc a spolupráci\"”.\n\nDne 21. srpna 1946 byla ve znojemské Besedě obnovena činnost Klubu československých turistů, zvolen pracovní výbor a několik podvýborů, které si stanovily pro nejbližší budoucnost úkoly k opětnému vybudování všech nutných předpokladů k rozvoji turistiky a rekreačního ruchu ve Znojmě a v Podyjí. Hlavním úkolem mělo být zřízení rekreačních míst, která za války zanikla. Trausnický mlýn se nacházel v majetku ZME a budova restaurace byla pustá a prázdná, krytina střechy rozebrána a tím se také poslední poschodí budovy nacházelo v neobyvatelném stavu. Druhou, velmi frekventovanou turistickou zastávku a oblíbené rekreační místo Devět mlýnů, převzala vojenská správa, která zde zřídila vojenské rekreační středisko. Nový Hrádek s bytem hajného a turistickou noclehárnou pustl a chátral. Všechna tyto zastávky měly být opět obnoveny.\n\nDalším významným úkolem, s kterým se počítalo již na podzim roku 1946, mělo být opatření a umístění orientačních tabulek a značkování turistických cest. Klub čs. turistů a Národní jednota hodlaly uplatnit vlastnická práva k motorové plavbě na Vranovské přehradě. Propagační odbor klubu počítal také s vydáním informační knížky a letáčků s obrázky Podyjí a informacemi o ubytování, stravování, dopravním spojení a o všech přírodních krásách a historických památkách. Za tímto účelem navázal spolupráci s Klubem československých fotoamatérů ve Znojmě. Prvořadým úkolem bylo zřízení Turistického domu ve Znojmě s noclehárnou, restaurací, informační kanceláří a klubovnou.\n\nV prosinci byla ve Znojmě obnovena činnost turistické župy Podyjské, jejímž úkolem bylo zakládání místních odborů v celém obvodu župy a soustřeďování turistické práce. Předsedou župy byl zvolen ředitel Národní banky Šmíd, předsedou znojemského klubu až do valné hromady dr. Parma, notář v Mor. Budějovicích. Přihlášky poskytoval jednatel klubu odborný učitel p. Horna a knihkupectví pana Irovského v ulici Dr. Mareše. Tamtéž bylo možné vyplněné přihlášky odevzdat a získávat další informace. Na jarní období byly naplánované společné vycházky.\n\nOd 1. června 1947 bylo zahájeno autobusové spojení mezi Znojmem, Vranovem a Brnem. Každou neděli a svátek jezdil do Vranova autobus ČSD, který ze Znojma vyjížděl od vlakového nádraží (v 7, 8, 9 a 13.20 hod.) a zpět odjížděl z Vranova-přehrady v 17.45 hod. (přímo do Brna), 18, 18.30 a 19. hod. Koncesi lodní přepravy po jezeře držel: Klub českých turistů, Národní jednota pro jihozápadní Moravu a J. Prchal. Místní národní výbor ve Vranově se začal pokoušet, aby plavba byla přenechána jejich činitelům pro turistický ruch. O rybářství na přehradě se staral Zemský rybářský svaz v Brně, povolenky se vydávaly ve Vranově, Bítově a Frejštejně.\n\nPo konfiskaci německého majetku se všechny tři ubytovací hotely (Riviera, Richarda Waltera a Ferdinanda Waltera) nacházely nejprve pod národní správou. Hotel Ferdinanda Waltera spravoval Jan Adam, který už v roce 1946 inzeroval v průvodci „Kam letos na dovolenou?”, vydaném Zemskou úřadovnou Ústředního svazu pro cizinecký ruch v Brně.\n\nO turistické ubytovny měla zájem Okresní péče mládeže (OPM) ve Znojmě, která provozovala ve dvou turnusech prázdninové osady ve Starém Petříně (pro 300 dětí) a ve Frejštejně (pro 160 dětí). V chatě nad zříceninou hradu (bývalý Jugendheim turnerské župy) ubytovávala po dvou až třech týdnech 120 učňů ze základních odborných škol. V budově školy využívala v létě ubikaci pro 40 dětí a dalších 40 se rekreovalo v novém stanovém táboře pod hradem, přičemž zde bylo počítáno se stavbou nového srubu pro kuchyň a polokrytou jídelnu s kapacitou pro 80 dětí. Ve Frejštejně se rekreovali převážně tovární dělníci z Třebíče (Baťa a Bukva) a děti odtud. OPM Znojmo plánovala ve Frejštejně také rekreaci rodin s dětmi ve věku pod 6 let, ke které hodlala využívat dosud volné usedlosti po odsunutém německém obyvatelstvu.\n\nV listopadu 1947 započala oblastní úřadovna osidlovacího úřadu (OÚ) ve Znojmě s přídělovou akcí drobných konfiskovaných živností. Po ukončení živnostenských přídělu pokračovala s přídělem rodinných domků, konfiskovaných podle dekretu č. 108. V téže době přikročil Národní pozemkový fond (NPF) k zaknihování na jednotlivé osídlence, kteří museli za tímto účelem nejpozději do 20. 11. 1947 předložit: osvědčení o státní a národní spolehlivosti, osvědčení o mravní zachovalosti, zemědělskou kvalifikaci (pro oba manžele). Osídlenci, kteří vlastnili ve vnitrozemí majetek a neobdrželi od Národního pozemkového fondu souhlas k prodeji, byli povinni doručit Osidlovací komisi ministerstva zemědělství opis pozemkového archu, výpis z pozemkové knihy o vlastním majetku ve vnitrozemí a zároveň podepsanou plnou moc na předepsaných tiskopisech. Osídlenci, kteří nezaplatili nebo jen velmi málo ze splátek za přidělený majetek, nebyli do knihováni započteni a museli žádat o odklad.\n\nPo únoru 1948 a následném znárodnění přešel ubytovací hostinec Jana Adama (Hotel Ferdinand Walter) do správy Československé obce sokolské (ČOS), která za tímto účelem zřídila družstvo „Vzlet“. Hotel Zátiší (Hotel zur alten Mühle) a Hotel Jana Adama nakonec připadl Lidovému spotřebnímu družstvu Jednota Znojmo (po sloučení v roce 1960 Lidovému spotřebnímu družstvu Jednota Znojmo se sídlem v Moravském Krumlově), v jehož držení zůstal až do roku 1991. V roce 1958 poskytovalo družstvo „Jednota” v obou zařízeních (Hotel Zátiší a ubytovací hostinec Podhradí) 30 a 40 lůžek.\n\nSlužby stravovací a ubytovací nabízely v okolí Vranovské přehrady také: ve Vranově nad Dyjí národní podnik „Restaurace a jídelny” (RAJ), Okresní podnik rekreace Znojmo se sídlem ve Vranově, v ubytovnách národní podnik „Turista” a „Informační středisko družstevního pohostinství“ (od roku 1960 „Družstevní cestovní kancelář Rekrea“). V roce 1967 „Rekrea“ v Podhradí nad Dyjí inzerovala v hotelu „Jednoty” (Hotel Zátiší) dvoulůžkový pokoj za 18 Kčs na den, stravování podle výběru, polodenní stravování za osobu na den od 15 Kčs výše. V roce 1983 bylo možné v letní sezóně od 1.6 do 31.8. ubytování v Hotelu Zátiší (cenové kategorie C), v turistické ubytovně a ubytovacím hostinci s restaurací (IV. cenové kategorie), kde se nacházel též obchod Jednoty.\n\nDo působnosti Zdravotnické správy MNO spadalo od roku 1950 i oddělení “Vojenské rekreační péče”, přejmenované v roce 1951 na “Vojenské zotavovny a ozdravovny”. Od roku 1954 řídilo “Vojenské zotavovny a ozdravovny” velitelství vojenských okruhů a administrativně-hospodářské správy MNO. Vojenské zotavovny měly sloužit k aktivnímu odpočinku vojákům z povolání a jejich rodinným příslušníkům, vojenským důchodcům, účastníkům odboje a zaměstnancům vojenské správy. V roce 1959 došlo k převedení lázeňské péče do působnosti Správy vojenských lázeňských a rekreačních zařízení, která zároveň převzala řízení vojenských zotavoven a ozdravoven.\n\nV „Hotelu Riviera” byla v roce 1951 umístěna 4. rota Pohraniční stráže Znojemské brigády, která byla v rámci budování železné opony v roce 1952 přemístěna blíže státní hranici do Uherčic (později Vratěnína). Hotel již zůstal v držení ministerstva vnitra a byl využíván jako zotavovna MV (po roce 1989 Krajské ředitelství policie Jihomoravského kraje, Kounicova 687/24, Veveří, 60200 Brno). Původní hotelovou budovu nahradil po roce 1989 nový rekreační areál, ke kterému patří i budova bývalé četnické stanice a později stanice SNB (čp. 78).\n\nNa konci padesátých let sloužilo Podhradí nad Dyjí (nový název obce od roku 1949) jako rekreační středisko odborářské rekreace hlavně zaměstnancům oceněných závodním výborem ROH výběrovým poukazem. V 70. letech činila cena jednoho dne výběrové rekreace u dospělého 40 Kčs (mimo sezonu 30 Kčs) a u dítě 20 Kčs. K navýšení ceny výběrových poukazů došlo po zavedení kategorizace zotavoven v roce 1981. V 80. letech se do popředí stranického zájmu dostala rodinná podniková dovolená. Cena ROH rekreace se vypočítávala ze základního stravního normativu, k němuž se připočítávalo učňům a dětem 10% z celkové ceny rekreace pracovníkovi, rodinnému příslušníkovi 30% a ostatní platili plných 100%.\n\nV červnu 1967 obdržel v Podhradí n. Dyjí Okresní dům pionýrů a mládeže ve Znojmě budovu bývalé německé školy, kterou využíval jako turistickou základnu a pro pořádání pionýrských táborů. Ve Ctidružicích držel od škol. roku 1960/61 budovu hájovny \"u Dorůtek\", kde se mu podařilo vybudovat plavecké výcvikové tábory (nyní rekreační zařízení Domu dětí a mládeže ve Znojmě). Ve stejném roce získal i hájovnu na Šumné (nyní čp. 1), kterou musel ve škol. roce 1963/64 vrátit Státním lesům a letní tábory se přestěhovaly do bývalé pily v Bojanovicích. Pionýrská setkání pořádal také v Hamrech v Podhradí nad Dyjí.\n\nV roce 1945 se Frejštejn nacházel v celním pohraničním území (široké 10-15 km od státní hranice do vnitrozemí), kde působily pohraniční složky SNB. Život obyvatelstva v něm nebyl nijak výrazně usměrňován. V dubnu 1950 bylo ve Frejštejně (jako místě působení PS) vyhlášeno hraniční pásmo. Jeho vnější hranici tvořila hraniční čára, vnitřní hranici podél nejpoužívanějších cest označovaly výstražné cedule, popř. bíločervené terče. Vstup do hraničního pásma byl jen na povolení, které museli mít i příslušníci všech ozbrojených složek. Od setmění do svítání bylo zakázáno se v něm pohybovat mimo veřejné cesty, silnice a železnice. O rok později byl okres Znojmo prohlášen (také okolní okresy Dačice a Moravské Budějovice) pohraničním územím, které se dělilo na tři pásma: zakázané, hraniční a pohraniční. Vnější hranice zakázaného pásma probíhala přibližně dva kilometry od státní hranice.\n\nHraniční pásmo, ve kterém se nyní Frejštejn nacházel, sahalo až 15 kilometrů do vnitrozemí. Vstup do něj byl možný jen na zvláštní povolení; povolení pro trvalý nebo přechodný pobyt vydával oddíl StB ve Znojmě. Pro osoby zdržující se v hraničním pásmu platil zákaz vstupovat bez povolení od setmění do svítání na území mimo veřejné cesty, silnice a železnice. Přibližně do hloubky 8 kilometrů od hranic byly z komunikací odstraněny veškeré orientační tabulky a pomůcky. Státní „spolehlivost“ obyvatel v Podhradí nad Dyjí určovala komise při ONV ve Znojmě (předseda ONV, příslušný úředník ONV) a okresní velitel Národní bezpečnosti v součinnosti se zástupci PS, kteří podávali své požadavky k vysídlení „nespolehlivého“ obyvatelstva. Veškeré budovy, které neměly přejít do správy Ministerstva vnitra (MV) nebo Ministerstva národní obrany (MNO), byly určeny k demolici. PS v zakázaném a hraničním pásmu rozhodovala a osobovala si právo na udržování pořádku, na prověřování a kontrole zde žijícího obyvatelstva.\n\nPohraniční stráž se také už od svého vzniku snažila získávat širokou podporu místního obyvatelstva (od počátku 60. let zapojení do soutěže o titul „Vzorná pohraniční obec“, organizování kroužků Mladých strážců hranic při PO SSM). V polovině 60. let došlo ke zrušení původní hloubky hraničního pásma na vzdálenost 1-3 km od státní hranice. I tak zůstal prostor rekreačního střediska taktickým územím, kde se vedle PS pohybovaly také kontrolní hlídky (pro průzkum, kontrolu vozidel, vlaků, autobusů a osoby), pátrači v civilu, dále z řad dobrovolníků místního obyvatelstva pomocníci PS (Pomocníci pohraniční stáže, PPS) a v době potřeby i poplachové hlídky.\n\nSlužba PPS sestávala z pozorovací a obchůzkové činnosti, z včasného informování PS o „narušitelích“, pomocníci PS hlídkovali na přístupových silnicích směřujících k hranicím, působili jako průvodci a pozorovatelé, jako ochrana státního a družstevního majetku. Většinou se jednalo o zaměstnance lesních závodů a JZD. Hlídky PPS sloužily společně s pomocníky VB, od konce 60. let společně s příslušníky PS.\n\n\n"}
{"id": "1306362", "url": "https://cs.wikipedia.org/wiki?curid=1306362", "title": "Scuderia Praha", "text": "Scuderia Praha\n\nScuderia Praha je český závodní tým dealera vozů Ferrari a Maserati, ve kterém závodí například Josef Král. Tým debutoval v roce 1998. Soutěží v šampionátech 24H Series, Ferrari Challenge, Blancpain GT Series a ESET V4 Cup.\n\n"}
{"id": "1306364", "url": "https://cs.wikipedia.org/wiki?curid=1306364", "title": "Çandarlı Ali Paša", "text": "Çandarlı Ali Paša\n\nÇandarlı Ali Paša byl osmanský státník a v letech 1387–1406 velkovezír Osmanské říše.\n\nJako člen prominentní rodiny Çandarlı byl dne 22. ledna 1387 po smrti svého otce velkovezíra Çandarlı Kara Halila Hayreddina Pašy jmenován velkovezírem. Jeho bratr byl budoucí velkovezír Çandarlı Ibrahim Paša Starší. Byl velitelem vojsk, která roku 1388 dobyla většinu Bulharska a Dobrudže.\n\nZemřel 18. prosince 1406 v İzniku.\n"}
{"id": "1306368", "url": "https://cs.wikipedia.org/wiki?curid=1306368", "title": "Imamzade Halil Paša", "text": "Imamzade Halil Paša\n\nImamzade Halil Paša byl osmanský státník a v letech 1406–1413 velkovezír Osmanské říše.\n\nJeho syn Koca Mehmed Nizamüddin Paša také působil jako velkovezír.\n"}
{"id": "1306369", "url": "https://cs.wikipedia.org/wiki?curid=1306369", "title": "Seznam dílů seriálu Quantico", "text": "Seznam dílů seriálu Quantico\n\nToto je seznam dílů seriálu \"Quantico\".\n\n<onlyinclude>\n</onlyinclude>\n\n"}
{"id": "1306371", "url": "https://cs.wikipedia.org/wiki?curid=1306371", "title": "Ferdinand Arnošt z Valdštejna", "text": "Ferdinand Arnošt z Valdštejna\n\nFerdinand Arnošt hrabě z Valdštejna (* kolem 1622 Vídeň?, † mezi 20.–21. květnem 1656 Praha) byl český šlechtic, zakladatel druhého pokračování mnichovohradištské větve rodu Valdštejnů. Zastával dvorské a posléze nejvyšší zemské úřady, kariéru završil jako nejvyšší zemský komorník Českého království.\n\nNarodil se přesně nezjištěného roku jako druhorozený syn Maxmiliána z Valdštejna (před 1600–1655), povýšeného roku 1628 do hraběcího stavu, z prvního manželství s Kateřinou Barborou, hraběnkou z Harrachu (1599–1640), kteří uzavřeli sňatek roku 1618 a žili střídavě v Praze a ve Vídni. Absolvoval malostranské gymnázium jezuitů a pokračoval studiem filozofie a práv na pražské univerzitě. Vzhledem ke zdravotním potížím nejstaršího syna Albrechta Leopolda byl otcem brzy pověřován různými úředními úkoly a byl určen po jeho smrti převzít valdštejnské dominium.\n\nSlibnou kariéru zahájil jako císařský dvorní rada roku 1643, pravděpodobně až po dovršení plnoletosti, tj. v 21 letech. Tehdy také dostal od otce panství Zvířetice a Valečov, k nimž přikoupil Kněžmost. V letech 1646–1648 vystupoval po boku Georga von Plettenberg jako zástupce císaře Ferdinanda III. na mírových jednáních třicetileté války ve vestfálském Münsteru a v Osnabrücku, misi spojil s pozdní kavalírskou cestou po severním Německu. Po skončení mírových jednání se zúčastnil jednání bavorského sněmu ve Wasserburgu. Během krátké bohaté kariéry zastával tyto úřady: od 1650 přísedící českého zemského soudu, 1650–1651 prezident rady nad apelacemi, 1651–1652 nejvyšší zemský sudí, od 1652 nejvyšší zemský komorník Českého království.\n\nJeho předčasnou smrt pravděpodobně vyvolala tuberkulóza plic a hrtanu. Jako tuberkulózní abses ji označil Valdštejnův sluha Jan Zikmund Neschitz v dopisu kardinálu Arnoštovi z Harrachu 21. května 1656. Pohřeb se konal v kostele sv. Tomáše v Praze na Malé Straně, odkud bylo tělo roku 1657 přeneseno do Turnova.\n\nByl dvakrát ženat. První manželství s Filibertou di Madruzo († před červnem 1650) zůstalo pravděpodobně bezdětné. Z druhého sňatku, uzavřeného v Brně 10. října 1650 s Marií Eleonorou z Rottalu (1629 – 15. 5. 1655) vzešli tři synové:\n\nFerdinand Arnošt byl nejméně třikrát portrétován, dvakrát již v rámci mírových jednání. Portrétoval jej například rytec Elias Wittmann (Widemann), činný v Augsburgu a v Olomouci, dále antverpský malíř Pieter II. de Jode a posmrtně Václav Vavřinec Reiner na nástropní fresce sálu zámku v Duchcově.\n\nNa portrétech je kromě rodového erbu také jeho osobní heslo, které znělo:\" VITIUM FUGERE VIRTUS EST\". (Prchat před neřestí je ctnost.)\n\n\n\n"}
{"id": "1306372", "url": "https://cs.wikipedia.org/wiki?curid=1306372", "title": "Jakub Rejlek", "text": "Jakub Rejlek\n\nJakub Rejlek (* 20. dubna 1979 Neratovice) je český novinář a automobilový či rallyový závodník. Moderuje pořad Garáž a spoluorganizuje slavnost Legendy. Vystudoval VŠE v Praze a vlastní společnost FM Media Prague. Dále píše pro portál Garáž.cz. V součsnosti kromě novinařiny jezdí s vozem Citroën DS3 R3T Max závody rallye kde jej naviguje Libor Hlisnikovský a na Pražském Rallysprintu 2016 jej navigoval také novinář, moderátor TV Prima a dnes už i jezdec Tomáš Hauptvogel. Také ho můžeme vídat v závodech Škoda Octavia Cupu\n"}
{"id": "1306374", "url": "https://cs.wikipedia.org/wiki?curid=1306374", "title": "Branislav Milošević", "text": "Branislav Milošević\n\nBranislav Milošević (srbskou cyrilicí Бpaниcлaв Mилoшeвић, * 13. května 1988, Valjevo, SFR Jugoslávie) je srbský fotbalový obránce schopný nastoupit i na kraji zálohy, v současnosti bez angažmá (). \nMimo Srbsko působil na klubové úrovni v České republice. V juniorských letech nastupoval i v útoku.\n\nJeho otec Dušan je bývalý fotbalista a trenér.\n\n\n"}
{"id": "1306376", "url": "https://cs.wikipedia.org/wiki?curid=1306376", "title": "Bombardování Bělehradu (1914)", "text": "Bombardování Bělehradu (1914)\n\nBombardování Bělehradu v roce 1914 bylo první částí srbské kampaně za první světové války. Uskutečnilo se na přelomu července a srpna 1914. Bombardování bylo započato jen několik hodin poté, co Rakousko-Uhersko vyhlásilo Srbsku válku a skončilo obsazením města v prosinci 1914.\n\nPro Rakousko-Uhersko bylo hlavní město Srbska více než snadným cílem, neboť se nacházelo přímo na jeho hranici, kterou tvořily řeky Dunaj a Sáva. Do bombardování se zapojilo rakousko-uherské dělostřelectvo na levém břehu řeky Sávy u Zemunu, v blízkosti dnešních obcí Ovča a Borča severně od centra města a z Bežanijské kosy, a několik říčních monitorů, které zaujaly pozice na Dunaji blízko centra města a místní části Dorćol, nedaleko od bělehradského přístavu. Bombardování bylo započato dne 28. července 1914 okolo 23:00. \n\nV půl druhé ráno následujícího dne byl stržen Starý železniční most, který zajišťoval spojení mezi srbskou metropolí a rakousko-uherským městem Zemun. \n\nBombardování mělo jednak strategický cíl (tj. usnadnit následným okupačním vojskům obsazení města), stejně jako cíl psychologický. Většina srbských vojenských plánů však počítala s tím, že město nebude možné v případě útoku Rakousko-Uherska ubránit. Obyvatelstvo začalo po vypuknutí války a bombardování města v panice Bělehrad opouštět. Velká část lidí odešla do okolních měst nebo těch částí metropole, které nebyly na dostřel rakousko-uherské armády (jako např. Čubura nebo Topčider). Jen do 2. srpna 1914 bylo na město vypáleno na 1500 dělostřeleckých granátů.\n\nV létě 1914 a na podzim město nebránila srbská armáda, nýbrž jen policie a četnictvo. Proti dělostřelectvu, které bylo okolo města rozmístěno, navíc nemělo město odpovídající prostředky obrany a ti obyvatelé Bělehradu, kteří neodešli, se tak ukrývali většinou ve sklepích. Proti ostřelování z lodí neměla navíc srbská armáda, i kdyby byla přítomna, odpovídající prostředky.\n\nIhned po zahájení konfliktu se vedení státu přesunulo do Niše na jihu země. Vrchní velení srbské armády bylo přemístěno do frontě bližšího Kragujevace.\n\nBombardování poškodilo řadu objektů, mezi které patřila např. katedrála sv. Michaela, Akademie věd, několik škol, státní tiskárna, budova velvyslanectví Velké Británie, rakousko-uherský konzulát, několik hotelů (Grand, Grčka kraljica, Bristol, Kragujevac a Srpska kruna), několik bank, továren a nespočet obytných domů. První civilní oběti si bombardování vyžádalo dne 4. srpna 1914. dne 9. srpna 1914 do Bělehradu přicestovali novináři, kteří o útocích přinesli zprávu tehdejším médiím.\n\nBombardování města velmi rychle ustalo poté, co se rakousko-uherská armáda rozhodla zaútočit na Srbsko ze západu. Během bitvy u Ceru však bylo město opětovně ve dnech 12. až 24. srpna 1914 ostřelováno, a to ve snaze přinutit srbské vojenské vedení posílit obranu Bělehradu a stáhnout tak vojska ze západní fronty, která se nacházela v regionu Mačvy. Během této doby bylo na Bělehrad vypáleno okolo 3000 dělostřeleckých granátů. Na protest proti krutosti útoků zaslalo ministerstvo zahraničí USA nótu do Vídně, nicméně rakousko-uherská strana na ni nikterak neodpověděla.\n\nAž do podzimu 1914 ostřelovaly rakousko-uherské monitory sporadicky město, poté situaci změnilo zaminování toku Dunaje a přísun vojenské pomoci z Ruska a Francie. Srbská armáda obsadila v září Zemun a přístav rakousko-uherské říční flotily, což donutilo rakousko-uherské dunajské loďstvo stáhnout se na čas do Petrovaradína. \n\nBělehrad byl bombardován také v listopadu 1914. Vzhledem k úspěšnému postupu rakousko-uherské armády v západním Srbsku se generální štáb srbské armády zabýval myšlenkou, že město přenechá nepříteli bez boje, čímž by byla zkrácena fronta. Na začátku prosince se armáda stáhla a dne 2. prosince 1914 Bělehrad obsadili Rakušané.\n"}
{"id": "1306381", "url": "https://cs.wikipedia.org/wiki?curid=1306381", "title": "Lizard", "text": "Lizard\n\nLizard může být:\n"}
{"id": "1306384", "url": "https://cs.wikipedia.org/wiki?curid=1306384", "title": "Kostel svaté Anny na Vršíčku (Horšovský Týn)", "text": "Kostel svaté Anny na Vršíčku (Horšovský Týn)\n\nKostel svaté Anny Na Vršíčku je malý poutní kostel nacházející se na drobném návrší přibližně 1 km západně od Horšovského Týna. Historie tohoto dnes již kultovního kostela se začíná psát roku 1507, kdy byl položen základní kamen. Kostel je původně pozdně gotický objekt, který prošel několika pozdějšími úpravami, především barokními a dodnes hodně viditelnými renesančními. Toto poutní místo netvoří pouze samotný kostel, ale doplňují ho i další menší historické stavby nebo jejich zbytky a rozvaliny. Nejvýraznější z nich je bezesporu kaple Božího hrobu či trauttmansdoffská pohřební kaple.\n\nHistorie tohoto místa se píše déle než historie kostela svaté Anny. Před stavbou důstojného reprezentativního chrámu stávala na tomto místě prostá, údajně dřevěná kaplička z přelomu 15. – 16. století. Ta podle legendy o tomto kultovním místě poskytovala útočiště zde nalezené sošce svaté Anny Samotřetí. Tuto sošku měřící zhruba 30 cm zde nalezl jistý měšťan Křečka, který ji v dobré víře odnesl domů, očistil ji a uschoval do bezpečí. Soška se však vždy záhadně ztratila a objevila opět na původním místě. Zbožní měšťané tohoto města vzali tento fakt jako znamení ke stavbě výše zmíněné kaple. Toto místo se začalo těšit velké oblibě místních věřících. Dalším faktem, který podporoval magičnost onoho místa, bylo nalezení studánky s léčivým pramenem, který navracel ztracený zrak a povzbuzoval tělo.\n\nSkromná kaple je však zanedlouho nahrazena pozdně gotickým kostelem, jehož stavbu inicioval rod pánů z Ronšperka. Tito byli členy Bratrstva sv. Anny, založeného arciděkanem Mikulášem Tuchšmídem z Budějovic. Do bratrstva se přidaly i další významné rody té doby, např. Černínové či Vřesovští. Toto bratrstvo bylo uznáno za právo platné papežem Pavlem IV. v roce 1563. Roku 1507 nechává Jiří z Ronšperka položit základní kámen kostela. Po jeho smrti v roce 1515, kdy nám není znám žádný mužský potomek, se stavby a jejího financování ujímá Jiřího bratr Volf Dobrohost. Tuto skutečnost potvrzuje i jeho erb, nacházející se na severní straně presbytáře kostela.\nPo devíti letech je kostel dokončen a 5. dubna roku 1516 je vysvěcen řezenským arcibiskupem Petrem Kraftem. V následujících letech se o jeho provoz a správu stará Bratrstvo sv. Anny v čele s Mikulášem z Budějovic.\nToto zbožné místo se stalo častým cílem poutních procesí věřících a jeho kultovní význam se neztratil ani po příchodu Lobkoviců. Jan mladší Popel zde nechal pochovat dvě své manželky a kostelu se dařilo i za správy jeho syna Kryštofa. Jeho mladší novoutrakvistický bratr Vilém však poutím věřících nepřál, a tak došlo k mírnému úpadku významu kostela.\n\nNejvětší slávu a rozkvět však kostel zažívá s příchodem nových pánů na horšovskotýnský zámek. V období po Bílé hoře pečuje o kostel rod Trauttmansdorffů, zbožných katolíků. Vyzdvihnout se určitě sluší hraběnku Annu Marii, rozenou z Lichtenštejna. Ta na své náklady nechala vybudovat kapli Božího hrobu. Jižním směrem pak byla postavena správní budova pro 8 poddaných, kteří se měli starat o údržbu místa. Tato budova se bohužel dochovala pouze v základech, neboť po konci roku 1945 podlehla požáru. Hraběnka Anna Marie má rovněž zásluhu na zhotovení pěti kamenných soch, znázorňujících zastavení Křížové cesty.\n\nV polovině 18. století dochází k rozsáhlým exteriérovým i interiérovým úpravám v duchu baroka, které v této době dosahuje svého vrcholu. Tyto opravy financoval Franz Norbert (1705 – 1786). V té době měl tento poměrně málo rozlehlý kostel tři oltáře. Centrálním zůstává oltář se soškou zázračné světice, na který poskytla peníze obec kolem roku 1660. Oltář v pravé části kostela byl zasvěcen sv. Rochovi a do kostela byl věnován v roce 1740. S novým oltářem získal kostel i ostatky svatého Sylvestra, Kolumbana, Theodora, Adriana (neboli Hadriána) a Honoria. Poté byl kostel opětně vysvěcen biskupem hrabětem Šporkem. V levé části kostela se nachází oltář Panny Marie, který byl vysvěcen arcibiskupským oficiálem Janem Kayserem 15. července 1760. K tomuto datu je také ukončena rekonstrukce interiérů kostela. Na těchto barokních úpravách, které se nám do dnešních dnů bohužel téměř nedochovaly, pracoval převážně plzeňský umělec Karel Legát a řemeslníci jeho dílny.\n\nDalším významným obdobím oprav kostela a naděje na jeho znovuvzkříšení je 2. třetina 19. století. Bezesporu nejvýraznějším počinem je stavba rodinné knížecí hrobky. Tímto záměrem se zabýval již kníže Ferdinand na sklonku svého života a z dochovaných záznamů a nákresů je patrna pompéznost a velkorysost, se kterou se kníže ke stavbě stavěl. Jeho návrhy také kalkulovaly s rozšířením správních budov, a to konkrétně domu pro správce kostela. Kníže Ferdinand se bohužel realizace projektů a změn nedožil. V letech 1839 – 1842 se oprav kostela zhostil jeho vnuk a nechal vypracovat zcela nový architektonický návrh. V této době je také zvelebována okolní krajina. Celé okolí kostela bylo pročištěno, byla provedena výsadba okrasných dřevin a charakter místa je přeměněn v lesopark. \n\nPoslední stavbou, která přibyla do tohoto poutního okrsku, je empirová pohřební kaple Panny Marie Sedmibolestné na východní straně návrší z roku 1840. Lze také zmínit památník nesakrálního charakteru, který nechal vystavět kníže Karel Johann v roce 1919. V tento rok oslavil se svou ženou zlatou svatbu.\n\nVěž kostela poskytovala útočiště dvěma zvonům. První z nich byl odlit v Plzni roku 1845 na objednávku 3. knížete Ferdinanda na památku narození jeho dědice Karla. Druhý menší zvon s reliéfem Panny Marie byl v době devastování kostela přenesen do kostela sv. Petra a Pavla v Horšovském Týně. Do kostela byl navrácen po opětovném vysvěcení v roce 1991 za podpory tehdejšího starosty města Horšovského Týna a knížete Rudolfa Trauttmansdorffa. Na svém původním místě však dlouho nezůstal a po roce 2000 beze stopy zmizel.\n\nOd této doby pokračuje historie kostela poněkud monotónně a ne příliš šťastně. Po změně politického režimu v roce 1948 dochází k omezování církevních slavností a posléze k jejich úplnému zániku. Celý areál chátrá a stává se terčem vandalistických činů. Téměř veškeré vybavení kostela bylo v této éře zničeno. Po sametové revoluci v roce 1989 svitla kostelu naděje na záchranu a obnovení se měly dočkat i tradiční anenské poutě. Obnovu tohoto kostela si na příslušných institucích vymohla jistá bavorská občanka, která slíbila kostelu finanční podporu na rekonstrukci a výstavbu správní budovy a pohostinského zařízení. Práce tedy započaly a investorem tohoto projektu se stal Spolek pro obnovu poutních kostelů v českém pohraničí. První fáze stavebních úprav, zahrnující statické zajištění stavby, opravu střechy a oken a výmalbu interiérů, skutečně proběhla a to velmi rychle. Poté došlo k nečekanému zvratu velkomyslného vzkříšení, dokonce byla rozdavačná aktivistka odsouzena za zpronevěru k nepodmíněnému trestu odnětí svobody a celý projekt tak zkrachoval.\n\nV současnosti je toto poutní místo tvořeno celkem čtyřmi stavbami – \"kostelem sv. Anny\", rodinnou \"trauttmansdorffskou hrobkou\" v suterénech kostela, \"kaplí Božího hrobu\" na jižním svahu a \"kaplí Panny Marie Sedmibolestné\" jihovýchodním směrem od kostela. Ve větší vzdálenosti stále jižním směrem od kostela jsou dodnes k nalezení torza základů správních staveb a budov tvořící komplex zde stojícího chudobince, který sloužil i jako ozdravovna a špitál.\n\nJedná se o jednolodní kostel s vysokou sedlovou střechou, přidruženou štíhlou věží, která je ukončena cibulovitou bání s lucernou, sníženým zaklenutým presbytářem a později přistavěnou sakristií na východní straně kostela. Z východní strany se pod kostelem nachází rodinná hrobka Trauttmansdorffů, dostavěná taktéž v pozdějším období.\n\nKostel má typickou gotickou dispozici. Hlavní loď, do které se vchází ze západního průčelí, je postavena na obdélníkovém půdorysu. Průčelí je horizontálně rozdělené římsou, nad kterou je vystavěn štít, typický pro barokní stavby. Římsu \"podepírají\" naznačené pilastry s iónskými hlavicemi. Vstup tvořený terasou nad hrobkou Trauttmansdorffů je lemován jednoduchou edikulou, jejíž římsa je podepřena dvěma konzolkami, a je vyplněn masivními železnými dveřmi.\n\nBoční stěny chrámové lodi jsou rozděleny hranolovitými pilíři opěrného systému na 4 pole. První pole je bez oken. V jižním průčelí je v každém dalším poli umístěno jedno okno. Severní průčelí obsahuje okenní otvory pouze dva. Vysoká lomená okna, která jsou již v dnešní době dochována v malém počtu, jsou zde vytvořena ve 2 variantách. Jsou vždy rozdělena na 3 pole, přičemž první z nich je ve dvou bočních tvarováno do jeptišek. V horní části se pak nachází rozeta s čtyřlistem. V presbytáři kostela je k nalezení druhá varianta lomených oken, taktéž se 3 poli. Horní část pak obsahuje 2 tvary, velmi vzdáleně připomínající plaménky. Ostatní okna v kostele v současnosti vypadají různě. Některá z nich \nmají dochovaný lomený oblouk, ale jejich zasklení je bez dělení a bez rozet. Jiná okna byla v pozdější době nahrazena okny s obloukovitým zakončením, další, která se nacházejí ve východní části presbytáře, byla zaslepena úplně.\n\nNa východní straně kostela se nachází presbytář. Ten je postaven na polygonálním půdorysu. Zastřešen je jehlancovitou trojbokou střechou, navazující na sedlovou střechu hlavní lodi. Opěrný pilířový systém presbytáře je rozdělen na dvě úrovně, třetí úroveň je ukončena stříškou s liliovým poupětem. Z východní strany je přistavěna k presbytáři obdélníková sakristie. Ta bohužel zakrývá původní malbu nad vstupem z východní strany kostela, znázorňující sv. Annu. Sakristie je pak zastřešena jednoduchou dvoustupňovou valbovou střechou. \n\nNa severní straně v místě, kde presbytář navazuje na hlavní loď, stojí dominanta celého kostela sv. Anny, elegantní hranolovitá věž. Má jednoduchý tvar pouze se 4 okny v posledním patře pod zastřešením cibulovitou bání. Navazující lucerna má opět cibulovou báň a špičku. V současné době je věž opuštěná, neboť menší ze zvonů, který zde visíval, byl odsud ukraden a odnesen pryč. Podařilo se ho nalézt, jeho návrat se ale zatím nechystá.\n\nKostel je téměř bez vybavení - nachází se v něm několik kostelních lavic a kamenný oltář v čele presbytáře. Hlavní loď je zaklenuta valenou klenbou s lunetovými výsečemi, která je pokryta renesanční výmalbou bez liturgických výjevů. Klenba se pak rozbíhá do pilastrů. Tyto pilastry mají již renesanční hlavice iónského typu s barevně kontrastním omítnutím. Na stěnách mezi okny jsou nyní restaurátorsky odkryty původní liturgické fresky, které byly v pozdějších dobách, ať už z důvodu rekonstrukčních či politických, přebíleny. V hlavní lodi kostela je patrné pozdější upravení dispozic. V některých částech, zejména v severní části západního pole, lze vidět dosti krkolomně zalomené pilastry. \n\nV západní části kostela se nad hlavním vstupem nachází hudební krucha, kde ale již v dnešní době nejsou umístěny kostelní varhany.\n\nV místě přechodu hlavní lodi a presbytáře je dodnes nádherně zachovaný vítězný oblouk. Je to oblouk lomený s dochovaným polychromováním. Oblouk je taktéž velmi rozmanitě tvarovaný. Od jeho středu směrem do hlavní lodi je nejdříve lehce zkosen poté následuje zaoblený pásek a 2 výžlabky. Další pás oblouku je oddělen hlubokým výžlabkem. Tento pás je složen ze špičky výžlabku a válcovitého profilu. Přibližně v polovině jeho výšky jsou patrné „jizvy“ pro umístění trámu, který nesl sochu ukřižovaného Ježíše Krista. Úroveň presbytáře je pak oproti hlavní lodi zvýšena.\n\nKlenba s unikátním obrazcem - \nProstor presbytáře je zaklenut třemi poli v Čechách unikátní obrazcové hvězdicovité síťové klenby. Centrálním obrazcem je osmiboká hvězdice doplněná žebry sbíhajícími úhlopříčně do centrálního svorníku. Tento žebrový motiv se opakuje. Žebra jsou vyžlabená s oblými hranami. Jsou polychromována červenou barvou a zajištěna jsou štítkovými svorníky bez dochovaného zdobení. Výmalba klenby mezi žebry je tmavě modrá. \n\nŽebra a přípory - \nŽebra klenby se sbíhají do válcovitých přípor. Vždy 5 žeber či 3 žebra se sbíhají k jedné přípoře. Dvě krajní se kříží a poté plynule navazují na zeď, prostřední 3 postupně splývají v jedno, a pak plynule navazují na příporu. Válcovité přípory již zdaleka neplní svou statickou podpůrnou funkci, neboť v některých místech jsou zničené a viditelné odpadnuté cihly a štukování. Z toho důvody je klenba presbytáře dnes zajištěna kovovými sponami a podpůrnými prvky. Válcovité přípory jsou ukončeny na podokenní římse obíhající přibližně ve čtvrtině výšky presbytáře. Mezi těmito příporami jsou umístěna pouze dvě okna, zbylá místa vyplňují restaurátory odkryté fresky. Jednu z nich se podařilo dochovat ve velmi dobrém stavu. Zajímavé rovněž je, že výmalba nikterak nerespektuje přípory, které vytváří dělení stěny, ale bez přerušení pokračuje dál. Podél římsy běží kolem celého presbytáře dodnes dobře zachovaný reliéf. Ten je složen z opakujícího motivu slepých lomených oblouků s jeptiškami. Vždy dva sousední se sbíhají k sobě a v dolní části jsou překryté vždy drobným erbem, zpoza něhož vybíhají vyštukované ornamenty. Do tohoto reliéfu je začleněn na severní stěně chóru alianční erb manželů Volfa Dobrohosta z Ronšperka a jeho ženy Zigundy, rozené z Gutštejna. Pod ním se nachází lomený portál se zachovaným polychromováním. Z pramenů a dochovaných torz, která jsou do dnešní doby v prostoru presbytáře k nalezení, je patrné, že byl velmi bohatě zdobený, a to hlavně v 16. století.\nV roce 1969 byl odkryt malovaný pás zobrazující 4 polopostavy světic. \n\nOratoř - \nV prostoru presbytáře se nalézá ještě jeden velmi výrazný prvek – trauttmansdorffská oratoř. Tento subtilní balkonek, umístěný na jižní stěně presbytáře, sloužil výhradně potřebám hraběcí rodiny z nedalekého zámku, aby mohli nerušeně naslouchat mši.\n\nNa východní straně presbytáře se nachází vstup do později přistavěné sakristie. Tato sakristie je čistě funkční část stavby. Její prostory nejsou nijak zdobené až na část fresky sv. Anny, která se nacházela nad vstupem do presbytáře. V době před přístavbou sakristie byl tento vchod frekventovaný a při příchodu směrem od města byl prvním, co lidé na fasádě kostele spatřili. Po přistavění sakristie muselo být zaslepeno i čelní okno presbytáře. V jeho stále viditelném lomeném oblouku se nyní nachází malé přisvětlovací okénko barokního tvaru.\n\nZrealizovanému návrhu v dnešní podobě předcházelo ještě několik dřívějších. Původním záměrem bylo postavení tří samostatných drobnějších kaplí. Další z návrhů vypracovaných Oldřichem Knödlem, z pověření tehdejšího majitele Františka Ferdinanda Trauttmansdorffa, zobrazoval hrobku jako čtyřboký jehlan (pyramidu) se strmým vyzdívaním do velké výšky. Na každé straně opřený do sloupových portálů. Základní kámen výsledného návrhu byl položen v roce 1839. Tato hrobka, vystavěná v podzemí kostela, je uspořádána do trojlodní klenuté sloupové síně na obdélném půdoryse. V čele střední lodi se pak nalézá oltář. Podlaha bočních lodí, které sloužily k pohřbívání, je vyvýšena oproti podlaze lodi střední o 3 stupně (necelý půl metr). Jediný vstup do této hrobky vede přes chodbu, ústící do vstupní, opět trojlodní předsíně, taktéž na obdélném půdorysu. Tato je přisvícena z obou stran malými okny. To je možné pouze díky přirozenému zapuštění předsíně do západního svahu kopce. Strop předsíně tak přirozeně vytváří prostornou vstupní terasu hlavnímu vstupu do kostela sv. Anny. Hrobka rodu Trattmansdorffů měla hned několik účelů. Prvním byla samozřejmě funkce funerální. Sloužila také jako soukromá mešní kaple sv. Kříže. Celá tato suterénní stavba, stejně jako objekt kostela, je orientována podle podélné osy symetrie od východu na západ. Exteriéru hraběcí hrobky kraluje velkorysá vstupní nika, po stranách opatřená dvěma páry sloupů, inspirovaných dórským řádem, a vstupním portálem. Společně dodávají novoklasicistní hrobce na monumentalitě vzhledu.\n\nNa území Čech a Moravy je v období baroka známo dvacet šest kaplí Božího hrobu. Ta, nacházející se na jih od kostela sv. Anny, patří mezi dvanáct nejstarších, postavených do roku 1700 a její význam je nadregionální. Tato kaple byla postavena z iniciativy tehdejší hraběnky Anny Marie. Ta nechala po cestě z Horšovského Týna ke kostelu umístit pět (nebo šest) soch, znázorňující zastavení Ježíše Krista na jeho křížové cestě, a zakončila ji právě kopií chrámu Božího těla v Jeruzalémě. Stavba má obdélný půdorys ukončený na východě polygonem, čímž se nijak neliší od již stojících kaplí. Část presbytáře kaple je v exteriéru dekorována sloupovou arkádou s různými typy sloupků a hlavic nepravidelně rozmístěných- od bohatě zdobených korintských po jednoduché jehlanovité se stopami malovaných křížů. První sloupek arkády severní strany, nesoucí korintskou hlavici, má dřík zdobený tordováním. Toto zdobení je na takovouto drobnou kapličku v tomto regionu poměrně výjimečné. Další sloupky mají již pouze hladký válcovitý tvar. Celá stavba je omítnuta s falešnými rýhami imitujícími kvádříkové zdivo. V polích mezi sloupky arkády presbytáře jsou viditelné zbytky do omítky rýpaných ornamentů. Celá stavba je ukončena vícestupňovou korunní římsou. \nObdélná část kaple není nikterak zdobena. Severní boční stěna obsahuje pouze drobné okno. Čelní stěna obsahuje zapuštěný obdélný portálek, dnes uzavřeným mříží. Nad ním je do zdiva zapuštěna kamenná deska, nesoucí německý nápis. Z obou stran je pak doplněna dvěma erby – Trattmansdorffským a Lichtensteinským.\n\nNad prostorem presbytáře se vypíná výrazná baldachýnová edikula šestiúhelníkového půdorysu podepřena šesti dvojsloupky. Ty mají opět hladké válcové dříky a hlavice toskánského typu s palmetovými listy. Edikula je zastřešena stříškou helmicovitého tvaru.\n\nNení jistě ničím výjimečným chátrání náboženských staveb. Zde se však po revoluci v roce 1989 stalo nemálo hanebných činů. Mladiství výtržníci totiž využívali prostor kostela i okolních staveb k rozdělávání ohňů, do kterých přikládali kostelní lavice a jiné vybavení kostela. K obzvláště zrůdnému činu se uchýlilo několik mladistvých, když násilně vnikli do trauttmansdorffské hrobky, zotvírali několik hrobů s mumifikovanými ostatky Trauttmansdorffů a ty pak rozvěsili po okolních stromech. Osud kostelních varhanů je také velmi smutný, neboť byly použity na topení.\n\nZe stavitelského hlediska, hlavně vzhledem k nejlépe dochované původní části – presbytáři, se lze na základě některých stavitelských prvků domnívat, že se zdejší stavitel velmi aktivně zajímal o práci ostatních velkých stavitelů té doby, zejména o Benedikta Rieda. Mezi nápadně interpretované prvky lze zařadit například křížící se žebra presbytáře v dosedání na přípory. Lze zde nalézt také vliv pozdní gotiky ze Švábska, neboť téměř shodnou klenbu můžeme nalézt v klenbě chóru kostela sv. Ulricha a sv. Afry v Augsburku.\n\n"}
{"id": "1306388", "url": "https://cs.wikipedia.org/wiki?curid=1306388", "title": "Filip Panák", "text": "Filip Panák\n\nFilip Panák (* 2. listopadu 1995) je český fotbalový obránce a mládežnický reprezentant, hráč pražské Sparty.\n\nFilip Panák začínal s fotbalem v Příboře poté v mládeži působil v Bílovci, Baníku Ostrava a ve Frýdku-Místku. Do Karviné přestoupil v roce 2014. MFK Karviná.\nV A-týmu Karviné debutoval v srpnu 2014. V sezóně 2015/16 hostoval v divizním klubu TJ Lokomotiva Petrovice. V A-týmu Karviné začal stabilně nastupovat v sezóně 2016/17 (Karviná hrála poprvé v 1. české lize), ve které odehrál 27 zápasů a vstřelil 3 góly. Dostal se do hledáčku Slavie Praha, mistrovského týmu ročníku 2016/17.\nFilip Panák se Spartou absolvoval zimní přípravu a v poslední den přestupového okna se Spartou podepsal smlouvu na 3,5 roku.\n\n5. června 2017 debutoval v české reprezentaci U21 v přátelském utkání proti ázerbájdžánské jedenadvacítce (výhra 5:0, při své premiéře vstřelil jeden gól). Šlo o přípravný kemp reprezentace v rakouském městečku Leogang před Mistrovstvím Evropy hráčů do 21 let 2017 v Polsku. Na samotný evropský šampionát jej trenér Vítězslav Lavička nenominoval.\n\n"}
{"id": "1306393", "url": "https://cs.wikipedia.org/wiki?curid=1306393", "title": "Wimbledon 2017 – mužská dvouhra", "text": "Wimbledon 2017 – mužská dvouhra\n\nMužská dvouhra ve Wimbledonu 2017 probíhala v první polovině července 2017. Do londýnského grandslamu nastoupilo sto dvacet osm tenistů. Z kvalifikačního turnaje, odehrávajícího se mezi 26. až 30. červnem, postoupilo sedmnáct hráčů. Šestnáct z nich v rámci tříkolové soutěže postoupilo řádně a 20letý Kazach Alexandr Bublik jako šťastný poražený po odstoupení uruguayského hráče Pabla Cuevase pro zranění kolene. V úvodním kole otevřel celý turnaj na centrálním dvorci s obhájcem trofeje a světovou jedničkou Andym Murraym.\n\nRozlosování proběhlo 30. června 2017.\n\nAndy Murray, Rafael Nadal, Stan Wawrinka a Novak Djoković do turnaje vstoupili jako soupeři o post světové jedničky.\n\nMurray mohl mít jistotu setrvání na čele klasifikace, pokud by postoupil do finále. Djoković potřeboval londýnský grandslam vyhrát a v takovém případě by musel Murray vypadnout ve čtvrtfinále. Srb však skrečoval semifinále proti Berdychovi. Pátý nasazený Švýcar Wawrinka, který se mohl jedničkou stát v případě zisku trofeje, podlehl v úvodním kole Rusu Daniilu Medveděvovi. Světová dvojka Nadal vypadla ve čtvrtém kole s Lucemburčanem Gillesem Müllerem po pětisetové bitvě, když rozhodující dějství skončilo 15–13 na gamy. Murray tak po grandslamu zůstal na čele klasifikace před druhým Nadalem.\n\nPoprvé od Australian Open 2005 není mezi nasazenými na grandslamu Španěl David Ferrer. Absentující krajan Guillermo García-López ukončil nepřetržitou šňůru padesáti účastí na turnajích „velké čtyřky“, trvajíci od téhož melbournského majoru z roku 2005.\n\nVýhrou ve třetím kole nad Mischou Zverevem dosáhl Roger Federer rekordního 317. vítězného zápasu na grandslamu, čímž v historických tabulkách předstihl na prvním místě figurující Serenu Williamsovou. Od roku 1877, kdy se odehrál první tenisový turnaj na světě, Švýcar také ve Wimbledonu 2017 postoupil do rekordního 50. čtvrtfinále a 42. semifinále na grandslamu. S Fabricem Santorem také sdílel nejvyšší počet 70 účastí na turnajích „velké čtyřky“. Již v úvodním kole basilejský rodák překonal jako třetí tenista hranici 10 000 zahraných es a následně se ve 35 letech stal druhým nejstarším čtvrtfinalistou wimbledonské dvouhry po 39letém Kenu Rosewallovi z roku 1971.\n\nVítězem se stal švýcarský pátý hráč světa a třetí nasazený Roger Federer, jenž za 1.41 hodin ve finále zdolal chorvatskou turnajovou šestku Marina Čiliće ve třech sadách, když soupeři pětkrát prolomil podání z deseti brejkových příležitostí, zatímco Chorvat žádnou takovou možnost nevyužil. Popáté v průběhu jediné sezóny tak Rafael Nadal zvítězil na French Open a Federer na navazujícím Wimbledonu, dvojici majorů označovaných jako Channel Slam.\n\nFederer navýšil rekordní statistiku mužského tenisu 19. grandslamem z dvouhry a jako první vybojoval osmou wimbledonskou trofej, čímž se odpoutal od Peta Samprase a britského amatéra Williama Renshawa. V All England Clubu nastoupil podevatenácté. Tím vyrovnal rekordní počet 70 startů na grandslamu Francouze Fabrice Santora. V probíhající sezóně si připsal páté turnajové vítězství ze sedmi startů a druhé grandslamové po triumfu z melbournského Australian Open, které představovalo devadesátý třetí singlový titul na okruhu ATP Tour a rekordní sedmnáctý z travnatého povrchu. Ve statistice singlových trofejí open éry zaostával jediné vítězství za druhým Ivanem Lendlem. Jako druhý hráč otevřené éry prošel soutěží bez ztráty setu a navázal na výkon Björna Borga z roku 1976. Sám již takový turnaj odehrál na Australian Open 2007.\n\nÚčastí v celkově jedenáctém wimbledonském finále basilejský rodák vyrovnal Connorsův rekord londýnského majoru 102. odehraným zápasem dvouhry. Ve věku 35 let a 341 dní se stal nejstarším londýnským šampionem open éry, který čekal na další titul pět let. Vyšší časové rozpětí osmi let měl pouze Jimmy Connors mezi lety 1974 a 1982. K částce 2 200 000 liber si Švýcar připsal 2 000 bodů, které jej v následném vydání žebříčku ATP posunuly z 5. na 3. místo. Z elitní světové trojky předtím vypadl 22. srpna 2016. Na prvního Andyho Murrayho ztrácel 1 205 bodů. Přitom jedenáct z předchozích čtrnácti wimbledonských vítězů zakončilo sezónu vždy jako světová jednička.\nMarin Čilić odehrál druhé grandslamové finále, když z US Open 2014 si odvezl trofej. Po turnaji zůstal světovou šestkou.\n"}
{"id": "1306394", "url": "https://cs.wikipedia.org/wiki?curid=1306394", "title": "Jeruzalémský kříž", "text": "Jeruzalémský kříž\n\nJeruzalémský kříž (někdy nazývaný \"kříž Godefroye z Bouillonu\") je obecná heraldická figura řeckého kříže (nejčastěji berličkového), který je doprovázen čtyřmi dalšími menšími řeckými kříži. Svůj název má od nejznámějšího použití, jímž je znak jeruzalémského království, kdy je kříž zlatý na stříbrném poli. Řád Božího hrobu užívá kříž červený ve stříbrném poli. \nSymbolických výkladů významů tohoto kříže je více, nejčastěji je vykládán jako narážka na pět ran Kristových, ale také jako obraz Krista a čtyř evangelistů, nebo pěti prvních knih bible či pěti patriarchálních církví starověku.\n"}
{"id": "1306395", "url": "https://cs.wikipedia.org/wiki?curid=1306395", "title": "P8", "text": "P8\n\nSpojení písmene P a číslice 8 může mít různé významy:\n\n"}
{"id": "1306396", "url": "https://cs.wikipedia.org/wiki?curid=1306396", "title": "Wimbledon 2017 – ženská dvouhra", "text": "Wimbledon 2017 – ženská dvouhra\n\nŽenská dvouhra ve Wimbledonu 2017 probíhala v první polovině července 2017. Do londýnského grandslamu nastoupilo sto dvacet osm tenistek. Z kvalifikačního turnaje, odehrávajícího se mezi 26. až 30. červnem, postoupilo dvanáct hráček. Rozlosování proběhlo 30. června 2017. Dvojnásobnou obhájkyní titulu byla americká čtvrtá hráčka světa Serena Williamsová, která v dubnu oznámila přerušení kariéry pro těhotenství.\n\nPrvní tři hráčky klasifikace Angelique Kerberová, Simona Halepová a Karolína Plíšková do turnaje vstoupily jako soupeřky o post světové jedničky.\n\nKerberová po turnaji opustila čelo klasifikace vzhledem k prohře ve čtvrtém kole s pozdější vítězkou Muguruzaovou. Halepová ji mohla vystřídat v případě postupu do semifinále. Ve čtvrtfinále proti Kontaové jí k tomu chyběly dva míče, když vyhrála první set 7–6 a v tiebreaku druhého vedla 5:4 na míče. Zápas však ztratila. První místo si tak po turnaji zajistila Karolína Plíšková, jakožto první jednička z České republiky a historicky dvacátá třetí v pořadí. Ve druhém kole Wimbledonu nezvládla roli favoritky proti Slovence Magdaléně Rybárikové, figurující na 87. místě žebříčku. Martina Navrátilová na čele klasifikace reprezentovala Spojené státy americké.\n\nTrofejí z travnatého eastbournského turnaje Plíšková vyřadila z boje o čelo žebříčku Ukrajinku Elinu Svitolinovou i Dánku Caroline Wozniackou.\n\nMagdaléna Rybáriková se stala historicky první slovenskou semifinalistkou wimbledonské soutěže a nejníže postavenou hráčkou v této fázi od Čeng Ťie z roku 2008. Johanna Kontaová postoupila jako první Britka od roku 1984 a Jo Durieové do čtvrtfinále a následně i jako první britská tenistka do semifinále od Virginie Wadeové a roku 1978. V něm nestačila na Američanku Venus Williamsovou a po turnaji se poprvé v kariéře posunula do Top 5 žebříčku WTA, na 4. místo.\n\nVenus Williamsová se probojovala do čtvrtfinále i semifinále jako nejstarší hráčka od roku 1994, kdy do těchto fází postoupila Martina Navrátilová. Její výhra mezi poslední osmičkou nad Lotyškou Jeļenou Ostapenkovou pro ni znamenala jubilejní 100. odehraný zápas ve wimbledonské dvouhře.\n\nPremiérový wimbledonský titul získala 23letá světová patnáctka Garbiñe Muguruzaová ze Španělska, která ve finále pod zataženou střechou za 77 minut zdolala desátou nasazenou Američanku a 37letou pětinásobnou šampionku Venus Williamsovou ve dvou setech, když v druhé sadě soupeřce uštědřila „kanára“. Stala se tak vůbec první tenistkou, která porazila obě sestry Williamsovy ve finále Grand Slamu. Mladší Serenu Williamsovou přehrála ve finále French Open 2016, kdy vybojovala první grandslam kariéry.\n\nJedinou španělskou vítězkou do sezóny 2017 byla Conchita Martínezová z roku 1994, přítomná v loži hráčky jako její dočasná trenérka. V útrobách centrálního dvorce šampionce poblahopřál také bývalý španělský král Juan Carlos I. Americká hráčka postoupila do devátého wimbledonského finále a prvního od roku 2009. Jednalo se o nejvyšší věkový rozdíl obou finalistek právě od roku 1994, kdy 22letá Martínezová zdolala 37letou Navrátilovou.\n\nLondýnským triumfem dosáhla Španělka na okruhu WTA Tour čtvrté turnajové vítězství a snížila pasivní poměr vzájemných utkání na 2–3. Ze svého debutového grandslamové finále odešla poražena již ve Wimbledonu 2015 od Sereny Williamsové. Do žebříčku WTA získala 2 000 bodů a částku 2 200 000 liber, poražená finalistka pak poloviční prémii. Muguruzaová se díky bodovému zisku vrátila do elitní světové desítky, z 15. na 5. příčku. Také Williamsové přinesla finálová fáze návrat mezi prvních deset hráček, na 9. místo. V případě výhry by se Američanka stala poprvé od ledna 2011 světovou pětkou.\n"}
{"id": "1306401", "url": "https://cs.wikipedia.org/wiki?curid=1306401", "title": "Dzasagtu-chán", "text": "Dzasagtu-chán\n\nDzasagtu-chán (, doslova „Chán-vládce“) byl mongolský panovnický titul, používaný starší větví potomků Geresendzeho. Panství Dzasagtu-chánů se rozkládalo v západní části Chalchy (vnějšího Mongolska) .\n\nMladší větví Dzasagtu-chánů byli chotogojští Altan-chánové.\n\n"}
{"id": "1306402", "url": "https://cs.wikipedia.org/wiki?curid=1306402", "title": "Konstantin Osipovič Ščerbatov", "text": "Konstantin Osipovič Ščerbatov\n\nKonstantin Osipovič Ščerbatov (, 1632 – 1694) byl ruský státník a vojevůdce, stolník (1649), okolničí (1676), vojevoda ve Pskově, Astrachani a Jenisejsku, od roku 1682 bojar.\n\nV polovině 50. let 17. století Konstantin Ščerbatov sloužil ve Smolensku v hodnosti vojevody v pluku svého otce Osipa Ivanoviče Ščerbatova. V letech 1666–1667 se podílel na potlačení kozáckého povstání na levobřežní Ukrajině, roku 1670 sloužil jako zástupce knížete Jurije Alexejeviče Dolgorukého, velitele armády vyslané proti povstání Stěnky Razina. Roku 1673 vykonával funkci pskovského vojevody. Roku 1676 byl jmenován okolničím, krátce sloužil jako soudce Jamského prikazu a poté přešel na místo vojevody v Astrachani, kde zůstal do roku 1677.\n\nRoku 1682 byl – jako stoupenec nového cara Petra – jmenován bojarem a následující rok poslán do Jenisejska na místo vojevody. Později se účastnil krymského pochodu.\n\nZemřel roku 1696, potomky nezanechal.\n\n"}
{"id": "1306405", "url": "https://cs.wikipedia.org/wiki?curid=1306405", "title": "Alexej Andrejevič Golicyn", "text": "Alexej Andrejevič Golicyn\n\nAlexej Andrejevič Golicyn (, 1632 – 1694) byl ruský státník, číšník (1652), stolník, vojevoda a bojar (1658), zakladatel alexejevičské větve knížat Golicynů.\n\nKníže Alexej Andrejevič Golicyn byl třetím synem bojara a vojevody Andreje Andrejeviče Golicyna († 1638). měl bratry Vasilije († 1652), Ivana († 1690) a Michaila († 1687).\n\nZačátkem 50. let patřil mezi blízké pomocníky ruského cara Alexeje Michajloviče. Roku 1652 je připomínán v úřadě číšníka, poté byl převeden mezi stolníky. Roku 1658 obdržel hodnost bojara.\n\nV letech 1665–1667 vykonával úřad tobolského vojevody, v letech 1675–1676 byl kyjevským vojevodou. V letech 1681–1684 opět sloužil jako tobolský vojevoda.\n\nByl ženatý s Irinou Fjodorovnou Chilkovou († 1698), dcerou knížete Fjodora Andrejeviče Chilkova, se kterou měl šest synů (Dmitrije, Jakova, Borise, Ivana, Pjotra a Fjodora) a dvě dcery.\n\n"}
{"id": "1306407", "url": "https://cs.wikipedia.org/wiki?curid=1306407", "title": "Magen David (Aleš Veselý)", "text": "Magen David (Aleš Veselý)\n\nDavidova hvězda (hebrejsky Magen David) byla navržena pro tzv. Národní hřbitov v Památníku Terezín roku 1994, aby se jako symbol judaismu stala protějškem křesťanského kříže, který tam byl instalován po válce.\n\nAleš Veselý k tomuto tématu opakovaně vracel v kresbách i sochařských modelech a zprvu zvažoval různé nehmotné varianty, např. vytvoření tvaru z horkého vzduchu, modelovaného plynovými hořáky. Při realizaci sochy však nebyl dostatek prostoru pro kreativní řešení, které by tento symbol interpretovalo jinak.\n\nBylo nutné vytvořit jasný protějšek stávajícího kříže a dodržet určité proporce. Základní tvar dvou prolnutých trojúhelníků tvoří na návrh Karola Sidona železniční koleje, jako memento židovských transportů. Ty jsou připevněny na základ z nerezové ocele. Původní záměr, udělat hvězdu dvojitou a dovnitř zabudovat plynové hořáky, které by kolem ní vytvořily vrstvu vibrujícího teplého vzduchu, se nepodařilo prosadit.\n\nDruhou částí Magen David jsou balvany, které zastupují kamínky pokládané tradičně na židovské náhrobky.\n\nŠesticípá Davidova hvězda je složená ze dvou trojúhelníků, které symbolizují pozemskou a nebeskou sféru a jejich prolnutí znamená, že co je dole, je i nahoře. Jednou z variant Davidovy hvězdy, kde měl Aleš Veselý více prostoru ke kreativnímu ztvárnění, je socha Holocaust memorial, umístěná před bývalou synagogou v Kutné Hoře.\n\nBěhem pobytu v Chicagu Aleš Veselý uvažoval o pouštním projektu, kde by hvězdu tvořily dva trojboké rovnostranné jehlany, z nichž jeden by byl negativní a zapuštěný do skály a druhý – transparentní – by čněl do prostoru. Půdorysný tvar šesticípé hvězdy by byl viditelný pouze z nebe.\n\n"}
{"id": "1306409", "url": "https://cs.wikipedia.org/wiki?curid=1306409", "title": "Radkin Honzák", "text": "Radkin Honzák\n\nRadkin Honzák (* 30. března 1939 Praha) je český psychiatr, publicista a vysokoškolský pedagog. Specializuje se na psychoterapii a je zastáncem psychosomatického (biopsychosociálního) přístupu.\n\nNarodil se v roce 1939 v rodině lékárníka. Roku 1962 promoval na Fakultě všeobecného lékařství Univerzity Karlovy. Nejprve působil jako sekundární lékař v psychiatrické léčebně v Kosmonosech, v roce 1966 začal pracovat v Ústavu pro výzkum výživy (mj. výzkum spánku a stresu).\n\nPůsobí jako ambulantní lékař v centrech IKEM (pacienti s nezvratným selháním ledvin, transplantační program) a REMEDIS, jako sekundární lékař v Psychiatrické nemocnici v Bohnicích a jako asistent na Ústavu všeobecného lékařství 1. lékařské fakulty Univerzity Karlovy. Pedagogicky působí také na Fakultě sociálních věd UK.\n\nPravidelně se na svém blogu vyjadřuje k současnému dění a jako autor je podepsán pod několika populárně-naučnými knihami o psychologii. V roce 2014 vyšla kniha rozhovorů Renaty Červenkové s Radkinem Honzákem s názvem \"Všichni žijem v blázinci: současnost očima psychiatra\".\n\nOd ledna 2020 uvádí v České televizi vlastní pořad \"Kabinet Dr. Honzáka\".\n\n\n\nRozhovory\n"}
{"id": "1306411", "url": "https://cs.wikipedia.org/wiki?curid=1306411", "title": "Izotopy argonu", "text": "Izotopy argonu\n\nArgon (Ar) má 24 známých izotopů, od Ar do Ar, a jeden jaderný izomer (Ar); tři z těchto izotopů jsou stabilní (Ar, Ar a Ar). Nejstabilnějšími radioizotopy jsou Ar s poločasem přeměny 269 let, Ar s poločasem 32,9 r a Ar s poločasem 35,04 dne. Všechny ostatní izotopy mají poločas kratší než dvě hodiny, většinou pod jednu minutu. Nejméně stabilní je Ar s poločasem kratším než 20 nanosekund.\n\nPřírodní K, s poločasem přeměny 1,248×10 r, se mění na stabilní Ar záchytem elektronu (10,72 %) a beta plus přeměnou (0,001 %), a také beta minus přeměnou na rovněž stabilní Ca (89,28 %). Tyto vlastnosti a poměry se používají k určení stáří hornin pomocí draslíko-argonového datování.\n\nAr se vyskytuje v mnoha horninách a lze jej uvolnit tavením a nebo mletím. Téměř všechen argon v zemské atmosféře pochází z radioaktivní přeměny draslíku-40, 99,6 % pozemského argonu patří k izotopu Ar, ovšem ve hvězdách je argon téměř z 15 % tvořen Ar a převážně (85 %) Ar. Podobně je poměr izotopů Ar:Ar:Ar v atmosférách vnějších planet sluneční soustavy 8400:1600:1.\n\nV atmosféře Země se působením kosmického záření tvoří, hlavně z Ar, radioaktivní Ar (poločas přeměny 269 let), také vzniká záchytem neutronu z K nebo alfa rozpadem vápníku. Naměřený molární zlomek Ar v přírodním argonu je (8,0±0,6)×10 g/g, tomu odpovídá aktivita zářiče 1,01±0,08 Bq/kg všech izotopů argonu. Molární zlomek Ar(poločas přeměny 32,9 let) v zemské atmosféře je menší než 6×10.\n\nRoku 2013 byl, ve formě hydridu, nalezen Ar v pozůstatcích supernovy SN 1054, spojené s Krabí mlhovinou. Šlo o první případ, kdy byla nalezena sloučenina vzácného plynu mimo Sluneční soustavu.\n\nAr je syntetický radioizotop argonu s poločasem přeměny přibližně 35 dní, vytváří se z Ca záchytem neutronu následovaným vyzářením částice alfa. K jeho vzniku docházelo například při podpovrchových testech jaderných zbraní.\n"}
{"id": "1306413", "url": "https://cs.wikipedia.org/wiki?curid=1306413", "title": "Wimbledon 2017 – mužská čtyřhra", "text": "Wimbledon 2017 – mužská čtyřhra\n\nMužská čtyřhra ve Wimbledonu 2017 probíhala v první polovině července 2017. Do londýnského grandslamu nastoupilo šedesát čtyři párů. Z kvalifikačního turnaje se probojovaly čtyři dvojice. Obhájcem titulu byl druhý nasazený francouzský pár Pierre-Hugues Herbert a Nicolas Mahut, který skončil ve druhém kole na raketách britské dvojice Jay Clarke a Marcus Willis.\n\nHenri Kontinen, Marcelo Melo a Jamie Murray do turnaje vstoupili jako soupeři o post světové jedničky ve čtyřhře. Po vyřazení Murrayho ve druhém kole se po grandlsamu na čelo klasifikace vrátí Melo, který potřeboval postoupit o kolo dále než Kontinen. V semifinále s Kubottem vyřadili finskou světovou jedničku s Peersem po pětisetové bitvě.\n\nVítězem se stal čtvrtý nasazený polsko-brazilský pár Łukasz Kubot a Marcelo Melo, který ve finále zdolal rakousko-chorvatské turnajové šestnáctky Olivera Maracha s Matem Pavićem po pětisetové bitvě, když rozhodující set skončil poměrem gamů 13–11. V poslední hře si Pavić poprvé v utkání prohrál vlastní servis. Za nejdelším wimbledonským finále v mužském deblu zaostal zápas časem 4.40 hodin o 21 minut.\n\nOba šampioni si do žebříčku ATP připsali 2 000 bodů, rozdělili si částku 400 000 liber a získali sedmou společnou trofej, první grandslamovou jako pár a každý z nich druhou v mužské grandslamové čtyřhře. Kubot vybojoval devatenáctý deblový titul na okruhu ATP Tour a pro Mela to bylo dvacáté sedmé takové turnajové vítězství. Pro každého z nich se jednalo o premiérový wimbledonský titul z mužského debla.\n\nKubot s Melem potvrdili dominanci v travnaté části sezóny 2017, když vyhráli všech 14 zápasů a vybojovali tři trofeje. Před Wimbledonem triumfovali i na Gerry Weber Open a Ricoh Open.\n\n Henri Kontinen / John Peers \"(semifinále)\n"}
{"id": "1306414", "url": "https://cs.wikipedia.org/wiki?curid=1306414", "title": "Kaddish (Aleš Veselý)", "text": "Kaddish (Aleš Veselý)\n\nKaddish Aleše Veselého je považován za nejvýznamnější české sochařské dílo druhé poloviny 20. století. Sochu Aleš Veselý vytvořil během prvního ročníku Sympozia prostorových forem v Ostravě roku 1967. Roku 1969 za ni obdržel cenu Matyáše Bernarda Brauna na výstavě Socha a město v Liberci.\n\nSedmimetrová socha ze svařovaných kusů nerezového plechu vznikala ve Vítkovických železárnách od srpna 1967 do května 1968 a poté byla instalována v ostravských Komenského sadech. Původně se jmenovala \"Modlitba za zemřelého\", pojmenování Kaddish dostala až dodatečně. Aleš Veselý do té doby tvořil plastiky ze svařovaného železa, které měly komorní rozměry. Podle vlastních slov vždy snil o velkém měřítku, protože u menších věcí začalo nabývat vrchu zpracování a tam, kde šlo o výraz, se nenápadně vetřela nežádoucí zdobnost. Kaddish tak vlastně představuje maximální rozměr komorní plastiky.\n\nSocha nevznikla jako koncept, ale spontánně, z velmi hlubokých a intimních příčin, jako důsledek nutnosti vyrovnat se se ztrátou otce, který zemřel 12. května 1967. Aleš Veselý do ní postupně integroval nedokončené fragmenty několika jiných soch a práci ukončil přesně po roce, 13. května 1968.Je v ní obsaženo množství detailů, které působí zevnitř a byly v průběhu práce překryty aby zachovaly významy, které jsou čistě osobní. Socha není pouze tryznou, ale kromě smutku a tragiky obsahuje i radostné vzpomínky. \nAleš Veselý v rozhovoru s Michalem Schonbergem uvádí, že po dokončení sochy \"Židle Usurpátor\" napsal v roce 1965 text, kde popisuje velkou stavbu, která je předobrazem sochy \"Kaddish\".\n\nUzurpátor (Pomocný text k určení vymezeného prostoru)\n\n\"…vršení, skládání, snášení a spojování, bujení, narůstání…nemohu unést tu tíhu nad sebou, nad hlavou hnízdo pro ptáky – probitá křídla a pavouci v koutech…\"\n\n\"…přidávám okolo, nemohu tam – nemohu – nemohu tam, kde už jsem jednou byl – vidím tam – úží se vchody a brány jsou křivé a sešité šicími stroji, jež prorůstá železo na třech nožkách s ostrými špičkami, u země je trůn na němž nesedím- šplhám nahoru, kde mučené tělo je ukryto stavbou, jež chladí…\"\n\n\"Nenalézám žádný jiný moment, kdy mohu věc považovat za definitivně dokončenou, ledaže bych respektoval pouze určitý, vymezený prostor, ale tu opět nenacházím důvodu jej respektovat, když se naskýtá ta veliká příležitost nekonečné stavby. I když se mi zdá, že věc v té určité velikosti je hotová, stále mne to nutí přidávat okolo, rozrůstat ji, spojovat s dalšími a začleňovat do většího celku, jehož se stává částí, zachovávajíc však přitom uzavřenost své výpovědi, která se však dostává do souvislosti s jinou nebo jinými částmi (jenž jsou rovněž zároveň samy o sobě), jejichž vzájemné vazby a spojení jsou opět součástí mnohem komplikovanějšího celku, jehož pohyb a rozrůstání se děje všemi směry – jehož nekonečnost se naplňuje směrem ke středu.\"\n\n\"…dokončil jsem hnízdo pro ptáky…má mnoho otvorů, kudy lze vniknout dovnitř. Bojím se jenom, zda bude možno najít cestu zpátky, hnízdo je totiž uvnitř velmi složité, zbudované vršením nových hnízd, najednou už hotové, mnoho špičatých tyčí vybíhá do okolního prostoru a otvory pak vniká zase dovnitř a ptáci po nich mohou přecházet a pronikat i do nejskrytějších míst stavby.\"\n\n\"Často, když jsem už myslel, že stavba je hotová, pohlédl jsem vzhůru – nekonečné obrovské prázdno klene se nad hlavou, neodbytné, čisté, dokonalé a neopakovatelné ve své jednoduchosti, naplněné vším co bylo před námi i co bude po nás, plné svou nepřetržitou přítomností. Pak vršil jsem dál a stavěl jsem dokola, skládal a spojoval – kam jsem již nedosáhl, tam jsem se provrtal dovnitř i navrch, ničil a přidával.\"\n\n\"…hnízdo – labyrint – klec – jsem uvnitř, nemohu ven, zapomněl jsem, nemysle při práci na výstrahu – projdu-li, nevrátím se – a kolem bíle se prostírá obloha…\"\nPrávě velkorysost i zjevná síla výrazu sochy vedly vedení podniku k tomu, že původní smlouvu, uzavřenou na dobu trvání sympozia, postupně prodloužilo až do srpna 1968. Aleš Veselý v té době dostal nabídku, která by mu umožnila pokračovat v práci, ale po srpnové invazi již nebylo možné další dohodu uzavřít. Univerzálnost poselství sochy pochopili již během výstavy Socha a město (1969) obyvatelé Liberce, kteří k ní po upálení Jana Palacha pokládali květiny. Cena Matyáše Bernarda Brauna byla udělena za „Za znepokojivou a neodbytnou výpověď v podobě lidského osudu, sdělenou přesvědčivým výtvarným výrazem.“\n\nPo výstavě v Liberci se Kaddish opět vrátil na své původní místo do Komenského sadů v Ostravě. Nové normalizační zastupitelstvo Ostravy považovalo sympozium za výsledek nepřijatelných politických tendencí a vzniklou galerii soch chtělo zrušit a sochy přemístit jinam (ve skutečnosti odstranit a sešrotovat). Bylo však vázáno uzavřenou smlouvou a vybídlo tedy výtvarníky, aby svoje sochy odvezli. Aleš Veselý sochu zachránil a přemístil ji do areálu polorozpadlého mlýna ve Středoklukách, který zakoupil koncem roku 1970 se záměrem zřídit zde svou sochařskou dílnu. \n\nSoučasně se sochou \"Kaddish\" vzniklo během ostravského sympozia dalších sedm zhruba třímetrových soch, z nichž \"Testimony\" je od roku 1988 trvale umístěna v Olympijském parku v Seoulu, \"Pavoučí věž\", navržená pro Terezín, je nyní ve sbírce Muzea umění v Olomouci a \"Zavěšené břemeno\" (1968) je instalováno v sochařském parku Národní galerie v Praze v zahradách Anežského kláštera.\n\n\n"}
{"id": "1306416", "url": "https://cs.wikipedia.org/wiki?curid=1306416", "title": "Valašská liga", "text": "Valašská liga\n\nValašská liga byla moravská skinheadská Oi! skupina pocházející z Valašského Meziříčí. Na troskách legendární punkové skupiny Smrt mladého sebevraha ji založil kytarista Roman Morocz.\n\nDále na internetu koluje záznam z nějakého koncertu roku 1989.\n\nSkupina měla ve svém repertoáru apolitické písně, např. \"Je to kurva den\" nebo \"Valmez über alles\". Avšak texty \"Vina\" nebo \"Vzpamatujte se!\" pojednávají o polistopadovém zklamání. Skupina rovněž komentovala nárůst romské kriminality (\"Něco tu smrdí, Fotrům\"). 29. června 1991 skupina vystoupila na legendárním festivalu v Bzenci.\nNěkdy v roce 1992 (po nahrání studiového alba) opouští kapelu kytarista Roman Morocz. Po jeho odchodu se Valšská liga radikalizovala a vznikly tak písně jako \"Nový řád\" či \"Právo na svou zem\", které jsou otevřeně nenávistné. Vyšly na kompilaci Skin's songs vol. 2 (1994) a ve stejném roce se kapela rozpadá definitivně.\n"}
{"id": "1306427", "url": "https://cs.wikipedia.org/wiki?curid=1306427", "title": "Bechyňská brána", "text": "Bechyňská brána\n\nBechyňská brána je jediná dochovaná brána středověkého opevnění města Tábor. Dochovanou podobu získala ve třicátých letech patnáctého století během přestavby přilehlého hradu Kotnov a při pozdějších úpravách. Spolu s hradem je chráněna jako národní kulturní památka ČR\n\nBránu původně tvořila čtverhranná věž. Ve třicátých letech patnáctého století ji rozšířila přístavba uzpůsobená k dělostřelecké obraně, která vyplnila prostor mezi starou branskou věží a parkánovou hradbou sousedního hradu. Průjezd brány byl ve stejné době opatřen stěžejkovým padacím mostem. V devatenáctém století byla původní podoba narušena rekonstrukcí podle projektu architekta Josefa Mockera.\n\nDvoupatrová budova brány má půdorys lichoběžníka. Průjezd zaklenutý valenou klenbou s lunetami a otevřený dvojicí hrotitých portálů vede mimo osu budovy při její severozápadní straně. Na vnější straně se dochovala vpadlina pro padací most a dva úzké otvory pro páky (stěžejky), pomocí kterých se most zvedal. Hrázděná pavlač v prvním patře na vnitřní straně brány pochází až z devatenáctého století.\n"}
{"id": "1306428", "url": "https://cs.wikipedia.org/wiki?curid=1306428", "title": "Katolická církev v Izraeli", "text": "Katolická církev v Izraeli\n\nKatolická církev v Izraeli je soubor křesťanských společenství, která jsou v jednotě s římským biskupem. Celkem je v Izraeli asi 140 000 katolíků (asi 2% populace), kteří jsou rozdělení do komunit různých ritů (církví \"sui iuris\").\n\nOd roku 1992 v zemi existuje Shromáždění katolických ordinářů ve Svaté zemi, latinští biskupové jsou zapojeni do regionální Konference latinských biskupů arabských oblastí (CELRA). Oběma předsedá latinský patriarcha jeruzalémský. \n\nApoštolský Stolec je v Izraeli zastupován prostřednictvím apoštolské nunciatury, zřízené v roce 1994, který má sídlo v Tel Avivu a je také apoštolským delegátem v Jeruzalémě a Palestině a nunciem na Kypru. Navazuje na činnost apoštolské delegatruy v Palestině, Transjordánsku a na Kypru, zřízené v roce 1948. \n\n"}
{"id": "1306429", "url": "https://cs.wikipedia.org/wiki?curid=1306429", "title": "Medvědář", "text": "Medvědář\n\nMedvědář (anglicky \"bear-leader\" nebo \"bear tamer\", francouzsky \"montreur d'ours\", v Bulharsku a Srbsku \"meckari\", v Albánii a Kosovu \"arushgjike,\" v romské komunitě v Rumunsku \"ursari\", v Řecku \"arkoudhiares\") je člověk, který vlastní a předvádí cvičeného medvěda. V evropských zemích – od Pyrenejí až po Rusko – tato tradice pouličních a jarmarečních představení existovala od středověku. Navzdory snaze o záchranu těchto živočichů (v Evropě se jedná o medvěda hnědého – \"Ursus arctos\") se tradice udržovala i v 21. století v některých místech na Balkáně a také v Indii, kde byl do roku 2009 k těmto vystoupením používán menší medvěd pyskatý (\"Melursus ursinus\").\n\nNa všech kontinentech, kde se vyskytovali medvědi, figurovali v mýtech a obřadech místních národů prakticky již od doby kamenné. Jako cvičená zvířata při veřejných vystoupeních se v různých vyobrazeních objevují od 15.–16. století, avšak o podobných vystoupeních existují již mnohem starší zmínky.\n\nMedvědáři bývali součástí skupiny potulných herců a kejklířů – např. v Rusku existovaly skupiny tzv. skomorochů již od 11. století. V 16.–17. století putovali po německých městech a šlechtických dvorech zejména polští medvědáři. Již od 15. století bylo provozování veřejných vystoupení s cvičenými medvědy rozšířeno mezi balkánskými Romy. Romové v Saúdské Arábii si zpravidla obstarávali mláďata medvěda syrského (U\"rsus arctos syriacus\") v horských oblastech Turecka, Sýrie, Íránu, Iráku a Afghánistánu.\n\nPraxe veřejných pouličních vystoupení s \"tančícími\" medvědy byla rozšířena do 19. století, postupně se vystoupení s těmito zvířaty přesunula převážně do prostředí cirkusů.\n\nVe 20. století sílila kritika tohoto způsobu týrání zvířat a provozování medvědářských produkcí bylo postupně zakazováno. Například v Bulharsku byla činnost medvědářů oficiálně zakázána v roce 1998. V tomto směru se angažovaly i některé veřejně známé osobnosti, jako například francouzská herečka Brigitte Bardot, která stála za zřízením útulku pro bývalé medvědí \"herce\" – jakési speciální medvědí rezervace – u bulharského města Belica v pohoří Pirin. Přírodní park v Belici byl uveden do provozu v roce 2000 a o čtyři roky později, kdy byl dále rozšířen, zde žilo již 28 medvědů.\n\nV některých evropských zemích mimo EU, zejména na Balkáně, se však medvědáři objevovali ještě po roce 2010. Kritika pokračuje nadále i vůči vystoupením cvičených zvířat v cirkusech, která nepodléhají zákonným omezením.\n\n"}
{"id": "1306430", "url": "https://cs.wikipedia.org/wiki?curid=1306430", "title": "Rostlina roku", "text": "Rostlina roku\n\nRostlina roku (německy \"Die Blume des Jahres\") je německé ocenění, udělované každoročně od roku 1980 Nadací Loki Schmidtové (německy \"Loki Schmidt Stiftung\"). Tato kampaň si klade za cíl informovat o ekologickém významu planých rostlin a jejich životním prostoru a také přispět k lepší ochraně vybraných druhů v Německu. Vyhlášení ceny probíhá většinou v srpnu.\n"}
{"id": "1306431", "url": "https://cs.wikipedia.org/wiki?curid=1306431", "title": "Wimbledon 2017 – ženská čtyřhra", "text": "Wimbledon 2017 – ženská čtyřhra\n\nŽenská čtyřhra ve Wimbledonu 2017 probíhala v první polovině července 2017. Do londýnského grandslamu nastoupilo šedesát čtyři párů. Z kvalifikačního turnaj postoupily čtyři dvojice. Obhájkyněmi titulu byly americké sestry Serena a Venus Williamsovy, které do soutěže nezasáhly pro absenci těhotné Sereny Williamsové.\n\nAmericko-český první pár světa Bethanie Matteková-Sandsová a Lucie Šafářová usiloval o zisk nekalendářního Grand Slamu, tj. čtvrtého grandslamového titulu v řadě během dvou sezón (označovaného jako „Bucie Slam“), když hráčky triumfovaly na předcházejících US Open, Australian Open i French Open. Z turnaje však před druhým kolem odstoupil pro akutní luxaci pately a přetržení čéškového vazu pravého kolene Mattekové-Sandsové. Zranění si přivodila během druhého zápasu v singlové soutěži.\n\nVítězem se stal druhý nasazený pár Rusek Jekatěrina Makarovová a Jelena Vesninová, který ve finále pod zataženou deklasoval za 55 minut tchajwansko-rumunské turnajové devítky Čan Chao-čching s Monicou Niculescuovou výsledkem 6–0 a 6–0. Duel na centrálním dvorci začal až ve 21.28 hodin místního času, v důsledku pěrisetového maratonu mužského deblového finále. Hrozilo tak přerušení ve 23 hodin, kdy se centrkurt uzavírá.\n\nPoražené finalistky spolu odehrály druhý turnaj. Obě šampionky si do žebříčku WTA připsaly 2 000 bodů, rozdělily si částku 400 000 liber, získaly desátou společnou trofej, z toho třetí grandslamovou jako pár a každá z nich i třetí individuální v ženské grandslamové čtyřhře. Makarovová vybojovala jedenáctý deblový titul na okruhu WTA Tour a pro Vesninovou to bylo sedmnnácté takové turnajové vítězství. Jednalo se o jejich premiérovou trofej z ženského debla ve Wimbledonu.\n\n Bethanie Matteková-Sandsová / Lucie Šafářová \"(2. kolo, odstoupily)\n"}
{"id": "1306434", "url": "https://cs.wikipedia.org/wiki?curid=1306434", "title": "Bellini (koktejl)", "text": "Bellini (koktejl)\n\nBellini je koktejl italského původu, skládající se z broskví a suchého bílého šumivého vína. Na jeho přípravu se používá zvláštní italský druh broskví, vyznačujících se zploštělým tvarem a aromatickou bílou dužinou, která se nastrouhá a vymačká se z ní šťáva. Ta se míchá s perlivým vínem Prosecco v poměru 1:2. Verze se šampaňským místo Prosecca se nazývá \"Bellini Royal\". Nápoj se podává vychlazený, pro lepší barvu se může přidat trochu malinové nebo třešňové šťávy.\n\nRecept vymyslel ve třicátých letech 20. století Giuseppe Cipriani z Harryho baru v Benátkách a od roku 1948 ho podával pod tímto názvem, inspirovaným návštěvou výstavy Giovanniho Belliniho, který používal na svých obrazech podobnou barvu, jako má tento nápoj. Bar navštěvovaly významné osobnosti jako Ernest Hemingway, Sinclair Lewis nebo Orson Welles a díky tomu se popularita koktejlu Bellini rozšířila do celého světa. Mezinárodní barmanská asociace zařadila Bellini na seznam svých oficiálních drinků. \n"}
{"id": "1306435", "url": "https://cs.wikipedia.org/wiki?curid=1306435", "title": "Mistrovství Evropy ve fotbale hráčů do 18 let 1995", "text": "Mistrovství Evropy ve fotbale hráčů do 18 let 1995\n\nMistrovství Evropy ve fotbale hráčů do 18 let 1995 se uskutečnilo 15. - 22. července v Řecku.\n\nNásledující týmy se kvalifikovaly do turnaje:\n\n\n<br>\n\n<br>\n"}
{"id": "1306436", "url": "https://cs.wikipedia.org/wiki?curid=1306436", "title": "Katolická církev v Palestině", "text": "Katolická církev v Palestině\n\nKatolická církev v Palestině je soubor křesťanských společenství, která jsou v jednotě s římským biskupem. Celkem je v Palestině asi 80 000 katolíků, kteří jsou rozdělení do komunit různých ritů (církví \"sui iuris\"). Žijí většinou v aglomeraci mezi Ramalláhem a Betlémem.\n\nOrganizační struktura je společná s organizační strukturou církve v Izraeli.\n\n\n\n\nOd roku 1992 v zemi existuje Shromáždění katolických ordinářů ve Svaté zemi, latinští biskupové jsou zapojeni do regionální Konference latinských biskupů arabských oblastí (CELRA). Oběma předsedá latinský patriarcha jeruzalémský. \n\nRoku 1948 byla založena apoštolská delegatura v Palestině, Transjordánsku a na Kypru. Roku 1973 byla zřízena nunciatura na Kypru, svěřená palestinskému delegátovi. V roce 1994 byly zřízeny nunciatury v Jordánsku a v Izraeli, palestinský delegát je zároveň nunciem v Izraeli a na Kypru.\n\n"}
{"id": "1306438", "url": "https://cs.wikipedia.org/wiki?curid=1306438", "title": "Římskokatolická farnost Chroustovice", "text": "Římskokatolická farnost Chroustovice\n\nŘímskokatolická farnost Chroustovice je územním společenstvím římských katolíků v rámci chrudimského vikariátu královéhradecké diecéze.\n\nV Chroustovicích původně existoval dřevěný kostelík v prostoru hřbitova. Ten byl později ve 14. století přestavěn do kamenné gotické podoby. Tento kostel byl později zbořen a kostel nový byl postaven jako úplná novostavba v roce 1744. V roce 1942 byly z kostela zrekvírovány všechny zvony s výjimkou nejmenšího – umíráčku.\n\n\nFarnost je administrována ex currendo z Hrochova Týnce.\n\n"}
{"id": "1306441", "url": "https://cs.wikipedia.org/wiki?curid=1306441", "title": "Moravskoslezská fotbalová liga 2017/18", "text": "Moravskoslezská fotbalová liga 2017/18\n\nV soubojích 27. ročníku Moravskoslezské fotbalové ligy 2017/18 (jedna ze skupin 3. nejvyšší soutěže) se utká 16 týmů každý s každým dvoukolovým systémem podzim–jaro. Tento ročník začal v sobotu 5. srpna 2017 úvodními sedmi zápasy 1. kola a skončil v sobotu 9. června 2018 úplným 29. kolem (30. kolo bylo předehráno již ve středu 9. května 2018). Mistrem soutěže se stal podruhé v historii a podruhé za poslední 3 roky 1. SK Prostějov, který tak postupuje do příštího ročníku FNL.\n\n\nLegenda:\n\nMohelnice se po sestupu z MSFL nepřihlásila do divize, ale do krajského přeboru Olomouckého kraje.\n\n\"V letošním ročníku MSFL hraje několik desítek cizinců, mj. i z exotických zemí.\"\n\n"}
{"id": "1306442", "url": "https://cs.wikipedia.org/wiki?curid=1306442", "title": "Marcela Rojíčková", "text": "Marcela Rojíčková\n\nMarcela Rojíčková (* 7. ledna 1973 Ostrava, Československo) je česká herečka a dabérka.\nPravidelně dabuje americkou herečku Christinu Applegate.\n\nAbsolvovala Státní konzervatoř v Ostravě (hudebně-dramatický obor).\nOd roku 1996 je na volné noze.\n\n\n\n"}
{"id": "1306448", "url": "https://cs.wikipedia.org/wiki?curid=1306448", "title": "László Magyar", "text": "László Magyar\n\nLászló Magyar (13. listopadu 1818 Szombathely – 9. listopadu 1864 Ponto de Cuio) byl maďarský cestovatel a zeměpisec. Vystudoval piaristické gymnázium v Budapešti a roku 1842 vstoupil do rakousko-uherského námořnictva. Odplul do Ameriky, kde se roku 1845 zapojil do argentinské občanské války, navštívil Jávu a Madagaskar a roku 1848 přistál v ústí řeky Kongo, kde se začal věnovat obchodování s domorodci. Vypravil se do Angoly, kde se oženil s dcerou vládce státu Bié, který mu poskytl vojáky a nosiče na výzkumné výpravy do vnitrozemí. Podnikl celkem šest cest, na kterých jako první Evropan prozkoumal oblast, v níž pramení Kasai a Zambezi, po řece Okavango se dostal na okraj pouště Kalahari. Jako jeden z mála cestovatelů té doby se neomezil na objevování nových zemí, ale snažil se důkladně poznat místní etnické, kulturní a hospodářské poměry (domorodci mu kvůli jeho zvídavosti říkali „Pan Co je to?“). Roku 1859 vydal německy psanou cestopisnou knihu \"Reisen in Südafrica, 1849-57\". Poté, co v Bié došlo ke státními převratu, při němž byl jeho tchán zavražděn, Magyar odešel na angolské pobřeží, kde krátce nato zemřel a po jeho smrti se většina jeho zápisků ztratila. \n\n\n"}
{"id": "1306449", "url": "https://cs.wikipedia.org/wiki?curid=1306449", "title": "Římskokatolická farnost Míčov", "text": "Římskokatolická farnost Míčov\n\nŘímskokatolická farnost Míčov je územním společenstvím římských katolíků v rámci chrudimského vikariátu královéhradecké diecéze.\n\nPrvní zmínka o kostele sv. Matouše v Míčově je z roku 1349. Kostel byl v 19. století novogoticky přestavěn. Farnost přestala být zhruba v polovině 20. století obsazována sídelním duchovním správcem, a přičleněna ex currendo k Ronovu nad Doubravou.\n\n\nFarnost byla do roku 2015 spravována z Ronova nad Doubravou. Poté začala být spolu s Ronovem spravována knězem, dojíždějícím z Hoješína u Seče. Fara byla z majetku farnosti převedena salesiánům, a ti jí využívají pro aktivity \"Salesiánského střediska mládeže\" v Pardubicích.\n\n"}
{"id": "1306450", "url": "https://cs.wikipedia.org/wiki?curid=1306450", "title": "Niaqornat", "text": "Niaqornat\n\nNiaqornat je osada v kraji Avannaata v severozápadním Grónsku. Osada se nachází na severním pobřeží poloostrova Nuussuaq u Umanackého fjordu. V roce 2017 tu žilo 38 obyvatel. Název osady znamená \"hlavy\".\n\nRybaření je základem ekonomiky. Místní obyvatelé loví v moři tresky obecné, platýse černé a žraloky malohlavé. Je tu i mnoho různých lovených druhů savců: Tuleň kroužkovaný, tuleň vousatý, tuleň grónský, čepcol hřebenatý, mrož lední atd. Sezónně se tu vyskytují i narvalové a běluhy severní, vzácně tu lze spatřit i velrybu. V posledních letech tu byli pozorováni i huňáček severní a plejtvák myšok. Jako další osady v Qaasuitsupu, Niaqornat zažívá globální oteplování.\n\nBěhem jara bývá několik ledních medvědů zastřeleno pro maso. Lidé v Niaqornatu loví soby polární, zajíce polární, bělokura horského a různé ptáky. Niaqornat představuje tradiční lovecké kultury, na lov se používá psí spřežení. Niaqornat je příklad dobře fungující malé osady, v níž obyvatelé stále žijí z těžby místních živých zdrojů a představuje v moderní době pokračování grónské lovecké kultury. Továrna na přípravu ryb byla uzavřena, ale znovu otevřena v roce 2011.\nNiaqornat měl pouze elektřinu v roce 1988, ovšem nyní je schopen komunikovat se zbytkem světa pomocí satelitního, telefonního a internetového pokrytí. Osada je zásobována třemi miliony litrů vody v nádrži, která zásobuje osadu čerstvou vodou z jezer v horách. Je tu také kulturní dům, ve kterém se nachází prádelna a lázně. Obyvatelé vytvořili místní organizaci, která bude pracovat pro přilákání více turistů – zejména z výletních lodí. Nachází se tu škola, v níž se učilo v listopadu 2007 devět žáků.\n\nAir Greenland slouží obci jako součást vládní zakázky s většinou vrtulníky, létajícími z místního heliportu do Uummannaqu. Neexistují žádné přímé lety na letiště Qaarsut, nacházejícím se v Qaarsutu, vesnici 37 km jihozápadně od Niaqornatu na stejném břehu poloostrova Nuussuaq, všichni cestující musí proto čekat na převod do Niaqornatu v heliportu Uummannaq.\n\nPočet obyvatel Niaqornatu klesl o téměř třetinu oproti roku 1990, a o téměř čtvrtinu oproti roku 2000.\n\nFilmařka Sarah Gavronová zdokumentovala život osady ve filmu \"Vesnice na konci světa\" (vydáno 2013)\n\n"}
{"id": "1306453", "url": "https://cs.wikipedia.org/wiki?curid=1306453", "title": "Wimbledon 2017 – kvalifikace ženské dvouhry", "text": "Wimbledon 2017 – kvalifikace ženské dvouhry\n\nKvalifikace ženské dvouhry ve Wimbledonu 2017 probíhala před zahájením hlavní soutěže. Hrálo se mezi 26. až 30. červnem 2017 na travnatých dvorcích areálu Bank of England Sports Ground londýnského předměstí Roehampton. Původně plánovaný čtyřdenní program byl pro vydatný déšť během druhého hracího dne prodloužen..\n\nKvalifikace se účastnilo devadesát šest hráček, z nichž v rámci tříkolové soutěže postoupilo dvanáct do navazujícího ženského singlu.\n"}
{"id": "1306454", "url": "https://cs.wikipedia.org/wiki?curid=1306454", "title": "Spezi (nápoj)", "text": "Spezi (nápoj)\n\nSpezi (česky vyslovnost [\"špeci\"]) je německý kolový nápoj složený z koly a pomerančové limonády. Ačkoliv je spezi registrovaná obchodní značka, je v německy mluvících zemích tento název synonymem pro jakýkoliv mix koly a pomerančové limonády. V České republice není v roce 2017 spezi oficiálně distribuována, ale tento nápoj lze objednat například v restauracích vybavených postmixem smícháním Coca Coly a Fanty v poměru 1:1. Spezi lze také najít jako položku nápojovém listu restaurací zaměřených převážně na německy mluvící klientelu.\n\nSamotná obchodní značka Spezi patří pivovaru Riegele z Augsburgu. Další firmy proto nápoj, který si hosté v restauracích objednávají jako spezi, označují vlastními obchodními známkami. The Coca-Cola Company prodává spezi pod názvem Mezzo Mix, PepsiCO používá značku Schwip Schwapp.\n\nV Česku není v roce 2017 spezi oficiálně distribuována. Před rokem 2003 byla možnost mix koly a pomerančové limonády v obchodech řetězce Lidl pod privátní značkou \"Freeway\". Od roku 2003 byla v České republice po dobu několika let prodávána spezi z distribce PepsiCo pod značkou \"Schwip Schwapp\". Právě na nápoje Schwip Schwapp lze v současnosti v českých obchodech narazit nejčastěji. Jedná se ale o nápoje pocházející ze zahraniční distribuce.\n"}
{"id": "1306456", "url": "https://cs.wikipedia.org/wiki?curid=1306456", "title": "Spezi", "text": "Spezi\n\nSpezi může být:\n"}
{"id": "1306457", "url": "https://cs.wikipedia.org/wiki?curid=1306457", "title": "Pierbattista Pizzaballa", "text": "Pierbattista Pizzaballa\n\nMons. Pierbattista Pizzaballa O.F.M. (* 21. dubna 1965, Cologno al Serio) je italský katolický řeholník, kněz, biskup, který je v současnosti Apoštolský administrátor Latinského patriarchátu jeruzalémského.\n\n"}
{"id": "1306458", "url": "https://cs.wikipedia.org/wiki?curid=1306458", "title": "Seznam dílů seriálu Detektiv Endeavour Morse", "text": "Seznam dílů seriálu Detektiv Endeavour Morse\n\nToto je seznam dílů seriálu \"Detektiv Endeavour Morse\". Brtiský detektivní televizní seriál \"Detektiv Endeavour Morse\" měl premiéru na stanici ITV.\n\n<onlyinclude></onlyinclude>\n\nSedmá řada bude mít premiéru v roce 2020.\n\nOsmá řada bude mít premiéru v roce 2021.\n\n"}
{"id": "1306465", "url": "https://cs.wikipedia.org/wiki?curid=1306465", "title": "Novi avion", "text": "Novi avion\n\nNovi avion (česky doslova \"Nové letadlo\") byl pracovní a popularizovaný název jugoslávského programu vývoje nového nadzvukového lehkého letounu. Jugoslávie se návrhem vlastního letounu chtěla zbavit závislosti na dodávkách strojů ze Sovětského svazu a podpořit domácí vojenský průmysl. Nahradit měl používané stíhačky MiG-21. \n\nPrvní projekty nového letounu, který měl být rychlejší než zvuk, se objevily okolo 70. let 20. století, a to v souvislosti s prototypem letounu Soko J-22 Orao. Jugoslávská veřejnost se o programu vývoje nového letadla, který byl tajný, dozvěděla až na začátku roku 1988, kdy se o něm zmínil tehdejší náčelník generálního štábu Antun Tuš. Vývoj byl pro jugoslávskou lidovou armádu prioritou. Věnoval se mu Vojensko-technický institut v Bělehradě.\n\nV roce 1986 byl vypracován program realizace zavedení letounu do výzbroje jugoslávského letectva. Tento program však byl rozvíjen pouhých několik let, neboť na přelomu 80. a 90. let se ekonomická situace v Jugoslávii zhoršila, došlo k politické krizi a později i rozpadu státu. Letoun měl poprvé vzlétnout podle původního plánu v roce 1992. Zařazen do výzbroje měl být poté v druhé polovině 90. let. Letouny byly určeny také pro prodej na světových trzích, případně ve východní Evropě, kde mohly být alternativou k strojům ze SSSR. Skutečné jméno letadla mělo být zvoleno až v okamžiku dokončení původního projektu. \n\nNa konci 80. let některá jugoslávská média kritizovala program vývoje letadla za příliš drahý a příliš ambiciozní. Uváděla, že třiadvacetimilionová země si nemůže dovolit vyvíjet tak náročný stroj sama.\n\nOficiálně byl projekt opuštěn v roce 1991 se začínající válkou. Vzhledem k tomu, že projekt se již v době své realizace zpožďoval (v roce 1991 byla konstrukce cca 1 rok od dokončení), nebyl vyroben ve výsledku žádný stroj. Spekulovalo se, že existovaly alespoň části prototypů (např. kokpit).\n\nNovi avion se konstrukčně blížil dobovým stíhačkám Rafale. Ve srovnání s ním však byl menší. Jednalo se o jednomístný jednomotorový víceúčelový letoun. Tvar letadla byl navržen tak, aby byla snížena odrazovost radaru. Návrh letadla připravily jugoslávské konstrukční kanceláře samy; francouzští odborníci se nicméně podíleli na návrhu některých částí, se kterými nemělo jugoslávské letectvo žádné zkušenosti. Pro stroj měl být použit motor Snecma M88 francouzské výroby. \n\nPokud by byl letoun vyráběn, byl by srovnatelný s indickým HAL Tejas a čínským JF-17 Thunder.\n"}
{"id": "1306466", "url": "https://cs.wikipedia.org/wiki?curid=1306466", "title": "Benn", "text": "Benn\n\nBenn je příjmení více osob:\n\n"}
{"id": "1306468", "url": "https://cs.wikipedia.org/wiki?curid=1306468", "title": "Magyar", "text": "Magyar\n\nMagyar [\"maďár\"] (maďarský) může znamenat:\n\n\n"}
{"id": "1306469", "url": "https://cs.wikipedia.org/wiki?curid=1306469", "title": "Franz Mohaupt", "text": "Franz Mohaupt\n\nFranz Mohaupt (29. srpna 1854 Frýdlant – 21. října 1916 Česká Lípa) byl německý hudební skladatel a sbormistr.\n\nVystudoval litoměřický učitelský ústav a po něm pokračoval na pražské konzervatoři, kde studoval hru na varhany. Během zdejšího studia se potkal se skladatelem Antonínem Dvořákem a předložil mu k odbornému posouzení své skladby. Dvořák díla pochválil a doporučil Mohauptovi, aby se zaměřil především na písně a tvorbu pro pěvecké sbory. Mohaupt Dvořákovy rady poslechl a právě díla tohoto druhu jsou z jeho tvorby nejvíce ceněna.\n\nPo studiích pedagogicky působil v Karlíně, části Prahy, odkud následně odešel do České Lípy, v níž byl roku 1896 jmenován prvním ředitelem tamní dívčí měšťanské školy. Ač Němec, dbal ve své škole na národnostní toleranci mezi Čechy a Němci. Ve městě patřil mezi spoluzakladatele Mužského pěveckého sboru, který při svých vystoupeních prezentoval předně Mohauptovu tvorbu.\n\nV roce 1924, u příležitosti nedožitých skladatelových sedmdesátin, iniciovali členové sboru pojmenování tehdy nově zřízené kašny v městském parku po Mohauptovi, což se nakonec zdařilo. Na kašně se objevila také plaketa zachycující skladatele, kterou vytvořila Johana Michelová-Meierová, vídeňská sochařka pocházející z České Lípy. Plaketa byla sice v roce 1943 sejmuta, nicméně roku 2006 se na místo vrátila zpět.\n\nDalší vzpomínka na Mohaupta je umístěna východně od frýdlantského kostela Nalezení svatého Kříže na pomníku věnovaném jak jemu, tak dalšímu místnímu rodákovi, Heinrichu Ehrlichovi.\n"}
{"id": "1306471", "url": "https://cs.wikipedia.org/wiki?curid=1306471", "title": "Krasnoufimsk", "text": "Krasnoufimsk\n\nKrasnoufimsk () je město ve Sverdlovské oblasti v Ruské federaci. Při sčítání lidu v roce 2010 měl bezmála čtyřicet tisíc obyvatel.\n\nKrasnoufimsk leží na západní straně Středního Uralu na pravém, západním břehu Ufy, levého přítoku Belaji v povodí Kamy. Od Jekatěrinburga, správního střediska oblasti, je vzdálen přibližně 220 kilometrů západně.\n\nPřes město vede od roku 1924 železniční trať z Kazaně do Jekatěrinburgu.\n\nKrasnoufimsk vznikl v roce 1736 jako ostrog.\n\nMěstem je Krasnoufimsk od roku 1781.\n"}
{"id": "1306473", "url": "https://cs.wikipedia.org/wiki?curid=1306473", "title": "Římskokatolická farnost Holice", "text": "Římskokatolická farnost Holice\n\nŘímskokatolická farnost Holice je územním společenstvím římských katolíků v pardubickém vikariátu královéhradecké diecéze.\n\nKostel v Holicích je prvně připomínán v roce 1349 a tehdy byl zřejmě ještě dřevěný. Později byl postaven kostel nový, již kamenný. Ten však postupem času velice zchátral a majitelé pardubického panství nechali na naléhání holických obyvatel vystavět v letech 1736–1739 nový kostel v barokním stylu. V roce 1734 byla rovněž postavena zcela nová fara.\n\n\nFarnost má sídelního duchovního správce, který zároveň ex currendo spravuje farnosti Ostřetín a Vysoké Chvojno a zároveň je pověřen pastorací vysokoškoláků v Pardubicích.\n\n"}
{"id": "1306474", "url": "https://cs.wikipedia.org/wiki?curid=1306474", "title": "Vojkov (Tehovec)", "text": "Vojkov (Tehovec)\n\nVojkov je vesnice a bývalá část obce Tehovec v okrese Praha-východ, se kterým je na jihovýchodě již neznatelně spojen novou zástavbou a chatami. Nachází se asi 4 km na jihovýchod od Říčan, 6 km severně od Mnichovic a 11 km západně od Kostelce nad Černými lesy. Na Vojkově se nachází bowlingová aréna ale také Léčebna pro dlouhodobě nemocné.\n\nÚzemím vesnice prochází silnice první třídy I/2 z Prahy do Kutné Hory a také silnice III. třídy :\n\nVe vesnici jsou 2 autobusové zastávky - Tehovec, Vojkov, a Tehovec, Mototechna, obě jsou na znamení. Na zastávce Tehovec, Mototechna ovšem od roku 2011 kvůli častým a velkým zpožděním již některé autobusové linky ani nezastavují. Autobusy zajíždějí např. do těchto cílů: Uhlířské Janovice, Chocerady, Kostelec nad Černými lesy, Louňovice, Praha, Říčany, Sázava, Kutná Hora \n\nŽelezniční trať ani stanice na území obce nejsou. Nejbližší železniční stanicí jsou Říčany ve vzdálenosti 4 km ležící na trati 221 mezi Prahou a Benešovem.\n\nVesnicí prochází cyklotrasy :\n\nVesnicí vedou turistické trasy :\nV severní části katastru obce Tehovec se v lese při silnici I/2 nalézá památník postavený v roce 1898 ke čtyřicátému výročí panování knížete Jana II. Lichtenštejnského s dnes již nezřetelným nápisem:\n\nNápis byl doplněn k padesátému výročí panování knížete. Je jedním z přibližně patnácti kamenů postavených na panstvích Kostelec, Škvorec a Uhříněves. Na lichtenštejnských panstvích byly vysazeny dubiny a v nich umístěny desítky podobných památníků.\n\nV katastru Tehovce pramení potok Rokytka, pravostranný přítok Vltavy.\n"}
{"id": "1306475", "url": "https://cs.wikipedia.org/wiki?curid=1306475", "title": "Krysa (Dasymys)", "text": "Krysa (Dasymys)\n\nKrysa řečená Dasmatská (Dasymys) se liší od krysy obecné (\"Ratus ratus\") především tvarem uší, které má spíše zaoblené a okrouhlého tvaru, také způsobem života (v suchých píscích a štěrcích) a lokalitou výskytu (na březích moří a písčitých půd). I ocas mívá obvykle kratší, zakončený typickými drápovitými výrůstky. Živí se trávami, v dnešní době ponejvíce nakradeným obilím z chýší chudých rybářů a písečných zemědělců. \n\nČlení se na několik dalších poddruhů:\n"}
