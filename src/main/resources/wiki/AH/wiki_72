{"id": "1322533", "url": "https://cs.wikipedia.org/wiki?curid=1322533", "title": "Pavla Jazairiová", "text": "Pavla Jazairiová\n\nPavla Jazairiová [\"džazairiová\"], rozená Kochová (* 5. března 1945 Munster, Francie), je česká spisovatelka, reportérka, někdejší redaktorka zahraničního vysílání Československého, resp. Českého rozhlasu a tlumočnice. Má dva syny – Nisan Jazairi (1967) je podnikatel, Martin Jazairi (1969) novinář.\n\nNarodila se ve Francii české matce a nizozemskému otci. Dětství trávila střídavě v Mulhouse ve Francii, kde žila její matka, a v Československu, kam jezdila za prarodiči Páleníčkovými. Do Československa se přistěhovala ve věku 16 let.\n\nV Hlavní redakci vysílání do rozvojových zemí potkala Jazairiová svého prvního manžela – iráckého novináře Mufida Jazairi; později byla odpovědná za pořad Setkání mladých, který komunikoval s cizinci a některým z nich zprostředkovával cestu do Československa. Jazairiová podnikla několik reportérských cest do Afriky, které se staly ve spojitosti s natáčením s cizinci jedním z důvodů jejího propuštění. Z ideologických důvodů musela z Československého rozhlasu odejít v roce 1971.\n\nJazairiová nějakou dobu pracovala jako prodavačka, psala knihy a tlumočila na odborových konferencích a politických akcích. Tlumočila například francouzskému kreslíři Jeanu Effelovi, jehož knihu Mezi námi zvířaty přeložila spolu se svým druhým manželem Janem Zaorálkem. V roce 1977 vydala svoji první knihu Sahara všedního dne.\n\nPavla Jazairiová se vrátila do Československého rozhlasu v létě 1990, když zareagovala na nabídku nového šéfredaktora zahraničního zpravodajství Richarda Seemana. Nastoupila na pozici redaktor – komentátor a ve své zpravodajsko-publicistické činnosti se soustředila kromě oblasti Afriky také na oblast Blízkého a Středního Východu. Rozhlasem byla mnohokrát vyslána například do Izraele a Palestiny (v roce 2001 vydal Radioservis její knihu Izrael a Palestina, Palestina a Izrael).\n\nV roce 1992 se stala odbornou redaktorkou v Hlavní redakci mezinárodního života – reportérkou, která systematicky informovala o dění v zahraničních lokalitách, často politicky problematických. Intenzivně spolupracovala například s prestižním magazínem Zápisník zahraničních zpravodajů, kam přispívala reportážemi také z reportérských cest po Íránu, Jižní Afriky nebo Pákistánu.\n\nV roce 2001 odešla do penze – ještě v následujícím roce ale reportovala o dění v intervenovaném Iráku. S rozhlasem kontakt neztratila – v roce 2017 například natočila desetidílné Osudy pro stanici Český rozhlas Vltava\n\n\n"}
{"id": "1322536", "url": "https://cs.wikipedia.org/wiki?curid=1322536", "title": "Irský letecký sbor", "text": "Irský letecký sbor\n\nIrský letecký sbor (, ) je letecká složka ozbrojených sil Irska. Ve svém stavu má v současnosti 18 letadel a slouží zejména k podpoře pozemních vojsk. Jeho hlavní základnou je Casement Aerodrome u Dublinu. Jediné bojově použitelné letouny představuje 7 kusů turbovrtulových Pilatus PC-9, používaných především jako cvičné. Do roku 1998 stejnou roli plnily proudové Fouga CM.170 Magister, tvořící Lehkou bitevní letku. Předtím sbor užíval také proudové de Havilland Vampire. V minulosti jím byly jako spojovací a pro dopravu VIP užívány také BAe 125-700 a jako námořní hlídkové sloužily letouny Gulfstream III. V letech 1963 až 2007 sbor užíval jako záchranné i vrtulníky Aérospatiale Alouette III.\n\nTabulka obsahuje přehled letecké techniky Irských obranných sil podle Flightglobal.com.\n"}
{"id": "1322543", "url": "https://cs.wikipedia.org/wiki?curid=1322543", "title": "Angra", "text": "Angra\n\nAngra je brazilská powermetalová hudební skupina založená v roce 1991 v São Paulu. Za její dosavadní kariéru, během které došlo ke dvěma pauzám, se ve skupině vystřídalo spoustu hudebníků. Nejvýraznější změny proběhly na postu hlavního zpěváka. Toho do roku 1999 zastával Andre Matos, který skupinu také spoluzakládal, v roce 2000 ho vystřídal Eduardo Falaschi, který ve skupině vydržel až do roku 2012, kdy odešel kvůli problémům s hlasivkami. Na jeho místě ho zastoupil již třetí zpěvák v historii skupiny Fabio Lione.\n\nAngra na hudební scéně debutovala v roce 1993 albem \"Angels Cry\", následně vydala dalších osm studiových alb, přičemž poslední z nich, \"Ømni\", vyšlo v roce 2018.\n\n\n\n\n\n"}
{"id": "1322546", "url": "https://cs.wikipedia.org/wiki?curid=1322546", "title": "Bezšroubová svorka", "text": "Bezšroubová svorka\n\nBezšroubová svorka, také pružinová svorka nebo svorka s klecovou pružinou je elektrická svorka, ve které je vodič držen tlakem pružiny namísto přítlaku vyvozeného šroubem. Svorka je určena pro rozebíratelné spojení několika vodičů navzájem, případně pro připojení vodiče k vývodu elektrického přístroje.\n\nV bezšroubové svorce je vodič pružinou přitlačován k pevnému, nepohyblivému nosníku. Některé typy svorek umožňují tuhé vodiče a laněné vodiče, zpevněné na konci nalisovanou dutinkou zasunout přímo. Při zasouvání je nutné překonat odpor pružiny. Jiné typy svorek vyžadují uvolnění pružiny (odkrytí vstupního otvoru) nástrojem, např. šroubovákem, nebo odklopením páčky. Svorky, u nichž je nutné pružinu vědomě uvolnit, zase dovolují zasunout i laněné a jemně laněné vodiče po odizolování bez dalších úprav.\nSpojení vodiče a pevného profilu je mechanicky trvanlivé a elektricky zcela spolehlivé. Při správném postupu a se svorkou odpovídající průřezu vodiče vznikne plynotěsný spoj. Spojení vodiče a nosníku je samosvorné.\nZe svorek, které nemají zajišťovací páčku ani otvor pro šroubovák, je možné vodič uvolnit současným otáčením a tahem proti směru původního zasunutí.\nBezšroubové svorky se uplatňují na mnoha místech v silnoproudé elektrotechnice a elektronice: v elektroinstalačních krabicích domovních rozvodů, v řadových svorkách v rozváděčích, jako přívodní svorky elektronických přístrojů, osazené přímo na plošný spoj i jako svorky elektroinstalačních přístrojů, zásuvek a vypínačů.\n\nBezšroubové svorky vynikají rychlým a jednoduše proveditelným propojením a současně snadným rozpojením. Elektrický kontakt je srovnatelný se zářezovým kontaktem. Kontakt vznikne zasunutím vodiče poměrně malou silou a může být rozpojen tlakem vhodného nástroje (např. plochého šroubováku) na klecovou pružinu.\nPoužitím bezšroubových svorek se lze vyhnout závadám, které u klasických šroubových spojů vznikají vinou oteplení, vibrací nebo deformace materiálu (tzv. tečení hliníkových vodičů).\n\n"}
{"id": "1322548", "url": "https://cs.wikipedia.org/wiki?curid=1322548", "title": "Happy Valley AA", "text": "Happy Valley AA\n\nHappy Valley AA (celým názvem: \"Happy Valley Athletic Association\"; ) je čínský sportovní klub, který sídlí ve zvláštní správní oblasti Čínské lidové republiky Hongkongu.\n\nZaložen byl v roce 1950. Jedná se o šestinásobného vítěze hongkongské nejvyšší fotbalové soutěže. Na mezinárodní scéně klub účinkoval celkem osmkrát. Dvakrát byla účast v Asijském mistrovství klubů (4 zápasy, 2 výhry, 0 remíz, 2 prohry, skóre 13:10), dvakrát v Poháru vítězů pohárů AFC (6 zápasů, 1 výhra, 0 remíz, 5 proher, skóre 8:17) a čtyřikrát byla v Poháru AFC (24 zápasů, 5 výher, 2 remízy, 17 proher, skóre 27:54). Od sezóny 2017/18 působí v hongkongské třetí nejvyšší fotbalové soutěži.\n\nMimo mužský fotbalový oddíl má sportovní klub i jiné oddíly, mj. oddíl plavání, basketbalu, stolního tenisu a atletiky.\n\n\n\nZdroj: \n\n\n\nZdroj: \n\n\nZdroj: \n\n"}
{"id": "1322568", "url": "https://cs.wikipedia.org/wiki?curid=1322568", "title": "Kostel svatého Gotharda (Potěhy)", "text": "Kostel svatého Gotharda (Potěhy)\n\nKostel svatého Gotharda je jednolodní kostel nacházející se v Potěhách u Čáslavi, první zmínka o kostelu pochází z 13. století.\nNejstarší písemná zmínka o obci pochází z roku 1242, kdy se o ní zmiňuje listina českého krále Václava I.. Již tehdy se Potěhy uvádějí jako farní a první zpráva o raně gotickém kostele svatého Gotharda pochází z roku 1268. Kostel se skládal z presbytáře, orientovaného přibližně na východ, sklenutého křížovou klenbou s kamennými žebry a lodí dlouhou 10,6 m.\n\nVe 14. až 16. století kostel neprošel žádnými stavebními úpravami. V 16. století měl kostel faráře podobojí.\n\nKoncem 16. nebo počátkem 17. století byla k presbytáři ze severní části přistavena sakristie, která byla hned od počátku postavena jako podvěží. Do sakristie vedený portálek s rovnou profilovanou renesanční římsou je nejstarší dochovaný detail. Obec byla toku 1627 prodána Marii Magdaléně Trčkové, rozené Lobkovicové. Roku 1636 byl nabytý majetek Trčkům zkonfiskován a císař ho věnoval generálmaršálkovi Arnoštu de Suis. Ten započal se znovubudováním kostela, nejspíš díky válečným událostem zpustlého. V roce 1642 – 1659 došlo k raně barokní přestavbě kostela. Jižní a severní zdi lodi byli strženy – došlo k rozšíření a výstavně současné lodě i nového presbytáře. V severní části došlo k výstavně zděné arkády kruchty, nesené třemi masivními pilíři. Po přesunutí presbytáře se ze starého stala kaple Panny Marie. Sakristie dál plnila svůj účel i když byla v nepraktické poloze a byla na ní vystavěna věž. V kostele byl zvon, datovaný do roku 1659, který byl pořízen při příležitosti dokončení větší stavební úpravy. Ve věži jsou patrné zazděné střílnové otvory, které dokazují možnost opevnění kostela.\n\nV průběhu 18. století nejsou o kostele žádné zmínky.\n\nKostela se výrazně dotklo několik přestaveb. Roku 1807 vyhořela obec i s kostelem. Následujícího roku byl kostel znovu vystavěn. Zachovány jsou stavební plány. Druhý kostelní zvon nesl letopočet 1807. Z východní strany presbytáře byla postavena nová dvoupodlažní sakristie. Ve druhém podlaží je oratoř. V roce 1873 došlo k úpravě dle návrhu architekta Františka Schoranze díky aktivitám na aueršperském žlebském panství. Okna získala lomený záklenek a neogotickou profilaci ostění. Zajímavé je že okna v boční kapli, v podvěží a nad vstupním portálem jdou přes klenby, resp. stropy. Dále došlo na výstavbu dvoustupňovitých vnějších pilířů po obvodu kostela. Došlo i k přestavbě krovu i tvaru střechy nad presbytářem ze sedlové na pultovou ustupující od lodě.\n\nPoslední opravy a úpravy kostela proběhly v letech 1912–1913, které měly pouze zajišťovací a údržbový charakter. Koncem 20. století došlo na výmalbu interiéru kostela.\n\nKostel je jednolodní a přibližně orientován presbytářem k jihu. Na východní straně je od severu věž spolu s kaplí Panny Marie a sakristie vedle presbytáře. Kostel vyplňuje jižní část návsi, naproti kostelu se nachází fara. Trojboký presbytář s velmi profilovaným obloukem je sklenut paprsčitou klenbou na žebrech vybíhajících z konzol. Loď je plochostropá, kruchta lodi je nesená třemi masivními pilíři a arkádami. V podvěží je valená klenba a portálek do kaple. Zajímavé je že okna v boční kapli, v podvěží a nad vstupním portálem jdou přes klenby, resp. stropy. Dvoudílné okenní výplně v presbytáři jsou tvořeny dvěma jeptiškami a dvojplaménkem, okna ve věži a kapli dvěma jeptiškami a trojlistem, čtyřdílné okno v průčelí je tvořeno čtyřplaménkem, dvěma trojlisty a jeptiškami a třídílná okna v lodi třemi jeptiškami a paprsčitou rozetou. Střecha věže je tvořená čtyřmi štíty, severní a jižní štíty mají hodiny, východní je opatřen zvony a západní otvorem ve tvaru kříže. Vstupní průčelí, které je tvořeno věží a štítovou stranou lodě, má 5 dvoustupňovitých vnějších pilířu, 4 jsou rozmístěny po stěně lodi a zbývající je na nároží věže. Uprostřed štítové stěny je vstupní ústupkový portál s tympanonem, nad portálem je čtyřdílné okno a na oknem je otvor ve tvaru kříže.\n\nZařízení je z 18. století a z 1. poloviny 19. století, pod kruchtou je původní oltářní obraz sv. Gotharda z doby kolem roku 1800, je silně přemalovaný a zničený. Kamenný náhrobník pod kruchtou je z roku 1775, v kapli P. Marie je rokokový oltář z 2. poloviny 18. století s rokajovou ornamentikou a novou sochou P. Marie.\n\n\n"}
{"id": "1322571", "url": "https://cs.wikipedia.org/wiki?curid=1322571", "title": "Comodoro Rivadavia", "text": "Comodoro Rivadavia\n\nComodoro Rivadavia je město v argentinské Patagonii, významný přístav v zálivu svatého Jiří. Se zhruba 200 000 obyvateli je největším městem provincie Chubut, ale hlavním městem je severněji ležící Rawson.\n\nMěsto má chladné semiaridní podnebí, průměrná roční teplota činí 12,8 °C a roční srážky 238,7 mm.\n\nOblast prozkoumala koncem 19. století výprava, kterou vedl komodor Martín Rivadavia, po němž bylo v roce 1901 pojmenováno nově založené město. Prvními osadníky byli převážně Velšané a Búrové. Rozvoj města odstartoval objev ložisek ropy a zemního plynu v roce 1907. Comodoro je centrem argentinského petrochemického průmyslu. Dalšími ekonomickými aktivitami jsou loděnice, průmysl stavebních hmot, rybolov a chov ovcí, na nedalekém kopci Cerro Chenque se nachází Parque eólico Antonio Morán, největší větrný park Jižní Ameriky. Předměstí Rada Tilly je významným turistickým letoviskem.\n\nMěsto je sídlem římskokatolické diecéze, modernistická katedrála podle projektu Pedra Carballa vysvěcená roku 1978 je zasvěcená Janu Boscovi. Od roku 1980 má město také vysokou školu Universidad Nacional de la Patagonia San Juan Bosco. Nachází se zde letiště a železnice vedoucí do vnitrozemského města Sarmiento.\n\nMístní basketbalový klub Gimnasia y Esgrima de Comodoro Rivadavia byl v roce 2006 mistrem Argentiny, sídlí zde také fotbalový tým Comisión de Actividades Infantiles. Automobilovým závodům slouží Autódromo General San Martín.\n\n\n"}
{"id": "1322574", "url": "https://cs.wikipedia.org/wiki?curid=1322574", "title": "McDonnell Douglas F-15E Strike Eagle", "text": "McDonnell Douglas F-15E Strike Eagle\n\nMcDonnell Douglas (dnes Boeing) F-15E Strike Eagle je americký víceúčelový stíhací letoun určený k provádění bojů proti vzdušným i pozemním cílům za každého počasí vyvinutý z typu McDonnell Douglas F-15 Eagle. F-15E byla navržena v 80. letech k průnikům vysokou rychlostí na velké vzdálenosti bez nutnosti záviset na doprovodu nebo letounech pro elektronický boj. F-15E amerického letectva (USAF) jsou od ostatních amerických variant F-15 rozpoznatelné tmavší kamufláží a přídavnými nádržemi přilehlými k sacímu ústrojí pohonných jednotek.\n\nF-15E se dočkaly nasazení během operací v Iráku, Afghánistánu, Sýrii, Libyi a jinde. Během těchto operací prováděly mise hluboko v nepřátelském území proti cílům vysoké hodnoty, letecké hlídkování a přímou leteckou podporu koaličním jednotkám. Také byly vyvezeny do několika zemí.\n\nProjekt \"Strike Eagle\" byl zahájen společností McDonnell Douglas v 80. letech 20. století, s cílem vyvinout letoun schopný útoků na pozemní cíle na velké vzdálenosti a za každého počasí, při zachování plné schopnosti vedení vzdušného boje. Typ měl ve výzbroji nahradit útočné letouny General Dynamics F-111 Aardvark, stíhací bombardéry McDonnell F-4 Phantom II a doplnit McDonnell Douglas F-15 Eagle, které byly původně zamýšleny výhradně jako stíhačky pro vybojování vzdušné nadvlády. První demonstrátor koncepce byl upraven z druhého exempláře F-15B (sér. číslo 71-291) v srpnu 1981. Změny zahrnovaly především zvýšení rozlišovací schopnosti palubního radaru AN/APG-70 v režimu sledování země, a možnost nesení podvěsných kontejnerů se senzory FLIR a kontejnerů systému LANTIRN. Zadní kokpit, určený jako stanoviště operátora protizemní výzbroje, si zachoval plně funkční řídící prvky, a byl doplněn o nové multifunkční displeje a zaměřovací prvky kontroly řízené protizemní výzbroje. Došlo také k instalaci systému pro automatické kopírování terénu od společnosti Lear Siegler Aeronautics, modifikaci systému inerciální navigace Honeywell a systému REB AN/ALQ-135B. Během vývoje došlo také k zesílení konstrukce podvozku, s koly o větším průměru. Překonstruována byla i zadní část trupu, umožňující alternativní instalaci motorů Pratt & Whitney F100-PW-220 nebo General Electric F110-GE-100 či jejich plánovaných výkonnějších variant. Vzletová hmotnost stoupla o 7000 liber (3175 kg) oproti provedením F-15C/D. Změny se dotkly cca 60 % draku, a instalace nové avioniky do něj si vyžádala redukci množství neseného paliva a munice pro palubní kanón M61 Vulcan. \n\nProjekt byl USAF od roku 1983 v rámci programu Enhanced Tactical Fighter porovnáván s prototypem General Dynamics F-16XL, odvozeným z F-16 Fighting Falcon, nad kterým v soutěži o udělení zakázky oficiálně zvítězil 24. února 1984.\nPrvní předsériový stroj (č. 86-0183) vzlétl 11. prosince 1986.\n\nHned po spuštění operace Pouštní bouře byly americké letouny F-15E přesunuty z Ománu na saúdskoarabskou základnu Prince Sultan. A právě odtud 17. ledna 1991 zaútočily na několik odpalovacích zařízení balistických raket Scud, které se nacházely v západním Iráku. Během jedné noci vzlétlo celkem 24 stíhacích letounů Strike Eagle a zaútočily na Scudy na pěti různých místech.\n\nTéměř všechny stroje byly vyzbrojené dvěma raketami vzduch-vzduch AIM-9M a 12 kazetovými pumami Mk20 Rockeye. Výjimkou bylo několik letadel, které zaútočily na Scudy na letišti H2 a nesly po 12 pumách Mk82. Obvykle byly F-15E v Iráku vyzbrojeny až čtyřmi střelami AIM-9, ale během této mise by v dané konfiguraci překročily maximální limit vzletové hmotnosti. Při hmotnosti 36 700 kg byli piloti limitováni manévry s maximálním přetížením 3 g. Toto omezení platilo dokud nesnížili hmotnost stroje buď odhozením pum nebo spálením určitého množství paliva.\n\nBombardování statických odpalovacích zařízení bylo pro piloty F-15E poměrně jednoduché. Palubní radiolokátor stíhaček AN/APG-70 dokázal vytvořit tak podrobné mapy cílových lokalit, že na nich bylo vidět i tenké linie pletivového oplocení.\n\nVětšina posádek se dostala do cílových oblastí nízkým letem rychlostí 1000 km/h. První stroje shodily své pumy na cíle o 03:05 místního času z výšky asi 91 m. Následující den se konal útok na ropnou stanici blízko Basry, která byla silně chráněna systémy protivzdušné obrany S-125, 2K12 Kub, 9K33 Osa a Roland. Během tohoto náletu přišlo americké letectvo o jednu stíhací F-15E, která se zřítila zřejmě v důsledku palby irácké PVO.\n\n\n\nZdroj: USAF fact sheet, Davies & Boeing \n\n\n\n"}
{"id": "1322578", "url": "https://cs.wikipedia.org/wiki?curid=1322578", "title": "Drak a vlk", "text": "Drak a vlk\n\nDrak a vlk (v anglickém originále The Dragon and the Wolf) je sedmý díl sedmé řady středověkého fantasy seriálu \"Hra o trůny\". Jedná se o poslední epizodu celé série, ačkoliv předchozí řady měly dílů deset, a režie se ujal Jeremy Podeswa. Celkově trvá 80 minut a získala si dobré hodnocení od kritiků. Ve Spojených státech díl zhlédlo více jak 12 milionů diváků.\n\nBronn z Černovody (Jerome Flynn) doprovází Jona (Kit Harington), Tyriona (Peter Dinklage) a jejich družinu do ruin bývalé arény draků. Dorazí i Cersei (Lena Headey) s Jaimem (Nikolaj Coster-Waldau) a Euronem Greyjoyem (Pilou Asbæk). Tyrion se po dlouhé době setká i se svým bývalým panošem Podrickem (Daniel Portman), který na místo přijel s Brienne z Tarthu (Gwendoline Christie) a jenž Tyrionovi v minulosti zachránil život. Až poté přistane v aréně na hřbetě Drogona Daenerys Targaryen (Emilia Clarke) a ačkoliv má Cersei ohledně zpoždění podrážděné poznámky a Euron se vysmívá Tyrionově výšce, jednání probíhá v klidu. Královna Cersei zpočátku nevěří v existenci Nemrtvých a Bílých chodců, proto Ohař (Rory McCann) na místo přinese i bednu a po jejím otevření se ven dostane jeden z Nemrtvých, kterého Jon zajal na své výpravě za Zeď. Ihned se vrhá na Cersei, Ohař jej ale má na řetězu a včas jej tak zadrží. Jon nejdříve Nemrtvého probodne, aby ukázal, že je nelze jednoduše zabít, a nakonec ho spálí a probodne dračím sklem. Euron se Jona zeptá, zda Nemrtví umí plavat, a když král Severu odvětí že ne, odejde z jednání s tím, že bere své muže zpět na Železné ostrovy. Cersei přijme Daenerysinu nabídku míru pod podmínkou, že Jon zůstane neutrální, ten se ale přizná, že již zaslíbil svojí věrnost Daenerys. Královna odchází pryč a z dohody ustupuje, Tyrion se tedy rozhodne navštívit svoji sestru v jejích komnatách a vzápětí zjistí, že je těhotná. Oba se vrací zpět na setkání se zprávou, že Cersei poskytne své vojsko pro zničení armády Bílých chodců.\n\nJaime domlouvá s veliteli vojenských sil přesun na sever, když do diskuse vstoupí Cersei s tím, že Jaime je blázen, pokud skutečně uvěřil jejím slovům. Chystá se pokračovat v tažení proti Daenerys i přes slib vojenské pomoci. Jaime ji odmítá poslechnout a oponuje tím, že s Euronem Greyjoyem přišli i o loďstvo: ve skutečnosti se ale Cersei s králem Železných dopředu domluvila a svému bratrovi nic neřekla. Vyhrožuje Jaimemu smrtí a on nakonec ujíždí na koni pryč. V Králově přístavišti začne padat sníh.\n\nDaenerys se vrátila na Dračí kámen a chystá přesun na sever, aby se utkala s Nemrtvými. Jorah (Iain Glen) navrhne, že nejlepší způsob dopravy pro ni bude jízda na drakovi, což je bezpečnější, sama se ale nakonec rozhodne odjet na lodi s Jonem, aby tak ukázala, že s králem Severu jsou spojenci. Po jednáních Theon Greyjoy (Alfie Allen) najde Jona a omlouvá se mu za všechny chyby, které udělal. Když odchází z trůnního sálu, je rozhodnutý jet zachránit Yaru, kterou zajal jejich strýc Euron. Jeho posádka mu zpočátku nechce pomoct, naopak chtějí utéct na ostrovy, kde na ně Nemrtví nebudou moct útočit, a nakonec se pustí do křížku s vedoucím výpravy. Ten Theona surově napadne, ale nakonec je to Theon, kdo odchází ze souboje vítězně.\n\nSansa Stark (Sophie Turner) mluví s Petyrem Baelišem (Aidan Gillen) o své sestře Arye. Malíček se snaží Sansu zmanipulovat a postavit proti Arye a zdá se, že je úspěšný: lady Sansa se rozhodne svoji sestru předvolat. Soud se skutečně odehraje, a když se k němu Arya (Maisie Williams) dostaví, Sansa otočí a místo své sestry předvolá Petyra. Za vraždu tety Lysy Arryn a Eddarda Starka je Malíček odsouzen ke smrti. Ačkoliv se brání tím, že není žádný důkaz, který by ho mohl usvědčit, postačí tvrzení Brandona Starka – Tříoké vrány (Isaac Hempstead-Wright). Arya Malíčkovi podřízne hrdlo a nechá ho vykrvácet.\n\nNa Zimohrad dorazí Samwell Tarly (John Bradley) a setká se s Branem. Ten mu poví, že musí co nejdříve mluvit s Jonem, aby mu řekl, že Ned Stark nebyl jeho otcem: jeho rodiči byli Lyanna Stark a Rhaegar Targaryen, což by znamenalo, že Jon by se vlastně neměl jmenovat Jon Sníh, ale Jon Písek, jelikož se narodil v Dorne. To vyvrátí Sam, když si vzpomene na to, že mu Fialka v Citadele četla o tom, že sňatek Rhaegara a Ellii Martel byl anulován a princ se tajně oženil s Lyannou, což znamená, že Jon je skutečný Targaryen a právoplatný král Sedmi království. V další scéně má Bran vizi tajné svatby Rhaegara (Wilf Scolding) a Lyanny (Aisling Franciosi), poté vidí i den narození Jona, kdy Lyanna podává dítě Nedovi (Robert Aramayo) a říká mu, že jeho jméno je Aegon Targaryen.\n\nBeric Dondarrion (Richard Dormer) a Tormund Obrozhouba mají hlídku na Zdi na Východní hlídce. Zpočátku se vše zdá klidné, vzápětí ale z lesa vyjíždí několik postav na koních a za nimi armáda Nemrtvých se dvěma nemrtvými obry (Ian Whyte, Neil Fingleton). Na nemrtvém Viserionovi ke Zdi přiletí Noční král (Vladimír Furdík) a drak ihned začíná Zeď ničit modrým ohněm.\n"}
{"id": "1322579", "url": "https://cs.wikipedia.org/wiki?curid=1322579", "title": "František Líbal", "text": "František Líbal\n\nFrantišek Líbal (23. dubna 1896 Veselí nad Lužnicí – 20. června 1974 Praha) byl český akademický malíř.\n\nFrantišek Líbal se narodil ve Veselí nad Lužnicí v rodině advokáta. Po absolvování základní školní docházky pokračoval ve studiu na gymnáziu v Třeboni. V roce 1916 gymnaziální studium zdárně ukončil. Již během středoškolského studia vášnivě propadl malbě a jeho další studium pokračovalo na pražské malířské akademii. V letech 1916-1920 studoval u profesorů Vlaho Bukovace a Maxmiliána Pirnera. V roce 1921 odešel do Německa a pokračoval ve studiích v Mnichově, Drážďanech a Frankfurtu. Následně cestoval po Německu, Francii a Itálii, kde vytvořil mnoho pohledů na města. Během svého putování se věnoval i malbě velkých katedrál v Kolíně, Paříži, Benátkách, Miláně a dalších místech. Vznikl tak nádherný a velmi ceněný soubor katedrál.\n\nPo návratu do vlasti, zajížděl zejména v zimě do Krkonoš, Tater, na Šumavu, Valašsko a do Beskyd. Často zajížděl i do rodných Jižních Čech, kde vznikl rozsáhlý soubor obrazů rybníků. Od roku 1940 se usadil v Praze.\n\nKromě Čech vystavoval v cizině, zejména pak v Rakousku, Skandinávii, Německu a Francii.\n\n\n\n"}
{"id": "1322581", "url": "https://cs.wikipedia.org/wiki?curid=1322581", "title": "Chlothsind Franská", "text": "Chlothsind Franská\n\nChlothsind Franská († kolem 567) byla dcerou Ingundy a krále Chlothara I. Stala se první manželkou langobardského krále Alboina. Podle kroniky Paula Diacona měla s Alboinem jednu dceru, Albsuindu.\n"}
{"id": "1322585", "url": "https://cs.wikipedia.org/wiki?curid=1322585", "title": "Radovan Delalle", "text": "Radovan Delalle\n\nRadovan Delalle (23. prosince 1935, Slavonski Brod, Království Jugoslávie) je chorvatský architekt. \n\nNarodil se ve Slavonském Brodu kde vystudoval gymnázium. V letech 1956–1960 studoval na fakultě architektury v Záhřebu. V roce 1972 svá studia zakončil na Urbanistickém institutu Univerzity v Paříži. V letech 1961–1966 pracoval v Ústavu pro urbanistiku města Sarajeva. Poté odcestoval do Paříže, kde pracoval v architektonickém ateliéru Jacquese Labroa, v letech 1971–1972 poté v ateliéru Gérarda Gobera. Občas se vracel do Jugoslávie, kde působil v Ústavu pro studie a projekty \"Dom\" v Sarajevu a v záhřebském architektonickém ústavu AGI-46. Od roku 1982 až do odchodu do penze pracoval v Urbanistickém ústavu města Záhřebu. Za svůj život navrhl několik sídlišť na území dnešního Chorvatska a Bosny a Hercegoviny (např. sarajevské Ciglane). \n"}
{"id": "1322586", "url": "https://cs.wikipedia.org/wiki?curid=1322586", "title": "Leonardo Murialdo", "text": "Leonardo Murialdo\n\nSvatý Leonardo Murialdo (26. října 1828, Turín – 30. března 1900, Turín) byl italský římskokatolický kněz a zakladatel Kongregace svatého Josefa.\n\nNarodil se 26. října 1828 v Turíně jako jeden z devítí dětí. Jeho otec byl makléřem a zemřel roku 1833. Roku 1836 byl poslán se svým bratrem Ernestem do piaritstické školy v Savoně. Poté odešel zpět do Turína kde byl po teologických studiích roku 1851 vysvěcen na kněze. Poté začal působit v Oratoři strážných andělů, kterou řídil jeho strýc. Byla jednou z prvních oratoří v Turíně která se starala o chudé a osiřelé chlapce. V letech 1857-1865 působil na žádost Jana Bosca jako ředitel Oratoře svatého Aloise.\n\nRoku 1865 odešel do semináře Saint-Sulpice v Paříži, kde si dodělal studia morální teologie a kanonického práva. Roku 1866 se vrátil do Turína kde začal učit na škole Artigianelli.\n\nRoku 1870 se stal ředitelem Oratoře svatého Martina. Roku 1871 zorganizoval Unii katolických pracovníků, pro ženy a mladé lidi pracující ve fabrikách.\n\nRoku 1873 založil Kongregaci svatého Josefa, za cílem pomoci učňům a obchodníkům. Založil také zemědělskou školu. Roku 1876 založil také Sdružení dobrého tisku. Ve spolupráci se Ctihodným Paolem Piem Perazzem začal vydávat noviny \"Hlas dělníků\" které se poté stali diecézném týdeníkem \"Hlas lidu\".\n\nZemřel 30. března 1900 v Turíně.\n\nRoku 1910 byl v arcidiecézi Turín zahájen jeho proces blahořečení. Dne 26. dubna 1961 uznal papež svatý Jan XXIII. jeho hrdinské ctonsti a tím mu od té doby náležel titul Ctihodný. Dne 3. listopadu 1963 jej papež blahoslavený Pavel VI. blahořečil a 3. května 1970 jej svatořečil.\n\n"}
{"id": "1322587", "url": "https://cs.wikipedia.org/wiki?curid=1322587", "title": "Gland", "text": "Gland\n\nGland může být:\n\n\n\n"}
{"id": "1322588", "url": "https://cs.wikipedia.org/wiki?curid=1322588", "title": "Robin Hobb", "text": "Robin Hobb\n\nRobin Hobb vlastním jménem Margaret Astrid Lindholm Ogden (* 5. května 1952 Berkeley) je americká spisovatelka, která se nejvíce proslavila příběhy z Říše Elderlingů (The Realms of the Elderings), které uvedla knihou \"Assassin's Apprentice\" ( \"Krev a Jed\", \"Královská magie\") z trilogie Farseer (\"The Farseer trilogy\" 1995).\n\nNarodila se v roce 1952 v Berkeley v Kalifornii. Od deseti let vyrůstala ve Fairbanksu na Aljašce. Vystudovala střední školu Austin E. Lathrop a po roce studia na univerzitě v Denveru se vrátila na Aljašku. V osmnácti letech se provdala za Freda Odgena z Kodiaku, kam se po svatbě také přestěhovali.\n\nNa začátku své kariéry psala hlavně pro děti a tak svou první povídku prodala dětskému časopisu. Její díla se objevila například v časopisech \"Humpty Dumpty\", \"Jack and Jill\" a \"Highlights for Children\". Sestavila také krátké povídky využívající specializovaného slovníku, které byly použity v eduakčních materiálech Science Research Associates.\n\nV 70. letech začala psát krátké fantasy povídky vydané např. v časopise \"Space and time\" (editor Gordon Linzner). První prodanou fantasy povídkou byla „Bones for Dulath“, publikována v antalogii \"Amazons!\" ve které se poprvé objevili postavy Ki a Vandien, které se objevili i v dalších pracích. Amazons! (DAW Books, 1979) vyhrála cenu World Fantasy Award pro nejlepší antalogii roku. Druhý příběh s Ki a Vandienem „The Small One“ byl publikován v Fanastic Stories v roce 1980.\n\nDo roku 1995 publikovala pouze pod jménem Megan Lingholm. Její fantasy přechází mezi několika subžánry, od dobrodružené (příběhy Ki a Vandiena) až po urban fantasy (Wizard of the Pigeons).\n\nJejí první román, Harpys Flight, byl publikován nakladatelstvím Ace v roce 1983. Byl prvním ze čtyř o Ki a Vandienovi, poslední z nich byl publikován v roce 1989. V letech 1985 – 1988 psala také povídky do světové antalogie \"Liavek\". Spolu se Stevenem Brustem napsala román \"The Gypsy\", který byl uveden nejen jako klasická kniha, ale také na CD spolu s albem skladeb \"Songs From the Gypsy\" od Boiled in Lead, které jsou považovány za soundtrack ke knize. Album \"Songs From the Gypsy\" obsahuje písně napsané Burstem a jeho spoluhráčem Adamem Stemplem ze skupiny Cats Laughing, které inspirovaly natočení alba a napsání románu.\nPod jménem Megan Lindholm dále publikovala hlavně povídky, jedna z nich se objevila v roce 2013 v antalogii Year's Best SF 18\n\nPro epickou fantasy Linholmová od roku 1995 používá pseudonym Robin Hobb. První román vydaný pod pseudonymem, kterým byl \"Assassin's Apprentice\", položil základy světa Elderingů. Román je vyprávěn v Ich-formě z pohledu FitzChivalry Farseera, nelegitimního syna prince Chivalryho Farseera. \n\nV letech 1998 až 2000 vydala sérii \"Živé lodě\" (Liveship Treaders trilogy) - \"Magická loď\" (\"Ship of Magic\"), \"Šílená loď\" (\"The Mad Ship\") a \"Loď osudu\" (\"Ship of Destiny)\" o rodině obchodníků a živých lodích. V letech 2009 až 2013, vydala čtyři romány nazvané \"The Rain Wild Chronicles\" (tj. \"„Kroniky Deštné Divočiny“\" a obsahuje knihy \"Dragon Keeper\", \"Dragon Haven\", \"City of Dragons\" a \"Blood of Dragons\". Obě tyto série jsou také zasazeny do říše Elderingů. Mimo říši Elderingů naopak stojí trilogie \"The Soldier Son\" (\"Shaman's Crossing\", \"Forest Mage\" a \"Renegade's Magic\") publikovaná v letech 2006 – 2009.\nJmény Robin Hobb tak i Megan Lindholm byla v roce 2011 vydána sbírka povídek \"The Inheritance\". V roce 2013 byla oznámena nová trilogie s postavami FitzChivalryho a Šaška, nazavaná \"Fitz and the Fool trilogy\". První díl, \"Foll's Assassin\" byl vydán roku 2014 a druhý díl, \"Fool's Quest\" o rok později. Poslední díl, \"Assassin's Fate\", byl vydán v květnu roku 2017 a navazuje nejen na předchozí příběhy o FitzChivalrym, ale také na příběhy z Deštné divočiny. K roku 2003 se prodalo přes milion kopií prvních devíti románů z říše Elderingů.\n\nV roce 1981 získala uměleckou cenu za povídku \"„The Poaching“\" od Alaska State Council. Její povídky byly nominovány do finále cen Nebula a Hugo, kromě toho vyhrála cenu Asimov's Readers Award. Její knihy chválil Orson Scott Card, který řekl že „nastavila laťku pro moderní vážnou fantasy“. George R.R. Martin napsal že „Na dnešním přeplněném fantasy trhu jsou knížky od Robin Hobb jako démanty v moři zirkonů.“ V roce 2014 byla čestným hostem na 72nd World Science Fiction Convention v Londýně.\n\nV současnosti publikuje pod oběma jmény a žije městě Tacoma ve státě Washington.\n\nV českém vydání byly některé knihy redakčně rozděleny a vydány po částech. Bibliografie tříděna podle originálního vydání s korespondujícím překladem.\nDo češtiny přeložil Jan Kozák.\n\nDo češtiny přeložil Jan Kozák.\n\nDo češtiny přeložil Jan Kozák.\n"}
{"id": "1322589", "url": "https://cs.wikipedia.org/wiki?curid=1322589", "title": "Kostel svatého Bartoloměje (Krumvíř)", "text": "Kostel svatého Bartoloměje (Krumvíř)\n\nKostel svatého Bartoloměje je římskokatolický chrám v obci Krumvíř v okrese Břeclav. Je chráněn jako kulturní památka České republiky.\n\nJde o podélnou jednolodní stavbu postavenou v letech 1869-1870. \n\nHlavní oltář z roku 1890 byl původně umístěn v Kloboukách. Dva novobarokní boční oltáře a kazatelna pocházejí z doby výstavby kostela.\n\nJde o farní kostel farnosti Krumvíř.\n"}
{"id": "1322590", "url": "https://cs.wikipedia.org/wiki?curid=1322590", "title": "Seznam pokrmů ze syrových ryb", "text": "Seznam pokrmů ze syrových ryb\n\nToto je seznam pokrmů ze syrových ryb nebo měkkýšů. Zahrnuje i marinované syrové ryby a surové ryby, které jsou naložené v soli nebo cukru, jako je gravlax, ale ne úplně vytvrzené (fermentované, nakládané, uzené nebo jinak konzervované).\n"}
{"id": "1322591", "url": "https://cs.wikipedia.org/wiki?curid=1322591", "title": "Kostel svatého Michaela archanděla (Pacov)", "text": "Kostel svatého Michaela archanděla (Pacov)\n\nKostel sv. Archanděla Michaela se nachází na severní straně náměstí ve městě Pacov, v okrese Pelhřimov. Stojí zde již pravděpodobně od konce 13. století.\n\nKostel byl založen zřejmě koncem 13. století, což dokládá náhrobek Hrona z Pacova, jenž žil tou dobou na hradě, dnes zámku v Pacově. Později zde pobýval také Oldřich z Pacova a Čéč z Pacova, kteří jsou doloženi k roku 1316.\nOd 50. do 80. let 14. století byl přestavěn téměř do dnešní podoby – dochoval se presbytář s klenbou, obvodové zdi lodi i s portály. Z původní stavby byla zachována zřejmě pouze věž a půdorys. Tehdy panství patřilo rodu Malovců. Důkazem jsou svorníky klenby ve tvaru erbu právě Malovců. \nKoncem 15. století byla loď překlenuta do formy dvoulodí, také původní vysoká okna byla snížena, zbavena kružeb a pravoúhle uzavřena.\nV polovině 16. století byla do dvoulodí vestavěna trojramenná kruchta a zvenku přistavěno šnekové schodiště na kruchtu.\nKolem roku 1700 byla dostavěna k severní straně presbytáře sakristie. V 18. století pak byla přistavena k lodi předsíň. Nicméně v 18. století kostel dvakrát vyhořel.\nRoku 1727 shořela střecha a věž a roku 1744 vyhořela věž, jež pak byla dostavěna cihlami. Po požáru byl kostel opraven až v 70. letech 19. století.\nCelý kostel byl stavěn z kamene, zatímco opravy a gotické detaily byly cihlové (žebra v presbytáři, ostění oken atd.)\n\nJedná se o volně stojící stavbu v horní části náměstí v Pacově. Kostel je vyřešen jako dvoulodí s nestejně širokými loděmi.\nMá pětiboce uzavřený presbytář s obdélníkovou sakristií. Oratoř se nachází v patře po severní straně presbytáře.\nK severní straně lodi přiléhá k sakristii šnek na tribunu. \nV západním průčelí a v severní stěně lodi jsou vysoká hrotitá okna s kružbami zřejmě z 15. století.\nTrojdílné gotické okno s rozetou v severní stěně je tvořené čtyřlistem s plaménky a dvojnosy.\nV jižní stěně a v presbytáři jsou do lomených oken zasazena vysoká obdélníková renesanční okna. Presbytář je celkem je opřen sedmi pilíři o jednom ústupku, na nichž jsou vytesané v kameni znaky Malovců a reliéfy řemeslníků, pracujících na stavbě.\n\nZ jižní strany vede do kostela kamenný, dobře zachovalý, jemně provedený, zdobený gotický portál. Jeho ostění se skládá ze tří žlábků a dvou hruškovitých oblounů. Lomený oblouk začíná konsolou ve tvaru lilie.\n\nNa jižní straně stojí věž, která je čtvercového půdorysu a v rozích je opatřena dvěma opěrnými pilíři a je 6 pater vysoká. V přízemí má půlkruhovitá okna. Ve výšce pátého patra jsou opět gotická lomená okna. Celá věž je kryta střechou ve tvaru osmibokého jehlanu.\nNa opačné straně byla založena druhá věž, nicméně nebyla dokončena. Na jejím místě stojí schodiště, které je vysoké 4 patra a vede na kůr, půdu i věž.\n\nUvnitř je loď rozdělena osmibokým pilířem na dvě nestejně široké lodi. Od tohoto pilíře se rozvětvuje hvězdicovitá klenba na dvě travée (tzn. klenební pole). Nad hudebním kůrem se rozprostírá třetí pole, rovněž se síťovou klenbou. Jednotlivá žebra klenby se sbíhají ve svorníku, kterým je opět znak Malovců, a v osmi menších štítech položených na křížení žeber. \nŽebra nad kůrem mají jinou profilaci než žebra v lodi. Tam jsou lehce vyžlábkována a sbíhají se ve dvou svornících, které mají tvar čtyřlistých roset. Žebra jsou usazena na konsolách ve tvaru obráceného jehlanu.\n\nNa severní straně je přistavěn literácký kůr a oratoř, na kterou lze vstoupit z hudebního kůru. Literácký kůr je přístavek z konce 17. nebo počátku 18. století. Je nesen dvěma pilíři s pásy a křížovou klenbou.\nZ hudebního kůru lze vejít do prvního patra věže, kde byly uchovávány zlaté a stříbrné kostelní nádoby. Vede tam gotický vchod, zabezpečený železnými dveřmi. Tato komora je překlenuta lomeně a bez žeber. Právě zde se nachází původní gotická skříň, zdobená pásovým ornamentem a římsou provedenou na způsob cimbuří.\nV lodi se nachází trojramenná kruchta na pilířích. Na její poprsnici jsou vyobrazeny malby z 2. poloviny 16. století s výjevy ze Starého i z Nového zákona.\n\nDo sakristie vede vchod s vodorovným nadpražím a pozdně goticky profilovaným ostěním. Samotná sakristie je překlenuta dvěma poli síťové klenby. Vedle vchodu do sakristie se nachází oratoř, jež má plochý strop.\nDalší vchod s rovným nadpražím vede do kostela severně od věže. Ten je vytesán v kameni a je dobře profilován. Má dva větší a dva menší oblouny se čtyřmi žlábky.\nLoď je od presbytáře oddělena triumfálním lomeným obloukem, jenž je profilovaný oblounem se dvěma žlábky. Oblouk se blíží téměř polokruhu a má rozpětí 8 metrů. V náběhů má římsu se žlábkem. Pod římsou jsou výžlabky zdobené zvířecími hlavami.\n\nŽebra klenby v presbytáři jsou jemného profilu a bez svorníku. Usazena jsou na jehlancových konsolách zdobenými polygonálními prstenci. Tyto konsoly byly ve 40. letech 19. století po konsolách v lodi napodobeny. Dříve tam byly přípory s hlavicí, které byly kvůli malbě osekány. Nyní konsoly v presbytáři napodobují tvar konsol v hlavní lodi. Konsoly i části žeber jsou z cihel a malty. Pod oltářním obrazem, který téměř přiléhá ke zdi, je možné rozpoznat původní tvar konsol. Ty jsou hruškového tvaru.\nDo presbytáře jsou vsazena čtyři renesanční okna s rovným nadpražím. Páté, v čele, je zazděno. Nad okny je umístěna bohatě profilovaná nadokenní renesanční římsa. Celý presbytář se zachoval původní z doby založení kostela, tedy z doby vrcholné gotiky, zatímco loď i věž byly přestavovány v 15. století.\n\nHlavní oltář je tabernaklové architektury (tzn. eucharistický svatostánek) s postranními brankami. Pozoruhodná je ale řezba na tabernaklu, jež představuje večeři Páně. Na hlavním oltáři je možné vidět kopii obrazu Klanění sv. Tří králů od Bedřicha Kamaryta, děkana v Deštné.\n\nPostranní oltář, který je zasvěcen sv. Josefu, pochází ze 17. století. Je sloupové architektury s vyloženým kladím a baldachýnem, jenž nesou po stranách andělé. Po stranách stojí sochy sv. Jana a sv. Lukáše. Mezi pilastry je umístěn obraz, jenž představuje smrt sv. Josefa.\nPřed oltářem se nachází gotická cínová křtitelnice, vysoká 121 cm. Kotlík má tvar obráceného zvonu a spočívá na třech nohách, jež mají tvar vousatého muže a ukončené jsou ptačím drápem. Na plášti jsou přiletovány reliéfy sv. apoštolů a Panny Marie.\n\nV kostele se také nachází několik náhrobků. Nejpamátnějším ze všech je náhrobek Hrona z Pacova. Pochází z počátku 13. století, z původního kostela. Byl nalezen přímo pod vchodem do kostela v roce 1877 při úpravách terénu kolem kostela. Je vytesán v žule a uprostřed je vyobrazen samotný Hron. Dále se v kostele nachází dalších 16 náhrobků psaných minuskulí s majuskulí. Jsou různě vytesány v červeném nebo růžovém mramoru a v žule. Většinou jsou psány minuskulí a majuskulí a patří rodům Leskovců, Talmberků, Ostrovských a dále se objevuje znak Myslíka z Hiršova nebo Černína Z Chuděnic. Nicméně ne všechny náhrobky zůstaly čitelné.\n\n\n"}
{"id": "1322592", "url": "https://cs.wikipedia.org/wiki?curid=1322592", "title": "Gland (Švýcarsko)", "text": "Gland (Švýcarsko)\n\nGland je švýcarské město s asi 13 tisíci obyvateli (2017). Leží v kantonu Vaud v okrese Nyon na břehu Ženevského jezera, asi 30 km severně od Ženevy. Původně malá zemědělská vesnička začala růst v 60. letech 20. století a její přeměna v město byla završena teprve v 80. letech 20. století. Ve městě má svoje ústředí Mezinárodní svaz ochrany přírody nebo Světový fond na ochranu přírody, kancelář tu má například Ramsarská úmluva.\n"}
{"id": "1322594", "url": "https://cs.wikipedia.org/wiki?curid=1322594", "title": "Barbora (rozcestník)", "text": "Barbora (rozcestník)\n\nBarbora může být:\n\n\n\n"}
{"id": "1322595", "url": "https://cs.wikipedia.org/wiki?curid=1322595", "title": "Marieta Ilcuová", "text": "Marieta Ilcuová\n\nMarieta Ilcuová ( * 16. října 1962) je bývalá rumunská atletka, halová mistryně světa (1993) ve skoku dalekém.\n\nV roce 1989 získala v soutěži dálkařek na halovém mistrovství světa stříbrnou medaili. Stejného úspěchu dosáhla o rok později na evropském šampionátu ve Splitu. V sezóně 1991 skončila na halovém mistrovství světa mezi dálkařkami třetí, na světovém šampionátu pod širým nebem obsadila šesté místo. Další stříbrnou medaili vybojovala v roce 1992 na evropském halovém šampionátu. Největší úspěch pro ni znamenal titul halové mistryně světa ve skoku do dálky v roce 1993. V září 1996 byla kvůli užití dopingu potrestána čtyřletou diskvalifikací.\n\n\n"}
{"id": "1322596", "url": "https://cs.wikipedia.org/wiki?curid=1322596", "title": "Dočasná péče", "text": "Dočasná péče\n\nDočasná péče je poskytnutí dočasného domova zvířeti. Do dočasné péče se nejčastěji umisťují psi a kočky, ale také třeba slepice. Dočasná péče je poskytována zejména zvířatům, která nemohou být z různých důvodů umístěna v útulku. Mezi nejčastější důvody patří věk, zdravotní či psychický stav zvířete.\n\nDoba trvání dočasné péče je různá, záleží hlavně na možnostech dočaskáře. Ideálním stavem je umístění zvířete v dočasné péči tak dlouho, dokud se mu nenajde trvalý domov. Pokud funguje dočaskář pod spolkem, jsou většinou náklady z větší či menší části hrazeny spolkem. Každá dočasná péče je individuální.\n"}
{"id": "1322600", "url": "https://cs.wikipedia.org/wiki?curid=1322600", "title": "Cadrilater", "text": "Cadrilater\n\nCadrilater (doslova „čtyřúhelník“), také Jižní Dobrudža nebo Nová Dobrudža, je území na Balkánském poloostrově, které bylo součástí Velkého Rumunska a od roku 1940 patří Bulharsku. Má rozlohu 7565 km² a okolo 350 000 obyvatel, hlavním městem je Dobrič (Bazargic).\n\nRegion Dobrudža patřil k Osmanské říši do roku 1878, kdy byl Berlínskou smlouvou rozdělen na severní část, patřící Rumunsku, a jižní, kterou získalo Bulharsko. Po balkánských válkách byl v roce 1913 uzavřen Bukurešťský mír, kterým Rumuni získali i jižní část Dobrudže a vytvořili zde nové rumunské župy Durostor a Caliacra. Na nově zabraném území přitom tvořili Rumuni podle sčítání z roku 1910 jen dvě a půl procenta obyvatel, převažovali Bulhaři a Turci. V roce 1916, když centrální mocnosti dobyly Bukurešť, donutily Rumunsko vzdát se Cadrilateru, ale Neuillyská smlouva z roku 1919 vrátila předválečný stav. Proti rumunské nadvládě bojovala Vnitřní dobrudžská revoluční organizace, založená roku 1923. V roce 1940 schválil král Karel II. Rumunský pod německým tlakem navrácení Cadrilateru Bulharsku a výměnu obyvatelstva (tehdy zde Rumuni díky osidlovací politice, zahrnující přidělování půdy arumunským uprchlíkům z Řecka, tvořili již čtvrtinu celkového počtu).\n\nDíky připojení Cadrilateru získali Rumuni významný přístav Silistra, politické ztráty však převažovaly: obsazením území, na které neměli historický ani etnický nárok, si znepřátelili jižního souseda a také ve světě byli vnímáni jako okupanti. Dalším důsledkem bylo, že rumunští rolníci byli konfrontováni s lepší životní úrovní v Bulharsku, což zvýšilo sociální napětí v zemi.\n\n"}
{"id": "1322602", "url": "https://cs.wikipedia.org/wiki?curid=1322602", "title": "Kuksa", "text": "Kuksa\n\nKuksa (severosámsky , , ) je typ hrnku na pitnou vodu, tradiční duodji (řemeslo) vyráběný Sámy v severní Skandinávii z vyřezávaných březových nádorů (výrostků).\n\nNádor se vytvaruje do hrubého tvaru, pečlivě vysuší, aby nedošlo k popraskání dřeva a poté se dotvoří v souladu s místními tradicemi. Kuksa z březového nádoru vydrží déle, než kuksa z obyčejného březového dřeva. Původně se kuksa v arktických oblastech široce používala jako hrneček pro osobní pití; dobře vyrobena vydržela celý život.\n\nKuksa se tradičně jen vypláchla čistou vodou a po použití se vysušila hadříkem. Nepoužívají se žádné čisticí prostředky, protože mnoho lidí se domnívá, že se tak kuksa poškodí.\n\nTradiční kuksy je dnes obtížné najít mimo severní Skandinávii, částečně proto, že se v moderním mechanizovaném lesním hospodářství nádory jen zřídka sklízejí. Se zavedením skleněného, keramického a kovového nádobí se dovednost vytvářet taková umělecké díla duodži stala spíše dovedností zábavnou než základní, jak tomu bylo v minulosti.\n\n"}
{"id": "1322609", "url": "https://cs.wikipedia.org/wiki?curid=1322609", "title": "Zelenodolsk (Ukrajina)", "text": "Zelenodolsk (Ukrajina)\n\nZelenodolsk (, ) je město v Dněpropetrovské oblasti na Ukrajině. Žije zde obyvatel.\n\nZelenodolsk leží na jižním okraji Dněpropetrovské oblasti u hranice s Chersonskou oblastí. Je vzdálen přibližně třináct kilometrů od města Apostolove a přibližně pětapadesát kilometrů od Kryvého Rihu.\n\nZelenodolsk byl založen v roce 1961 současně s výstavbou zdejší tepelné elektrárny. Městem je od roku 1993.\n\n"}
{"id": "1322611", "url": "https://cs.wikipedia.org/wiki?curid=1322611", "title": "Izotopy rtuti", "text": "Izotopy rtuti\n\nPřírodní rtuť (Hg) se skládá ze sedmi stabilních izotopů; Hg (přirozený výskyt 0,15 %), Hg (9,97 %), Hg (16,87 %), Hg (23,10 %), Hg (13,18 %), Hg (29,86 %) a Hg (6,87 %). Bylo také popsáno 39 umělých radioizotopů, s nukleonovými čísly 171 až 216, a několik jaderných izomerů tohoto prvku. Nejstabilnější radioizotopy jsou Hg (poločas přeměny 444 let), Hg (46,594 dne), Hg (64,14 hodin), Hg (10,53 h) a Hg (4,85 h). Všechny ostatní mají poločasy kratší než 4 hodiny, většina pod 1 minutu. Radioizotopy s nukleonovým číslem 197 a nižším se většinou přeměňují beta plus přeměnou na izotopy zlata a/nebo alfa rozpadem na platinu, zatímco u Hg a těžších radioizotopů převažuje přeměna beta minus na thallium..\n"}
{"id": "1322616", "url": "https://cs.wikipedia.org/wiki?curid=1322616", "title": "Catalanova konstanta", "text": "Catalanova konstanta\n\nCatalanova konstanta je matematická konstanta pojmenovaná podle belgicko-francouzského matematika Eugèna Charlese Catalana a používaná především v kombinatorice a v teorii čísel. Je součtem řady\nJejí hodnota je tedy formula_2 Dirichletovy betafunkce na místě 2.\n\nJejí přibližná číselná hodnota je formula_3\n"}
{"id": "1322622", "url": "https://cs.wikipedia.org/wiki?curid=1322622", "title": "František Srna", "text": "František Srna\n\nFrantišek Srna (* 15. května 1932 Svätý Jur – 6. října 1973 Bratislava) byl slovenský silniční motocyklový závodník. Ve své generaci byl nejlepším slovenským závodníkem. Roku 1964 získal titul mistra sportu, roku 1969 titul zasloužilý mistr sportu. Byl posledním československým závodníkem, který bodoval v mistrovství světa na československém motocyklu - v Brně 1972 7. místo s Jawou při Velké Ceně Československa v závodě do 350 cm³. \n\nV roce 1951 se v Bratislavě vyučil automechanikem, závodit začal v roce 1949 po koupi motocyklu Puch 125 cm³. K prvním okruhových závodům ho přivedl jeho celoživotní přítel závodník František Kročka. Byl znám i jako zručný mechanik a konstruktér. Od roku 1973 byl československým reprezentantem, jeho doménou byly třídy do 250 a 350 cm³. Zemřel tragicky při závodu mistrovství republiky na městském okruhu v Bratislavě, který sám navrhl.\n\n\n"}
{"id": "1322624", "url": "https://cs.wikipedia.org/wiki?curid=1322624", "title": "Saša Uhlová", "text": "Saša Uhlová\n\nSaša Uhlová, výslovnost \"[Saša Úlová]\" (* 9. března 1977) je česká novinářka.\n\nVystudovala romistiku na Filozofické fakultě Univerzity Karlovy. Po studiích se živila antropologickým terénním výzkumem v sociálně vyloučených lokalitách. Čtyři roky učila na Romské střední škole sociální v Kolíně. Od listopadu roku 2009 do prosince 2016 byla redaktorkou internetového deníku Deník Referendum. V roce 2011 působila v ROMEA z.s. jako redaktorka měsíčníku Romano Vodi. V soutěži Novinářská cena 2015 získala Čestné uznání. Začátkem roku 2017 se stala redaktorkou internetového deníku A2larm. \n\nV roce 2017 se nechávala zaměstnávat pod změněnou identitou jako zaměstnankyně, anebo brigádnice, v různých nízkopříjmových zaměstnáních. Tento projekt podpořený Nadačním fondem nezávislé žurnalistiky mapuje pracovní podmínky nekvalifikovaných a nízkopříjmových skupin obyvatel v českých firmách. Sérii reportáží vzešlých z tohoto projektu začal 5. září vydávat internetový deník A2larm. Režisérka Apolena Rychlíková o těchto pracovních zkušenostech Uhlové natočila dokument \"Hranice práce\". V roce 2018 jí u nakladatelství Cosmopolis vyšla kniha sebraných reportáží z cyklu \"Hrdinové kapitalistické práce\". \n\nJe také protagonistkou dokumentárních filmů \"Rozhořčené\" a \"Když děti nosí stát\".\n\n\n"}
{"id": "1322628", "url": "https://cs.wikipedia.org/wiki?curid=1322628", "title": "Tibor Deliman", "text": "Tibor Deliman\n\nTibor Deliman (16. únor 1930 – 28. srpna 1969, Košice) byl slovenský silniční motocyklový závodník.\nZávodil od roku 1948 na motocyklech NSU, Walter, ČZ, ESO a Jawa. Byl mnohonásobným mistrem Slovenska a v mistrovství Československa ve třídě do 175 cm³ získal dvakrát druhé místo. Jím upravená ČZ 175 cm³ byl ve své době ve třídě nejrychlejší v Československu. Zemřel na následky havárie na závodech v Budapešti, kde ho údajně soupeř vytlačil z trati.\n\n\n"}
{"id": "1322629", "url": "https://cs.wikipedia.org/wiki?curid=1322629", "title": "Braslaŭská pahorkatina", "text": "Braslaŭská pahorkatina\n\nBraslaŭská pahorkatina (bělorusky Браслаўская града, Браслаўскае ўзвышша, rusky Браславская гряда) je pahorkatina na úplném severozápadě Běloruska. Zabírá velkou část Braslaŭského a Mjorského rajónu ve Vitebské oblasti. Někteří badatelé považují Braslaŭskou pahorkatinu za součást Běloruského pojezeří\n\nPahorkatina pokrývá území o rozloze 1900 km². Táhne se délce asi 66 km a šířka asi 60 km. Nejvyšší bod kopce leží v nadmořské výšce 210 metrů (blízkosti obce Slabodka). Asi 10% území pokrývají jezera, z nichž většina patří do skupiny Braslaŭských jezer.\n\nOblast patří do povodí Západní Dviny, která představuje přírodní severní hranici této geomorfologické formace. Většími řekami jsou také Drujka, Družnjanka, Okuňovka. Na východě a na jihovýchodě hraničí Polackou nížinou.\n\nSoučasný reliéf vznikl jako výsledek ledovcového posunu během posledního ledovcového období, přičemž reliéfu dominují mírné kopce mořské typu, které se objevují ve formě asymetrických klenutých útesů, mezi nimiž vznikly některé skupiny jezer. Asi 20% území pokryto lesní a hustou vegetací. Oblast je součástí národního parku Braslaŭská jezera.\n"}
{"id": "1322630", "url": "https://cs.wikipedia.org/wiki?curid=1322630", "title": "Proton-M", "text": "Proton-M\n\nProton-M (rusky \"Протон-M\") je ruská těžká raketa odvozena od rodiny nosných raket Proton vyvinuté bývalým Sovětským svazem. Vyráběna je společností GKNPC Chruničeva a starty raket probíhají z komplexů 81 a 200 na kosmodromu Bajkonur v Kazachstánu. První start tohoto nosiče proběhl 7. dubna 2001.\n\nNosič Proton-M se skládá ze tří stupňů, všechny jsou poháněny raketovými motory na kapalná paliva, používající kombinaci oxidu dusičitého jako okysličovadlo a palivo asymetrický dimethylhydrazin. První stupeň je jedinečný v tom, že se skládá z centrální válcové oxidační nádrže o stejném průměru jako ostatní dva stupně a k jeho obvodu je připojeno šest palivových nádrží, z nichž každá nese motor RD-275M, což je vylepšená verze starších motorů RD-253 používaných na raketách Proton-K. Motory v tomto stupni se mohou otáčet tangenciálně až o 7 ° od neutrální polohy a poskytují plnou kontrolu vektorového tahu. Důvodem pro tento návrh je logistika: průměr oxidačních nádrží a dvou následujících stupňů je maximální, které lze dodat železnicí vedoucí na kosmodrom Bajkonur. Nicméně v Bajkonuru se plně sestavený nosič opět přepravuje po železnici, protože má dostatek prostoru.\n\nDruhý stupeň využívá konvenční válcový design. Je poháněn třemi motory RD-0210 a jedním motorem RD-0211. První a druhý stupeň je spojeny válcovou příhradovou mezistupňovou konstrukcí z ocelových prutů, umožňující volný odvod spalin při zážehu motorů druhého stupně.\n\nTřetí stupeň je také válcového provedení. Obsahuje avioniku k řízení prvních tří stupňů. Jsou zde výkyvně uloženy čtyři spalovací komory čtyřkomorového řídicího motoru RD-0214 třetího stupně. Hlavní motor třetího stupně, RD-0213, je nepohyblivě umístěn v podélné ose stupně. Kompletní pohonný systém tvořený těmito dvěma motory je označen jako RD-0212.\n\nJako horní stupeň se u Proton-M používá Briz-M, nebo jeho předchůdce Block DM. Tyto horní stupně jsou určeny k vynášení těžkých nákladů a družic na nízké, střední a vysoké oběžné dráhy (včetně geosynchronních a geostacionárních).\n\n\n\nV září roku 2016 oznámila společnost ILS, která zajišťuje ruské nosné rakety pro zahraniční zákazníky, možnosti využití odlehčených modifikací rakety Proton, které podporuje i výrobní závod Chruničev.\nDůvodem je snížení nákladů při vypouštění středně těžkých a lehkých komerčních družic.\n\nOdlehčené varianty vycházejí z nosiče Proton-M, který využívá konfiguraci 3+1.\nStřední varianta Proton Medium v konfiguraci 2+1 bude využívat stejný první stupeň rakety Proton-M, rozdíl bude pouze v lehce protažených nádržích, přičemž dojde k zachování šesti motorů RD-275M. Jako druhý stupeň se použije třetí stupeň z Protonu-M, u kterého se trochu protáhne délka. O pohon se bude starat motor RD-0213, který létá na třetím stupni Proton-M.\n\nVerze Proton Light bude mít také protažený první stupeň, ale bude disponovat pouze čtyřmi motory a čtyřmi externími nádržemi. V horní části stupně se bude nacházet ještě dodatečná palivová nádrž. Druhý stupeň má být shodný s variantou Proton Medium. Obě verze pak budou využívat současný horní stupeň Briz-M s čtyřmetrovým aerodynamickým krytem.\n\nPrvní starty obou verzí jsou naplánovány na rok 2019 z upravené rampy 81/24 v Bajkonuru.\n\n"}
{"id": "1322631", "url": "https://cs.wikipedia.org/wiki?curid=1322631", "title": "Jayson Blair", "text": "Jayson Blair\n\nJayson Blair (17. května 1984, Detroit, Michigan, Spojené státy americké) je americký herec, který se objevil v několika filmech a televizních seriálech, včetně \"Těžké časy RJ Bergera\" (2010–2011) a \"Úplně normální\" (2012–2013). \n\nBlair se narodil v Detroitu. Navštěvoval střední školu L'Anse Creuse High School-North v Macomb Township v Michiganu, kde také hrál tenis. Po matuře se objevil v reklamách pro Taco Bell, Pizza Hut a Honda Civic.\n"}
{"id": "1322633", "url": "https://cs.wikipedia.org/wiki?curid=1322633", "title": "Naprostí cizinci", "text": "Naprostí cizinci\n\nNaprostí cizinci (v italském originále Perfetti sconosciuti) je italské komediální drama z roku 2016 režiséra Paola Genovese. Film byl úspěšný jak u diváků, tak i u kritiků, získal mimo jiné cenu David di Donatello v kategorii nejlepší film a v Itálii vydělal více než 16 milionů eur.\n\nSedm velmi dobrých přátel (tři sezdané páry a jeden rozvedený muž) se sejdou na společné večeři. Rozhodnou se zahrát si zábavnou hru, která spočívá v tom, že všichni vyndají na stůl svůj mobilní telefon a přede všemi přijmou jakýkoliv hovor či zprávu, která jim v ten večer přijde, aby ukázali, že před sebou nemají co skrývat. Radost i napětí se mísí když se odhalují všechna tajemství a přátelé zjišťují, že jsou mezi sebou navzájem naprostými cizinci.\n\n"}
{"id": "1322635", "url": "https://cs.wikipedia.org/wiki?curid=1322635", "title": "Bodo Ebhardt", "text": "Bodo Ebhardt\n\nBodo Heinrich Justus Ebhardt (5. leden 1865 Brémy – 13. únor 1945 zámek Магksburg) byl německý architekt a restaurátor. Zakladatel a dlouholetý prezident Spolku pro zachování německých hradů (něm. \"Vereinigung zur Erhaltung deutscher Burgen\") – od roku 1953 ve Společnosti hradů v Německu (něm. \"Deutsche Burgenvereinigung\", DBV).\n\nJeho otec měl továrnu na nábytek v Brémách. Základní školu absolvoval v Sankt Goarshausen, kde jej okouzlily zámky. Vystudoval obchodní školu v Brémách a Magdeburku. Zavrhl povolání obchodníka a studoval dál, zapsal se na vysokou školu architektonickou při berlínském muzeu uměleckého řemesla – \"Kunstgewerbemuseum\" u Alexandra Schütza, a pak u Ernsta von Ihne. Rychle začal nezávislou architektonickou činnost – design v historickém stylu, například v neorenesančním stylu (zámek Hakeburg v Kleinmachnow pod Berlínem, 1903), později klasickém (rekonstrukce dvorního divadla v Dеtmold, 1913–1915).\n\nV roce 1899 založil Spolek pro zachování německých hradů (něm. \"Vereinigung zur Erhaltung deutscher Burgen\") – od roku 1953 Společnost hradů v Německu (něm. \"Deutsche Burgenvereinigung\", DBV). Ve stejném roce začal vydávat časopis o architektuře a rekonstrukcích zámků \"Burgwart\". Jako badatel hradů a restaurátor získal přátelství císaře Viléma II., který často navštěvoval dům Ebhardta a účastnil se jeho přednášek. V letech 1899–1908 na pokyn císaře Ebhardt provedl rekonstrukci zámku Hohkönigsburg nedaleko Orschwiller v Alsasku. V roce 1901 císař poslal Ebhardta na studijní cesty po Rakousku, Švýcarsku a jižním Německu, za účelem sestavení skic tamějších hradů a zámků. Za své zásluhy v oblasti výzkumu fortifikační architektury a rekonstrukcí zámků v Německu získal titul profesora a tajného dvorního stavebního rady (něm. \"Geheimer Hofbaurat\"); byl mu udělen titul Architekt německéko císařství a pruského království Wilhelma II (něm. \"Architekt des Deutschen Kaisers und Königs von Preußen Vilém II\").\n\nEbhardt obnovil a restauroval mnoho zámků v Německu a Polsku (v zemích, které v té době patřily k Německu). Mimo jiné zámky Grodziec (1906–1908), Czocha (1909–1914), Grodno, Тоszеk (1927) a Bytów (1930-1937). Práce na hradě Czocha provedl ve velkolepém stylu. Tam, kde měl v úmyslu postavit architektonický prvek, stavěl makety ve skutečné velikosti, aby viděl, jak bude vypadat. Byl také autorem projektů přehrady na Kwisie a rekonstrukce hradu Niedzica.\n\nByl autorem mnoha publikací na téma hrady a zámky v Evropě. Jeho studie o středověké fortifikační architektuře byly zveřejněny v nedokončené dlouholeté práci \"Der Wehrbau Europas im Mittelalter\". Byl přesvědčen, že zničeným architektonickým památkám může pomoci pouze jejich úplné obnovení do stavu jejich největšího rozkvětu. Při restaurátorské práci kladl důraz na co nejvěrnější zachování (rekonstrukci) objektu v jeho původním stylu (slohu).\n\n\n"}
{"id": "1322638", "url": "https://cs.wikipedia.org/wiki?curid=1322638", "title": "Parosničkovití", "text": "Parosničkovití\n\nParosničkovití (Microhylidae) je čeleď žab, kterou popsal Albert Günther roku 1858. Jejich poslední společný předek žil před asi 116 miliony lety na prakontinentu Gondwana.\nParosničkovití se vyskytují v Austrálii, Severní i Jižní Americe, Africe (včetně Madagaskaru), východní Indii, jihovýchodní Asii, na Srí Lance a ostrově Nová Guinea. Obyčejně obývají tropické či subtropické oblasti, některé druhy lze najít i v oblastech vyprahlých či v neotropických oblastech (Madagaskar, Nová Guinea). Areál výskytu jednotlivých podčeledí zahrnuje:\nParosničkovití je malá čeleď žab, jejíž členové obyčejně měří pod 15 mm, některé druhy však mohou být i devíticentimetrové. Jejich tělo je stavěno buďto jako u běžných žab nebo se vyznačuje širokým tělem a úzkou hlavou; tato adaptace značí, že zvíře se živí mravenci nebo termity.\n\nParosničky mohou žít jak ve stromoví, tak na zemi (v tomto případě obyčejně žijí pod listovím a na povrch se vydávají, aby uchvátily potravu), existují i vodní druhy. Rozmnožovací způsoby těchto žab jsou velmi rozmanité. U některých druhů probíhá přímý vývoj z vajíčka rovnou na dospělého jedince.\n\nČeleď zahrnuje největší počet rodů mezi všemi žábami, jedenáct podčeledí je tvořeno 61 rody s celkem 584 druhy.\n\n"}
{"id": "1322642", "url": "https://cs.wikipedia.org/wiki?curid=1322642", "title": "Hurikán Irma", "text": "Hurikán Irma\n\nHurikán Irma byla tropická cyklóna a čtvrtý hurikán atlantické hurikánové sezóny roku 2017. Tento hurikán je považován za jeden z největších hurikánů v historii přírodních katastrof. Evakuováno bylo přes 7 milionů lidí. Síla větru přesahovala 250 km/h. Vlny díky síle větru dosahovaly až 8 metrů.\n\nJedná se o devátou pojmenovanou bouři, čtvrtý hurikán a druhý hurikán kategorie 3 a výše pro atlantickou hurikánovou sezónu 2017. Bouře se zformovala 30. srpna 2017 nedaleko souostroví Kapverd ve východní části Atlantského oceánu. Následujícího dne Irma zesílila a zamířila směrem ke Karibiku. 4. září 2017 Irma dosáhla síly hurikánu čtvrté kategorie a následujícího dne páté kategorie. Díky své síle je Irma jeden z nejsilnějších hurikánů v historii Atlantského oceánu. \n\nIrma má na svědomí 134 obětí, 28 na Malých Antilách, 10 na Kubě, 3 v Portoriku, 1 na Haiti, 90 v USA a 2 jsou neznámého původu.\n\nNárodní středisko pro hurikány (NHC) začalo 26. srpna pozorovat tropickou vlnu vyvíjející se u západního pobřeží Afriky. Za tropickou cyklónu byl systém prohlášen 30. srpna. 4. září vyhlásilo národní středisko pro hurikány varování pro Závětrné ostrovy a Portoriko. \n\nDne 4. září 2017 vyhlásil guvernér amerického státu Florida stav nouze a nechal rozmístit 100 příslušníků národní gardy na území státu, aby mohli pomáhat s přípravami na příchod hurikánu. Do 8. září poté bylo rozmístěno 7000 lidí. Dočasně také nechal zrušit poplatky za některé silnice a dálnice, aby bylo možné usnadnit evakuaci lidí v oblastech, kudy se předpokládalo, že by hurikán mohl postupovat. Od 6. září byly na území Florida Keys uzavřeny všechny školy. Z ostrovů bylo rovněž evakuováno tamní obyvatelstvo, včetně turistů. Kromě Florida Keys byly uzavřeny školy ve 44 floridských okresech (z celkem 67). Následně guvernér Scott nařídil uzavření všech typů škol na území celého státu, a to mezi 8. a 11. zářím.\n\n6. září nařídil starosta Fort Lauderdale evakuaci všech obyvatel východně od silnice US 1. Přemístěno bylo několik milionů lidí a evakuace byla největší v dějinách státu. O den později bylo vydáno varování před hurikánem pro části jižní Floridy od Jupiter Inlet až po Bonita Beach, včetně Florida Keys. To bylo později rozšířeno o území až po Miami. V sobotu 9. září ukončila provoz všechna větší letiště na jihu území státu, včetně Letiště Fort Lauderdale-Hollywood a Miami International Airport. \n\n5. září zasáhl hurikán Irma Malé Antily s rychlostí větru kolem 290 km/h. V ranních hodinách 6. září 2017 oko hurikánu přešlo přes ostrov Barbudu, kde byl zaznamenán vítr o rychlosti přes 300 km/h. Následujícího dne zasáhl hurikán Portoriko a Hispaniolu. Dne 9. září 2017 hurikán zasáhl východní část Kuby. Hurikán sice zeslábl na 4. kategorii, nicméně vítr dosahoval i tak rychlosti 250 km/h. Severozápadním směrem postupoval rychlostí 19 km/h. V provinciích Mayabeque, Matanzas a v Havaně vyhlásily úřady mimořádný stav. 10. září zasáhl hurikán Floridu a následujícího dne státy Georgiu, Alabamu a Jižní Karolínu.\n\n\n"}
{"id": "1322650", "url": "https://cs.wikipedia.org/wiki?curid=1322650", "title": "František Boček (motocyklový závodník)", "text": "František Boček (motocyklový závodník)\n\nFrantišek Boček (21. června 1935, Spálené Poříčí – 21. července 1969, Brno) byl český silniční motocyklový závodník.\nZávodil jako tovární jezdec na motocyklu ČZ i Jawa. Po smrti Stanislava Maliny se stal týmovou jedničkou ČZ a získal titul mistra republiky do 125 cm³ a druhé místo do 350 cm³. Startoval na Tourist Trophy 1965 ve třídě do 125 cm³, ale nedokončil pro závadu. V roce 1966 skončil ve stejné třídě na 5. místě. Od roku 1968 byl továrním jezdcem Jawy.\nPři závodu mistrovství světa 1969 v Brně havaroval v pravotočivé zatáčce na Veselce na rozteklém asfaltu, s poraněním hlavy upadl do bezvědomí, byl převezen do nemocnice a následující den zemřel.\n\n\n"}
{"id": "1322661", "url": "https://cs.wikipedia.org/wiki?curid=1322661", "title": "Mločík kalifornský", "text": "Mločík kalifornský\n\nMločík kalifornský (\"Batrachoseps attenuatus\") je ocasatý obojživelník náležící do rodu \"Batrachoseps\". Druh popsal Johann Friedrich von Eschscholtz roku 1833 a je známo několik vědeckých synonym, například: \"Batrachoseps attenuatus attenuatus\", \"Batrachoseps attenuatus caudatus\", \"Batrachoseps caudatus\" a \"Salamandrina attenuata\".\nMločík kalifornský se vyskytuje ve Spojených státech amerických, rozšířil se v Oregonu (od jihozápadu) až po centrální Kalifornii. S mločíky se lze setkat i u pohoří Sierra Nevada a mimoto existují různé rozptýlené populace, například v blízkosti Sacramenta. V některých oblastech jich může žít velké množství.\n\nCo se týče možného biotopu, mločík preferuje převážně vlhčí prostředí, a to v různých přirozených prostředích. Lze se s ním setkat jak v lesích, tak v travnatých oblastech, v bažinatých areálech, i v urbanizované krajině.\nMločík kalifornský je malým druhem vzhledem připomínající červa, vyznačuje se dlouhým a štíhlým tělem s ocasem (u mločíka se vyvinula schopnost ocas odhodit v případě napadení) velké délky; je typickým zástupcem čeledi. Celková délka jeho těla činí mezi 30 až 55 mm, SVL (délka čenich až kloaka z anglického \"Snout–to-vent length\") je 32 až 47 mm. Hlava tohoto druhu je úzká a končetiny, vybavené čtyřmi prsty, krátké. Zbarvení mločíka kalifornského může být různorodé. Barva je temně hnědá až černá s pruhem táhnoucí se přes záda, spodek těla je tmavý, u ocasu světlejší, a zdobí jej skvrny. Zbarvení funguje jako maskování.\nMločík kalifornský je aktivní během noci a běžně se vyskytuje, zvláště během suchého období (či během zimy), v podzemí. Pokud však zaprší, odváží se vylézt ze svého podzemního útočiště. V některých oblastech tráví na zemi celý rok. Živí se bezobratlými živočichy, které uchvátí ze zálohy; predace na mločíkovi kalifornském potom naopak pochází například od mločíka žlutoskvrnného (\"Aneides flavipunctatus\"), křečků nebo hadů. Mločík si nicméně vyvinul několik způsobů obrany. Jedním z nich je zmíněné odvržení ocasu (což je však pro mločíky kalifornské nevýhodné, protože ocas skrývá zásoby tuku), avšak pomocí stahů těla se také může vymršťovat až na 60cm vzdálenost.\n\nRozmnožování probíhá hlavně podzemí a samice klade vajíčka po deštích mezi říjnem a listopadem. Snůška činí 4 až 13 vajíček, průměrně deset, samice je mohou klást i společně na jedno místo. Ve vajíčcích probíhá celý proces vývoje a vyklubou se z nich asi po 60 dnech již plně vyvinutí jedinci. Za dva až čtyři roky se již mohou mločíci rozmnožovat a dožívají se osmi až deseti let.\n\nPodle Mezinárodního svazu ochranu přírody (IUCN) patří mločík kalifornský mezi málo dotčené druhy se stabilní a velkou populací čítající více než 100 000 dospělců. Navíc nejsou ani známy žádné potenciální hrozby a druh obývá i chráněné areály.\n\n"}
{"id": "1322663", "url": "https://cs.wikipedia.org/wiki?curid=1322663", "title": "Cerda", "text": "Cerda\n\nCerda je obec v provincii Palermo v autonomním regionu Sicílie v Itálii v nadmořské výšce 274 m n. m.\n\nK 30. listopadu 2016 zde žilo 5252 obyvatel.\n\nCerda leží 45 km jihovýchodně od Palerma. Obyvatelstvo se živí převážně zemědělstvím a drobnou řemeslnou výrobou.\n\nSousedními obcemi jsou Alia, Aliminusa, Montemaggiore Belsito, Collesano, Sciara, Scillato, Sclafani Bagni a Termini Imerese.\n\nObec se v minulosti jmenovala Tavernanova.\n\n\n"}
{"id": "1322664", "url": "https://cs.wikipedia.org/wiki?curid=1322664", "title": "František Chrappa", "text": "František Chrappa\n\nFrantišek Chrappa (16. července 1934 Svätý Jur - 1966 Žilina) byl slovenský silniční motocyklový závodník.\nRodák ze Svätého Juru závodil od roku 1957. Od roku 1958 patřil ve své třídě ke slovenské špičce. Na závodech v Hořicích získal dvě třetí místa v kategorii do 175 cm³. Tragicky zemřel při závodech v Žilině v roce 1966, kdy po technické závadě narazil na mokré trati do sloupu. \n\n\n"}
{"id": "1322666", "url": "https://cs.wikipedia.org/wiki?curid=1322666", "title": "WarnerMedia", "text": "WarnerMedia\n\nWarnerMedia je americký nadnárodní mediální a zábavní konglomerát se sídlem v New Yorku, který vlastní společnost AT&T. Podle výnosů se po Comcastu a The Walt Disney Company jedná o třetí největší společnost v tomto odvětví na světě. WarnerMedia vznikla v roce 1990 spojením společností Time a Warner Communications a původně nesla název Time Warner.\n\nWarnerMedia se zabývá především filmovým a televizním průmyslem, částečně se také pohybuje v oblasti vydavatelské činnosti. Hlavními částmi konglomerátu jsou HBO (původně součást Time), Turner Broadcasting System (pořízená v roce 1996), The CW, Warner Bros., CNN, DC Comics; kromě toho vlastní také část Hulu. V minulosti patřily mezi důležité divize také Time, AOL, Time Warner Cable, Warner Books a Warner Music Group. Tyto společnosti byly mezi roky 2004 a 2014 buď odprodány jiným investorům, nebo se oddělily do samostatných podniků.\n\nV roce 2018 byla Time Warner odkoupena společností AT&T. Dne 14. června 2018 došlo k přejmenování Time Warneru na WarnerMedia.\n\n"}
{"id": "1322673", "url": "https://cs.wikipedia.org/wiki?curid=1322673", "title": "Christian Werner", "text": "Christian Werner\n\nChristian Werner může být:\n\n"}
{"id": "1322680", "url": "https://cs.wikipedia.org/wiki?curid=1322680", "title": "Jaroslav Konečný (rozcestník)", "text": "Jaroslav Konečný (rozcestník)\n\nJaroslav Konečný může být:\n\n"}
{"id": "1322686", "url": "https://cs.wikipedia.org/wiki?curid=1322686", "title": "Comcast", "text": "Comcast\n\nComcast Corporation je americký nadnárodní telekomunikační a mediální konglomerát se sídlem ve Filadelfii. Podle výnosů se jedná o největší mediální korporaci na světě. V rámci USA je druhým největším provozovatelem placené televize (po AT&T), největším provozovatelem kabelové televize, největším poskytovatelem internetového připojení a třetím největším poskytovatelem telefonních služeb. Založen byl v roce 1963.\n\nDo konglomerátu Comcast patří od roku 2011 mediální společnost NBCUniversal se svými televizními sítěmi NBC a Telemundo, množstvím kabelových stanic (včetně MSNBC, CNBC, USA Network, NBCSN, E! a The Weather Channel) a filmovým studiem Universal Studios.\n\n"}
{"id": "1322693", "url": "https://cs.wikipedia.org/wiki?curid=1322693", "title": "Švédské velvyslanectví v Praze", "text": "Švédské velvyslanectví v Praze\n\nŠvédské velvyslanectví v Česku se nachází na Hradčanech v Praze, v ulici Úvoz, číslo 13. Nachází se poblíž Strahovského kláštera. Z velvyslanectví je výhled na zbytek Prahy, protože budova, která se jmenuje „Na krásné vyhlídce“, se nachází na kopci. Od velvyslanectví až k Petřínu vede pěší stezka pojmenovaná po švédském diplomatu Raoulu Wallenbergovi, který zachránil tisíce Židů před holocaustem. Na velyslanectví pracují čtyři úředníci ze Švédska a pět místních zaměstnanců. Úkolem je poskytovat služby švédským občanům v Česku a podpora švédské kultury a obchodu v hostitelské zemi.\n\nBudovu nechal postavit český právník a diplomat JUDr. Josef Růžička (1889–1942) v roce 1928 pro sebe a svoji rodinu. Dům nazval „Na krásné vyhlídce“ a stojí v místě, kde kdysi stával hostinec. Dalším obyvatelem domu „Na krásné vyhlídce“ byl jeho zeť – spisovatel a ornitolog Veleslav Wahl. V domě v podkroví našla (v letech 1928 až 1994) svůj domov i automobilová závodnice Eliška Junková. \n\nJUDr. Josef Růžička (13. července 1889 – 23. května 1942) byl český právník a diplomat. Před druhou světovou válkou byl majitelem brusírny diamantů v Turnově a vlastníkem několika nemovitostí. Od roku 1932 působil také jako honorární konzul republiky Panama s právem vydávat víza. Za protektorátu se zapojil do protiněmecké činnosti (vydával panamská víza československým židům k vycestování z protektorátu a tím jim umožnil zachránit si život před nacistickou perzekucí). (Vydával také víza Židům ze Slovenského štátu, Rakouska a Polska. Pomohl odejít do bezpečí exilu minimálně osmdesáti německým antifašistům pronásledovaným z politických důvodů.) \n\nV roce 1996 byla náhodně zalezena (vesměs jím) ručně psaná evidenční „Kniha vystěhovaleckých víz do Panamy od roku 1929 do roku 1939“. Ze zápisů byla na první pohled patrná nesrovnalost: V letech 1929 až 1937 bylo vydáno jen 9 víz, zatímco od roku 1938 do roku 1939 už to bylo asi 1500 víz vydaných převážně osobám s židovskými jmény a s různými národnostmi (jednalo se o české, polské, rakouské a německé Židy). \n\nJUDr. Josef Růžička byl ale udán příslušníkem gestapa, který bydlel nejspíše v sousedství jeho domu. Dne 4. října 1941 byl Růžička ve svém domě zatčen gestapem a deportován nejprve na 3 měsíce do věznice gestapa v Malé pevnosti v Terezíně a poté byl vězněn v koncentračním táboře Mauthausen. Intervence protektorátního prezidenta Emila Háchy nebyla nic platná. Druhou světovou válku Josef Růžička nepřežil, dne 23. května 1942 byl v KT Mauthausen zavražděn (ubit dozorcem na schodech do kamenolomu). Jeho osud připomíná kámen zmizelých instalovaný v dlažbě před budovou švédského velvyslanectví. \n\nSpisovatel a ornitolog Veleslav Wahl byl zetěm JUDr. Josefa Růžičky, neboť pojal za manželku jeho dceru Taťánu Růžičkovou. Veleslav Wahl během druhé světové války působil v domácím odboji (založil mládežnickou zpravodajskou skupinu, která se v roce 1943 spojila se skautskou odbojovou skupinou a v květnu 1945 již Veleslav Wahl velel celé Zpravodajské brigádě v síle 3 praporů, tj. velel skupině čítající asi 2000 odbojářů) a za svoji protiněmeckou činnost dostal po skončení druhé světové války Československý válečný kříž 39 a další dvě vyznamenání. Ke konci druhé světové války se Wahl seznámil s československý vojákem, příslušníkem britského paravýsadku Platinium-Pewter, kapitánem Jaromírem Nechanským, který byl v pražském květnovém povstání 1945 vojenským pověřencem České národní rady. V době květnového povstání 1945 (a bezprostředně po skončení druhé světové války) byl Veleslav Wahl nejmladším členem České národní rady. Po komunistickém převratu v únoru 1948 se Veleslav Wahl zapojil do činnosti odbojové skupiny majora Jaromíra Nechanského a pomáhal organizovat domácí 3. odboj. Nechanský se pokusil vytvořit zpravodajskou skupinu Holub–Slavík (H–S). Jak Nechanský tak i Wahl se ale stali oběťmi provokace náčelníka kontrarozvědky. V srpnu 1949 StB zatkla jednoho z příslušníků skupiny H-S. Dne 30. srpna 1949 byl Jaromír Nechanský odeslán na dovolenou a 4. září 1949 byl zatčen a obviněn z velezrady, vyzvědačství a spolčení proti republice, za což byl dne 14. června 1950 odsouzen k trestu smrti, ztrátě hodnosti a vyznamenání. Veleslav Wahl byl zatčen počátkem září 1949 a dne 22. dubna 1950 byl odsouzen k trestu smrti. Nechanský i Wahl byli popraveni v pankrácké věznici dne 16. června 1950 v ranních hodinách. Na fasádě domu „Na krásné vyhlídce“ připomíná Veleslava Wahla pamětní deska z projektu Poslední adresa. \nPo smrti svého manžela finančníka, bankéře a československého automobilového závodníka Čeňka Junka se v roce 1928 přestěhovala Eliška Junková do bytu v podkroví domu „Na krásné vyhlídce“ (na adrese: Úvoz 156/13, Praha 1-Hradčany), kde žila až do své smrti (do roku 1994). V roce 2000 byla odhalena na budově pamětní deska, na níž je ovšem chybně uveden rok, kdy začala v domě bydlet (1930 místo správného 1928).\n\n"}
{"id": "1322698", "url": "https://cs.wikipedia.org/wiki?curid=1322698", "title": "21st Century Fox", "text": "21st Century Fox\n\nTwenty-First Century Fox Inc. (stylizováno jako 21st Century Fox, běžně uváděno jako Fox) byl americký nadnárodní mediální konglomerát se sídlem v New Yorku. Podle výnosů se po Comcastu, The Walt Disney Company a Time Warneru jednalo o čtvrtou největší mediální společnost na světě. Firma vznikla v roce 2013 rozdělením společnosti News Corporation Ruperta Murdocha, ze které se vydělila nová firma News Corp věnující se především vydavatelské činnosti, zatímco zbytek původní společnosti se přetransformoval do podoby 21st Century Fox. Zanikla v roce 2019.\n\nSoučástí 21st Century Fox byla společnost Fox Entertainment Group, do níž patřila také televize Fox Broadcasting Company a filmové studio 20th Century Fox.\n\nV prosinci 2017 bylo oznámeno, že většinu aktivit společnosti 21st Century Fox odkoupí za 52,4 miliardy dolarů The Walt Disney Company. Některých částí 21st Century Fox se tento obchod týkat netýkal; ty ještě byly před uskutečněním akvizice vyčleněny do samostatné společnosti Fox Corporation. Týkalo se to především některých televizních stanic (Fox Broadcasting Company, Fox Sports, Fox News, Fox Television Stations) a filmových ateliérů v Century City v Los Angeles (ty zůstaly v majetku rodiny Murdochových a byly pronajaty Disneymu). V červnu 2018 byla oznámena protinabídka na odkoupení společnosti, a to 65 miliard dolarů, které nabídla firma Comcast. O několik dní později reagoval Disney zvýšením své nabídky na 71,3 miliard dolarů. Prodej 21st Century Fox do rukou The Walt Disney Company za nabízenou částku byl podepsán 27. července 2018, k dokončení celého procesu došlo 20. března 2019, kdy společnost 21st Century Fox zanikla.\n"}
{"id": "1322702", "url": "https://cs.wikipedia.org/wiki?curid=1322702", "title": "Lil Uzi Vert", "text": "Lil Uzi Vert\n\nSymere Woods, známý pod uměleckým jménem Lil Uzi Vert (* 31. července 1994 Filadelfie, Pensylvánie) je americký rapper. Do povědomí posluchačů se dostal v roce 2016 svou mixtape \"Lil Uzi Vert vs. the World\" a úspěšnými singly \"Money Longer\" a \"You Was Right\". V témže roce hostoval také na hitu skupiny Migos \"Bad and Boujee\", který se umístil na 1. příčce žebříčku Billboard Hot 100. V srpnu 2017 vydal své debutové album \"Luv Is Rage 2\", ze kterého pochází Top 10 singl \"XO Tour Llif3\" (7. příčka).\n\nLil Uzi Vert začal rapovat v roce 2013. V lednu 2014 vydal nezávislé EP \"Purple Thoughtz EP Vol. 1\" a v srpnu 2014 svou první mixtape \"The Real Uzi\". Brzy poté si ho všiml hudební producent Don Cannon, který ho upsal na svůj label Generation Now, čímž získal smlouvu také u Atlantic Records. V prosinci 2015 u nových labelů vydal mixtape \"Luv Is Rage\" a v dubnu 2016 průlomovou mixtape \"Lil Uzi Vert vs. the World\". Z této mixtape pochází úspěšné singly \"Money Longer\" (54. příčka v Billboard Hot 100 a 2x platinová certifikace) a \"You Was Right\" (40. příčka a platinová certifikace). Mixtape se umístila na 37. příčce žebříčku Billboard 200 a získala certifikaci zlatá deska. V červnu 2016 byl v časopise XXL jmenován jedním z objevů roku (2016 Freshman Class). \n\nV roce 2016 hostoval na singlu skupiny Migos \"Bad and Boujee\". Píseň se umístila na 1. příčce žebříčků Billboard Hot 100 a žánrových Hot R&B/Hip-Hop Songs a Hot Rap Songs a získala certifikaci 4x platinový singl. V červenci 2016 vydal mixtape \"The Perfect Luv Tape\", která se umístila na 55. příčce žebříčku Billboard 200. V listopadu vydal společné nezávislé EP s rapperem Gucci Manem s názvem \"1017 vs. The World\".\n\nV únoru 2017 vydal nezávislé propagační EP \"Luv Is Rage 1.5\". Z EP pochází píseň \"XO Tour Llif3\", která byla v březnu vydána také jako singl. Píseň se umístila na 7. příčce žebříčku Billboard Hot 100 a získala 7x platinovou certifikaci. Píseň se brzy poté stala oficiálním singlem k debutovému albu \"Luv Is Rage 2\", které bylo vydáno v srpnu 2017. Album debutovalo na 1. příčce žebříčku Billboard 200 se 135 000 prodanými kusy v první týden prodeje (28 000 ks v přímém prodeji, zbytek po přepočítání streamů). Po vydání alba se díky streamům dostalo do žebříčku Billboard Hot 100 dalších deset písní z alba: \"The Way Life Goes\" (24. příčka), \"Sauce It Up\" (49. příčka), \"444+222\" (60. příčka), \"Neon Guts\" (ft. Pharrell Williams) (79. příčka), \"Two\" (80. příčka), \"X\" (81. příčka), \"For Real\" (82. příčka), \"UnFazed\" (ft. The Weeknd) (84. příčka), \"No Sleep Leak\" (90. příčka) a \"Dark Queen\" (92. příčka). Písně \"The Way Life Goes\" a \"Sauce It Up\" byly později vydány jako singly. Album obdrželo certifikaci 2x platinová deska.\n\nV červenci 2018 oznámil název svého dalšího projektu, kterým je album \"Eternal Atake\". V září byl zveřejněn první singl \"New Patek\" (24. příčka). V lednu 2019 deklaroval, že kvůli frustraci z chování labelu Generation Now chce ukončit svou rapovou kariéru. Spory s labelem vedly k dlouhodobému odkladu vydání alba \"Eternal Atake\". V březnu 2019 podepsal novou smlouvu o zastupování s labelem Roc Nation. V dubnu vydal nové dvě písně z plánovaného alba – “Sanguine Paradise” (28. příčka) a “That’s a Rack” (76. příčka). V prosinci 2019 vydal nový singl “Futsal Shuffle 2020”, který se umístil na 5. příčce žebříčku Billboard Hot 100 jako jeho nejúspěšnější.\n\n\n\n"}
{"id": "1322705", "url": "https://cs.wikipedia.org/wiki?curid=1322705", "title": "Alena Havlíčková", "text": "Alena Havlíčková\n\nAlena Havlíčková – Kotková (6. dubna 1931, Praha – 6. dubna 2008, Praha) byla česká divadelní a filmová herečka a šansoniérka. Mezi její největší hity patří např. \"Flandry, Chvíle lásky, Jan miluje Lenku, Král nabíd' rámě malé markýze, Panoše či Svatá válka.\"\n\nNarodila se 6. dubna 1931 v Praze.\n\nNavštěvovala pěvecké oddělení Pražské státní konzervatoře. Po absolvování získala angažmá v Slováckém divadle v Uherském Hradišti . Po jedné sezóně odešla do Městského oblastního divadla v Mladé Boleslavi, kde také zůstala pouze rok a poté získala angažmá v Divadle pracujících v Mostě. Ani poté zde nezůstala dlouho, opět po jedné sezóně získala roku 1959 nabídku z divadla Paravan. Zde získala zkušenost se zpíváním šansonů a po zrušení divadla odešela jako zpěvačka do Armádního uměleckého souboru Víta Nejedlého v Praze. Začala také veřejně vystupovat s dalšími zpěváky, tato skupina byla označována jako Pražský šanson.\n\nNa svém repertoáru z velké části spolupracovala se skladatelem Jaroslavem Jakoubkem a básníkem Josefem Kainarem a poté také s duem Milana Jíry a Ivo Štuky.\n\nV 80. a 90. letech působila na Pražské konzervatoři jako profesorka interpretace šansonu. \n\nZemřela v den svých 77. narozenin, 6. dubna 2008 v Praze.\n\n\n\n"}
{"id": "1322706", "url": "https://cs.wikipedia.org/wiki?curid=1322706", "title": "Silverton", "text": "Silverton\n\nSilverton je město na jihozápadě Colorada, ve Spojených státech amerických. Leží v okrese San Juan County, v nadmořské výšce 2 840 m.\nSiverton se nachází v severní části pohoří San Juan Mountains, leží v údolí obklopeném horami. Město má rozlohu 2,19 km a žije zde okolo 600 obyvatel.\n\nMěsto bylo založeno v 70. letech 19. století v důsledku těžby zlata. Později se v okolí začalo těžit stříbro. Poslední doly na těžbu stříbra byly uzavřeny v roce 1991. V současné době žije město především z turistického ruchu. Město Silverton je národní historickou památkou Spojených států amerických (\"National Historic Landmark\"). Stejně tak historická úzkokolejná železnice, která v délce 73 km spojuje Silverton s jižně ležícím Durangem. Města Durango – Silverton a Ouray pak propojuje scénická silnice (U.S. Route 550) nazývaná \"Million-Dollar Highway\".\n\nSilverton má subpolární podnebí, s velmi studenými zimami se sněhem a chladnými až teplými léty. Srážky jsou vyrovnané v průběhu celého roku. Roční úhrn je 622 mm.\n"}
{"id": "1322707", "url": "https://cs.wikipedia.org/wiki?curid=1322707", "title": "Larbi Benbarek", "text": "Larbi Benbarek\n\nLarbi Benbarek nebo také Ben M'barek ( العربي بن مبارك‎‎, 16. června 1914 Casablanca – 16. září 1992 tamtéž) byl marocký fotbalista. Hrál na pozici útočníka nebo ofenzivního záložníka. Byl znám pod přezdívkou \"la Perle noire\" (Černá perla), Pelé o něm prohlásil: „Jestli já jsem král fotbalu, pak Benbarek je fotbalový bůh.“\n\nSirotek z chudinské čtvrti Casablancy začal s profesionálním fotbalem v týmu Union sportive marocaine, s nímž se stal v roce 1938 mistrem Maroka, poté přestoupil do Olympique de Marseille, kde se jako první africký fotbalista prosadil v evropském velkoklubu. Po vypuknutí druhé světové války se vrátil do Maroka a v roce 1942 pomohl USM k dalšímu titulu. V letech 1945 až 1948 hrál francouzskou nejvyšší soutěž za Stade français, pak odešel do Atlética Madrid, kde vyhrál Primera División 1950 a 1951. V letech 1953–1955 hrál znovu v Marseille, kariéru končil jako hrající trenér v alžírském USM Bel-Abbès. Po vyhlášení marocké nezávislosti se stal prvním trenérem národního týmu.\n\nZa francouzskou reprezentaci odehrál v letech 1938–1954 sedmnáct zápasů a vstřelil tři branky.\n\nPosmrtně mu byl udělen Řád FIFA za zásluhy.\n\n"}
{"id": "1322716", "url": "https://cs.wikipedia.org/wiki?curid=1322716", "title": "Izotopy thallia", "text": "Izotopy thallia\n\nPřírodní thallium (Tl) se skládá ze dvou stabilních izotopů; Tl (přirozený výskyt 29,524 %) a Tl (70,476 %). Bylo také popsáno 40 umělých radioizotopů, s nukleonovými čísly 171 až 216, a několik jaderných izomerů tohoto prvku. Nejstabilnější radioizotopy jsou Tl (poločas přeměny 3,784 let), Tl (12,31 dne), Tl (3,042 1 dne), Tl (26,1 hodiny), Tl (7,42 h) a Tl (5,3 h). Všechny ostatní mají poločasy kratší než 3 hodiny, většina pod 5 minut. Radioizotopy s nukleonovým číslem 202 a nižším se většinou přeměňují beta plus přeměnou na izotopy rtuti a/nebo alfa rozpadem na zlato, zatímco u Tl a těžších radioizotopů převažuje přeměna beta minus na olovo..\n\nPři úplné ionizaci se Tl stává slabě radioaktivním (přeměna β na Pb, zatímco Tl zůstává stabilní.\n"}
{"id": "1322717", "url": "https://cs.wikipedia.org/wiki?curid=1322717", "title": "AlphaGo", "text": "AlphaGo\n\nAlphaGo je počítačový program využívající umělé inteligence, který hraje deskovou hru go. Byl vytvořen společností Google DeepMind v říjnu 2015.\n\nStal se prvním počítačovým programem, který porazil profesionálního hráče go bez handicapu na hrací ploše 19x19. V březnu 2016 porazil hráče I Se-tola v pěti zápasech s konečným skóre 4:1 ve prospěch AlphaGo. V květnu 2017 AlphaGo porazil nejlepšího hráče go v té době, Kche Ťie ve třech zápasech s výsledkem 2:1.\n\nAlphaGo pro volbu tahů využívá algoritmus Monte Carlo a rozhoduje se na základě znalostí naučených strojovým učením, konkrétně umělou neuronovou sítí, pozorováním her hráčů i jiných programů.\n\nGo je považováno za mnohem náročnější hru pro počítače než například šachy, protože existuje více možností tahů a více variací v každém zápasu. Pro srovnání počítač Deep Blue dokázala po dvou desetiletích vývoje porazit šachového velmistra Garryho Kasparova v roce 1997, zatímco nejlepší programy pro Go byly na úrovni 5. amatérského danu a nedokázaly porazit profesionální hráče.\n"}
{"id": "1322722", "url": "https://cs.wikipedia.org/wiki?curid=1322722", "title": "Bytow (hrad)", "text": "Bytow (hrad)\n\nHrad v Bytowě je gotický hrad v polském Bytowě v Pomořském vojvodství. Patřil řádu německých rytířů, pak pomořanským knížatům v 14.–15. století. Je zapsán v seznamu památek pod číslem A-4 z 31. března 1953.\n\nV roce 1390 začali němečtí rytíři v Bytowě stavět kamenný hrad na kopci v jihovýchodní části města. Příslušné stavební práce byly provedeny, v letech 1398–1406 pod vedením Mikuláše Fellensteina. Hrad byl postaven na půdorysu obdélníku s rozměry 49 × 70 metrů z eratických kamenů a cihel. V rozích byly postaveny 3 kulaté a jedna hranolová věž. V severozápadním křídle byl postaven třípatrový podsklepený obytný dům. V této budově se nacházely hlavní místnosti, jako jídelna, kaple a byt prokurátora. V horním patře byly umístěny sklady.\n\nV jihozápadním křídle postavili patrovou kuchyň se skladem potravin. V její blízkosti se nacházela studna. Vjezdová brána byla postavena na severovýchodní straně. Před branou vykopali příkop, nad kterým byl padací most. V rozích křídel byly umístěny čtyři věže. Pevnost umožňovala použít k sebeobraně střelné zbraně.\n\nBěhem třináctileté války hrad obsadili polští vojáci, který pak král Каzimir IV. Jagellonský dal v roce 1466 v léno pomořanskému knížeti Erykowi II. V roce 1500 byl hrad obklopen zemním opevněním a bastiony, které mohly vést dělostřeleckou obranu. V druhé polovině 16. století byl hrad v rukou Grifitů, kteří v letech 1560–1570 postavili při jihovýchodním křídle Knížecí dům. V 17. století ve středověkém domě byl postavena pekárna a pivovar. Při severovýchodní kurtině byla v roce 1623 postavena nová budova s názvem Dům vdov. V době třicetileté války byl hrad málo poškozen. Současně se smrtí posledního potomka z rodu Grifitů v roce 1638 a na základě smlouvy o hrad, přechází do rukou Polska a plní funkci rezidence starosty.\n\nV období průběhu polsko-švédské války hrad vyhořel. Částečně byl obnoven po obsazení města  braniborským kurfiřtem Friedrichem Vilémem. V 19. století, se v zámku nacházel soud a vězení. První restaurátorské práce byly provedeny v letech 1930–1939. V roce 1945 bylo zde vězení (dočasný tábor) NKVD, ve kterém byli věznění místní obyvatelé. Nakonec byl hrad přestavěn s přestávkami v letech 1957–1962 a 1969–1990 a umístěno v něm Západo-kašubské muzeum a hotel s restaurací a knihovnou.\n\n"}
{"id": "1322723", "url": "https://cs.wikipedia.org/wiki?curid=1322723", "title": "Avia Initia", "text": "Avia Initia\n\nAvia D120 EURO 6 čili obchodním názvem Avia Initia (čteno [Inicia]) je lehký nákladní vůz společnosti Avia Motors, nástupce vozu Avia D120 s novým EURO 6 motorem, faceliftem kabiny a s několika dalšími vylepšeními. Vyrábí se od podzimu 2017. Od roku 2019 společnost upustila od nižších modelů D75 a D90 Initia a pokračuje jen ve výrobě D120 Initia (4x2 a 4x4).\n\nVůz Avia Initia vznikl v roce 2017 jako projekt obnovené Avie po přesunu výroby do Přelouče po převzetí holdingem Czechoslovak Group v roce 2016. V červnu roku 2017 přinesla nově představená modernizace původního modelu D120 vůz D120 EURO 5 představený na ruském veletrhu CTT v Moskvě, který zahrnoval nový facelift kabiny a pro ruský trh postačující motor Euro 5. Na podzim pak byl představen model D120 EURO 6 čili Initia, který už měl kromě faceliftovaného designu také motory Euro 6, nutné v té době pro prodej v Evropské unii, a několik dalších vylepšení. Tím byla slavnostně otevřena obnovená Avia, která předtím 3 roky nevyráběla. V září končila homologace výroby i vozidel a začínala sériová výroba, která počítala s 90 vyrobenými vozy v roce 2017 a s 360 až 400 vozy v dalším roce. První přeloučský vůz sjel z linky ještě v září a získala jej ještě před jeho vyrobením během homologací společnost Recycling – kovové odpady z Chotěboře. Podle tvrzení Avie byla celá plánovaná produkce 90 vozů pro tento rok rozebrána ještě před zahájením výroby.\n\nV roce 2018 firma vyrobila okolo 70 vozů Initia a na podzim oznámila ukončení výroby nejnižších modelů D75 a D90 Initia k lednu 2019. Sériová výroba D120 Initia 4x2 a 4x4 (134 kW nebo 152 kW) pokračovala do léta 2019, kdy začala platit nová evropská emisní norma. I poté se nadále vyrábějí řady Initia s pohonem 4x4, jde o speciály na zakázku. V roce 2020 by se měla rozjet výroba elektromobilů lehké a střední kategorie.\n\nSpolečnost Avia dováží výlisky z Indie, z kterých vyrábí ve vlastní svařovně kabiny, které následně lakuje v lakovně sesterské továrny Tatra. Rámy nakupuje od společnosti Karbox patřící do mateřského holdingu. Vůz se vyrábí v provedení dvanáct tun s několika možnými rozvory a s motory Cummins o výkonu 180 nebo 210 koní. Kromě vozidel s pohonem 4x2 začaly vznikat i provedení 4x4. Avia Motors tento typ slavnostně představila v květnu 2018 na předváděcí akci v Přelouči. Ve spolupráci se sesterskou firmou Karbox Avia připravila také hasičské vozidlo (s motorem Euro 5).\n\nKromě dieselového motoru Cummins, který používá technologii SCR (Selektivní katalytická redukce), EGR ventil a filtr pevných částic došlo k dalším úpravám celého vozu. Konstruktéři kompletně přepracovali elektroniku, zastavěli nový přístrojový štít s palubním počítačem a dalšími funkcemi. Z bezpečnostních asistentů do vozu byly postupně zavedeny kamery systému LDWS (Lane departure warning system - systém pro varování před nechtěným opuštěním jízdního pruhu) a radar, zabudovaný v mřížce nárazníku. Vyrobená vozidla v Přelouči vznikla ve vyšší výbavě s klimatizací, centrálním zamykáním, mlhovkami, LED denním svícením, elektricky ovládanými a vyhřívanými zrcátky. Na přání se montuje pohon přídavné převodovky. \n"}
{"id": "1322727", "url": "https://cs.wikipedia.org/wiki?curid=1322727", "title": "Za sklem", "text": "Za sklem\n\nZa sklem (ve slovenském originále Za sklom) je slovenský krimi seriál, který se začal vysílat 28. září 2016 na JOJ a JOJ Family. Od 4. července 2017 seriál vysílála také televize Prima. Seriál, který je inspirovaný skutečnými událostmi, vypráví příběh dvou elitních policistů, kteří se nakonec ocitnou na opačné straně zákona.\n\nDne 13. ledna 2017 potvrdila JOJ druhou řadu, která měla premiéru 8. listopadu 2017. Dne 17. července 2018 bylo oznámeno, že seriál získal třetí a finální řadu, která byla inspirovaná vraždou novináře Jána Kuciaka a jeho snoubenky Martiny Kušnírové. Řada měla premiéru 1. října 2019. Poslední epizoda byla odvysílána 12. listopadu 2019.\n\n\nOficiálně je podobnost postav s reálnými osobami čistě náhodná, ale diváci postřehli, že některé postavy převážně politiků jsou velmi povědomé:\n\nSeriál pro JOJ natáčela produkční společnost DNA Production, které v minulosti pro televizi vyrobila seriály \"Dr. Ludsky\" a \"Dr. Dokonalý\". Vyrobených bylo 8 dílů. Kvůli řadě akčních a kaskadérských scén byly herci speciálně vyškoleni. Jedním z režisérů je také Róbert Šveda. Seriál je dosud časově nejnáročnějším seriálem JOJ, i kvůli natáčení na filmové kamery. Mnoho scén bylo také natočeno pomocí dronů. Scény jako výbuchy, honičky a přestřelky jsou řešeny pomocí speciálních efektů. Podle slov generálního ředitele televize Marcela Gregu je seriál \"zatím nejkvalitnější kriminálkou na Slovensku\". Druhá řada seriálu se natáčela v létě roku 2017. Třetí řada se natáčela v létě 2019.\n\nTitulní píseň má stejný název jako samotný seriál. Skladba \"Za sklom\" je na třetím (\"Banská Bystrica\") a čtvrtém albu (\"Kam ideme\") bratislavské skupiny Korben Dallas.\n\nDne 23. března 2017 uložila Rada pro vysílání a retransmisi televizi JOJ pokutu 5000 € za první část seriálu, která měla být \"vzhledem k obsahu vulgárního a obscénního vyjadřování a a zobrazení erotických pomůcek označena jako nevhodné pro nezletilé mladší 18 let\", což by znamenalo posunutí vysílání až po 22:00.\n\nPo první odvysílané části druhé řady, televize JOJ stáhla seriál z vysílání. Odůvodnila to nízkou sledovaností z důvodu neatraktivního vysílacího času. Objevila se podezření, zda za stažením seriálu z obrazovek nejsou externí politické tlaky, neboť seriál poukazuje na politické kauzy, daňové podvody, korupci, propojení politiků a mafie nebo zasahování ministra vnitra a prezidenta do vyšetřování. Televize JOJ jakékoliv externí ovlivňování vysílání odmítla. Druhá řada se vrátila do vysílání 2. května 2018.\n\n"}
{"id": "1322729", "url": "https://cs.wikipedia.org/wiki?curid=1322729", "title": "Divoké včely", "text": "Divoké včely\n\nDivoké včely je český celovečerní hraný film, který natočil v roce 2001 debutující režisér Bohdan Sláma podle vlastního scénáře. Je sérií tragikomických výjevů odehrávajících se v mikrosvětě zapadlé vesnice na severu Moravy a syrově popisuje zdejší nudu, bezvýchodnost, nezaměstnanost a závislost na alkoholu a hracích automatech. Film se natáčel v Albrechticích u Rýmařova, Ondrášově a Jiříkově.\n\nHlavním hrdinou je Kája, nesmělý, naivní a dobrosrdečný mladík, který pracuje v rodné vesnici jako lesní dělník. Žije s otcem, železničářem a svérázným asketickým filosofem, a despotickou babičkou. Je platonicky zamilovaný do Božky, prodavačky v místním obchodě. Ta je však zasnoubená s Laďou, který je jako majitel motocyklu a imitátor Michaela Jacksona největší místní celebritou. Situace se změní poté, co přijede na návštěvu Kájův starší bratr, který v Praze zbohatl.\n\n\nFilm byl za Českou republiku nominován na Oscara za nejlepší cizojazyčný film, nepostoupil však do užšího výběru. Na festivalu Finále Plzeň získal Bohdan Sláma cenu za nejlepší debut, na mezinárodním filmovém festivalu v Rotterdamu obdržel VPRO Tiger Award. Zuzana Kronerová dostala Českého lva za nejlepší výkon ve vedlejší ženské roli. Kritika srovnávala poetiku Divokých včel s ranými filmy Miloše Formana, ocenila autentické vystižení venkovského prostředí i existenciální přesah, vadil však řídký děj a nevyrovnanost obsazení, které tvořily osvědčené hvězdy i místní neherci. Tomáš Odaha píše: „(...) asi není velkým překvapením, že kvality tohoto mimořádného snímku, jehož odkaz lze vysledovat například u kritikou mnohem vřeleji přijatých snímků typu \"Mistři\" či \"Nuda v Brně\", pro které \"Divoké včely\" tak trochu nevděčně vyšlapaly cestu, nebyly dodnes doceněny tak, že pro Bohdana Slámu nebylo jiné možnosti než zásadně pozměnit ba devalvovat vysoce nastavenou laťku a natočit svůj druhý snímek \"Štěstí\" v sentimentálně chytlavé tónině, jež je ovšem přijatelnější pro mnohem širší divácký okruh.“\n"}
{"id": "1322730", "url": "https://cs.wikipedia.org/wiki?curid=1322730", "title": "Trénovací data", "text": "Trénovací data\n\nTrénovací data (trénovací množina) je v oblasti strojového učení sada dat, ve které algoritmus nachází určitý vztah, čímž se 'učí'. \n\nV umělé inteligenci nebo strojovém učení se trénovací data skládají ze vstupního vektoru dat a odpovídajícího výstupu, při použití učení s učitelem se z nich vytváří znalostní databáze. Pro správné naučení inteligentního systému je obvykle potřeba velké množství trénovacích dat. Počet dat by měl být mnohem větší než počet klasifikátorů vstupního vektoru. \n\nTestovací data se používají pro ověření kvality naučeného systému. Měla by být odlišná od trénovacích dat. Systém je správně naučený tehdy, jestliže se shodnou úspěšností vyhodnocuje trénovací data i testovací data. Pokud má vyhodnocení trénovací množiny výrazně vyšší úspěšnost, je systém přeučený.\n\nValidační data se používají pro úpravu parametrů systému ve snaze vyhnout se jeho přeučení. Používají se mezi procesem učení a testování.\n\nRegresní analýza byla jedna z prvních metod využívající trénovací data pro nalezení vztahu a následného předpovídání dalšího vývoje dat. V inteligentních systémech tvoří trénovací a testovací data klíčovou součást. Inteligentní systémy jsou v podstatě funkce, které ze vstupního vektoru vypočítají výstupní hodnotu a podle rozdílu od správného výstupu upraví své vnitřní parametry. Tento proces se opakuje, dokud není systém dostatečně naučen.\n"}
{"id": "1322731", "url": "https://cs.wikipedia.org/wiki?curid=1322731", "title": "Dawn Burrellová", "text": "Dawn Burrellová\n\nDawn Burrellová (nepřechýleně Dawn C. Burrell-Campbell) ( * 1. listopadu 1973) je bývalá americká atletka, halová mistryně světa (2001) ve skoku dalekém.\n\nV roce 1999 obsadila v soutěži dálkařek na světovém šampionátu šesté místo. O rok později na olympiádě v Sydney skončila mezi dálkařkami desátá. Jejím největším úspěchem je titul halové mistryně světa ve skoku do dálky z roku 2001. V Lisabonu zvítězila ve svém osobním rekordu 703 cm.\n\n"}
{"id": "1322733", "url": "https://cs.wikipedia.org/wiki?curid=1322733", "title": "Upernavické souostroví", "text": "Upernavické souostroví\n\nUpernavické souostroví je souostroví na severozápadě kraje Avannaata v Grónsku. Je to největší souostroví v Grónsku. Leží u Baffinova moře, začíná u poloostrova Sigguup Nunaa a končí u Melvillova zálivu (). V roce 2017 tu natrvalo žilo celkem 2777 obyvatel.\n\nV minulosti Upernavickým souostrovím prošly pravěké grónské kultury. Saqqacká kultura tu prošla kolem roku 1000 př. n. l. a usídlila se tu spolu s Dorsetskou kulturou, která oblastí prošla asi ve stejnou dobu. Mezi 13. a 14. století byli tito lidé vyhnání Thulskými lidmi.\n\nDnes je Upernavické souostroví částečně obydleno (žije tu 2777 obyvatel), přičemž se tu nachází celkem hodně (11) osad. Největší osada, podle které je souostroví pojmenováno, je Upernavik, kde žije celkem 1059 obyvatel, což je více než 38% obyvatel souostroví.\n\nHlavní ekonomikou osad v souostroví je rybářství, i když obyvatelé severněji položených osad stále loví lachtany, mrože a velryby.\n\nMimo Upernavik se nacházejí velice chudé osady. Naajaat, Nuussuaq, Kullorsuaq a Upernavik Kujalleq patří do deseti nejchudších osad v Grónsku.\n"}
{"id": "1322735", "url": "https://cs.wikipedia.org/wiki?curid=1322735", "title": "Modlitebna Církve bratrské (Brno-Veveří)", "text": "Modlitebna Církve bratrské (Brno-Veveří)\n\nModlitebna Církve bratrské v Brně-Veveří je modlitebna sboru Církve bratrské v Brně, nacházející se v ulici Kounicově v Brně-Veveří.\n\nZákladní kámen modlitebny byl položen v červnu 1925, modlitebna byla otevřena 19. září 1926. Do dnešní podoby byla modlitebna upravena v letech 1968–1969.\n\nNa vystouplém průčelí budovy do Kounicovy ulice je umístěn cca 5 metrů vysoký dřevěný kříž. V budově sídlí také brněnská Diakonie Církve bratrské .\n\nDo modlitebny se vstupuje pasáží domu Kounicova 15, v jehož zadním traktu se nachází. Hlavní sál modlitebny má kapacitu 350 míst. V budově se nacházejí také menší sály sloužící k neformálnímu setkávání - konají se zde například svatby, večírky, a různá setkání. Za modlitebnou se nachází zahrada využívaná v letním období.\n\nPravidelné bohoslužby se konají o nedělích od 10 hodin. Správcem sboru je Mgr. Jan Asszonyi.\n\n"}
{"id": "1322745", "url": "https://cs.wikipedia.org/wiki?curid=1322745", "title": "Vrba babylónská", "text": "Vrba babylónská\n\nVrba babylónská (\"Salix babylonica\") je teplomilný druh rodu vrba pocházející ze severní a střední Číny, kde v povodích řek Jang-c’-ťiang a Žlutá řeka vytváří rozlehlé porosty. Druhové jméno „babylónská“ dostala podle mylného předpokladu, že pochází z oblasti Babylonie, kam se ve skutečnosti dostala až počátkem našeho letopočtu hedvábnou stezkou přes Střední Asii, Afghánistán, Irák a Sýrii.\n\nNyní je rozšířena v teplých oblastech všech kontinentů, vyrůstá na severu i jihu Afriky, v Severní a Jižní Americe i na ostrovech Karibiku, v Austrálii, na Novém Zélandu i ostrovech Pacifiku. Po Asii se z Číny rozšířila až na Malajský poloostrov, do Indonésie i do severních oblastí indického subkontinentu. Do Evropy se dostala počátkem 17. století a s malým zpožděním začala být řídce vysazována i na území dnešní České republiky.\n\nPůvodní druh vrby babylonské vyžaduje poměrně teplé polohy a je pěstován jako sadovnická dřevina v klimatu s vyšší průměrnou teplotou. Ve Střední Evropě se sázel hlavně vyšlechtěný převislý kultivar 'Pendula', z něhož jsou k dispozici pouze samičí jedinci. Nyní je však obvyklejší nový kultivar 'Tortuosa', lišící se nápadně pokroucenými větvemi a vyšší odolností proti jarním mrazíkům.\n\nPreferuje vlhké prostředí, obvykle se přirozeně vyskytuje podél vodních toků, na vlhkých údolních nánosech a v písčitých sníženinách. Toleruje záplavy a může růst i v mokřadech. Je náročná na dostatek světla, špatně roste v zastínění. Vyskytuje se do nadmořské výšky 2000 m a v místech, kde bývají průměrné roční srážky od 550 do 1700 mm. Ploidie druhu je 2n = 76.\n\nVrba babylónská je fanerofyt kvetoucí koncem března a v dubnu, před nebo krátce po rašení listů. Plody dozrávají v květnu. V České přírodě se vyskytuje převážně jen jako kulturní, pěstovaná dřevina.\n\nVrba babylónská je dvoudomá dřevina, strom vysoký 10 až 12 m se šedočernou kůrou, nepravidelně široce protáhlou korunou a mělce zahloubenými kořeny, Má dlouhé, převislé větve zelené barvy a téměř k zemi sahající tenké, metlovité letorosty. Z úzkých, špičatých pupenů ve spirále vyrůstají listy s 5 mm řapíky. Mají chlupaté, čárkovitě kopinaté čepele 5 až 15 cm dlouhé a 1 až 1,5 cm široké, u báze klínovité a na konci zašpičatělé, po obvodě jemně pilovité, svrchu tmavě zelené, zespod nasivělé a výrazně síťnaté, v horní polovině zkroucené. Palisty jsou kopinaté, dlouze špičaté a v koncové části zkroucené. Na podzim se listy před opadem zbarvují zelenožlutě.\n\nKvětenství jsou štíhlé jehnědy válcovitého tvaru, často ohnuté, samičí do 3 cm a samčí do 4 cm dlouhé a 0,5 cm široké. Jejich jednopohlavné květy jsou nahé, nemají okvětní lístky. Samčí květy se žlutozelenými listeny mají dvě tyčinky s červenavě žlutými prašníky a dvě žlázky produkující nektar. Samičí květy mají přisedlý semeník s krátkou čnělkou s nedělenou bliznou a jednu nektarovou žlázku.\n\nPlody jsou žlutohnědé, úzce kuželovité tobolky asi 3 mm dlouhé a obsahují množství velmi jemných semen, ta jsou rozšiřována větrem a jejich doba klíčivosti se pohybuje pouze od 5 do 10 dnů.\n\nNové stromy mohou vyrůst ze semen nebo z řízků či odkopků kořene. Semenáče rostou pomaleji, ale mají dlouhou životnost a vytvářejí vysoké stromy s rozložitou korunou. Stromy z dobře kořenících řízků jsou pro průmyslové zpracování (na palivo nebo pro výrobu papíru) pěstované na plantážích. Po jejich seřezání vyrůstají z pařezů výmladky, které mohou být za rok vysoké až 3 m. Dřevo stromů je měkké a bývá napadáno živočišnými škůdci, např. brouky tesaříky druhu \"Anoplophora\".\n\nVrba babylónská se často kříží s jinými druhy. Ve střední Evropě se vyskytují hlavně tyto její hybridy:\n\nVrba obloukovitá má poměrně pevné dřevo a je vhodná do vyšších poloh. Pěstuje se kultivar 'Blanda' s větvemi jen mírně převislými nebo kultivar 'Elegantissima' s větvemi delšími a více převislými.\n\nVrba náhrobní se žlutě zbarvenými letorosty je oceňována pro dekorativní vzhled, ale její dřevo je poměrně křehké a bývá poškozována větrem. Pěstuje se kultivar 'Chrysocoma' s dlouhými, převislými, žlutými větvemi nebo kultivar 'Salamonii' s větvemi hnědavými až zelenkavými a méně převislými.\n\nKromě estetické funkce je vrba babylonská využívána jako palivové dříví, bývá zdrojem buničiny pro výrobu vysoce kvalitního papíru a dlouhé letorosty se používají k pletení košů a podobných produktů. Dřevo je lehké a měkké, středně husté (400 kg/m³) a má červenohnědou barvu. Vyrábí se z něho nábytek, dřevěné obaly a nářadí, dřevovláknité desky a překližky.\n\nStromy se vysazují podél břehů řek, rybníků a jiných vodních toků k zábraně eroze půdy, nebo na plantáže pro průmyslové vyžití, na 1 ha se sází 2000 až 3000 jedinců. Dřevina je také ceněná jako solitérní parkový strom, který však spotřebuje velké množství vody. Obecně se nedoporučuje vysazovat blízko objektů, může vyrůst ve velmi velký strom, který invazními kořeny proniká do prasklin kanalizačních potrubí která ničí a ucpává, křehké větve se pod tíhou sněhu často lámou a poškozují střechy a na podzim vzniká opadem listů velké množství smetí.\n\nKůra stromu obsahuje kyselinu salicylovou (klíčová složka aspirinu) a proto se používá k léčbě horečky a revmatoidní artritidy. Vrba babylónská má i fytoremediační potenciál, v listech hromadí získaný ethanol a benzen.\n\n"}
{"id": "1322747", "url": "https://cs.wikipedia.org/wiki?curid=1322747", "title": "Nin (rozcestník)", "text": "Nin (rozcestník)\n\nNin je město v Chorvatsku. Další významy jsou:\n"}
{"id": "1322748", "url": "https://cs.wikipedia.org/wiki?curid=1322748", "title": "Clyde Cessna", "text": "Clyde Cessna\n\nClyde Vernon Cessna (5. prosince 1879, Hawthorne, Iowa, USA – 20. listopadu 1954 Wichita, USA) byl americký průkopník aviatiky a letecký konstruktér, zakladatel značky Cessna.\n\nClyde Cessna se narodil v Iowě, když mu byly dva roky, jeho rodiče se přestěhovali do Kansasu. Na rodinné farmě, kde vyrůstal se šesti mladšími sourozenci, se již v dětství začal zajímat o zemědělskou techniku a její vylepšování. Ve 26 letech se oženil a o tři roky později začal v Oklahomě pracovat jako prodejce aut. \nZlom v jeho životě nastal v roce 1910, kdy se přijel do Kansasu podívat na leteckou přehlídku. Zážitek jej naprosto ohromil a hned v dalším roce zkonstruoval s pomocí svého bratra Roye svůj první jednoplošník poháněný upraveným lodním motorem – \"Silverwing\". Šlo o letoun podobný Blériotu IX. Pro svého autora se stal nejprve zdrojem frustrace – při prvním pokusu o vzlet se převrátil a vyžádal si značné opravy. Následovala série neúspěšných startů. Nakrátko se letoun vznesl až na 14. pokus, přičemž po pokusu o zatáčku Cessna vzápětí narazil do aleje stromů.\n\nVýznamného leteckého úspěchu dosáhl až o několik měsíců později, když dokázal se svým strojem ulétnout 8 km. V prodeji aut se mu dařilo a mohl si tak otevřít výrobnu letounů a následně i leteckou školu. Jeho další plány přerušila 1. světová válka a hospodářská krize, kvůli níž se Cessna vrátil do Kansasu na rodinnou farmu. \n\nV roce 1925 založil s Walterem Beechem a Lloydem Stearmanem Travel Air Manufacturing Company a stal se jejím prezidentem. Po vzájemné roztržce založil v září 1927 vlastní společnots Cessna Aircraft Corporation. Prodávala mj. jednoplošník Cessna AW, který dosahoval rychlosti až 233 km/h, modely CW-6 nebo DC-6. Velká hospodářská krize nicméně vedla k uzavření firmy v roce 1931. O tři roky později ji Cessna znovu otevřel a poté prodal svým synovcům Dwaneovi a Dwightovi Wallaceovým. Sám se pak vrátil k farmaření. \n"}
{"id": "1322750", "url": "https://cs.wikipedia.org/wiki?curid=1322750", "title": "Vrboska", "text": "Vrboska\n\nVrboska je sídlo na severním pobřeží chorvatského ostrova Hvar. Vzniklo v patnáctém století jako rybářský přístav. V roce 2001 zde žilo 526 obyvatel. Leží na břehu dlouhé zátoky, která je lemována borovými lesy, vinicemi a olivovými háji. Nachází se zde kostel svaté Marie, který byl do této podoby prestavěn v šestnáctém století, a to za účelem zbudování útočiště pro místní obyvatele kvůli útokům Turků.\nVrboska se rozkládá kolem úzkého mořského zálivu otevřeného jihovýchodním směrem. Ten slouží jako přírodní přístav, je v něm umístěná ACI marina Vrboska. Záliv je překlenut čtyřmi mosty nedaleko sebe, proto de Vrbosce někdy říká Malé Benátky. V místě, kde se záliv otevírá, se nachází veřejná pláž. Odtud lze přejít cca sto metrů úzkou šíji poloostrova směrem na sever a dostat se ke skalnatému pobřeží, které je také využíváno k rekreaci. Na zmíněném poloostrově, necelý kilometr severně od centra od Vrbosky, se nachází pevnost Kaštilac. V současné době probíhá její oprava. \n\n\n"}
{"id": "1322754", "url": "https://cs.wikipedia.org/wiki?curid=1322754", "title": "Chronologie nahrávek skupiny Olympic 1968–1970", "text": "Chronologie nahrávek skupiny Olympic 1968–1970\n\nČlánek Chronologie nahrávek skupiny Olympic 1968–1970 zpracovává dostupné informace o datu vzniku (známých) nahrávek Olympiku v období 1968–1970 a řadí je chronologicky. Nejde o 'diskografii' – nahrávky jednak nejsou řazeny podle data jejich vydání na nosičích a jednak zahrnuje také rozhlasové, filmové a TV nahrávky, z nichž některé donedávna ani na nosičích nevyšly. \n\nV roce 1968 Olympic vystupuje a natáčí v nezměněné sestavě z uplynulého roku – Petr Janda, Pavel Chrastina, Ladislav Klein, Miroslav Berka, Jan Antonín Pacák. \n\nNa začátku roku 1968 vyšlo první LP skupiny – Želva (zároveň také první československé beatové album). \n\nOlympic se jako první beatová kapela zúčastnil písničkového festivalu Bratislavská lyra, určeného především interpretům středního proudu. Soutěžil s písní \"Krásná neznámá\", avšak neuspěl. \n\nInvaze vojsk Varšavské smlouvy v létě 1968 zastihla členy skupiny ve Francii, kde trávili dovolenou. \n\nOlympic v Paříži nahrál pod názvem \"Five Travellers\" (Pět cestujících) v produkci Daniela Hortise EP desku (která tam v roce 1969 také vyšla) a ČST se skupinou natočila dvacetiminutový televizní film \"Olympic v Paříži\" (režie Alexej Nosek) ve formě \"klipů\" k některým anglickým verzím jejich hitů ze zmíněného EP. \n\n3. 12. 1968 odvysílala francouzská TV televizní vystoupení Olympiku s písní Daniela Hortise \"Dans les rues de Prague\" (V ulicích Prahy) .\n\nČlenové skupiny se na Vánoce vracejí domů. Po návratu začala kapela natáčet druhé album \"Pták Rosomák\". \n\nPřed Štědrým dnem 1968 vystoupila skupina na 2. československém beatovém festivalu, který se konal 22.–23. prosince 1968 v pražské Lucerně. \n\nNa začátku roku 1969 se Olympic zúčastnil (spolu s dalšími skupinami a písničkáři) natáčení hudebního filmu režiséra Jiřího Vanýska v produkci brněnské televize \"Cesta, která vede nikam\" s Boleslavem Polívkou a Janem Antonínem Pacákem v hlavních rolích. Olympic hraje ve filmu písničky \"Čekám na zázrak\" a \"Pohřeb své vlastní duše\". \n\nVyšlo druhé LP skupiny – \"Pták Rosomák\". \n\nPavel Chrastina zvažuje – pro zanepráznění jinými aktivitami (studium FAMU, filmařina) – svůj odchod ze skupiny. \n\n31. 3. 1969 dostává Pavel Chrastina výpověď (s dvouměsíční výpovědní lhůtou) . Tím skupina řeší problém přetrvávající již téměř rok. \n\n11. dubna 1969 hrál Olympic v Lucerně v \"klasické\" sestavě naposled. \n\nJako nový baskytarista nastoupil Jan Hauser (Apollobeat). \n\nTextování se ujali Zdeněk Rytíř a Eduard Krečmar (a později ještě další textaři). \n\nNa Bratislavskou lyru 1969 byla odeslána demo-nahrávka skladby \"Jednou se rozední\". Písnička však do hlavní soutěže nebyla vybrána. Později ji skupina natočila ve Francii s anglickým textem jako \"Back To Love\". \n\nOlympic znovu vyjel do Francie (tentokrát s Hauserem), kde začal točit další velkou desku \"Back To Love\". Kvůli neshodám mezi skupinou a manažersko-producentským týmem však natočené album ve Francii nikdy nevyšlo. Až po více než 40 letech se podařilo vydavatelství \"Best I.A.\" získat práva k nahrávkám a v roce 2011 ji vydat v Česku. \n\nČs. televize natočila skupině medailón na festivalu v Andoře.\n\nV září 1969 nahrál Olympic singl \"Kufr / Anděl\". \"Anděla\" na desce zpívá J. A. Pacák (na koncertech Jan Hauser). TV klip k písni se nedochoval.\n\nNa začátku roku 1970 skupina natočila singly \"Dynamit / Otázky\" a \"Strejček Jonatán / Sluneční píseň\". \n\nPro Bratislavskou lyru 1970 skupina připravila píseň \"Brouk\", která však na festivalu nezazněla (porota ji nedoporučila). \n\nV září 1970 se skupina pustila do natáčení třetí tuzemské LP desky \"Jedeme, jedeme, jedeme\". \n\n14. prosince 1970 se ve studiu skupina sešla v tomto složení naposledy při natáčení singlu \"Čarodějka / Aeroplán\".\n\n\n"}
{"id": "1322755", "url": "https://cs.wikipedia.org/wiki?curid=1322755", "title": "Infekční tolerance", "text": "Infekční tolerance\n\nInfekční tolerance je jev, během kterého dochází k přesunu tolerance (toleranci indukujícího stavu) z jedné buněčné populace na druhou. Infekční tolerance může být vyvolána více způsoby; přestože je často navozována uměle, jedná se o přirozený \"in vivo\" proces. Množství výzkumů se zabývá vývojem strategií pro lepší využití tohoto jevu v transplantační imunologii. Cílem, který infekční tolernace umožňuje, je pomocí krátkodobé terapie dosáhnout dlouhodobé tolerance transplantátu.\n\nTermín \"infekční tolerance\" poprvé použili Gershon a Kondo v roce 1970  jako označení pro supresi naivních lymfocytů regulačními buňkami a pro schopnost přenášet stav neodpovídavosti z jednoho zvířete na druhé. Gershon a Kondo zjistili, že T-buňky mohou nejen zesilovat, ale také potlačovat imunitní odpovědi. T buněčná populace způsobující tyto down-regulace byla označena jako  tzv. supresorové T-buňky a byla v následujících letech intenzivně studována (v současné době je známe jako regulační T-buňky a jsou opět atraktivním cílem výzkumu). Tyto a další výzkumy sedmdesátých let ukázaly větší složitost imunitních regulací, bohužel byly do značné míry přehlíženy a znevažovány, převážně kvůli metodickým obtížím, které bránily reproducibilitě a jasným důkazům. Později vyvinuté tolerogenní strategie poskytly silné důkazy, vedoucí k přehodnocení a uznání T-buněčně zprostředkované suprese. Bylo to zejména použití nedeplečních anti-CD4 monoklonálních protilátek, které ukázalo, že ani brzlík ani klonální delece není nutná pro navození tolerance. V roce 1989 byla úspěšně vyvolána klasická transplantační tolerance vůči kožním štěpům u dospělých myší pomocí protilátek blokujících T-buněčné koreceptory v CD4 populaci. Později bylo prokázáno, že vysvětlením účinku monoklonálních protilátek je právě tvorba regulačních T lymfocytů. Ukázalo se, že přenos tolerance na další příjemce může být proveden bez další manipulace, a že přesun tolerance závisí pouze na CD4 T-lymfocytech. Protože další generace tolerantních buněk vznikají již bez přítomnosti monoklonálních protilátek proti CD4 nebo CD8, infekční tolerance pravděpodobně představuje přirozenou reakci imunitního systému, která jednou navozena se stane sebeudržující. To zajišťuje dlouhodobé trvání jednou indukované tolerance, po dobu přítomnosti antigenů dárce.\nBěhem tolerantního stavu jsou potenciální efektorové buňky stále přítomny, ale jsou přísně regulovány indukovanými antigen-specifickými CD4 regulačními T buňkami (iTregs). Hraje zde roli mnoho podskupin iTregs, ale klíčovou úlohu mají CD4CD25FoxP3 Tregs, které jsou schopné změnit konvenční T buňky na iTregs buď přímo sekrecí supresivních cytokinů TGF-β, IL-10 nebo IL-35, nebo nepřímo přes dendritické buňky (DCs). Produkce IL-10 vede ke vzniku další populace regulačních T buněk zvané Tr1. Tr1 buňky jsou závislé na IL-10 a TGF-β stejně jako Tregs, ale neexprimují FoxP3. Vysoká produkce IL-10 je charakteristická také pro samotné Tr1 buňky a produkují i TGF-β. V přítomnosti IL-10 je dále indukován vznik tolerogenních DCs, jejichž produkce IL-10 je také významná pro vznik Tr1. Tyto interakce vedou k produkci enzymů jako je IDO (Indolamin 2,3-dioxygenáza), které katabolizují esenciální aminokyseliny. Toto mikroprostředí s nedostatkem esenciálních aminokyselin společně s dalšími signály vede k inhibici mTOR (mammalian target of rapamycin) která, zvláště v synergii s TGF-β, vede ke vzniku dalších Tregs exprimujících FoxP3.\n\n"}
{"id": "1322757", "url": "https://cs.wikipedia.org/wiki?curid=1322757", "title": "Mezinárodní letiště Čchang-čchun Lung-ťia", "text": "Mezinárodní letiště Čchang-čchun Lung-ťia\n\nMezinárodní letiště Čchang-čchun Lung-ťia (, IATA: CGQ, ICAO: ZYCC) je mezinárodní letiště u Čchang-čchunu, hlavního města provincie Ťi-lin v Čínské lidové republice. Leží ve vzdálenosti přibližně jednatřiceti kilometrů severovýchodně od centra Čchang-čchunu v obvodě Er-tao. Slouží zároveň městu Ťi-lin ležícímu zhruba šestasedmdesát kilometrů jihovýchodně a je ve společné správě obou měst.\n\nLetiště bylo uvedeno do provozu v roce 2005 jako nástupce staršího letiště Čchang-čchun Ta-fang-šen, které bylo založeno v roce 1941 jako hlavní letiště japonského loutkového státu Mandžukuo.\n\nLetiště je oblastním uzlovým letiště pro China Southern Airlines.\n\nU letiště je stanice Lung-ťia na vysokorychlostní trati Čchang-čchun – Ťi-lin.\n"}
{"id": "1322760", "url": "https://cs.wikipedia.org/wiki?curid=1322760", "title": "Vysokorychlostní trať Čchang-čchun – Ťi-lin", "text": "Vysokorychlostní trať Čchang-čchun – Ťi-lin\n\nVysokorychlostní trať Čchang-čchun – Ťi-lin () je vysokorychlostní železnice v provincii Ťi-lin v Čínské lidové republice. Spojuje města Čchang-čchun a Ťi-lin přes jimi společně spravované Mezinárodní letiště Čchang-čchun Lung-ťia. Má délku 111 kilometrů, byla otevřeno po čtyřech letech výstavby v lednu 2011 a od začátku jsou na ní v provozu pouze tři stanice:\n\nCesta z Čchang-čchunu na letiště trvá devět minut a cesta z Ťi-linu na letiště trvá dvaadvacet minut.\n"}
{"id": "1322761", "url": "https://cs.wikipedia.org/wiki?curid=1322761", "title": "Antonín Vitvar", "text": "Antonín Vitvar\n\nAntonín Vitvar (27. října 1904, Vrchovina – 18. březen 1978, Nová Paka) byl český motocyklový a automobilový závodník.\nPůvodně provozoval ve Staré Pace vlastní mlýn. Ve třicátých letech se stal továrním jezdcem Jawy a motocyklových i automobilových soutěžích. Startoval na Heinzově motocyklové soutěži, 1000 mil československých, Rallye Monte Carlo. Čtyřikrát na Šestidenní dojel na zlatou medaili. Kolem roku 1950 byl nejlepším československým silničním motocyklových závodníkem. Oficiálně ukončil závodní kariéru v roce 1952, ale v roce 1955 startoval za silné konkurence na Grand Prix ČR v Brně a skončil třetí.\n\nV roce 1947 byl manažerem československého Trophy teamu na Šestidenní ve Zlíně, kde Československo poprvé získalo trofej. V době okupace tajně pracoval na vývoji motocyklu \"pérák\", prototyp byl ukrytý v jeho dílně. V roce 1948 mu byla znárodněna prodejna v Nové Pace a skončil jako tovární jezdec Jawy. Od roku 1949 závodil na soukromém motocyklu Norton.\n\n\n"}
{"id": "1322765", "url": "https://cs.wikipedia.org/wiki?curid=1322765", "title": "Kostel svatého Martina (Zámrsk)", "text": "Kostel svatého Martina (Zámrsk)\n\nKostel svatého Martina je jednolodní farní kostel v Zámrsku v okrese Ústí nad Orlicí, římskokatolické farnosti Zámrsk, královéhradecké diecéze. Kostel je kulturní památkou Česka.\n\nNejstarší písemná zmínka o kostele pochází z roku 1350v listině Arnošta z Pardubic, kdy je uváděn jako farní kostel. \n\nV letech 1781-1782 byl postaven v místě původního gotického kostela za Jiřího Jeníka Zásadského z Gemsendorfu, který v té době vlastnil zámrské panství, nový kostel. Stavba je často připsována Františku Kermerovi. V roce 1846 byla střecha pokryta šindelem. Až do roku 1986 měl kostel sanktusník. V 70. letech 20. století došlo k opravám interiéru kostela a zavedení elektřiny.\n\nKostel je orientovaná jednolodní zděná stavba na půdorysu obdélníku se zaoblenými rohy, je zakončena protáhlým půlkruhovým kněžištěm. Po stranách kněžiště je sakristie (na severu) a Boží hrob (na jihu). Střecha je valbová krytá bobrovkami. Stěny jsou hladce omítané členěné pilastry s římsovými hlavicemi. Po obou stranách lodi jsou prolomena dvě okna (sever a jih) v plastických šambránách. Západní průčelí je členěno pilastry a ukončeno nízkou atikou a na ní volutovým štítem s pilastry, které vybíhají nad štít a jsou ukončeny volutami. Mezi pilastry je nika s mušlovou konchou. Po stranách štítu na atice jsou umístěny rokokové vázy. \n\nVstupní portál má po stranách pískovcové pilastry ukončenými volutami (obdoba štítu). Na pískovcovém ostění vchodu jsou vytesány rokaje s rozvinutou páskou s nápisem a datací 1782. Vchodové dveře jsou vyřezávané s rokokovými motivy. Nad vchodem je okno a nad ním vytesané znaky rodu Gemsdorfů.\n\nKněžiště má délku 9,60 m a šířku 4,85 m, je plochostropé se štukovým zrcadlem. Po stranách jsou přistavěny sakristie a Boží hrob, nad nimi jsou oratoře se segmentovými stropy otevřené do kněžiště půlkruhovými oblouky, které mají štukové orámování s klenákem. Sakristie je plochostropá, Boží hrob má valenou klenbu. Vítězný oblouk má půlkruhové zakončení. Loď kostela je 13 m dlouhá a 9,45 m široká, dělená pilastry. Strop je zaklenutý plackami oddělenými pasy. Dva sloupy s ionizující hlavicí a dvě nástěnné konzoly nesou zděnou kruchtu, která má třikrát vydutou poprsnici zdobenou štukovou výzdobou (rokaje), na střední poprsnici jsou znaky Gemsdorfů. Přístup na kruchtu a oratoř na epištolní straně je vřetenovým schodištěm. \n\nJedno manuálové varhany se sedmi rejstříky byly vyrobeny v roce 1907 varhanářem Josefem Kobrlem z Lomnice nad Popelkou. Ty nahradily varhany, které byly uváděny v inventáři již v roce 1768.\n\nRokokový hlavní oltář svatého Martina z roku 1781 od Josefa Pacáka z Litomyšle. Boční oltář svatého Františka de Paula je pořízen na zakázku hraběnky Terezie z Bubna a Litic. Oltář vyřezal v roce 1760 František Špička, malbu provedl Leopold Felix. Druhý boční oltář Neposkvrněného početí Panny Marie byl evidován už v inventáři v roce 1768. Kazatelna je opět dílo Josefa Pacáka z roku 1753.\n\nPískovcová křtitelnice ve tvaru kalichu pochází z původního kostela, je vysoká 96 cm. V kostele se rovněž dochovaly náhrobky z roku 1531 a 1590 majitelů Lukavských z Lukavice Jana a jeho vnuka Václava.\n\n"}
{"id": "1322767", "url": "https://cs.wikipedia.org/wiki?curid=1322767", "title": "Heidenburg", "text": "Heidenburg\n\nHeidenburg je obec v německém zemském okresu Bernkastel-Wittlich ve spolkové zemi Porýní-Falc.\n\nPrvní písemná zmínka o obci pochází z roku 1053. Kolem roku 1800 se vlivem Velké francouzské revoluce stal součástí Francouzské republiky. Po Vídeňském kongresu v roce 1814 se obec zařadila do Pruského království. Od roku 1947 je součástí nově vzniklé spolkové země Porýní-Falc.\n\n"}
{"id": "1322771", "url": "https://cs.wikipedia.org/wiki?curid=1322771", "title": "Senzacionalismus", "text": "Senzacionalismus\n\nSenzacionalismus je typ mediálního zkreslení v masmédiích spojený s přehnanými či emotivními výrazy. Užívá je například bulvární médium.\n\nPřestože motivací bývá zisk, nemusí k němu senzacionalismus vést.\nSlovník Merriam-Webster definuje senzacionalismus jako užívání šokujících detailů za účelem vzbuzení zájmu nebo rozruchu.\n\nSkupina FAIR popisuje sensacionalismus v médiích jako snahu zpravodajských organizacích založených na zisku zvýšit rating tím, že senzacializují zpravodajství soustředěním pozornosti na zběsilé a vysoce emocionální příběhy často s bizarním obsazením a poutavým příběhem, ale bez významu pro život většiny lidí.\n"}
{"id": "1322773", "url": "https://cs.wikipedia.org/wiki?curid=1322773", "title": "Dynastie (seriál, 1981)", "text": "Dynastie (seriál, 1981)\n\nDynastie (v anglickém originále Dynasty) je americký dramatický televizní seriál, patřící do žánru mýdlových oper. Jeho autorem je manželská dvojice Richard a Esther Shapirových. Premiérově byl vysílán v letech 1981–1989 na stanici ABC, celkem vzniklo v devíti řadách 220 dílů. Z \"Dynastie\" byl odvozen seriál \"Colbyové\" (1985–1987) a na konec \"Dynastie\" navazuje dvojdílná minisérie \"\" (1991). V roce 2017 vznikl reboot seriálu s názvem \"Dynastie\".\n\nSeriál popisuje příběh bohaté denverské rodiny Carringtonových, jejíž hlava, mocný ropný magnát Blake Carrington, si bere za manželku svoji bývalou sekretářku Krystle. Ke klíčovým postavám patří od druhé řady také Blakeova bývalá žena Alexis.\n\n\n"}
{"id": "1322774", "url": "https://cs.wikipedia.org/wiki?curid=1322774", "title": "Dynasty", "text": "Dynasty\n\nDynasty může být:\n"}
{"id": "1322776", "url": "https://cs.wikipedia.org/wiki?curid=1322776", "title": "Mys Flissingskij", "text": "Mys Flissingskij\n\nMys Flissingskij () na Severním ostrově v souostroví Nová země v Rusku je považován za nejvýchodnější bod Evropy.\n\nMys objevil Willem Barents v roce 1596 během hledání severní mořské cesty do Asie a pojmenoval jej podle holandského města Vlissingen. Originální jméno znělo \"'t Vlissinger Hooft\".\n\nMys Flissingskij se nachází jen několik kilometrů od místa, kde si Barents se svou posádkou vybudoval úkryt, v němž na přelomu let 1596–1597 uskutečnil se svou posádkou první přezimování v Arktidě. Poté co se na sklonku jara 1597 Barentsova výprava vydala ze zimoviště ve dvou záchranných člunech zpátky domů, Barents na zpáteční cestě zemřel. V místě zimoviště byl na jeho počest vztyčen kříž.\n"}
{"id": "1322794", "url": "https://cs.wikipedia.org/wiki?curid=1322794", "title": "Zápasnická trojkoruna", "text": "Zápasnická trojkoruna\n\nZápasnická trojkoruna je neoficiální statistika zápasníků, podle zisku tří zlatých medailí ze tří mezinárodních sportovních akcí – olympijských her, mistrovství světa a kontinentálního mistrovství/her.\n\n\n\n\n\n\n"}
{"id": "1322795", "url": "https://cs.wikipedia.org/wiki?curid=1322795", "title": "Izotopy olova", "text": "Izotopy olova\n\nPřírodní olovo (Pb) se skládá ze čtyř stabilních izotopů; Pb (přirozený výskyt 1,4 %), Pb (24,1 %), Pb (22,1 %) a Pb (52,4 %). Bylo také popsáno 39 umělých radioizotopů, s nukleonovými čísly 178 až 220, a několik jaderných izomerů tohoto prvku. Nejstabilnější radioizotopy jsou Pb (poločas přeměny 1,73×10 let), Pb (52 500 let), Pb (22,2 let), Pb (51,92 hodiny), Pb (21,5 h) a Pb (10,64 h). Všechny ostatní mají poločasy kratší než 10 hodin, většina pod 5 minut. Radioizotopy s nukleonovým číslem 205 a nižším se většinou přeměňují beta plus přeměnou na izotopy thallia a/nebo alfa rozpadem na rtuť, zatímco u Tl a těžších radioizotopů převažuje přeměna beta minus na bismut.. Olovo je vůbec nejtěžším prvkem, který má stabilní izotop.\n\nPb je konečným produktem rozpadové řady U.<br>\nPb je konečným produktem aktiniové rozpadové řady (začíná nuklidem U).<br>\nPb vzniká jako konečný produkt thoriové řady. Tvoří asi polovinu přírodního olova, ovšem v některých thoriových rudách může tento podíl vzrůst až na 90 %. Je to také nejtěžší známý stabilní nuklid.\n\nPb je prvotní nuklid, který je vhodný pro určování obsahu ostatních prvotních izotopů olova ve vzorku (poměr jejich množství je konstantní). \n"}
{"id": "1322799", "url": "https://cs.wikipedia.org/wiki?curid=1322799", "title": "César pro nejlepší adaptaci", "text": "César pro nejlepší adaptaci\n\nCésar pro nejlepší adaptaci je jedna z kategorií francouzské filmové ceny César poprvé vyhlašovaná v roce 1976. Aktuální podoba kategorie pochází z roku 2006 (a předtím z let 1983 až 1985), kdy byla kategorie César pro nejlepší původní scénář nebo adaptaci rozdělena na dvě samostatné kategorie.\n\nV letech 1976 až 1982 existovala sloučená kategorie César pro nejlepší původní scénář nebo adaptaci.\n\n\n\n\nV letech 1986 až 2005 existovala kategorie César pro nejlepší původní scénář nebo adaptaci.\n\nOd roku 2006 byly vytvořeny dvě samostatné kategorie: nejlepší původní scénář a nejlepší adaptace.\n\n\n\n\n\n\n\n\n\n\n\n\n\n\n"}
{"id": "1322804", "url": "https://cs.wikipedia.org/wiki?curid=1322804", "title": "Reliéf Běloruska", "text": "Reliéf Běloruska\n\nReliéf Běloruska je celkově rovinatý s výškou od 80 do 345 metrů nad úrovní Baltského moře.\n"}
{"id": "1322805", "url": "https://cs.wikipedia.org/wiki?curid=1322805", "title": "Deutsche Post", "text": "Deutsche Post\n\nDeutsche Post AG (od roku 2009 používající jméno Deutsche Post DHL Group) je německý poštovní doručovatel a mezinárodní kurýrní služba sídlící v německém Bonnu.\n\nDeutsche Post je největší kurýrní službou na světě, zaměstnává 520 000 lidí (stav k 31. prosinci 2017). V roce 2016 byl její zisk před zdaněním 3 miliardy eur. \n\nPředchůdcem Deutsche Post AG byl státní úřad \"Deutsche Bundespost\" založený v roce 1950, který byl v roce 1995 privatizován. \n\nOd roku 2000 je součástí německého akciového indexu DAX a její akcie jsou obchodovány především na frankfurtské burze cenných papírů. Dnem 23. září 2013 byly tyto akcie zařazeny do hlavního evropského indexu EURO STOXX 50. Ve světovém měřítku byla Deutsche Post v roce 2017 vedena jako 205. největší společnost. V polovině roku 2018 byla její kapitálová hodnota zhruba 50 miliard eur. \n\nSpolečnost se dělí na několik divizí. V roce 2014 koupila firmu StreetScooter GmbH z Aachenu (česky též Cáchy), která vyrábí vozidla s elektrickým motorem. V roce 2016 z této firmy vyjelo na 2000 elektrických vozidel, které Deutsche Post zčásti sama používá. \n\nPředsedou představenstva společnosti Deutsche Post je Frank Appel. Předsedou její dozorčí rady je Nikolaus von Bomhard.\n\n"}
{"id": "1322812", "url": "https://cs.wikipedia.org/wiki?curid=1322812", "title": "Roane County (Tennessee)", "text": "Roane County (Tennessee)\n\nRoane County je okres ve státě Tennessee v USA. K roku 2015 zde odhadem žilo 52 753 obyvatel. Správním městem okresu je Kingston. Největším městem Harriman Celková rozloha okresu činí 1 023 km². Jméno získal podle druhého guvernéra Tennessee Archibalda Roaneho.\n"}
{"id": "1322816", "url": "https://cs.wikipedia.org/wiki?curid=1322816", "title": "Ward County (Severní Dakota)", "text": "Ward County (Severní Dakota)\n\nWard County je okres ve státě Severní Dakota v USA. K roku 2016 zde odhadem žilo 70 210 obyvatel. Správním městem a zároveň největším sídlem okresu je Minot. Celková rozloha okresu činí 5 325 km². Jméno získal podle předsedy komise pro okresy ze sněmovny reprezentatů Marka Warda.\n"}
{"id": "1322817", "url": "https://cs.wikipedia.org/wiki?curid=1322817", "title": "Poštovní zákon", "text": "Poštovní zákon\n\nPoštovní zákon (celým jménem Zákon o poštovních službách a o změně některých zákonů, též Zákon o poštovních službách, nebo Zákon č. 29/2000 Sb.) je jeden ze zákonů České republiky, který je platný od února 2000 a účinný od července téhož roku. Zákon byl mnohokrát novelizován a tyto novelizace souvisely s liberalizací poštovního a doručovatelského trhu. Předchůdcem poštovního zákona byl zákon o poště 222/1946 Sb. z listopadu roku 1946. \n\nNovelizace českého poštovního zákona vznikaly na základě směrnic Evropské unie, které si braly za cíl postupně ukončit monopol státních pošt členských států EU. V ČR toho bylo dosaženo 1. ledna 2013, kdy vstoupil v platnost zákon 221/2012 Sb., kterým se mění zákon č. 29/2000 Sb. o poštovních službách.\n\n"}
{"id": "1322819", "url": "https://cs.wikipedia.org/wiki?curid=1322819", "title": "Hamburger Kunsthalle", "text": "Hamburger Kunsthalle\n\nHamburger Kunsthalle je galerie v německém městě Hamburku, která shromažďuje a vystavuje sbírku výtvarného umění od středověku až po současnost.\n\nMuzeum sestává ze tří vzájemně propojených budov, nacházejících se vedle hamburského hlavního nádraží. Výstavní plocha má rozlohu 13 000 m². Hlavní těžiště sbírky tvoří umění z 19. století, kromě něj jsou v galerii zastoupeni staří mistři a moderna. Současné umění se nachází v samostatné budově. Sbírka grafik a kreseb obsahuje 120 000 položek. Knihovna Hamburger Kunsthalle má 175 000 svazků.\n"}
{"id": "1322822", "url": "https://cs.wikipedia.org/wiki?curid=1322822", "title": "Stanislav Malina", "text": "Stanislav Malina\n\nStanislav Malina (24. dubna 1926, Brno - 6. listopadu 1964, Strakonice) byl český silniční motocyklový závodník, zasloužilý mistr sportu. Původně byl v ČZ mechanikem a zajížděčem prototypů, později továrním jezdcem. Zemřel na následky havárie na sériovém motocyklu. Jeho nástupcem se u ČZ stal František Boček.\nV roce 1956 startoval na závodech v Uherském Hradišti a zvítězil ve třídě do 175 cm³. V následujícím roce 1957 byl celkově druhý za Františkem Bartošem. V mistrovství republiky 1959 ve třídě do 125 cm³ získal titul, když ho pouze jednou porazil Jaroslav Žípek. V roce 1960 skončil v mistrovství republiky ve třídě do 250 cm² druhý za Františkem Šťastným. V roce 1963 získal titul mistra republiky ve třídách do 125 a 250 cm³, když prohrál jen jeden závod. V roce 1964 obhájil titul do 125 cm³ a do 350 cm³ skončil druhý za Gustavem Havlem. \nV mistrovství světa poprvé startoval v roce 1959 v holandském Assenu, kde ve třídě do 250 cm³ odstoupil. V roce 1961 propagoval s Františkem Šťastným motocykly ČZ a Jawa na závodech v Indii, kde dvakrát vyhrál a dvakrát skončil druhý. V roce 1961 získal v Assenu první bod v mistrovství světa. Nejlepší formu měl od roku 1962, kdy bodoval ve všech závodech (mimo severoirského Belfastu), ve kterých startoval. Vyhrál Velkou cenu Maďarska, Rakouska a Estonska. Ve Velké ceně Itálie 1963 skončil s ČZ pátý ve třídě do 250 cm³. Ve Velké ceně Itálie 1964 v Monze skončil třetí ve třídě do 350 cm³.\nDvakrát startoval na anglické Tourist Trophy, kde se v roce 1964 umístil na 4. místě ve třídě 125 cm³ a 250 cm³. Během své kariéry vyhrál 26 závodů a získal čtyři tituly mistra Československa. Ve svém posledním závodu 4. října 1964 v Olomouci skončil druhý za Gustavem Havlem.\n\n\n"}
{"id": "1322832", "url": "https://cs.wikipedia.org/wiki?curid=1322832", "title": "British Aircraft Corporation", "text": "British Aircraft Corporation\n\nBritish Aircraft Corporation (BAC) byl britský letecký výrobce vzniklý fúzí pod nátlakem vlády z firem English Electric Aviation Ltd., Vickers-Armstrongs (Aircraft), Bristol Aeroplane Company a Hunting Aircraft v roce 1960. Bristol, English Electric a Vickers se staly \"rodiči\" společnosti BAC s podílem 20%, 40% a 40%. Po několika měsících získala společnost BAC základní kapitál pro své letecké zájmy a 70% Hunting Aircraft. Sídlo firmy se nacházelo v nejvyšších patrech budovy 100 na Pall Mall ve Westminsteru v Londýně.\n\n29. dubna 1977 byla British Aircraft Corporation znárodněna a sloučena s firmami Hawker Siddeley a Scottish Aviation, čímž vznikla společnost British Aerospace.\n\nPodílela se na letounech jako BAC 1-11, Concorde, Panavia Tornado, SEPECAT Jaguar či prototypu BAC TSR.2.\n\n"}
{"id": "1322838", "url": "https://cs.wikipedia.org/wiki?curid=1322838", "title": "Heinz Sielmann", "text": "Heinz Sielmann\n\nHeinz Sielmann (2. června 1917 Rheydt – 6. října 2006 Mnichov) byl německý dokumentarista, autor dokumentárních filmů o zvířatech, kameraman, producent a publicista. \n\nNarodil se v Rheydtu v Severním Porýní-Vesfálsku, v roce 1924 se rodina přestěhovala do Východního Pruska, kde se poprvé setkal s filmy o zvířatech. V roce 1939 byl povolán do Wehrmachtu, kde vyučoval na Luftnachrichtenschule v Poznani. Ve stejné době studoval v Poznani biologii a zoologii. Po válce pracoval jako kameraman pro Institut für Film und Bild in Wissenschaft und Unterricht v Mnichově. V roce 1949 natočil svůj první dokumentární film \"Lied der Wildbahn\". V roce 1952 se seznámil s Konradem Lorenzem, se kterým později spolupracoval. V letech 1965–1991 moderoval úspěšný televizní pořad \"Expeditionen ins Tierreich\", ve kterém prezentoval především vlastní filmové záběry zvířat. V roce 1994 obdržel čestnou profesuru ekologie na Ludwig-Maximilians-Universität v Mnichově. V roce 1994 založil nadaci Heinz Sielmann Stiftung, která se věnuje ochraně biotopů, ve kterých žijí ohrožené druhy. Po jeho smrti nadaci vede jeho žena Inge (*1930).\n\n\n"}
{"id": "1322843", "url": "https://cs.wikipedia.org/wiki?curid=1322843", "title": "KROK – Kulturní revue Olomouckého kraje", "text": "KROK – Kulturní revue Olomouckého kraje\n\nKROK – Kulturní revue Olomouckého kraje je kulturní a společenský časopis vycházející od roku 2004. Vydavatelem je Vědecká knihovna v Olomouci.\n\nPůvodní název časopisu byl KROK, rozšířený název o podnázev nese od roku 2010. Časopis vychází 4x ročně a je distribuován bezplatně v knihovnách a kulturních institucích. Současným šéfredaktorem (2017) je Lukáš Neumann.\n\n"}
{"id": "1322848", "url": "https://cs.wikipedia.org/wiki?curid=1322848", "title": "Seznam dílů seriálu Za sklem", "text": "Seznam dílů seriálu Za sklem\n\nToto je seznam dílů seriálu \"Za sklem\". Slovenský kriminální televizní seriál Za sklem měl premiéru na stanicech JOJ a JOJ Family 28. září 2016. Od Od 4. července 2017 seriál vysílála také televize Prima. \n\n<onlyinclude></onlyinclude>\n\nDne 17. července 2018 bylo oznámeno, že seriál získal třetí a finální řadu, která byla inspirovaná vraždou novináře Jána Kuciaka a jeho snoubenky Martiny Kušnírové. Řada měla premiéru 1. října 2019.\n"}
{"id": "1322849", "url": "https://cs.wikipedia.org/wiki?curid=1322849", "title": "Tahač", "text": "Tahač\n\nTahač je motorové vozidlo vybavené k tažení přípojných vozidel nebo zařízení, která nemají svůj vlastní pohon nebo jej nemohou z některého důvodu (například ekonomického) užít. Jde například o zemědělské stroje, přívěsy, návěsy, děla, houfnice, či zařízení pro zemní práce.\n\nPodle podvozku:\n\nPodle použití:\n"}
{"id": "1322853", "url": "https://cs.wikipedia.org/wiki?curid=1322853", "title": "Marie Orleánská", "text": "Marie Orleánská\n\nMarie Orléanská (\"Marie Amélie Françoise Hélène;\" 13. ledna 1865 – 4. prosince 1909) byla francouzská princezna a sňatkem s princem Valdemarem dánská princezna.\n\nMarie se narodila jako nejstarší potomek vévody Roberta z Chartres a jeho manželky, princezny Františky Orléanské. Její otec byl druhým synem Ferdinanda Filipa Orléanského a Heleny Meklenbursko-Schwerinské. Františka byla dcerou Františka Ferdinanda Orléanského a Františky Karolíny Portugalské.\n\nNarodila se v době, kdy ve Francii vládl rival jejich rodiny, Napoleon III. Vyrůstala v Anglii, kam její rodina v roce 1848 odešla. V roce 1871 se po Napoleonově pádu s rodinou do Francie vrátila. Určila se za \"buržoazii\".\n\nPo získání papežského souhlasu se Marie provdala za prince Valdemara, nejmladšího syna dánského krále Kristiána IX. 20. října 1885 se v Paříži konal občanský sňatek a o dva dny později církevní obřad v Château d'Eu. Ona zůstala Katoličkou, on Luteránem. Dodržovali dynastické uspořádání, které je obvykle za takových okolností stanoveno v manželské smlouvěː synové byli vychováváni ve víře svého otce, dcery ve víře své matky.\n\nPár se usadil v paláci Bernstorff u Kodaně, v němž se Valdemar narodil. Do roku 1883 tam žil se svým synovcem Jiřím Řeckým a Dánským, mladším synem jeho staršího bratra Viléma, který se stal v roce 1863 králem Helénů jako Jiří I. Král vzal chlapce do Dánska, aby ho zapsal do dánského námořnictva a svěřil ho do péče svého bratra Valdemara, který byl admirálem v dánské flotile.\n\nJiří se cítil otcem opuštěný, jeho snoubenka, Marie Bonapartová, uvedla, že měl poté Jiří hlubokou vazbu se svým strýcem.\n\nV roce 1907, když Jiří přivedl svou nevěstu do Bernstorffu na první rodinnou návštěvu, se Marie Orléanská snažila Marii Bonapartové vysvětlit intimitu, která sjednotila strýce a synovce tak hluboce, že na konci každé Jiřího návštěvy, by plakal, Valdemar by se cítil nemocný a tak se ženy naučily být trpělivé a neohrožovat soukromé chvíle jejich manželů.\n\nPři této i dalších návštěvách se stala princezna Bonapartová velkou obdivovatelkou princezny v Orleansu a dospěla k závěru, že je jediným členem její velké rodiny v Dánsku a Řecku, který je obdařen mozkem, kuráží nebo charakterem. Během první z těchto návštěv Valdemar a Marie Bonapartová zjistili, že se dopouští takových vášnivých důvěrností, se kterými se těšila s manželem, jenž se jim ale jen zdánlivě těšil, seděl nebo ležel vedle své ženy a strýce. Při pozdější návštěvě se Jiřího manželka pokoušela o vášnivý flirt s princem Aagem, nejstarším Valdemarovým synem. V žádném případě se nezdá, že by Marie vznesla námitky nebo se cítila povinna věnovat věci pozornost.\n\nJiří si stěžoval na Marii své manželce, když tvrdil, že má vztah s urostlým strážcem jeho strýce. Také tvrdil, že Marie Orléanská pije příliš mnoho alkoholu a nedokáže skrýt jeho vliv. Ale Marie Bonapartová nenalezla na Marii Orléanské žádnou chybu; spíše obdivovala její toleranci a nezávislost vzhledem k okolnostem, které způsobily zmatek a její odcizení od manžela.\n\nMarie byla popisována jako impulsivní, vtipná, energická a zavedla na ztuhlém dánském dvoře uvolněnější způsoby. Nikdy se úplně nenaučila Dánsky. Manželství bylo přátelské. Poskytla svým dětem uvolněnou výchovu, její záliba v umění a české návyky ovládaly její domácnost. Byla neformální, ne snobská, věřila v sociální rovnost, vyjadřovala své vlastní názory a plnila své ceremoniální povinnosti nekonvenčním způsobem. Jednou napsalaː \"Věřím, že člověk bez ohledu na své postavení by měl být sám sebou\" (1896). Líbilo se jí jezdit a řídit a byla známá svou elegancí. Byla oficiálním patronem hasičské brigády a nechala se fotografovat v uniformě hasičské brigády, která byla karikovaná, a jako podporu kariéry svého manžela jako námořníka měla na rameni vytetovanou kotvu. Jednou řekla o stížnostech na její nekonvenční chování: \"Nechte je stěžovat, stejně jsem šťastná\".\n\nPožádala o povolení dvora, aby mohla opustit dům bez dvorní dámy a čas trávila především s umělci. Malovala a fotografovala a byla studentkou Otta Bacheho a Frantse Henningsena. Podílela se n výstavách v Charlottenborgu a byla členkou Dámské akademie umění.\n\nOdmítla poslouchat královské ženy, aby se vzdala politiky. V roce 1886 Valdemar s jejím souhlasem odmítl bulharský trůn. Patřila k politické levici a podílela se na přesvědčení krále, aby souhlasil s reformami z roku 1901, což vedlo k jmenování vlády Venstre a de facto zavedení parlamentarismu. V roce 1902 odmítla myšlenku nabídnout Dánskou Západní Indii Spojeným státům. Sledovala také zájmy Francieː francouzský tisk věřil jejímu vlivu ve francouzsko-ruské alianci v roce 1894 a v uzavření míru ve francouzsko-německém koloniálním konfliktu nad Marokem v roce 1905. Pomáhala svému příteli, Hansi Nielsovi Andersenovi, zakladateli východní asijské společnosti, s kontakty v jeho záležitostech v Thajsku. V Dánsku byla oblíbenou osobou.\n\nMariin manžel a tři synové byli v Indii na cestě do Siamu, když obdrželi zprávu, že v Bernstorffu zemřela.\n\nMarie měla s Valdemarem pět dětíː\n\n\nPrincezna Marie má památník v Langelinii u kostela St. Alban v Kodani. Ten byl instalován v roce 1912 a obsahuje bustu od Carla Martin-Hansena. \"Domov princezny Marie pro staré námořníky a vdovy námořníků (Prinsesse Maries Hjem for gamle Sømænd og Sømænds Enker)\" na Wildersgade je pojmenován po ní, stejně jako Prinsesse Maries Allé ve Frederiksbergu.\n"}
{"id": "1322861", "url": "https://cs.wikipedia.org/wiki?curid=1322861", "title": "Deutsche-Bank-Hochhaus", "text": "Deutsche-Bank-Hochhaus\n\nDeutsche-Bank-Hochhaus (česky \"sídlo Deutsche Bank\") jsou dvě dvojčata, mrakodrapy ve čtvrti Westend německého města Frankfurt nad Mohanem. Obě věže jsou vysoké 155 metrů a sídlí v nich největší německá banka Deutsche Bank, pro média tyto věže proto slouží jako symbol ekonomiky Německa. Nachází se u stanice dopravního systému S-Bahn Rhein-Main – stanice Taunusanlage. Podlahová plocha je celkem přibližně 60 000 m².\n\nVěže původně měly sloužit hotelovému řetězci Hyatt. Ten ale plány zrušil při výstavbě budovy, tak se sem přesunula Deutsche Bank. Dostavěno bylo v roce 1984. Mezi roky 2007 až 2011 probíhala velká rekonstrukce.\n\n"}
{"id": "1322864", "url": "https://cs.wikipedia.org/wiki?curid=1322864", "title": "Annoatok", "text": "Annoatok\n\nAnnoatok (zastarale Avnoatok) nebo Anoritooq (zastarale Anoritôq) je zaniklá osada v kraji Avannaata v Grónsku. Nachází se asi 24 km od známější, také zaniklé osady Etah.\n\nOsada byla založena v roce 1908 polárníkem Fredericken Cookem během jeho expedicí na severní pól. Název znamená větrné místo. Do roku 1997 to byla nejsevernější obydlená osada světa vůbec, později však byly nalezeny ještě severněji umístěné osady Inuarfissuaq a Qaqaitsut.\n"}
{"id": "1322866", "url": "https://cs.wikipedia.org/wiki?curid=1322866", "title": "Hluboký rybník", "text": "Hluboký rybník\n\nNázev Hluboký rybník má mnoho vodních ploch a jedna přírodní rezervace:\n\n\n"}
{"id": "1322868", "url": "https://cs.wikipedia.org/wiki?curid=1322868", "title": "1. srbská dobrovolnická divize", "text": "1. srbská dobrovolnická divize\n\n1. srbská dobrovolnická divize (\"1. Srpska dobrovoljačka divizija\") byla jednotkou jihoslovanských dobrovolníků založená na začátku roku 1916 v ruské Oděse. Jejími příslušníky byli bývalí vojáci rakousko-uherské armády zajatí na východní frontě první světové války – Srbové, Chorvati, Slovinci a také Češi a Slováci. Od září do října 1916 bojovala divize společně s rumunskými a ruskými jednotkami v rumunské Dobrudži proti bulharským, německým a tureckými silám. I přes urputné boje a snahu vojáků, byla divize přinucena ustoupit zpět do Ruska. Později byli její příslušníci dopraveni do Řecka na tzv. soluňskou frontu.\n"}
{"id": "1322871", "url": "https://cs.wikipedia.org/wiki?curid=1322871", "title": "Seznam nejvyšších budov v Německu", "text": "Seznam nejvyšších budov v Německu\n\nTento seznam řadí budovy (mrakodrapy) v Německu podle jejich výšky. Nejde o věže, rozhledy, komíny, vysílače. Poslední aktualizace proběhla v září 2017, jde o deset nejvyšších budov v Německu.\n\n"}
{"id": "1322877", "url": "https://cs.wikipedia.org/wiki?curid=1322877", "title": "458 (číslo)", "text": "458 (číslo)\n\nČtyři sta padesát osm je přirozené číslo. Římskými číslicemi se zapisuje CDLVIII a řeckými číslicemi υνη. Následuje po číslu čtyři sta padesát sedm a předchází číslu čtyři sta padesát devět.\n\n458 je:\n\n"}
{"id": "1322886", "url": "https://cs.wikipedia.org/wiki?curid=1322886", "title": "Byšická tůň", "text": "Byšická tůň\n\nByšická tůň je mrtvé říční rameno, které vzniklo v místě dřívějšího toku řeky Labe mezi Starou Boleslaví a Lysou nad Labem západně od vesnice Byšičky na hranici okresů Nymburk a Praha-východ ve Středočeském kraji v Česku. Má rozlohu 2,05 ha. Je 790 m dlouhé a 80 m široké. Leží v nadmořské výšce 174 m. Patří do skupiny Hrbáčkových tůní a leží v přírodní rezervaci Káraný - Hrbáčkovy tůně.\n\nOkolí tůně je zarostlé starými stromy. Nachází se u ní torzo starého kamenného mostu, který vedl přes Labe. je převážně kamenité, pusté, což se také stalo původem jeho názvu. Na severovýchodě tůň zasahuje až k vesnici Byšičky.\n\nTůň nemá povrchový přítok ani odtok. Náleží k povodí Labe.\n\nPo severním břehu vedou:\n\nZ ryb jsou zastoupeni kapr obecný, lín obecný, štika obecná, úhoř říční, perlín ostrobřichý, plotice obecná.\n\n"}
{"id": "1322887", "url": "https://cs.wikipedia.org/wiki?curid=1322887", "title": "Lucayské souostroví", "text": "Lucayské souostroví\n\nLucayské souostroví (někdy též: Bahamské souostroví) je souostroví, na němž se rozkládá Bahamské společenství a britské zámořské území Turks a Caicos. Souostroví leží v Sargasovém moři severně od souostroví Velké Antily. Geografický název \"Lucayan\" je používán také pro původní indiánské obyvatelstvo. Souostroví je kulturně a historicky součástí Západní Indie, ale nikoliv Karibiku, protože nesousedí s Karibským mořem. Na rozdíl od souostroví Antily je Lucayské souostroví tvořeno převážně korálovými ostrovy.\n"}
{"id": "1322888", "url": "https://cs.wikipedia.org/wiki?curid=1322888", "title": "Inferno (film, 1999)", "text": "Inferno (film, 1999)\n\nInferno (v originále také Inferno, alternativně ve Spojeném království též Desert heart) je americký akční film s prvky komedie a dramatu z roku 1999. Natočil jej americký režisér John G. Avildsen, držitel Oscara za snímek \"Rocky\" z roku 1976. Avildsen byl rozhořčený z finální verze filmu a snažil se vymazat své jméno z titulků, což se mu nepodařilo. \n\nÚčinkují v něm Jean-Claude van Damme, Danny Trejo, Pat Morita, Gabrielle Fitzpatrick, Larry Drake, Vincent Schiavelli a další.\n\nHudbu k filmu složil Avildsenův dvorní skladatel Bill Conti (\"série Rocky, trilogie Karate kid , 8 sekund, Dobrodružství Hucka Finna, Aféra Thomase Crowna\")\".\"\n\nFilm měl veliké ambice, ale stal se z něj obrovský propadák (vydělal pouze 1 milion z rozpočtu 22 milionů) a dočkal se spíše slabých hodnocení (na Čsfd má film pouze 35 %, na ostatních filmových serverech má hodnocení lepší, např. na Imdb má film 5,2 z 10). \n\nKvůli propadu filmu ukončil Avildsen svojí kariéru a až do své smrti roku 2017 nic nenatočil.\n\nFilm nebyl v Čechách distribuován v kinech, byl vydán pouze na DVD (celkem třikrát).\n"}
{"id": "1322890", "url": "https://cs.wikipedia.org/wiki?curid=1322890", "title": "Baltazarovo putování", "text": "Baltazarovo putování\n\nBaltazarovo putování (fr. orig. \"Le Périple de Baldassare\") je název románu francouzsky píšícího spisovatele libanonského původu Amina Maaloufa. Román vyšel ve francouzštině roku 2000, do češtiny byl přeložen Veronikou Sysalovou a vydán v roce 2003.\n\nHlavní hrdina románu, Baltazar Embriaco, obchodník se starožitnostmi žijící ve vesnici Džubajl, popisuje formou deníkových záznamů od srpna 1665 do konce roku 1666 svoje putování za tajemnou knihou, která má podle legendy moc odvrátit jakékoli nebezpečí.\n\nRomán je psán formou deníkových záznamů od 23. srpna 1665 do 31. prosince 1966. Je rozdělen do čtyř částí, které odpovídají jednotlivým sešitům, do nichž si Baltazar vede deník.\n\nBaltazar Embriaco je vyhlášený obchodník se starožitnostmi a vzácnými knihami ve vesnici Džubajl na břehu Středozemního moře. Jeho rodina pocházela z italského Janova a do Levanty se dostala spolu s křižáky v 11. století. Za pomoc při dobytí Tripolisu získal Baltazarův předek do správy džubajlské panství. Poté, co byli Embriacové o dvě století později nuceni panství odevzdat mamlúkům, odešli z Levanty a usídlili se v různých středomořských přístavech. Baltazarův předek se ale rozhodl v Džubajlu zůstat. Baltazar je tedy, stejně jako jeho předkové, křesťanem katolického vyznání a ačkoli žije obklopen muslimskou většinou, obléká se jako Janovan a dodržuje janovské tradice. Ovládá italštinu, spisovnou arabštinu, místní džubajlský dialekt, latinu, dokáže se ale dorozumět také řecky, turecky, francouzsky a anglicky. Má čtyřicet let, je bezdětný vdovec, žije spokojeným, usedlým způsobem života, předpokládá, že jednou předá obchod svým synovcům Džábirovi (přezdívanému \"Búma\" – sýček) a Habíbovi.\n\n15. srpna 1665 je Baltazarovi darována starým chudákem Idrísem kniha \"Zjevení skrytého jména\" od Abú Máhira al-Mázandaráního. Kniha je obecně známa jako \"Sté jméno\", přičemž název odkazuje k devadesáti devíti jménům Boha zmíněným v Koránu a legenda říká, že je v knize skryto \"nejvyšší jméno, jež stačí vyslovit a jakékoli nebezpečí bude zažehnáno a přízeň nebes zajištěna\" (s. 12). Vzhledem k tomu, že rok 1666 je Baltazarovými současníky považován za rok Šelmy, tedy rok, kdy nastane apokalypsa, mnoho lidí podléhá strachu a snaží se knihu získat. Přestože si Baltazar není jistý, zda je kniha pravá, ve chvíli nerozvážnosti knihu prodá ještě téhož dne francouzskému vyslanci Huguovi de Marmontel. Když jde s utrženými penězi za Idrísem, zjistí, že stařec zemřel. Pronásledován výčitkami svědomí, že prodejem darované knihy zavinil smrt starce a že možná od sebe odvrátil možnost záchrany, rozhodne se vydat se se svými synovci a pomocníkem za vyslancem a knihu znovu získat za každou cenu. Ke skupině se 26. srpna připojuje také obyvatelka Džubajlu Marta, aby se pokusila vyřešit svoji situaci vdané ženy, jejíž manžel se před šesti lety, krátce po svatbě, vydal za obchodem se všemi jejími úsporami a od té doby se v Džubajlu neobjevil.\n\nMarta je během cesty vydávána za Baltazarovu ženu, ale teprve cestou se do sebe zamilují a stanou se milenci.\n\nPřes Tripolis a Aleppo Baltazar a jeho družina dorazí na konci října do Konstantinopole. Zjišťuje, že Marmontel zemřel, knihu se mu však nepodaří získat. Marta u konstantinopolských úředníků nezíská informace o smrti anebo místě pobytu manžela. Přesvědčí ale Baltazara, aby se s ní vydal do Smyrny, kde by podle zvěstí mohl její manžel pobývat.\n\nPrvní sešit zanechal Baltazar v Konstantinopoli u přítele Barinelliho.\n\nVe Smyrně je Baltazar svědkem působení Šabtaje Cvi, který se prohlásil za mesiáše a ohlašuje konec světa na rok 1666. Také náhodou zjistí, že kniha \"Sté jméno\" se nyní možná nachází v Londýně.\n\nMarta oznámí Baltazarovi, že je těhotná. Pátrání po jejím manželovi zavádí Baltazara na ostrov Chios. Své synovce zanechává ve Smyrně v ochraně svého židovského přítele Majmúna, na Chios se vydává pouze s Martou a sluhou Hátimem.\n\nDruhý sešit zůstal na ostrově Chios, třetí začíná psát v italském Janově. Baltazar s odstupem dvou měsíců popisuje události, které ho donutily přerušit psaní deníku a přivedly do Janova.\n\nMartin manžel skutečně pobýval na ostrově, ale oproti Baltazarovu očekávání Marta u svého manžela zůstala. Ten navíc na Baltazara nastražil léčku: naznačil Baltazarovi, že Martu zabil a on jej pak z této vraždy obvinil. Za křivé obvinění byl pak Baltazar obrán o všechny peníze a ihned vyhoštěn z ostrova. Do Janova tedy Baltazar dorazil sám, na pašerácké lodi. Šťastnou náhodou narazil na bohatého janovského obchodníka Gregoria Mangiavaccu, jehož předci kdysi patřili ke spojencům Embriaců a který si považoval za čest, že může Baltazara ubytovat ve svém domě. Záhy Baltazarovi dokonce nabídl ruku své nejmladší dcery Giacominetty. Baltazar je ale stále zamilovaný do Marty a plánuje, že se vrátí zpět do Džubajlu, aby se opět ujal své živnosti. Nicméně stále váhá, protože návrat do Džubajlu by znamenal vzdát se pátrání po \"Stém jménu\".\n\nBaltazar se nakonec rozhodne odjet do Londýna. Gregorio ho požádá, aby cestou doručil dopis jeho obchodnímu partneru v Lisabonu. Baltazar se plaví na lodi, které velí pověrčivý kapitán. Během plavby se spřátelí s Benátčanem Girolamem Durrazzim a Peršanem, který si říká Alí Isfahán. Přes Menorcu a Tanger dorazí Baltazar do Lisabonu, kde odevzdá Gregoriův dopis. Dopis obsahuje žádost, aby Baltazar převzal velkou finanční částku a doručil ji do Janova. Baltazar pochopí, že se ho Gregorio snaží za každou cenu přimět, aby se na zpáteční cestě zastavil v Janově.\n\nNavzdory varování, že mezi Anglií a Holandskem zuří válka, odplouvá kapitán do Londýna. Cestou je loď obsazena Holanďany. Baltazar se plaví do Amsterdamu jako zajatec Holanďanů, v zajetí (na lodi i na pevnině) stráví téměř padesát dní. Poté co je loď zbavena nákladu, odplouvá do Londýna.\n\nV Londýně se Baltazar opět pouští do hledání \"Stého jména\". Nalezne jej v hostinci u muže, který si říká kaplan. Protože kaplan neumí arabsky, nabídne Baltazarovi obchod: když mu knihu přečte a přeloží od začátku do konce, může si ji po přečtení odnést. Brzy zjišťuje, že knihu nedokáže číst. Pokaždé když se o to snaží, jakoby se mu zatemnil zrak a nemůže číst. Nakonec je Baltazar nucen předstírat, že knihu překládá a její obsah si vymýšlí.\n\nV Londýně se Baltazar zamiluje do hostinské Bess.\n\n12. září Londýn zachvátí požár.\n\nTřetí sešit zůstal v Londýně, Baltazar se domnívá, že shořel, a po více než měsíci v Janově popisuje, jak unikl z hořícího Londýna.\n\nJako cizinec by byl Baltazar Londýňany pravděpodobně lynčován jako původce požáru, a tak musel rychle uprchnout. Před útěkem mu kaplan daruje \"Sté jméno\". Bess pomůže Baltazarovi uprchnout z Londýna, sama ale zůstává v Londýně.\n\nPřes Calais, Paříž, Lyon, Avignon a Nice dorazí Baltazar opět do Janova a ubytuje se u Gregoria.\n\nV Janově se Baltazar potkává s kapitánem, na jehož lodi plul z Chiu do Janova, a dohodnou se, že pojedou spolu na Chios, aby vyrvali Martu a Baltazarovo dítě z rukou krutého manžela. Gregorio si na Baltazarovi vymůže slib, že když nezíská zpět Martu, vezme si jeho dceru Giacominettu a zůstane v Janově.\n\nNa Chiu Marta veřejně prohlásí, že nikdy nebyla těhotná a že chce zůstat se svým manželem na ostrově. Baltazar nevěří, že by s ním Marta nechtěla odjet, dokonce ho napadá, že ho všichni obelhali – Marta, kapitán i Gregorio.\n\nNakonec se ale Baltazar smiřuje se situací, rozhodne se zůstat v Janově a požádat o roku Gregoriovy dcery.\n\nPoslední zápis do deníku Baltazar dokončuje za svítání 1. ledna 1667. \"Sté jméno\" stále nedokáže číst, a tak se rozhodne knihu \"nenápadně zasunout do změti svazků v knihovně, aby se jí jednoho dne, za mnoho let, zmocnily jiné ruce a ponořily se do ní jiné oči, které už nebudou zastřené\" (s. 318).\n\n\n\n\n"}
{"id": "1322894", "url": "https://cs.wikipedia.org/wiki?curid=1322894", "title": "460 (číslo)", "text": "460 (číslo)\n\nČtyři sta šedesát je přirozené číslo. Římskými číslicemi se zapisuje CDLX a řeckými číslicemi υξ. Následuje po číslu čtyři sta padesát devět a předchází číslu čtyři sta šedesát jedna.\n\n460 je:\n\n"}
{"id": "1322897", "url": "https://cs.wikipedia.org/wiki?curid=1322897", "title": "Aleksandar Deroko", "text": "Aleksandar Deroko\n\nAleksandar Deroko (v srbské cyrilici Александар Дероко; 4. září 1894, Bělehrad, Srbsko – 30. listopadu 1988, Bělehrad, SFRJ) byl srbský architekt, umělec a spisovatel. Byl profesorem Univerzity v Bělehradě a členem SANU.\n\nJeho rodina byla benátského původu. Sám Aleksandr nebyl dobrým studentem na střední škole. Před vypuknutím první světové války se zapsal na studia technické fakulty Univerzity v Bělehradu. Během války se stal dobrovolníkem v dělostřelectvu. Převelen byl do Skopje, kde sloužil v jednotce o 1300 lidech. V roce 1915 byl poslán na studia do Francie a neúčastnil se proto stažení srbské armády na Korfu. Později bojoval na Soluňské frontě.\n\nArchitekturu následně studoval v Římě, v Praze, Brně a v Bělehradu, kde svá studia v roce 1926 zakončil. Poté ještě strávil nějakou dobu jako stipendista v Paříži, kde se věnoval studiu byzantské architektury. O rok později navrhl první objekt, kterým se stal dům plukovníka Elezoviće v Bělehradě. Za ní získal různá ocenění a dostal se do lepšího povědomí jugoslávské architektonické obce.\n\nV roce 1930 se stal univerzitním profesorem v Bělehradě; vyučoval středověkou a byzantskou architekturu. Spolu s Bogdanem Nestorovićem vypracoval v téže době projekt chrámu svatého Sávy, který byl ohodnocen druhou cenou, ale i přesto byl nakonec realizován. Od roku 1956 byl členem SANU. Deroko napsal řadu knih, mezi které patří \"Středověké hrady na Dunaji\" (1964), nebo \"Mangupluci oko Kalemegdana\" (1987). Jednu knih věnoval také i klášterům na hoře Athos, které za svůj život několikrát navštívil.\n\nAleksandar Deroko se věnoval především církevním stavbám, mezi které patřily např.\n\n"}
{"id": "1322900", "url": "https://cs.wikipedia.org/wiki?curid=1322900", "title": "Take Me Out (česko-slovenský pořad)", "text": "Take Me Out (česko-slovenský pořad)\n\nTake Me Out je seznamovací reality show, patřící do skupiny FremantleMedia, vysílána českou televizí Prima a slovenskou televizí TV JOJ. Samotná „hra“ se skládá z pěti kol, kde v prvních třech kolech se rozhodují ženy, zdali mají o muže zájem či ne, pomocí bzučáku na svém stolečku. Další dvě kola patří muži, který rozhoduje, se kterou ženou by odešel na rande. V každém díle se představí 4 svobodní muži a budou se snažit zaujmout 30 žen. 15 žen z České republiky (pravá strana z pohledu diváka) a 15 žen ze Slovenska (levá strana z pohledu diváka). V případě, že žena odejde s mužem na rande, je její místo u stolečku u dalšího muže nahrazeno jinou ženou.\n\nV prvním kole muž sjede dolů výtahem, pozdraví se se ženami a nakonec se sám představí a řekne něco o sobě. Většinou jak se jmenuje, odkud je a jaké jsou jeho záliby. Ženy mají možnost prvního hlasování. Pokud se ženám muž líbí, nechají stoleček svítit. V případě, že se jim nelíbí, zhasnou stoleček bzučákem.\n\nV tomto kole se většinou ukáže soukromý život muže prostřednictvím videa. Ve videu mluví samotný muž nebo jeho přátelé. Ženy opět hlasují stejně jako v prvním kole.\n\nVe třetím kole muž ukáže svůj talent a šarm a vystoupí před ženami a publikem naživo, nebo se pustí druhá video vizitka. Stejně jako v předchozích kolech ženy hlasují, avšak již naposled. Pokud zůstanou svítit pouze dva stolečky, čtvrté kolo se přeskakuje.\n\nV případě, že se muž dostane do čtvrtého kola, zhasíná stolečky muž ženám, o které nemá zájem a se kterými by nechtěl odejít na rande. Nechá svítit pouze dva stolečky.\n\nMuž položí otázku dvěma zbývajícím ženám a na základě odpovědi se rozhodne, které zhasne stoleček a se kterou odejde na rande.\n\n\n\n„Jestli není WOW, řeknete mu ČAU!“ a různé obdoby v tomto stylu. \n"}
{"id": "1322901", "url": "https://cs.wikipedia.org/wiki?curid=1322901", "title": "Nebojša Mitrić", "text": "Nebojša Mitrić\n\nNebojša Mitrić (v srbské cyrilici Небојша Митрић; 7. července 1931, Bělehrad, Království Jugoslávie – 23. srpna 1989, Bělehrad, SFRJ) byl srbský akademický sochař.\n\nV Bělehradu vystudoval základní školu, gymnázium a poté pokračoval na Akademii aplikovaných věd. Jeho práce zahrnovaly hlavně dekorativní sochy a reliéfové plastiky. Mezi jeho práce patří ale i velká sousoší (např. Car Lazar v Kruševaci nebo socha despota Štěpána Lazareviće z Bělehradu. Jeho posledním dílem byl mnohatunový kříž na vrcholu chrámu svatého Sávy v Bělehradě, který byl vztyčen v roce 1989.\n\nV roce 1989 spáchal sebevraždu.\n"}
{"id": "1322904", "url": "https://cs.wikipedia.org/wiki?curid=1322904", "title": "Spitfire (rozcestník)", "text": "Spitfire (rozcestník)\n\nSpitfire byl britský stíhací letoun v době druhé světové války. Označení se může vztahovat také k dalším významům:\n\n"}
{"id": "1322938", "url": "https://cs.wikipedia.org/wiki?curid=1322938", "title": "Singapurské letectvo", "text": "Singapurské letectvo\n\nVzdušné síly republiky Singapur (, , , , často známé pod zkratkou RSAF) jsou letectvo ozbrojených sil Singapuru. Původně vznikly v roce 1968 pod názvem Singapurské velitelství protivzdušné obrany (\"Singapore Air Defence Command\", SADC) a svůj současný název získaly v roce 1975. RSAF v současné době působí ze čtyř hlavních základen - Tengah, Paya Lebar, Changi a Sembawang.\nTabulka obsahuje přehled letecké techniky Singapurského letectva podle Flightglobal.com.\n\n"}
{"id": "1322941", "url": "https://cs.wikipedia.org/wiki?curid=1322941", "title": "Palanok", "text": "Palanok\n\nPalanok (ukrajinsky Паланок, maďarsky Munkács vára) je hrad v Mukačevu, v Zakarpatské oblasti Ukrajiny. \n\nZámek se nachází na jihovýchodním okraji města, na vysokém návrší sopečného původu, které je 408 m dlouhé, 266 m široké a okolní terén převyšuje o 68 metrů. Jeho vrchol, na němž se hrad nachází, má plochu o rozměru 14 000 m². Samotný hrad se dělí na tři části podle jednotlivých nádvoří.\n\nHrad byl zbudován na základě rozhodnutí uherského krále Bély IV. v 13. století. Uherský panovník tím reagoval na tatarské nájezdy z let 1240–1241; nový hrad měl sloužit k ochraně východní hranice království. Původní stavbu rozšířil v letech 1396–1414 kníže z Podolí Teodor Koriatovič. Následujících dvěstě let hrad často měnil svého vlastníka. \n\nAž v roce 1633 jej koupil sedmihradský kníže Jiří I. Rákoczi. Během nadvlády rodu Rákocziů byl hrad postupně rozšiřován a obnovován. V červnu 1682 se zde uskutečnila svatba sedmihradského knížete Imre Thökolyho a Heleny Zrínské. Hrad byl také centrem uherských povstání proti Habsburkům. Ti jej obsadili v roce 1711 a dali do správy rodu Schönbornů. Od roku 1789 až do roku 1896 se zde nacházelo vězení, kde byla umístěna řada politických vězňů, např. Alexandros Ypsilanti (1821–1823). Vězení bylo uzavřeno při příležitosti výročí 1000. let existence uherského státu; vláda hrad odkoupila a vezně přesunula do jiných míst.\n\nOd roku 1926 se zde nacházela kasarna československé armády. Roku 1938 je po První vídeňské arbitráži převzala armáda Maďarska. V šedesátých letech 20. století se na zámku nacházela zemědělská škola. V současné době se jedná o turistickou atrakci města. Místnosti hradu slouží jako muzea a galerie.\n"}
{"id": "1322942", "url": "https://cs.wikipedia.org/wiki?curid=1322942", "title": "RSAF", "text": "RSAF\n\nZkratka RSAF může mít více významů:\n"}
{"id": "1322944", "url": "https://cs.wikipedia.org/wiki?curid=1322944", "title": "Ambiguity effect", "text": "Ambiguity effect\n\nAmbiguity effect (česky efekt nejednoznačnosti) je kognitivní zkreslení, při němž je lidské rozhodování ovlivněno nedostatkem informací či \"ambiguitou\" - neurčitostí. Efekt se projevuje tak, že lidé mají tendenci volit takové možnosti, u nichž je pravděpodobnost příznivého výsledku známá, oproti možnostem s neurčitým vývojem. Efekt byl poprvé popsán Danielem Ellsbergem v roce 1961.\n\nJedním příkladem, jak se může \"ambiguity effect\" projevovat, by mohla být averze k risku v ekonomice. Při koupi domu si mnoho lidí raději vybírá hypotéku s fixní úrokovou sazbou, u které se banka zaručuje za neměnné podmínky, než hypotéku s proměnlivou hypotékou, kde je sazba kolísá s vývojem trhu - a to přestože bylo statisticky prokázáno, že je proměnlivá hypotéka obvykle výhodnější.\n\nJako jiný příklad uvažujme uzavřenou krabici se 30 míčky. Víme, že míčky jsou buďto červené, černé, nebo bílé a že právě 10 míčků je červených, zatímco zbylých 20 může být se stejnou pravděpodobností jak černých, tak bílých.\n\nNyní dostaneme dvě nabídky:\n\n<br>Přestože je pravděpodobnost, že vytáhneme vítězný míček v této hře stejná pro obě možnosti, lidé mají silnou tendenci volit spíše možnost X, kde jsou podmínky, za kterých vyhráváme, průhlednější.\n\nKaždodenním příkladem by mohl být způsob, jakým se lidé rozhodují investovat peníze. Investor, který se bojí rizik může upřednostňovat \"bezpečné\" investice jako vládní dluhopisy a bankovní vklady, spíše než akcie a fondy. Přestože mohou dlouhodobě znamenat tyto investice větší zisk, krátkodobé výkyvy mohou vytvářet dojem menší šance na výdělek. Podobným způsobem může \"ambiguity\" vysvětlovat, proč jsou lidé zdráhaví při přejímání nových pracovních postupů.\n\nJedním z možných vysvětlení tohoto efektu je, že lidé se drží určitých pravidel (heuristických), aby se vyhnuly možnostem, kde informace o úspěšnosti chybí. Lidé se tak snaží chybějící informace nalézt, což zachycuje jejich pozornost svou špatnou čitelností - z podobného důvodu proto lidé upřednostňují kognitivně fluentní (jednoduše zpracovatelné) možnosti.\n"}
{"id": "1322952", "url": "https://cs.wikipedia.org/wiki?curid=1322952", "title": "Modlin", "text": "Modlin\n\nModlin může být:\n\n\n\n"}
{"id": "1322956", "url": "https://cs.wikipedia.org/wiki?curid=1322956", "title": "Ruské velvyslanectví v Praze", "text": "Ruské velvyslanectví v Praze\n\nRuské velvyslanectví v Česku se nachází v pražské Bubenči na adrese náměstí Borise Němcova 1, poblíž Místodržitelského letohrádku. Dlouhodobě patří mezi personálně nejsilnější zahraniční ambasády v Česku. K 1. červnu 2017 mělo Velvyslanectví Ruska 48 členů diplomatického personálu a 81 členů administrativně-technického personálu. Ruským velvyslancem je od roku 2016 Alexandr Zmejevskij (stav k r. 2017).\n\nSoučástí areálu velvyslanectví je také ruská střední škola.\n\nRuská federace má v Česku kromě ambasády v Praze také konzultáty v Brně, Ostravě a Karlových Varech.\n\nBudova, ve kterém sídlí velvyslanectví, byla postavená v roce 1927 židovským bankéřem Jiřím Popprem. Ten před válkou s Edvardem Benešem (ve stejném letadle) uprchl do exilu. Dne 16. března 1939 byl dům při okupaci Československa zabaven německými nacisty a stal se pražským sídlem Gestapa. Byl zde vybudován systém bezpečnostních tunelů a tajných chodeb.\n\nNa konci války v roce 1945 se rodina pokusila dům získat zpět, nakonec se tak ale nestalo, také kvůli Benešovým dekretům. Poté, co se Beneš vrátil do vlasti, daroval budovu jako dárek Sovětskému svazu.\n\nV roce 2008 se Lisabeth Popper, dcera Jiřího Poppera snažila získat dům díky restitucím zpět. To se ale nepodařilo.\n\nV roce 2020 bylo u ambasády přejmenování náměstí Pod kaštany na náměstí Borise Němcova, podle stejnojmenného ruského opozičního liberálního politika, který byl zavražděn v roce 2015.\n\n\n"}
{"id": "1322959", "url": "https://cs.wikipedia.org/wiki?curid=1322959", "title": "Vaso Butozan", "text": "Vaso Butozan\n\nVaso Butozan (5. prosince 1902 Starčevo, okres Pančevo, Uherské království – 15. května 1974 Záhřeb, Jugoslávie) byl bosenskohercegovský veterinární lékař, politik a akademik srbského původu.\n\nNarodil se v obci Starčevo v uherské části habsburské monarchie. Gymnázium navštěvoval v Pančevu, posléze se zapsal na studia zvěrolékařství v Záhřebu. V chorvatské metropoli posléze roku 1931 získal doktorát. Následně pracoval jako odborný asistent na Fakultě veterinárního lékařství a od roku 1933 jako ředitel Veterinárního epidemiologického oddělení v Banja Luce, načež pracoval i jako bakteriolog, sérolog, epizootiolog a hematolog. Roku 1939 vstoupil do Komunistické strany Jugoslávie.\n\nPo německé invazi do Jugoslávie na jaře 1941 se připojil ke komunistickému partyzánskému hnutí odporu. Během války pracoval jako sanitární referent v Bosenské krajině a nato v Prvním bosenském sboru, politický komisař, člen Předsednictva ZAVNOBiH a delegát AVNOJ. Od roku 1943 byl členem Oblastního národně osvobozeneckého výboru pro Bosenskou krajinu.\n\nMezi lety 1949 a 1950 pracoval jako řádný profesor na Zemědělsko-lesnické fakultě v Sarajevu, nato v roce 1950 přešel na nově zřízenou Fakultu veterinárního lékařství. Roku 1949 se stal prvním rektorem právě založené Univerzity v Sarajevu (1949–1950 a 1952–1956), pak i členem Učené společnosti Bosny a Hercegoviny (od 1952, předseda 1959 do 1966), která roku 1966 nakonec přerostla v Akademii věd a umění Bosny a Hercegoviny (předseda od 1966 do 1968). Později byl přijat i do Slovinské akademie věd a umění (dopisujícím členem od 7. února 1967.) V poválečné době zasedal v republikovém parlamentu Bosny a Hercegoviny a Svazovém parlamentu Jugoslávie, dále v ÚV Svazu komunistů Jugoslávie a mnoha jiných organizacích.\n"}
{"id": "1322960", "url": "https://cs.wikipedia.org/wiki?curid=1322960", "title": "Putování Karla Velikého do Jeruzaléma a Konstantinopole", "text": "Putování Karla Velikého do Jeruzaléma a Konstantinopole\n\nPutování Karla Velikého do Jeruzaléma a Konstantinopole (\"Le Pèlerinage Charlemagne a Jérusalem et a Constantinople\") je francouzský středověký hrdinský epos, jeden z tzv. \"chansons de geste\", patřící do \"Královského (karolínského) cyklu\". Píseň je z počátku 12. století, je to nejkratší epos cyklu a jde o první dochovanou píseň složenou v alexandrínech. Nezakládá se na žádné historické události a vykazuje burleskní až parodické prvky. Inspirací k části písně byla zřejmě legenda o původu ostatků Božího umučení v katedrále Saint-Denis (Katedrála svatého Diviše).\n\nČasto se tato \"klerikální parodie\" považuje za důkaz nepřízně církve k hrdinskému eposu. Romanista Gaston Paris však v této písni spatřuje nejstarší doklad posměvačné kritičnosti měšťanstva, protože transponuje do komického slohu i legendu o původu ostatků v Saint-Denis.\n\nPodnětem k výpravě byla uražená ješitnost Karla Velikého, když mu jeho choť lehkovážně řekla, že byzantskému císaři Hugonovi sluší koruna a meč více než jemu. Císař se chce o tom na vlastní oči přesvědčit a hrozí manželce smrtí, pokud to nebude pravda. Vydá se proto v poutnickém rouchu a v průvodu svých dvanácti paladinů na cestu.\n\nNejprve zamíří do Jeruzaléma k Božímu hrobu, kde si jej jakýsi Žid splete s Ježíšem a jeho paladiny s apoštoly a zděšen to oznámí patriarchovi. Když patriarcha s procesím kněží přispěchá, Karel se mu dá poznat. Za to jej patriarcha obdaří přídomkem \"Veliký\" a daruje mu ostatky Božího umučení, které císař Karel po svém návratu do Francie uloží v katedrále Saint-Denis.\n\nPo příchodu do Konstantinopole je císař Hugon slavnostně přivítá, pozve do svého kouzelného paláce a uspořádá zde hostinu. Po jejím skončení odvede Hugon své hosty rozjařené vínem do ložnice. Zde jeho zvěd, ukrytý v pilíři, vyslechne vychloubačné řeči Francouzů týkajících se jejich výkonů mužské zdatnosti. Hugon pak žádá pod trestem smrti jejich splnění. Francouzi jsou naštěstí pod ochranou ostatků Božího umučení a když se kají, zjeví se jim anděl a přislíbí jim ve zkoušce pomoc, takže pro ně zázračně vše dobře dopadne.Když se pak oba císaři objeví ve slavnostním úboru, uznají Francouzi, že císařovna neprávem považovala Hugona za majestátnějšího, což jí Karel po svém návratu velkodušně odpustí.\n\n"}
{"id": "1322962", "url": "https://cs.wikipedia.org/wiki?curid=1322962", "title": "Ascending to Infinity", "text": "Ascending to Infinity\n\n\n\n\n"}
{"id": "1322965", "url": "https://cs.wikipedia.org/wiki?curid=1322965", "title": "Winfried Pilz", "text": "Winfried Pilz\n\nWinfried Pilz (4. července 1940 Varnsdorf – 23. února 2019 Görlitz) byl německý římskokatolický kněz a autor písní s náboženskou tématikou.\n\nOd roku 1966 sloužil Winfried Pilz jako kněz kolínské arcidiecéze. Téměř 18 let byl rektorem vzdělávacího střediska Haus Altenberg v Altenbergu u Kolína nad Rýnem a zároveň zastával funkci arcidiecézního pastora pro mládež. Později působil jako referent mládežnického střediska v Düsseldorfu. V Altenbergu, kde se nacházel mezi lety 1133 a 1806 cisterciácký klášter, navázal v 70. a 80. letech 20. století na motto „Ora et labora“ a položil zde základy k akcím určeným pro práci s mládeží, které se nazývají . V letech 1990–2000 sloužil jako farář v Kaarstu.\n\nOd roku 2000 do 2010 působil monsignore Winfried Pilz jako prezident misijní organizace a řídil tak tříkrálové sbírky v celém Německu. Roku 2007 byl zvolen prezidentem německé misijní rady . V letech 2010 až 2012 pobýval v Praze jako zahraniční pastorační pracovník. Roku 2012 odešel do penze a usídlil se v saském Leutersdorfu, jenž hraničí s jeho rodným městem Varnsdorfem. Příležitostně sloužil mše svaté a pořádal kulturní akce v kostele svatého Františka z Assisi ve Studánce a okolí.\n\nWinfried Pilz zemřel 23. února 2019 ve večerních hodinách v görlitzké Maltézské nemocnici sv. Karla (). Poslední rozloučení proběhlo 9. března 2019 v leutersdorfském kostele Nanebevzetí Panny Marie. Následně byl pohřben do rodinné hrobky ha hřbitově ve Studánce.\n\nWinfried Pilz otextoval a složil řadu skladeb žánru (česky „nová duchovní hudba“). Nejznámější z nich je německá verze písně „Laudato si“.\n\n\n"}
{"id": "1322971", "url": "https://cs.wikipedia.org/wiki?curid=1322971", "title": "Cornelis Bloemaert", "text": "Cornelis Bloemaert\n\nCornelis Bloemaert II (1603 – 28. září 1692) byl nizozemský malíř a rytec. \n\nCornelis Bloemaert se narodil v Utrechtu. Studoval u svého otce Abrahama Bloemera a jeho bratrů Hendricka a Adriaana spolu s dalším otcovým žákem Gerardem van Honthorstem. Přestože studoval malbu, věnoval se především tvorbě grafiky, kterou studoval u Crispijna van de Passeho. Pro jeho rytiny je příznačná bohatost barev a hladkost jejich přechodů. V roce 1630 odcestoval do Paříže, v roce 1633 odešel do Říma. Mezi jeho žáky byli Michel Natalis a Gilles Rousselet. Mezi jeho známější rytiny patří \"Svatá rodina\" od Annibale Carracciho, \"Adorace pastýřů\" od Pietro da Cortony a \"Meleager\" Petera Paula Rubense.\n\nPodle Houbrakena Bloemaert v Římě vytvořil rytiny mnoha italských obrazů. V letech 1664-1677 pracoval s Charlesem de la Haye a dokončil gravírování fresek Pietro da Cortony ve Florencii v Palazzo Pitti. V letech 1659 až 1667 pracoval na rytinách pro italského jezuitského historiografa a spisovatele Daniella Bartoliho, pro jeho monumentální dílo \"Istoria della Compagnia di Gesu\" (Řím, 1650–1673), klasické dílo italské literatury, které obsahuje šest svazků s celkovým rozsahem přes 10 000 stran. Protože mezitím jeho otec zemřel, rozhodl se nevracet domů a zůstal v Římě až do své smrti.\n\nByl členem spolku Bentvueghels s přezdívkou \"Winter (Zima)\" .\n"}
{"id": "1322972", "url": "https://cs.wikipedia.org/wiki?curid=1322972", "title": "Mont des Arts", "text": "Mont des Arts\n\nMont des Arts (nizozemsky Kunstberg, doslova \"pahorek/vrcholek umění\") je neformální část belgické metropole Bruselu. V průběhu dějin proměnila svůj vzhled více než dramaticky. \n\nOblast Mont des Arts byla v dějinách Bruselu velmi hustě osídlenou částí Quartier Saint Roches. Na závěru 19. století se tehdejší belgický král Leopold II. rozhodl kopec transformovat a nařídil pozemky pod jednotlivými domy koupit. Původní budovy byly zbourány a na jejich místě zůstaly proluky, neboť královský návrh zde vybudovat řadu nových kulturních institucí narazil na nedostatek finančních prostředků. V roce 1910, kdy se v Bruselu konala Všeobecná výstava, nařídil král oblast upravit alespoň jako provizorní park/zahradu. Kromě zelených ploch zde vzniklo monumentální schodiště s kaskádovitými fontánami, které spojovaly královský palác s třídou Boulevard de'lEmpereur. V 50. letech 20. století byl postupně park obestavěn řadou moderních budov, které vznikly po výstavbě železničního tunelu a uvolnění potřebného místa. Jednalo se o řadu muzeí a belgickou královskou knihovnu. Novou zahradu, která vznikla v polovině 50. let, navrhl architekt René Péchère.\n\nMísto je také známé díky oblíbeným výhledům na historické centrum Bruselu. Je z něj vidět také i historická radnice a náměstí Grande Place. Za dobré viditelnosti lze spatřit i katedrálu na vrcholu Koekelberg a Atomium.\n"}
{"id": "1322977", "url": "https://cs.wikipedia.org/wiki?curid=1322977", "title": "Lê Dung", "text": "Lê Dung\n\nNSND Lê Thị Dung (Hòn Gai, Quảng Ninh, 5. června 1951 - 29. ledna 2001, Hanoj) byla vietnamská operní zpěvačka. Narodila se ve Vietnamu, ale studovala na Moskevské státní konzervatoři. V roce 1993 byla jmenována národní umělkyní (NSND).\n"}
{"id": "1322981", "url": "https://cs.wikipedia.org/wiki?curid=1322981", "title": "PVK Olymp Praha", "text": "PVK Olymp Praha\n\nPVK Olymp Praha je název sportovních oddílů:\n\n"}
{"id": "1322982", "url": "https://cs.wikipedia.org/wiki?curid=1322982", "title": "Pat McCormicková", "text": "Pat McCormicková\n\nPatricia Joan McCormicková, rozená Kellerová (* 12. května 1930, Seal Beach) je bývalá americká skokanka do vody. Závodit začala v roce 1947, nominace na olympiádu v roce 1948 jí těsně unikla, na olympiádě 1952 vyhrála skoky z prkna i věže a na olympiádě 1956 obě prvenství obhájila. Její bilanci čtyř zlatých medailí ve skocích do vody vyrovnal až Greg Louganis. Na Panamerických hrách vyhrála v roce 1951 skoky z věže a z prkna byla druhá, v roce 1955 získala obě zlaté medaile. V roce 1956 vyhrála James E. Sullivan Award i anketu agentury Associated Press o sportovce roku.\n\nPo ukončení sportovní kariéry působila jako modelka. Byla také členkou organizačního výboru Letních olympijských her 1984 v Los Angeles a nesla olympijskou vlajku při zahajovacím ceremoniálu.\n\nSkokany do vody byli i její manžel John McCormick a dcera Kelly McCormicková, která získala stříbrnou olympijskou medaili na OH 1984 a bronzovou na OH 1988.\n\n"}
{"id": "1322984", "url": "https://cs.wikipedia.org/wiki?curid=1322984", "title": "Hon na pačlověky", "text": "Hon na pačlověky\n\nHon na pačlověky (v anglickém originále ) je novozélandské dobrodružné filmové komediální drama z roku 2016 režiséra Taiky Waititiho.\n\nDěj filmu je zasazen na odlehlou farmu v novozélandské divočině, kde žije se svým nerudným manželem Hectorem veselá Bella, která se chce jakožto pěstounka postarat o Rickyho, mladého maorského raubíře z polepšovny. Když Ricky dorazí na farmu, nemá o rodinu zájem a je odtažitý, neangažovaný. Po chvíli si k němu ale aktivní Bella najde cestu. V tu chvíli ale Bella umírá a z odboru péče o děti přichází dopis, že se už pro Rickyho hledá novou rodinu, vzhledem k nové situaci. Ricky ale mezitím začal považovat farmu za svůj nový domov a chce tak na ní zůstat. Mrzutý Hector je ale proti a Ricky tak opouští domov s puškou a psem, aby se nemusel vydat odboru péče o děti a budoucí nové rodině. Hektor ho ale nachází v lese a chce ho odvést domů, jenže v tom si zraní nohu a jejich cesta se tak zpomalí. Mezitím už je pohřešuje policie, protože odbor péče o děti Rickyho nenašel na statku ve stanovený termín převzetí, a z Rickyho a Hectora se nakonec stávají kamarádi na útěku.\n\nPo čtyřech měsících na útěku už jsou oba oslavováni veřejností jako bojovníci za svou svobodu, kteří zachránili život ohroženému strážci parku, jehož nalezli v jedné lesní chatě ve stavu ohrožení života a zavolali mu pomoc. Prožívají spolu další dobrodružství a začíná zima. Na jaře potkávají podivína, který způsobí, že jsou téměř dopadeni, ale poskytne jim „plecháč“, jeho pickup s pohonem všech kol. Následná honička napříč divočinou s policejními auty, vrtulníky a obrněným transportérem je doplněna dokonce i účastí armády a oba jsou dopadeni. Rickyho si bere do péče rodina, s kterou se seznámil během dobrodružství na útěku, a Hector jde na rok do vězení. Po propuštění si ho nachází Ricky a bere si ho s sebou do své nové rodiny.\n"}
{"id": "1322987", "url": "https://cs.wikipedia.org/wiki?curid=1322987", "title": "Radlická mlékárna", "text": "Radlická mlékárna\n\nRadlická mlékárna je bývalý průmyslový areál v Praze-Smíchově v ulici Nádražní, který se nachází naproti Smíchovskému nádraží.\n\nMlékárnu pod názvem „Parní mlékárna správy statku Radlice“ založil roku 1872 Karl Kirschner, majitel statku v Lochkově a nájemce velkostatku Johanna Adolfa knížete Schwarzenberka, který od správy schwarzenberského panství se sídlem v Jinonicích koupil jednu budovu statku v Radlicích. Tu pak přestavěl na soukromou mlékárnu. Zpočátku mlékárna zpracovávala mléko vlastní výroby, později také od jiných dodavatelů. Protože se výroba rozšiřovala, podal Kirschnerův syn Karl Otto 22. ledna 1895 c. k. okresnímu hejtmanství žádost o povolení stavby nové mlékárny na Smíchově na pozemku čp. 1465/2 naproti smíchovskému nádraží. Ve 2. polovině roku 1895 byla stavba zahájena, v prosinci roku 1896 zkolaudována. Nová mlékárna „Karl Otto Kirschner Radlická parní mlékárna na Smíchově“ (\"K. O. Kirschner Radlitzer Dampfmolkerei in Smíchov\") denně zpracovala 30 tisíc litrů mléka.\n\nPo spojení s přírodovědcem Georgen Zirnem roku 1900 byla vyvinuta nová technologie kondenzování mléka a o šest let později založena Anglo-kontinentální akciová společnost. Mlékárna měla pobočky v Březnici, Hodonicích a také ve Vídni a expandovala do Francie. Roku 1912 při přestavbě získala výrobní halu s konstrukcí tvořenou progresivním ocelovým skeletem.\n\nPo znárodnění roku 1947 se závod stal součástí n.p. Pražské mlékárny a později koncernu Laktos. Roku 1992 byla výroba zastavena a budovy prošly přestavbou.\n\nPrvní ovocný jogurt byl v Radlické mlékárně vyroben roku 1933 jako novinka. Vznikl z praktického důvodu – ovoce na povrchu jogurtu zamezovalo tvorbě plísní. Vrstva džemu nejen problém vyřešila, navíc jogurt získal zajímavou chuť a srazil jeho kyselost. Měl jahodovou a poté i meruňkovou příchuť.\n\nVýrobek byl dán k licenčnímu řízení a roku 1934 uveden na trh pod názvem Jovo. Jeho licence byla prodána do 15 zemí Evropy a v Československu ji koupilo 120 mlékáren. Po zavedení povinné pasterace mléka roku 1934 již plísně nevznikaly a džem se začal plnit na dno skleniček pod jogurt. Jovo se v závodě vyrábělo do roku 1962, potom jej nahradily jogurty plněné do plastových kelímků.\n\nMlékárna také zavedla službu rozvážení mléka přímo do domácností. Zužitkovala i odpad z výroby – z něj vyráběla koření Ilsa v tekutém stavu, později v kostkách.\n\nRadlická mlékárna měla nejen širokou síť prodejen, ve kterých prodávala mimo jiné své smetanové zákysy nebo kefíry, ale zavedla i mléčné bary, do kterých se chodilo na snídani nebo na svačinu.\nMlékárna k výrobkům rozdávala svým zákazníkům jako reklamu takzvané zálepky a sběratelské litografické kartičky.\n\nRoku 1922 mlékárna adaptovala někdejší konírnu Josefa Kozlíka čp. 948 z roku 1905 na prostory pro distribuci mléka. Roku 1925 postavila poblíž garáže a opravnu mlékárenských aut podle projektu Aloise Zimy. Přitom zde vznikla poschoďová budova skladu s kubizujícími tvary okenních šambrán (šambrány se nedochovaly). Garáže se později rozrostly o sousední pozemky, na kterých byly mlékárnou ve 30. letech 20. století postaveny dvě ocelové haly se světlíkem ve hřebeni střechy. Posuvná vrata haly byla namontována roku 1950, výtopna je z 60. let 20. století.\n\nPo zrušení mlékárny areál využíval autoservis.\n\n\n"}
{"id": "1322988", "url": "https://cs.wikipedia.org/wiki?curid=1322988", "title": "Baltofinové", "text": "Baltofinové\n\nBaltofinové neboli baltofinské národy sestávají z národů obývajících oblast kolem Baltského moře v severovýchodní Evropě, kteří mluví baltofinskými jazyky, zahrnující Finy, Estonce (včetně Võroů a Setuků), Karely (včetně Ludikovců a Jižních Karelců), Vepsy, Ižory, Voty a Livonce, stejně jako jejich potomky po celém světě. V některých případech jsou Kvenové, Ingrijští Finové, Tornedalci a mluvčí jazyka meänkieli zařazeni samostatně, spíše než součástí vlastních Finů. \n\nVětšina Baltských Finů jsou etničtí Finové a Estonci (více než 98 %), kteří žijí ve dvou nezávislých finických národních státech - Finsku a Estonsku. \n\nBaltofinové jsou také významnými menšinovými skupinami v sousedních zemích, ve Švédsku, Norsku a Rusku.\n"}
{"id": "1322990", "url": "https://cs.wikipedia.org/wiki?curid=1322990", "title": "Sedang", "text": "Sedang\n\nSedang bylo mezinárodně neuznávané království, které založil 3. června 1888 na území Francouzské Indočíny dobrodruh francouzské národnosti Marie-Charles David de Mayréna. Ten slíbil koloniální správě, že z příslušníků domorodého kmene Sedangů (\"Xo Dang\"), žijících v odlehlé části Annamského pohoří, postaví armádu, schopnou čelit případné siamské invazi. Svého vlivu v oblasti však nakonec využil k pokusu vyhlásit vlastní samostatný stát se sídlem v Kon Tumu: prohlásil se králem (v sedangštině \"agna\") s titulem Marie I., vztyčil vlastní vlajku, napsal ústavu, vydával známky a uděloval státní vyznamenání. Přestoupil také na islám a praktikoval mnohoženství. Později se snažil vyjednávat s francouzskou vládou, které nabídl odstoupení „svého“ území výměnou za monopol na místní přírodní bohatství, jinak se spojí s Němci. Když byl odmítnut, vydal se do Hongkongu vyjednávat s Brity, krátce nato zemřel za nevyjasněných okolností na malajském ostrově Tioman a jeho smrtí efemérní státeček definitivně zanikl. Později se objevily pokusy o obnovení Sedangu, ty však mají evidentní charakter mikronároda.\n\n"}
{"id": "1322991", "url": "https://cs.wikipedia.org/wiki?curid=1322991", "title": "Jozef Kertész", "text": "Jozef Kertész\n\nJozef Kertész (22. října 1917 Košice – 13. srpna 1996 tamtéž), uváděný též jako Kertész József, byl slovenský fotbalový záložník a trenér.\n\nBěhem druhé světové války hrál maďarskou ligu za Kassai AC a Diósgyőri VTK. S mužstvem DVTK se v ročníku 1941/42 probojoval až do finále maďarského poháru (prohra 2:6 s Ferencvárosem Budapešť). Po válce hrál v československé lize za Jednotu/Dynamo ČSD Košice (1945–1949).\n\nPo skončení hráčské kariéry se stal trenérem. Trénoval mj. v Moldavě nad Bodvou.\n\n"}
{"id": "1322993", "url": "https://cs.wikipedia.org/wiki?curid=1322993", "title": "Dirty Old Dogs", "text": "Dirty Old Dogs\n\nDirty Old Dogs je olomoucká hudební skupina mající základy v rocku, jež je dále obohacen prvky bluesu, psychedelického rocku a grunge. Kapela vznikla v roce 2016 a hraje ve složení\n\nV roce 2017, po úspěších v soutěžích Boom Cup a Jump into Colours, kapela zahrála na hudebním festivalu Colours of Ostrava.\n"}
{"id": "1322995", "url": "https://cs.wikipedia.org/wiki?curid=1322995", "title": "Albert van Ouwater", "text": "Albert van Ouwater\n\nAlbert van Ouwater, též Aelbert van Ouwater, původně zřejmě podle místa narození Oudewater (kolem 1415 Oudewater? u Goudy – kolem 1475 Haarlem) byl holandský malíř.\n\nO malířském školení Alberta van Ouwatera není nic známo, ale předpokládá se, že byl obeznámen s díly vlámských malířů Petruse Christuse, Rogiera van der Weyden, Dierica Boutse a Jana van Eycka, od kterého patrně převzal techniku olejomalby. Podle Karla van Mandera byl prvním velkým holandským (nikoli vlámským) malířem. Byl zakladatelem holandské malířské školy v Haarlemu. Ouwaterovým žákem byl Geertgen tot Sint Jans.\n\nV minulosti byl některými historiky umění ztotožňován s jinými holandskými mistry, jako Jacobem Bellaertem, Mistr Tiburtinské Sibylly, Mistr svatých obrazů nebo tvůrce miniatur v Turínsko-Milánské modlitební knize, ale tyto domněnky jsou považovány za vyvrácené.\n\nPodle Mandera byla Ouwaterova dílna proslulá malbou krajin, ale žádná taková díla se nezachovala. Mander zmiňuje oltářní obraz s apoštoly Petrem a Pavlem v poutní kapli Groote Kerk, kde na predelle byla namalována krajina s poutníky do Říma. Jediným dílem, které je bezpečně připsáno Albertu van Ouwaterovi je \"Vzkříšení Lazara\" (Gemäldegalerie Berlin). Obraz má neobvyklou vertikální kompozici, jako oltářní obraz Dierica Boutse \"Poslední večeře\" (Lovaň). Podle Smarta je možné, že oba malíři mohli nějaký čas společně pracovat v Lovani, než Ouwater přesídlil do Haarlemu. Byl inovátorem v užití světla, které jeho obrazům dává bohatší tonalitu a větší hutnost forem. Podle jiného zdroje je vztah obou malířů opačný – Bouts se narodil v Haarlemu a do Louvain přesídlil před rokem 1457.\n\n\n"}
{"id": "1322997", "url": "https://cs.wikipedia.org/wiki?curid=1322997", "title": "Čičava (okres Vranov nad Topľou)", "text": "Čičava (okres Vranov nad Topľou)\n\nČičava je obec na Slovensku v okrese Vranov nad Topľou. V roce 2016 zde žilo 1 267 obyvatel a rozloha katastru obce je 529 hektarů.\n\nPrvní písemná zmínka o obci pochází z roku 1270 (\"possessio Chychywa\"). Patřila pod panství hradu Čičava a později pod Vranovské panství.\n\nV obci stojí řeckokatolický chrám (cerkev), jehož nejstarší část archeologové datují do druhé poloviny 13. století.\n\n\n"}
{"id": "1323003", "url": "https://cs.wikipedia.org/wiki?curid=1323003", "title": "Divoch", "text": "Divoch\n\nDivoch (v anglickém originále \"The Wild One\") je americký film režiséra László Benedeka z roku 1953. Hlavní role v něm hrají Marlon Brando a Mary Murphy. Námětem filmu je povídka \"The Cyclists' Raid\", jejímž autorem je Frank Rooney. Ta byla inspirována skutečnou událostí, ke které došlo v kalifornském Hollisteru v červenci 1947.\n\nHlavní hrdina Johnny Strabler (Marlon Brando) je vůdcem motorkářského gangu Černí rebelové. Jsou to mladí lidé, kteří se jen tak projíždějí po Spojených státech, aniž by měli nějaký konkrétní cíl, bouří se proti všem pravidlům a vysmívají se autoritám. Jednou přijedou do města Carbonville v Kalifornii, způsobí zde veřejné pohoršení a naruší oficiálně pořádaný motocyklový závod. Jeden z členů gangu navíc ukradne sošku motocyklisty, připravenou jako cenu za 2. místo (protože cena za 1. místo byla příliš velká a nedala se schovat). Sošku přenechá ji Johnnymu, který si ji připevní na svůj motocykl.\n\nNicméně, po výzvě šerifa motorkáři město opouští.\n\nPozději přijedou do městečka Wrightsville. Jeho obyvatelé z nich sice mají strach, ale zpočátku se snaží s nimi vycházet. Členové gangu však uspořádají ilegální závody v ulicích a svou bezohlednou jízdou zaviní nehodu. Místní starousedlík Art Kleiner má nabourané auto a jeden z motorkářů je zraněn. Obecní strážník Harry Bleeker, postarší a smířlivý muž, nicméně odmítá jednat, protože je na celé město sám a domnívá se, že taktičtější bude řešit věci po dobrém. Johnny rozhodne, že Černí rebelové kvůli zranění kamaráda zůstanou ve městě déle. Harryho bratr Frank Bleeker je rád, protože provozuje ve městě bar, a ochotně do něj motorkáře zve v očekávání velkých zisků.\n\nVe Frankově podniku pracuje kromě starého sluhy Jimmyho také Harryho půvabná dcera Kathie (Mary Murphy). Když se s ní Johnny setká, na první pohled se do ní zamiluje. Vytrvale jí naznačuje zájem, ukazuje jí sošku ze závodů (předstíraje, že ji vyhrál), žádá ji o tanec, nabízí jí vyjížďku do sousedního města. Kathie všechno zdvořile odmítá, ale Johnnyho temná, charismatická osobnost ji rovněž přitahuje. Do baru přijde také Harry Bleeker a pokouší s Johnnym přátelsky domluvit, aby nedošlo k dalším problémům. Johnny se s ním však odmítá bavit a když zjistí, že Kathie je jeho dcera, odchází.\n\nDo města přijíždí znepřátelený motorkářský gang, Brouci. Jejich vůdce Chino má s Johnnym nevyřízené účty. Vyjde najevo, že oba gangy byly dříve jeden velký - než jej Johnny rozdělil. Chino neustále provokuje Johnnyho, sebere mu sošku a prozradí před Kathie, že Johnny nic nevyhrál. Nakonec vyvolá rvačku, ve které má však Johnny navrch.\n\nMezitím dojde k další nehodě. Charlie Thomas, místní hrubián, se za každou cenu snaží projet ucpanou silnicí, porazí několik stojících motocyklů a lehce zraní jednoho z Brouků. Chino ho vytáhne z auta a navádí členy obou gangů, aby mu auto převrátili. V tuto chvíli již zasáhne Harry Bleeker, zatýká China i Charlieho, ale když je upozorněn, že Charlie by mu v budoucnu mohl způsobit potíže, odvádí nakonec na stanici pouze China.\n\nJohnny se vrátí do baru, kde dojde k první ostřejší výměně názorů mezi ním a Kathie. Kathie připustí, že její otec je vnitřně slabý a bojí se jednat spravedlivě. Proto je ve městě terčem posměchu a nemá právo na práci policisty - stejně jako Johnny nemá právo na kradenou sošku. Vyzve ho, aby ji vrátil tomu, kdo ji skutečně vyhrál. Johnny jí však hrubě odpoví, že mu nikdo nebude říkat, co má dělat, a jde od ní pryč.\n\nPozději v noci dostanou motorkáři nápad osvobodit China z vězení. Brouci přepadnou telefonní ústřednu a vyženou spojovatelku, čímž ochromí komunikaci ve městě, zatímco Černí rebelové unesou Charlieho, otevřou Chinovu celu a chtějí je vyměnit. Chino je ovšem tak opilý, že nedokáže ani odejít, a tak je tam zavřou oba. Poté se všichni vrátí do Frankova lokálu a nezřízeně pijí.\n\nMístní lidé Charlieho osvobodí a rozhodnou se jednat na vlastní pěst. Johnny se mezitím setká se svou bývalou přítelkyní, která se mu vyloženě nabízí; on jí však nevěnuje pozornost, protože myslí na Kathie.\n\nVydá se ji hledat do baru právě ve chvíli, kdy opilí členové obou gangů začínají demolovat vybavení. Zoufalý Frank se snaží bar zavřít a dostat je ven, což ovšem spustí násilnosti v ulicích. Gangsteři ničí město a terorizují obyvatele. Skupina Černých rebelů si vybere za oběť Kathie. Začnou ji nahánět na motocyklech a obklíčí ji. Na poslední chvíli se objeví Johnny, před nímž si nikdo nedovolí pokračovat, a odveze Kathie do parku za město. Tam jí opět předvádí svou drsnou a siláckou pózu, ale Kathie se tím již nenechá oklamat a nebojí se ho. Brzy dojde k důvěrnému rozhovoru, při kterém mu Kathie vyjeví své dosud skrývané city a prozradí mu své tajné přání: chtěla by odjet s ním. Oba však vědí, že jí Johnny nemůže nabídnout plnohodnotný a spořádaný život, a že jejich vztah za dané situace nemá budoucnost. Johnny v domnění, že to tak bude lepší, předstírá, že ji nemiluje. Kathie se rozpláče a utíká zpět do města, Johnny ji hledá.\n\nArt Kleiner spatří běžící a plačící Kathie, za níž jede Johnny na motorce. Mylně si to vyloží jako útok. Trpělivost místních lidí je u konce. Charlie, Art, Frank a mnoho dalších mužů z města začne pronásledovat Johnnyho. Chytí jej, odvezou autem do Charlieho obchodu a začnou jej kolektivně bít. Kathie mezitím přiběhne ke svému otci a úpěnlivě ho prosí, aby zakročil, jinak dav Johnnyho umlátí. Bleeker se skutečně vydá na místo a snaží se uklidnit své sousedy s tím, že pokud Johnny něco provedl, bude potrestán - avšak podle zákona, ne takhle. Johnny zatím využije situace, vytrhne se jim a utíká. Snaží se ujet na své motorce, ale někdo z davu po něm hodí těžkou železnou montpáku a zasáhne jej. Johnny spadne na zem; jeho motocykl ovšem jede bez řidiče dál a srazí starého Jimmyho, který na místě zemře.\n\nPřijíždí šerif Singer se svými muži a obnoví pořádek. Johnny je zatčen a obviněn ze zabití Jimmyho. Všichni mu přejí co nejtvrdší trest, a tak nechávají šerifa v domnění, že Johnny Jimmyho prostě přejel. Obviňují také Harryho, že proti výtržnostem nezakročil včas. Jen Kathie se za Johnnyho přimlouvá a tvrdí, že je nevinen a že chtěl pouze odjet. Ve snaze pomoci mu vypoví, že před incidentem byla s ním, že ji zachránil před dotírajícími gangstery a že nikdy neměl v úmyslu jí ublížit. Když Art a Frank vidí, jak se Kathie trápí, rozhodnou se říci pravdu o montpáce, a dosvědčí tak Johnnyho nevinu. Johnny je propuštěn, ale nedokáže jim ani poděkovat.\n\nMotorkáři musejí zaplatit všechny škody a jsou vykázáni z města. Johnny se však ještě jednou vrátí (již sám) a zajde do Frankova lokálu, aby se ještě naposledy rozloučil s Kathie. Nejprve se snaží skrýt své ponížení a předstírá, že odjede, jakmile vypije kávu, ale pak se vrací, smutně se na Kathie usměje a dá jí svou kradenou sošku - na památku a na znamení, že s tímto násilnickým životním stylem končí.\n\nDivoch je považován za první film s tematikou motorkářských gangů, který byl kdy natočen. V době svého vzniku byl pro tehdejší společnost natolik šokující, že ve Velké Británii byl až do roku 1967 zakázán.\n\nMotocykl Triumph Thunderbird 6T, se kterým Marlon Brando účinkoval v tomto filmu, byl jeho vlastní.\n\n"}
{"id": "1323012", "url": "https://cs.wikipedia.org/wiki?curid=1323012", "title": "Isilkul", "text": "Isilkul\n\nIsilkul () je město v Omské oblasti v Ruské federaci. Při sčítání lidu v roce 2010 měl přes čtyřiadvacet tisíc obyvatel.\n\nIsilkul leží na jihozápadě Omské oblasti jen sedmnáct kilometrů východně od hranice s Kazachstánem. Od Omsku, správního střediska oblasti, je vzdálen přibližně 145 kilometrů západně.\n\nPřes Isilkul vede Transsibiřská magistrála.\n\nIsilkul byl založen v roce 1895 pro dělníky pracující na Transsibiřské magistrále. O rok později zde na této dráze vznikla železniční stanice.\n\nMěstem je Isilkul od roku 1945.\n\n"}
{"id": "1323013", "url": "https://cs.wikipedia.org/wiki?curid=1323013", "title": "Adjar", "text": "Adjar\n\nAdjar či Adjár (, ) je řeka v indickém svazovém státě Tamilnádu protékající stejnojmennou oblastí. Je dlouhá přes 42 kilometrů. Vytéká z nádrže v Káňčipuramském okrese a teče ne severovýchod, kde protéká jižní částí Čennaí ke svému ústí do Bengálského zálivu.\n\n"}
{"id": "1323015", "url": "https://cs.wikipedia.org/wiki?curid=1323015", "title": "Radnice ve Friedbergu", "text": "Radnice ve Friedbergu\n\nRadnice ve Friedbergu je renesanční stavba ve Friedbergu, v Bavorsku. Je sídlem části městské správy.\n\nBudova stojící na náměstí Marienplatz v centru historického starého města byla vytvořena kolem roku 1680 žákem augšpurského stavitele Eliase Holla. V zasedací místnosti, kde se konají schůze rady, jsou dobře zachovalé fresky a kazetový strop. Historická věžička byla přestavěna v roce 1911.\n"}
{"id": "1323022", "url": "https://cs.wikipedia.org/wiki?curid=1323022", "title": "Risa Ota", "text": "Risa Ota\n\nRisa Ota (japonsky: 大田 理裟, anglický přepis: \"Risa Ota\"; * 27. ledna 1993, Jamaguči) je japonská reprezentantka ve sportovním lezení. Mistryně Asie v lezení na obtížnost.\n\n\n"}
{"id": "1323024", "url": "https://cs.wikipedia.org/wiki?curid=1323024", "title": "Dynastie (seriál, 2017)", "text": "Dynastie (seriál, 2017)\n\nDynastie (v anglickém originále Dynasty) je americký televizní seriál, spadající do žánru mýdlové opery. Jeho autory jsou Josh Schwartz, Stephanie Savage a Sallie Patrick. Jedná se o reboot seriálu \"Dynastie\" z 80. let 20. století. Vysílán je na stanici The CW od 11. října 2017.\n\nSeriál zobrazuje příběh bohaté atlantské rodiny Carringtonů, jejíž hlava, miliardář Blake, si chce vzít za ženu PR pracovnici ze své společnosti Cristal Flores, což neblaze nese jeho dcera Fallon.\n\n\n\nÚvodní díl \"Dynastie\" byl odvysílán 11. října 2017. V listopadu 2017 stanice The CW oznámila, že objednala celosezónní první řadu seriálu čítající 22 epizod. Dne 2. dubna 2018 bylo oznámeno objednání druhé řady, která byla uvedena na podzim 2018. Stanice objednala produkci třetí řady dne 31. ledna 2019, její první díl se na obrazovkách objevil 11. října 2019. Dne 7. ledna 2020 televize The CW uvedla, že objednává čtvrtou řadu seriálu.\n\n"}
{"id": "1323026", "url": "https://cs.wikipedia.org/wiki?curid=1323026", "title": "Čertí brko", "text": "Čertí brko\n\nČertí brko (2018) je koprodukční česko-slovenská filmová pohádka režiséra Marka Najbrta. Ten se spolu s Robertem Geislerem a Tomášem Hodanem podílel na scénáři. Autory hudby jsou Marek Doubrava a Viktor Ekrt ze skupiny Hm…. V českých biografech se pohádka promítala od 29. listopadu 2018.\n\nPohádka pojímá peklo jako úřad, mající své centrum a jemu podřízené množství místních podpekel. Ty sledují a následně trestají hříchy a přestupky smrtelníků, přičemž nejdůležitějším nástrojem je kouzelné „čertí brko“; to v každém podpekle ony hříchy spravedlivě, samo od sebe zapisuje. V centrálním pekle sídlí Lucifer, Podlucifer i ostatní čerti, kteří zapsané hříšníky jímají do jámy pekelné.\n\nDěj se odehrává v obci Pytlov pod vrchem Pervidle, kde v místní pobočce jednoho dne přestane „čertí brko“ psát. Lucifer proto do městečka posílá mladého čerta Bonifáce, svého syna, s úkolem novou čertí psací potřebu doručit.\n\nFilm se natáčel na hradě v Ledči nad Sázavou, v Chrustenicích, Doksanech i na Slovensku.\n\n\nBěhem natáčení vypili herci představující čerty celkem 50 litrů nealkoholického piva.\n\n"}
{"id": "1323029", "url": "https://cs.wikipedia.org/wiki?curid=1323029", "title": "Ivan Minárik", "text": "Ivan Minárik\n\nIvan Minárik (* 18. října 1959) je bývalý slovenský fotbalový záložník.\n\nV československé lize hrál za Jednotu Trenčín. Nastoupil ve 3 ligových utkáních, gól nedal.\n\n"}
{"id": "1323030", "url": "https://cs.wikipedia.org/wiki?curid=1323030", "title": "Halloy (Pas-de-Calais)", "text": "Halloy (Pas-de-Calais)\n\nHalloy je francouzská obec v departementu Pas-de-Calais v regionu Hauts-de-France. Žije zde obyvatel.\n\nObec leží u hranic departementu Pas-de-Calais s departementem Somme.\n\n"}
{"id": "1323031", "url": "https://cs.wikipedia.org/wiki?curid=1323031", "title": "Halloy", "text": "Halloy\n\nHalloy je název dvou obcí ve Francii:\n\n"}
{"id": "1323032", "url": "https://cs.wikipedia.org/wiki?curid=1323032", "title": "Bedřich Fendrich", "text": "Bedřich Fendrich\n\nBedřich Fendrich (* 24. června 1943, Znojmo) je bývalý český silniční motocyklový závodník. \n\nPatřil k nejlepším československým závodníkům nižších objemových tříd, v mistrovství Československa startoval v letech 1967-1982. Celkem vyhrál 31 mistrovských závodů a získal 8 titulů mistra Československa. V mistrovství světa startoval poprvé v Brně v roce 1968, kdy nedojel na ČZ závod třídy do 125 cm³. Na ČZ jezdil i v roce 1969. Od roku 1970 byl továrním jezdcem Považských strojíren na motocyklu Tatran ve třídách do 50 a 125 cm³, ve kterých na domácích tratích bojoval především s motocykly Ahra. V roce 1970 skončil při Grand Prix ČSSR s motocyklem Tatran 50 cm³ jedenáctý a v dalším roce 1971 dosáhl největšího úspěchu sedmým místem, když na mokré trati před ním dojel pátý Zbyněk Havrda na motocyklu Ahra a šestý Milan Šobáň na Kreidleru. \n\nDo cíle v Brně dojel už jen v roce 1979, kdy byl sedmnáctý na motocyklu Juventa 125. V domácím mistroství skončil v roce 1967 sedmý na motocyklu Ravo 125. V roce 1970 získal mistrovský titul na Tatranu 50, v roce 1971 na Tatranu 125. V letech 1972 a 1973 získal vždy titul v jedné z nejnižších kubatur. V roce 1975 získal tituly na Tatranu 50 i Ravu 125. Další titul získal v roce 1976 na Kreidleru 50. Potom přešel na experimentální motocykl Juventa vlastní konstrukce a další titul již nezískal. Poslední závod mistrovství republiky vyhrál 4. července 1976 ve třídách do 50 i 125 cm³.\n\n\n"}
{"id": "1323035", "url": "https://cs.wikipedia.org/wiki?curid=1323035", "title": "Amplier", "text": "Amplier\n\nAmplier je francouzská obec v departementu Pas-de-Calais v regionu Hauts-de-France. V roce 2014 zde žilo 308 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Authieule (Somme), Doullens (Somme), Grouches-Luchuel (Somme), Halloy, Orville a Terramesnil (Somme).\n\n\"Počet obyvatel\"\n\n"}
{"id": "1323036", "url": "https://cs.wikipedia.org/wiki?curid=1323036", "title": "Artur Malawski", "text": "Artur Malawski\n\nArtur Malawski (4. července 1904 Přemyšl, Polsko – 26. prosince 1957 Krakov) byl polský hudební skladatel, pedagog a dirigent.\n\nOd svých osmi let hrál na housle. V roce 1920 vstoupil na krakovskou konzervatoř. V letech 1927–1933 absolvoval řadu koncertů v Krakově a dalších městech, ale pro zranění levé ruky musel opustit kariéru houslového virtuóza. V letech 1928-1936 učil hru na housle a hudební teorii na krakovské konzervatoři. V roce 1932 se stal spoluzakladatelem \"Svazu mladých hudebníků v Krakově\".\n\nOd roku 1936 studoval skladbu na varšavské konzervatoři (dnes \"Uniwersytet Muzyczny Fryderyka Chopina w Warszawie\") u Kazimierza Sikorského a dirigování u Waleriana Bierdiajewa. Absolvoval s vyznamenáním v roce 1939. Po vypuknutí druhé světové války se odstěhoval do Vladimiru, kde vedl sbor a orchestr ukrajinského hudebního divadla. V roce 1940 vyučoval hru na housle a komorní hru na hudební škole v Ternopilu. V roce 1941 působil ve Lvově a posléze v Lublinu, kde do roku 1944 učil na housle soukromě a organizoval koncerty pro Poláky.\n\nOd roku 1945 vyučoval dirigování a skladbu na \"Státní vysoké škole múzických umění\" v Krakově. V roce 1957 byl jmenován vedoucím katedry dirigování. V letech 1950-1954 vyučoval dirigování na \"Státní vyšší hudební škole v Katovicích\". V roce 1955 se stal docentem. Mezi jeho žáky byli např. Bogusław Schaeffer a Krzysztof Penderecki. V letech 1945–1957 vystupoval občas také jako dirigent. V letech 1945-1948 byl členem Výboru pro vysoké školství při Ministerstvu kultury a umění. Od roku 1946 byl členem představenstva a v letech 1948–1951 a v roce 1957 prezidentem \"Polské společnosti pro soudobou hudbu\". V letech 1951–1954 byl členem rady \"Unie polských hudebních skladatelů\" (PCU).\n\nZemřel 26. prosince 1957v Krakově. Je pohřben na Rakowickém hřbitově.\n\n\nV letech 1962–1982 se v Krakově pořádal každé dva roky skladatelská soutěž Artura Malawského.\n\n\n\n\nDále komponoval písně, drobné skladby pro klavír a scénickou hudbu\n\n"}
{"id": "1323041", "url": "https://cs.wikipedia.org/wiki?curid=1323041", "title": "Liber fundationis episcopatus Vratislaviensis", "text": "Liber fundationis episcopatus Vratislaviensis\n\nLiber fundationis episcopatus Vratislaviensis (\"Kniha dávek vratislavského biskupství\") – registr desátků vratislavského biskupství byl sestaven na začátku 14. století v latině. Zahrnuje mnoho slezských vesnic a je nejstarším dochovaným historickým zdrojem, ve kterém byla poprvé uvedena jejich existence.\n\nMezi historiky se vede spor o datu vzniku tohoto dokumentu. Část vědců se domnívá, že byla založena v roce 1305, v době biskupa Jindřicha z Vrbna. Podle Richarda Derdzińského kniha byla vytvořena na základě iniciativy krakovského biskupa Jana Muskaty, který měl v letech 1258-1293 povinnost vybírat Svatopeterský haléř v Hnězdenské církevní provincii, která byla podřízena Arcdiecézi vratislavské.\n\nV adresáři lze rozlišit pět registrů:\nTato kniha umožňuje definovat osadnickou strukturu.\n\n\"Liber fundationis episcopatus Vratislaviensis\" obsahuje seznam podle německého práva (iure theutonico) a polského práva (iure polonico) osad , které podléhaly církevní jurisdikci vratislavských biskupů a odpovědných jim platit desátek. Nicméně, ne všechny vesnice známé z dřívějších zdrojů byly v něm uvedeny. Je to oficiální seznam majetku a příjmů, protože obsahuje přesné údaje o rozsahu majetku Arcidiecéze vratislavské ve Slezsku, seznam měst, vesnic a osad, které jsou majetkem biskupa nebo diecéze, a také seznam příjmů církvi podléhajících placení desátku. Spis měl dát do pořádku finance biskupství, které zahrnovalo celé Slezsko, četné majetky, získané díky privilegiím a darům panujících piastovských knížat  a velmožů. \n\n\"Liber fundationis episcopatus Vratislawiensis\" byla vytištěna jako zdrojový text německého historika a badatele historie Slezska Wilhelma Schulte v roce 1889.\n\n"}
{"id": "1323042", "url": "https://cs.wikipedia.org/wiki?curid=1323042", "title": "AO Ajia Napa", "text": "AO Ajia Napa\n\nAO Ajia Napa (řecky Αθλητικός Όμιλος Αγία Νάπα, \"Atletický klub Ajia Napa\") je kyperský fotbalový klub z obce Ajia Napa na východním pobřeží země, který byl založen v roce 1990 sloučením dvou klubů, APEAN a ENAN. Letopočet založení je i v klubovém emblému. Domácím hřištěm je Městský stadion Ajia Napa s kapacitou cca 2 000 míst. Klubové barvy jsou oranžová a bílá.\n\nKlub účinkuje v sezóně 2017/18 v kyperské druhé lize B' katigoría.\n\n"}
{"id": "1323044", "url": "https://cs.wikipedia.org/wiki?curid=1323044", "title": "Dawid Szymonowicz", "text": "Dawid Szymonowicz\n\nDawid Szymonowicz (* 7. července 1995, Lidzbark Warmiński, Polsko) je polský fotbalový záložník a obránce. Byl mládežnickým reprezentantem do 20 let, od ledna 2016 je hráč klubu Jagiellonia Białystok, od září 2017 na hostování ve slovenském mužstvu FC ViOn Zlaté Moravce - Vráble. Nastupuje na postu defenzivního záložníka nebo stopera (středního obránce).\n\n\nDawid Szymonowicz odehrál v roce 2015 čtyři zápasy v dresu polské reprezentace do 20 let.\n\n"}
{"id": "1323049", "url": "https://cs.wikipedia.org/wiki?curid=1323049", "title": "Familie verpflichtet", "text": "Familie verpflichtet\n\nFamilie verpflichtet (tj. \"Rodina zavazuje\") je německý hraný film z roku 2015, který režíroval Hanno Olderdissen. Komedie pojednává o vztahu Žida a Araba, kteří musejí řešit odlišná očekávání svých rodin.\n\nDavid Silbermann vede v Hannoveru uměleckou galerii. Udržuje poměr s Arabem Khaledem, což Davidova matka Lea jako Židovka nese velmi nelibě. David a Khaled mají právě dvouleté výročí vztahu a tak David požádá Khaleda o ruku. Ovšem během jediného dne se odehraje několik událostí, které téměř rozvrátí jejich harmonický vztah. Khaledův otec vede restauraci v domě, který po smrti majitelů připadne židovské obci. Lea Silbermannová jako zástupkyně obce odmítne prodloužit nájemní smlouvu. Jde proto požádat Khaleda, aby přes Davida zvrátil její rozhodnutí. O pravém vztahu mezi muži však nic netuší, protože Khaled se doposud nevyoutoval ze strachu z otcovy reakce. David má v bance kvůli galerii úvěr, který nemůže splatit a jeho protežovaný malíř Nils Nürtinger odmítá malovat. Dále se u Davida znenadání objeví mladá malířka Sarah Finkelsteinová, se kterou se před rokem setkal v Berlíně na výstavě v Židovském muzeu. Sarah mu sdělí, že je s ním těhotná poté, co měli spolu pod vlivem drog nechráněný pohlavní styk. Sarah chce studovat umění v New Yorku. Proto chce dát dítě po porodu k adopci, k čemuž potřebuje Davidovo svolení. David okamžitě souhlasí, ale Davidova matka i Khaled jsou proti. Začíná kolo lží, vytáček a nedorozumění.\n\n"}
{"id": "1323050", "url": "https://cs.wikipedia.org/wiki?curid=1323050", "title": "Georg Ludwig von Trapp", "text": "Georg Ludwig von Trapp\n\nGeorg Ludwig rytíř von Trapp (4. dubna 1880 Zadar, Rakousko-Uhersko – 30. května 1947 Stowe, USA) byl rakouský šlechtic, námořní důstojník a podnikatel.\n\nSpolu se Zdenko Hudečkem soupeří o post nejúspěšnějšího ponorkového velitele rakousko-uherského námořnictva v první světové válce (Zdenko Hudeček potopil větší tonáž, ale von Trapp má zase na svém kontě hodnotnější válečné lodě – francouzský křižník a italskou ponorku, zatímco Hudeček italský torpedoborec a anglickou loď Q).\n\nByl dvakrát ženatý, s první manželkou Agathou měl sedm dětí, s manželkou Marií, kterou si vzal jako vdovec, pak další tři. Pod vedením Marie vytvořila rodina von Trappových světově známý pěvecký sbor \"The Trapp Family Singers\".\n"}
{"id": "1323052", "url": "https://cs.wikipedia.org/wiki?curid=1323052", "title": "Role/Play", "text": "Role/Play\n\nRole/Play je americký hraný film z roku 2010, který režíroval Rob Williams podle vlastního scénáře. Film popisuje náhodné setkání herce a politického aktivisty.\n\nV hotelu v Palm Springs je ubytovaný populární seriálový herec Graham Windsor. Skrývá se zde před novináři poté, co bylo na internetu zveřejněno video, na kterém má pohlavní styk se svým skrývaným partnerem, rovněž kolegou se seriálu. Graham konzultuje svůj další postup a coming out se svým agentem. Do hotelu rovněž přijíždí Trey Reed, který je známý aktivista v boji za legalizaci gay manželství. Trey sem přijíždí sám, neboť se právě rozchází se svým partnerem, za což sklízí v LGBT komunitě velkou kritiku. Muži si zpočátku nepadnou do oka. Trey vyčítá Grahamovi, že jeho skrývání sexuální orientace podporuje negativní obraz gayů ve společnosti. Graham vyčítá Treyovi, že jeho vlastní selhání dává odpůrcům argument, proč homosexuálům manželství nepřiznávat. Každý musí řešit své problémy, které však, jak se postupně ukazuje, mají i své pro okolí utajené pozadí.\n"}
{"id": "1323056", "url": "https://cs.wikipedia.org/wiki?curid=1323056", "title": "David Moura", "text": "David Moura\n\nDavid Moura Pereira da Silva (* 24. srpna 1987 Cuiabá, Brazílie) je brazilský zápasník–judista.\n\nNarodil se do sportovní rodiny. Otec Fenelon Oscar Muller a strýc Luiz Virgílio Moura reprezentovali Brazílii v judu v sedmdesátých a osmdesátých letech. S judem začal ve čtyřech letech v rodinném klubu. Od 8 let se připravoval pod vedením senseie Hatira Ogawy, kterého jeho otec pozval vyučovat judo v Cuiabá. Vrcholově se připravuje v Riu v sportovní organizace Instituto Reação (IR) vedeném Fláviem Cantem. V roce 2005 jeho sportovní kariéru přibrzdilo vážné zranění kolene. V brazilské seniorské reprezentaci se začal pravidelně objevovat od roku 2009, na mezinárodní scéně se výrazně prosazuje od roku 2014. V roce 2016 prohrál nominaci na domácí olympijské hry v Riu s Rafaelem Silvou.\n\nDavid Moura je levoruký judista, představitel fyzického juda, silný v boji o úchop s jednou osobní technikou uči-mata, kterou zvládá na levou i pravou stranu. Techniku tomoe-nage používá pro přesun do boje na zemi, ve kterém je velmi silný.\n\n\n\n\n"}
{"id": "1323059", "url": "https://cs.wikipedia.org/wiki?curid=1323059", "title": "Václav Snášel", "text": "Václav Snášel\n\nVáclav Snášel (* 2. srpna 1957 Tábor) je český informatik, matematik a vysokoškolský pedagog, od září 2017 rektor Vysoké školy báňské - Technické univerzity Ostrava.\n\nVystudoval Gymnázium Soběslav a následně v letech 1976 až 1981 obor numerická matematika na Přírodovědecké fakultě Univerzity Palackého v Olomouci (získal titul RNDr.). V letech 1983 až 1988 byl zaměstnán jako matematik-analytik a systémový programátor ve společnosti Farmakon Olomouc.\n\nV roce 1988 začal pracovat v akademickém prostředí, stal se odborným asistentem na Katedře matematické informatiky PřF UP v Olomouci, kde působil až do roku 2000. Během této doby úspěšně obhájil práci v oboru algebra a teorie čísel na Přírodovědecké fakultě Masarykovy univerzity a stal se tak v roce 1991 kandidátem věd (CSc.). V letech 1998 až 2004 byl také spolumajitelem a jednatelem společnosti HaSaM (v roce 2004 podíl v této firmě prodal).\n\nV roce 2000 se stal odborným asistentem na Katedře informatiky Fakulty elektrotechniky a informatiky Vysoké školy báňské - Technické univerzity Ostrava. Na VŠB–TU Ostrava se pak v roce 2001 habilitoval (tj. byl mu udělen titul doc.) a v roce 2006 získal profesuru. V obou případech v oboru informatika. V letech 2001 až 2009 působil také jako vědecký pracovník Ústavu informatiky Akademie věd ČR.\n\nZ hlediska odborného zaměření se soustředí na dokumentografické informační systémy, znalostní systémy, ontologii, kompresi dat, XML, multiagentní systémy, teorii uspořádaných množin, konceptuální svazy a sémantický web.\n\nV letech 2003 až 2010 zastával funkci proděkan pro vědu a výzkum na FEI VŠB–TU Ostrava a v letech 2010 až 2017 byl děkanem fakulty. Od roku 2011 byl také vedoucím výzkumného programu/laboratoře IT4Innovations.\n\nV březnu 2017 byl ve druhém kole volby zvolen do funkce rektora Vysoké školy báňské - Technické univerzity Ostrava. V srpnu 2017 jej do funkce jmenoval prezident Miloš Zeman, a to s účinností od 1. září 2017.\n"}
{"id": "1323061", "url": "https://cs.wikipedia.org/wiki?curid=1323061", "title": "Mistrovství světa ve vodním slalomu 2017", "text": "Mistrovství světa ve vodním slalomu 2017\n\n38. Mistrovství světa ve vodním slalomu 2017 se uskutečnilo ve dnech 23. září–1. října 2017 v areálu Stade d'eaux-vives Pau-Pyrénées v Pau ve Francii pod záštitou Mezinárodní kanoistické federace. Nejlepší výsledky zde měli čeští slalomáři, kteří si odvezli po dvou medailích od každého kovu.\n\n"}
{"id": "1323063", "url": "https://cs.wikipedia.org/wiki?curid=1323063", "title": "Rozhlasový dokument", "text": "Rozhlasový dokument\n\nRozhlasový dokument je označení pro žánr rozhlasové tvorby, skupinu žánrů i pro metodu rozhlasové práce. Tvorba rozhlasových dokumentů probíhá v českém prostředí v podstatě výhradně v rámci Českého rozhlasu, kde funguje Tvůrčí skupina Dokument.\n\nKniha 99 významných tvůrců rozhlasových dokumentů spojuje počátek rozhlasového dokumentu s prvními pořady dokumentárního typu – naukovými a vzdělávacími pásmy, které se staly běžnou součástí vysílání 20. a 30. let minulého století. Intenzivní rozvoj rozhlasového dokumentu nastal v letech šedesátých, která jsou historií označována jako zlatá éra Československého rozhlasu. Následující období normalizace znamenalo na dvě dekády útlum autorské invence – rozhlasová dokumentaristika se omezovala na reflexi historických výročí, podílela se na ideologizování obrazu dějin. Esteticky či umělecky ambiciózní dokumentaristická forma – \"feature\" byla nahrazována tzv. hrami faktu. Po společenském převratu v roce 1989 rozhlasová dokumentaristika nebývala zesílila – programové řady dokumentu se objevily na všech hlavních celoplošných stanicích ČRo, ale také na spíše alternativním Radiu Wave. Čeští dokumentaristé pravidelně bodují na prestižních mezinárodních rozhlasových festivalech, spolupracují s prestižními zahraničními médii a mají své zastoupení v Radio Features Group Evropské vysílací unie.\n\nV odborné literatuře, publicistice i ve vyjádřeních tvůrců existuje řada různých definic žánru. Jejich společným jmenovatelem je to, že rozhlasový dokument reprezentuje jeden z nejnáročnějších rozhlasových žánrů.\n\nVedoucí Tvůrčí skupiny Dokument Daniel Moravec považuje dokument za autorské zobrazení reality, tj. zároveň za její interpretaci, nezávisle na stopáži. Obdobně autor slovníčku termínů slovesné rozhlasové tvorby Josef Maršík konstatuje, že dokument je zvukovou fotografií reality, ale obsahuje také subjektivní prvky. Hlavní autorka rozhlasových dějin Od mikrofonu k posluchačům Eva Ješutová shrnuje různá pojetí žánru společnou charakteristikou, že rozhlasový dokument je dokladem doby a formou svědectví o jejích událostech, lidech a společenské atmosféře. Zároveň připomíná, že dokument označuje také tu skupinu rozhlasových žánrů, které principiálně zachycují autentické zvukové svědectví. Jako metoda pak dokument podle ní prostupuje všemi rozhlasovými zpravodajskými i publicistickými formami a také slovesnou tvorbou.\n\nŽánr rozhlasového dokument lze rozrůznit dle jednotlivých forem, které se odlišují například svojí estetickou ambicí. Rozhlasové pásmo se soustředí především na komplexní informování o tématu, případně jeho estetické znázornění, ale v rámci tradičních vyprávěcích postupů. Oproti tomu forma feature se soustředí spíše na zachycení výjimečného detailu, který téma zkonkrétní, ale zároveň poukáže na jeho složitý kontext – současně je pro feature typická ambice hledat originální a umělecky působivé způsoby vyprávění.\n\n\n\n\n\n"}
{"id": "1323066", "url": "https://cs.wikipedia.org/wiki?curid=1323066", "title": "Milan Šobáň", "text": "Milan Šobáň\n\nMilan Šobáň (28. února 1937 – 9. září 2013) byl český motocyklový závodník. Zemřel na následky zranění, které utrpěl po zdravotní indispozici při závodech veteránů v Radvanicích 2012.\n\nZačínal jako soutěžák v roce 1953, po dvou letech přešel na silniční motocyklové závody. Začínal na motocyklu Tomos 50 cm³. Největší úspěchy dosáhl ve třídě do 50 cm³, kde skončil v roce 1971 na motocyklu Kreidler při Grand Prix Československa v Brně skončil na 6. místě za pátým Zbyňkem Havrdou na motocyklu Ahra a před Bedřichem Fendrichem na Tatranu. V roce 1974 skončil v mistrovství republiky čtvrtý ve třídě do 350 cm³. V mistrovství Československa startoval v letech 1969–1974, 1977–1980 a 1986–1989. V roce 1988 se stal mistrem Slovenska ve třídě do 125 cm³.\n\n\n"}
{"id": "1323075", "url": "https://cs.wikipedia.org/wiki?curid=1323075", "title": "Walk the Earth", "text": "Walk the Earth\n\n\n\n"}
{"id": "1323076", "url": "https://cs.wikipedia.org/wiki?curid=1323076", "title": "Jenny Erpenbecková", "text": "Jenny Erpenbecková\n\nJenny Erpenbecková (nepřechýleně Jenny Erpenbeck; * 12. březen 1967, Východní Berlín) je německá divadelní režisérka a také spisovatelka, žijící ve Štýrském Hradci. \n\nJe dcerou německého fyzika a filozofa Johna Erpenbecka (* 1942) a jeho ženy překladatelky, arabistky a romanistky Doris Kiliasové (1942–2008). Po maturitě se Jenny vyučila knihvazačkou, posléze byla zaměstnána jako rekvizitářka a garderobiérka po dobu jednoho roku v divadle, nežli započala svoje studium divadelní vědy na Humboldtově univerzitě v Berlíně. Tamější studium avšak po dvou letech přerušila a přešla na Hochschule für Musik Hannse Eislera v Berlíně.\n\nJako spisovatelka na sebe strhla vlnu pozornosti v roce 1999 uveřejněním svojí prvotiny \"Příběh o starém dítěti\" (německy \"Geschichte vom alten Kind\"). K roku 2017 byla již dvakrát nominována za svoji literární tvorbu na Německou knižní cenu (tj. 2012 – širší nominace za román \"Aller Tage Abend\", 2015 – finalistka za román \"Gehen, ging, gegangen\").\n\n\nRodiče jejího tatínka, Fritz Erpenbeck a Hedda Zinner, byli také (pozn. dle NK ČR i do češtiny překládanými) německými literáty.\n\n"}
{"id": "1323080", "url": "https://cs.wikipedia.org/wiki?curid=1323080", "title": "Ana Bogdanová", "text": "Ana Bogdanová\n\nAna Bogdanová, nepřechýleně Bogdan (* 25. listopad 1992 Sinaia), je rumunská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2018 jedenáct titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v červnu 2018 na 59. místě a ve čtyřhře pak v říjnu 2017 na 425. místě. Na kombinovaném světovém žebříčku ITF juniorů figurovala v lednu 2009 na 2. příčce.\n\nV rumunském fedcupovém týmu neodehrála k lednu 2018 žádné utkání.\n\nS rumunskou profesionální tenistkou Elenou Bogdanovou (nar. 1992) není v příbuzenském vztahu.\n\nV rámci hlavních soutěží událostí okruhu ITF debutovala v srpnu 2007, když na turnaj v Bukurešti s dotací 25 tisíc dolarů obdržela divokou kartu. Ve druhém kole podlehla krajance Agnes Szatmariové v tiebreaku rozhodující sady. Premiérový titul v této úrovni tenisu vybojovala v červenci 2011 na izmirském turnaji s rozpočtem deset tisíc dolarů. Ve finále hladce přehrála Bulharku Aleksandrinu Najdenovovou. Dalších šest trofejí si připsala v turecké Antalyi do listopadu 2013. Celkově jedenáctého singlového vítězství dosáhla v květnu 2016 v italském Gradu po výhře nad Švédkou Susanne Celikovou ve třech sadách.\n\nV kvalifikaci okruhu WTA Tour debutovala na květnovém Mutua Madrileña Madrid Open 2009 z kategorie Premier Mandatory. Na úvod kvalifikace vyřadila Polku Alicji Rosolskou, aby poté podlehla uzbecké tenistce Akgul Amanmuradovové, na níž uhrála jen dva gamy. Hlavní soutěž v této úrovni si poprvé zahrála na antukovém Gastein Ladies 2014, kde prošla kvalifikačním sítem. Na úvod singlu jí utkání skrečovala Chorvatka Ajla Tomljanovićová a následně skončila na raketě osmé nasazené Karolíny Plíškové. Do premiérového kariérního semifinále se probojovala na srpnovém Brasil Tennis Cupu 2016, když ve druhém kole vyřadila turnajovou jedničku a bývalou světovou jedničku Jelenu Jankovićovou. Mezi poslední čtyřkou dohrála na raketě Maďarky Tímey Babosové.\n\nNa červencovém BRD Bucharest Open 2017 vyřadila nejdříve šestou nasazenou Cirsteaovou, poté Turkyni Çağlu Büyükakçay a ve čtvrtfinále turnajovou jedničku Anastasiji Sevastovovou, když jí dovolila uhrát čtyři gamy. V semifinálovém duelu však nenašla recept na Němku Julii Görgesovou po třísetovém průběhu.\n\nDebut v hlavní soutěži nejvyšší grandslamové kategorie zaznamenala v ženském singlu US Open 2016 po zvládnuté tříkolové kvalifikaci s rozhodující výhrou nad Kanaďankou Françoise Abandovou. V úvodní fázi dvouhry pak zdolala krajanku Soranu Cîrsteaovou, aby ji ve druhém kole zastavila další Rumunka Monica Niculescuová, které odebrala jediný game. V prvních duelech dvouhry skončila na Australian Open 2017 a French Open 2017, s ruskou tenistkou Jelenou Vesninovou, respektive se šťastnou poraženou kvalifikantkou Ons Jabeurovou z Tuniska. Ve druhých kolech byla vyřazena ve Wimbledonu 2017 i US Open 2017, v prvním případě od Caroline Garciaové a následně Moniky Niculescuové.\n\n"}
{"id": "1323081", "url": "https://cs.wikipedia.org/wiki?curid=1323081", "title": "Zdenko Hudeček", "text": "Zdenko Hudeček\n\nZdeněk Eugen Hudeček, známý jako Zdenko Hudeček (22. června 1887, Terezín – 28. září 1974, Frýdek-Místek), byl český námořník a voják. Spolu s von Trappem se střídá ve statistikách na postu nejúspěšnějšího rakousko-uherského ponorkového velitele první světové války (potopil větší tonáž, ale von Trapp má na svém kontě hodnotnější válečné lodi). V letech 1919–1921 byl velitelem Československého vojenského loďstva (zahrnovalo dunajskou, labskou a vladivostockou flotilu). Po jeho zrušení odešel do výslužby.\n\n"}
{"id": "1323082", "url": "https://cs.wikipedia.org/wiki?curid=1323082", "title": "Káňčipuram", "text": "Káňčipuram\n\nKáňčipuram (, , , nebo ) je město v indickém svazovém státě Tamilnádu. Leží jihozápadně od Čennaí na severním břehu řeky Palar. K roku 2011 mělo 165 tisíc trvalých obyvatel. V hinduismu, zejména ve višnuismu, je významným poutním místem.\n"}
{"id": "1323083", "url": "https://cs.wikipedia.org/wiki?curid=1323083", "title": "Mohamed Rašván", "text": "Mohamed Rašván\n\nMohamed Alí Ahmed Rašván (* 16. ledna 1956) je bývalý egyptský zápasník–judista, stříbrný olympijský medailista z roku 1984.\n\nVyrůstal v Alexandrii, kde navštěvoval místní YMCA klub a věnoval se různým druhům sportu, především basketbalu. Judu se začal věnovat okolo roku 1973 a v prvních letech se připravoval po evropských kampech. V roce 1975 strávil několik týdnů v Československu. V druhé polovině sedmdesátých let se v rámci podpůrných programů dostal do Japonska, kde se připravoval na univerzitě Takushoku Daigaku v Tokiu pod vedením Kanea Iwacuriho. Pod vedením Iwacuriho se postupně vypracoval v přední světovou těžkou váhu. V roce 1980 přišel o účast na olympijských hrách v Moskvě kvůli bojkotu her Egyptským olympijským výborem.\n\nV roce 1984 startoval na olympijských hrách v Los Angeles pouze v disciplíně bez rozdílu vah a po dobrém nalosování se dostal do finále, ve kterém se utkal s fenomenálním Japoncem Jasuhirem Jamašitou. Finálový zápas, který se zapsal do olympijských dějin, začal aktivně výpadem o-soto-gari, ale v zápětí byl Jamašitou kontrován a v boji na zemi se nechal chytit do držení. Získal stříbrnou olympijskou medaili. Finálový zápas měl však dohru. Japonec Jamašita utrpěl během turnaje svalové zranění a ve finále sotva stál na nohou. Rašván se po finále vyjádřil slovy, že šel do zápasu se záměrem neútočit na zraněnou Jamašitovu nohu, čím si získal sympatie a později mu byla udělena cena fair play organizací UNESCO. Samotný záznam finálového zápasu však ukázal opak, protože svůj první výpad směřoval na zraněnou Jamašitovu nohu. Jeho po zápasové gesto však bylo upřímné a do velké míry ovlivněné jeho japonským trenérem Iwacurim. Iwacuri se po olympijských hrách v Los Angeles stal reprezentačním trenérem Egypta.\n\nV roce 1988 startoval na olympijských hrách v Soulu a obsadil 7. místo, když nestačil na Japonce Hitošiho Saitó. Sportovní kariéru ukončil v roce 1992. Věnuje se trenérské, rozhodcovské a funkcionářské práci. V roce 2008 startoval na olympijských hrách v Pekingu jako rozhodčí.\n\n\n"}
{"id": "1323086", "url": "https://cs.wikipedia.org/wiki?curid=1323086", "title": "Kalačinsk", "text": "Kalačinsk\n\nKalačinsk () je město v Omské oblasti v Ruské federaci. Při sčítání lidu v roce 2010 měl přes třiadvacet tisíc obyvatel.\n\nKalačinsk leží na západě Sibiře na Omu, přítoku Irtyše v povodí Obu. Přes město vede Transsibiřská magistrála. Vzdálenost od Moskvy je 2790 kilometrů a Omsk, správní středisko oblasti, leží přibližně osmdesát kilometrů západně.\n\nPrvní zmínka o obci, nazývané tehdy \"Kalačiki\", je ze sčítání lidu v roce 1795, kdy zde bylo 130 obyvatel.\n\nMěstem je Kalačinsk od roku 1919.\n"}
{"id": "1323088", "url": "https://cs.wikipedia.org/wiki?curid=1323088", "title": "Paul Richard Gallagher", "text": "Paul Richard Gallagher\n\nMons. Paul Richard Gallagher (* 23. ledna 1954, Liverpool) je anglický římskokatolický kněz, arcibiskup a sekretář Státního sekretariátu v sekci pro vztahy se státy.\n\nNarodil se 23. ledna 1954 v Liverpoolu. Středoškolské vzdělání získal v St. Francis Xavier's College.\n\nNa kněze byl vysvěcen 31. července 1977 arcibiskupem Derekem Worlockem a poté působil ve Fazakerley. Navštěvoval Papežskou církevní akademii kde získal doktorát z kanonického práva a 1. května 1984 nastoupil do diplomatických služeb Svatého stolce.\n\nZe začátku pracoval na nunciaturách v Tanzanii, Uruguayi, na Filipínách a ve Vatikánském státním sekretariátu. Dne 1. května 1997 se stal konzulem na nunciatuře v Burundi. Od roku 2000 do roku 2004 působil jako trvalý pozorovatel v Radě Evropy.\n\nDne 22. ledna 2004 jej papež Jan Pavel II. jmenoval apoštolským nunciem v Burundi a titulárním arcibiskupem z Hodelmu. Biskupské svěcení přijal 13. března 2004 z rukou kardinála Angela Sodana a spolusvětitelé byli arcibiskup Patrick Kelly a arcibiskup Robert Sarah. Nunciem v Burundi byl do 19. února 2009, kdy byl jmenován nunciem v Guatemale.\n\nDne 11. prosince 2012 byl jmenován apoštolským nunciem v Austrálii.\n\nDne 8. listopadu 2014 jej papež František ustanovil sekretářem Státního sekretariátu.\n\n"}
{"id": "1323089", "url": "https://cs.wikipedia.org/wiki?curid=1323089", "title": "Bílá vrána", "text": "Bílá vrána\n\nNázev Bílá vrána může znamenat:\n\n\n\n\n"}
{"id": "1323090", "url": "https://cs.wikipedia.org/wiki?curid=1323090", "title": "Peter Winnen", "text": "Peter Winnen\n\nPeter Johannes Gertrudis Winnen (* 5. září 1957 Venray) je bývalý nizozemský reprezentant v silniční cyklistice. Jako amatér vyhrál v roce 1980 závod Hamont–Achel, byl druhý na Závodě míru a v olympijském závodě jednotlivců obsadil 26. místo. V roce 1981 přestoupil k profesionálům a zaujal při svém debutu na Tour de France, kde vyhrál královskou etapu do Alpe-d'Huez, celkově skončil pátý a získal bílý trikot pro nejlepšího mladého jezdce. Byl čtvrtý na Tour 1982 a třetí v roce 1983, získal čtyři etapová vítězství (tři individuální a jedno v časovce družstev). Také byl dvakrát druhý na Tour de Suisse (1983 a 1987), třetí na Kolem Romandie 1981, čtvrtý na Paříž-Nice 1989, dvakrát osmý na Giro d'Italia (1987 a 1988) a v roce 1990 se stal mistrem Nizozemska v silničním závodě. Na Vuelta a España bylo jeho nejlepším výsledkem 15. místo (1986 a 1991) a na mistrovství světa v silniční cyklistice 20. místo v roce 1983. Vyhrál v roce 1983 závod Gouden Pijl a v roce 1990 první ročník kritéria Profronde van Heerlen.\n\nPo ukončení kariéry se stal novinářem, vydal knihu o závodní cyklistice. V roce 2000 se v nizozemské televizi přiznal k užívání dopingu. \n\n"}
{"id": "1323098", "url": "https://cs.wikipedia.org/wiki?curid=1323098", "title": "Guyot (hora)", "text": "Guyot (hora)\n\nGuyot je označení pro podmořskou stolovou horu. Guyoty vznikají v místech horkých skvrn, převážně v severní části Tichého oceánu. Jde o pozůstatky sopečných ostrovů, které se postupně ponořily pod hladinu a abraze zarovnala jejich vrchol do podoby plošiny. Aby hora splňovala definici guyotu, musí být vysoká minimálně tři tisíce imperiálních stop a její vrchol se musí nacházet minimálně 660 stop pod mořskou hladinou. Na světě je popsáno 283 guyotů, největší z nich je Great Meteor Seamount, zaujímající plochu 1465 km². V oblastech, kde teplota moře umožňuje život korálů, se guyot může stát základem pro vznik atolu. Výraz guyot zavedl v roce 1965 americký geolog Harry Hammond Hess, inspirován tvarem komolého kužele, připomínajícího budovu Guyot Hall na Princetonské univerzitě (pojmenovanou podle Arnolda Henry Guyota).\n\n\n"}
{"id": "1323101", "url": "https://cs.wikipedia.org/wiki?curid=1323101", "title": "Paolo Borgia", "text": "Paolo Borgia\n\nMons. Paolo Borgia (* 18. března 1966, Manfredonia) je italský římskokatolický kněz a asesor sekce pro obecné záležitosti Státního sekretariátu a arcibiskup.\n\nNarodil se 18. března 1966 v Manfredonii.\n\nDne 10. dubna 1999 byl vysvěcen na kněze a inkardinován do arcidieécze Manfredonia-Vieste.\n\nStudoval na Papežské církevní akademii kde získal doktorát z kanonického práva.\n\nDne 1. prosince 2001 vstoupil do diplomatických služeb Svatého stolce a začal působit na apoštolské nunciatuře v Středoafrické republice. Dne 1. prosince 2002 byl jmenován sekretářem druhé třídy.\n\nDne 28. června 2004 byl přemístěn na nunciaturu v Mexiku, kde se 1. prosince 2006 stal sekretářem první třídy.\n\nDne 28. června 2007 byl znovu přemístěn a to na nunciaturu v Izraeli, kde se 1. prosince 2010 stal poradcem druhé třídy.\n\nDne 1. července 2010 byl přemístěn na apoštolskou nunciaturu v Libanonu a otři roky později 1. července 2013 začal působit ve Státním sekretariátu v sekci pro vztahy se státy. Dne 29. října 2014 začal působit v sekci pro obecné záležitosti a ve stejný rok 1. prosince se se stal poradcem 1. třídy.\n\nDne 4. března 2016 jej papež František jmenoval asesoren Sekce pro obecné záležitosti.\n\nDne 3. září 2019 jej papež František ustanovil titulárním arcibiskupem z Milazza.\n\nMluví anglicky, španělsky a francouzsky.\n\n"}
{"id": "1323102", "url": "https://cs.wikipedia.org/wiki?curid=1323102", "title": "Mistrovství světa v rychlostní kanoistice 2017", "text": "Mistrovství světa v rychlostní kanoistice 2017\n\nMistrovství světa v rychlostní kanoistice 2017 se konalo v českých Račicích od 23. do 27. srpna 2017. \n"}
{"id": "1323104", "url": "https://cs.wikipedia.org/wiki?curid=1323104", "title": "Karel Reisner", "text": "Karel Reisner\n\nKarel Reisner (28. ledna 1868 Praha – 29. března 1913 Praha) byl český malíř, grafik, pedagog, redaktor a sportovec.\n\nKarel Reisner se narodil na Novém Městě pražském v rodině hostinského Ludvíka Reisnera. V letech 1884–1886 studoval na pražské malířské akademii u profesora Antonína Lhoty. V roce 1886 odešel studovat na Akademii výtvarných umění do Mnichova, kde se vzdělával u profesora Johanna Caspara Hertericha. Roku 1888 se vrátil zpět do Prahy, kde pokračoval ve studiu na zdejší malířské akademii. Zprvu studoval rok u prof. Františeka Sequense, v roce 1889 pak pokračoval u prof. Maxmiliána Pirnera. Po ukončení studia na pražské malířské akademii vyučoval od roku 1901 na Vysoké škola uměleckoprůmyslové v Praze. V roce 1905 otevřel vlastní školu, která nesla název \"„Soukromá výtvarná škola Karla Reisnera“\". Mezi jeho žáky patřili mimo jiné i Emanuel Hercík a Jan Zrzavý. \n\n"}
{"id": "1323108", "url": "https://cs.wikipedia.org/wiki?curid=1323108", "title": "Letiště Varšava-Modlin", "text": "Letiště Varšava-Modlin\n\nLetiště Varšava-Modlin (polsky \"Port Lotniczy Warszawa/Modlin\") je druhé mezinárodní letiště nacházející se 40 km od centra Varšavy u města Nowy Dwór Mazowiecki v Polsku. Vzniklo v roce 1933 jako vojenská základna, mezinárodní terminál byl otevřen v roce 2012. Jako vojenské se toto letiště již nepoužívá.\n\nJe používáno především nízkonákladovým leteckými společnostmi, v současnosti konkrétně společností Ryanair (2017). V roce 2015 se s 2 588 175 přepravenými cestujícími jednalo o páté nejrušnější letiště v zemi. Hlavním letištěm ve Varšavě je letiště Frédérica Chopina to v roce 2016 přepravilo 12 836 510 cestujících.\n\n"}
{"id": "1323111", "url": "https://cs.wikipedia.org/wiki?curid=1323111", "title": "Elizabeth Hamiltonová, hraběnka z Orkney", "text": "Elizabeth Hamiltonová, hraběnka z Orkney\n\nElizabeth Hamiltonová, hraběnka z Orkney (\"rozená Villiersková;\" 1657 – 19. dubna 1733) byla anglickou dvořankou z rodiny Villiersů a v letech 1680 až 1695 údajnou milenkou anglického a skotského krále Viléma III. Byla dvorní dámou jeho manželky a spoluvládkyně, královny Marie II.\n\nNarodila se jako dcera plukovníka Eduarda Villierse a Frances Howardové, nejmladší dcery Theofila Howarda, 2. hraběte ze Suffolku a Elizabeth Humeové. Jako guvernantka princezen Marie a Anny, zajistila lady Villiersová svým dětem místo a vliv v domácnosti budoucí královny Marie II. Elizabethiny sestry Anna a Kateřina byly dvorními dámami, které doprovázely princeznu Marii do Haagu, kde se stala oranžskou kněžnou. Elizabethin bratr Edward, pozdější 1. hrabě z Jersey, byl nejvyšším štolbou královského dvora.\n\nElizabeth se stala Vilémovou milenkou údajně asi tři roky po jeho svatbě s Marií. V roce 1685 Mariin otec Jakub II. Stuart zneužil zvěsti o Vilémově nevěře v pokusu odůvodnit rozdělení princezny a knížete. Po svém nástupu na anglický trůn Vilém převedl velkou část zkonfiskovaných irských pozemků Jakuba II. na Elizabeth. Parlament v roce 1699 toto postoupení zrušil.\n\nSmrt Marie II. 28. prosince 1694 znamenala, že o necelý rok později ukončil zřejmě Vilém svůj vztah s Elizabeth, říkalo se, že to bylo poslední přání jeho manželky.\n\nV roce 1694 vedli dva muži souboj, možná kvůli náklonnosti Elizabeth Villiersové. Mladý John Law, tou dobou chudý, zabil 9. dubna 1694 Edwarda \"Beau\" Wilsona. Law byl vyšetřován a původně byl za vraždu odsouzen k smrti. Čin byl však přehodnocen na zabití a trest změně na pokutu.\n\n25. listopadu 1695 se Eliabeth provdala za svého bratrance, lorda George Hamiltona, pátého syna 3. vévody z Hamiltonu. V roce 1696 obdržel titul hraběte z Orkney a později se stal britským polním maršálem. Elizabeth sloužila zájmům svého manžela a manželství bylo šťastné.\n\nLady Orkneyová si udržela společenský význam i v hannoverské éře a byla hostitelkou Jiřího I. a Jiřího II. na svých statcích v Clivedenu, Buckinghamshire. 19. dubna 1733 zemřela v Londýně.\n\nElizabeth Villiersová byla sestřenicí Barbary Villiersové, milenky krále Karla II., jejich otcové byli bratři. Její teta z otcovy strany byla Anne Villiersová, hraběnka z Mortonu, kmotra a guvernantka princezny Henrietty Anny. \n\nS Georgem Hamiltonem, 1. hrabětem z Orkney, synem Anne Hamiltonvé, 3. vévodkyně z Hamiltonu a Williama Douglas-Hamiltona, vévody z Hamiltonu, měla Elizabeth tři dcery, nejstarší z nich zdědila otcovy majetky a titulyː\n\n"}
{"id": "1323112", "url": "https://cs.wikipedia.org/wiki?curid=1323112", "title": "Fernand Gabriel", "text": "Fernand Gabriel\n\nFernand Gabriel (30. dubna 1878 Paříž – 9. září 1943 La Garenne-Colombes) byl francouzský automobilový závodník.\n\nGabriel začal svou kariéru v roce 1899 při Tour de France automobilů, kde ve své třídě s vozem Decauville zvítězil. Největších úspěchů dosáhl s vozy značky Mors. Vítězství při závodě Circuit des Ardennes 1902 v Bastogne až do posledního kola vedl, po defektu se musel spokojit s druhým místem. Velkým triumfem bylo vítězství v přerušeném závodě Paříž–Madrid v roce 1903. Ačkoliv byl závod po několika smrtelných nehodách (zahynulo pět jezdců, mezi nimi i Marcel Renault a tři diváci) v Marseille zastaven, Gabrielovo řidičské umění vyniklo, když na trati dlouhé 552 km dojel před ostatními s více než 15minutovým náskokem.\n\nPo tomto úspěchu ale už další významné nenásledovaly. V letech 1904 až 1907 startoval Gabriel s vozy De Dietrich a Lorraine-Dietrich. Při Grand Prix Francie 1908 dojel s vozem Clément-Bayard dvanáctý. Po první světové válce se účastnil jen závodů cestovních vozů a závodů do vrchu. Při Grand Prix Francie 1913 musel pro poruchu karburátoru svého vozu Th. Schneider odstoupit. Jeho týmoví kolegové se umístili na 7., 9. a 10. místě (jezdci René Champoiseau, René Thomas, René Croquet). Pro poruchu motoru musel vzdát závod i v ročníku 1914.\n\nPozději pracoval Fernand Gabriel pro firmu Renault. Zahynul 9. září 1943, když byla továrna Renault bombardována letouny Royal Air Force.\n\n"}
{"id": "1323115", "url": "https://cs.wikipedia.org/wiki?curid=1323115", "title": "Kaple svatého Václava (Praha 4 – Krč)", "text": "Kaple svatého Václava (Praha 4 – Krč)\n\nKaple svatého Václava v Praze–Krči je nemocniční kaple v areálu Thomayerovy nemocnice v Praze 4–Krči.\n\nStavba kaple byla provedena ve funkcionalistickém slohu společně s výstavbou Masarykových domů v letech 1926 až 1928, pozdější Thomayerovy nemocnice v bývalé Horní Krči.\n\nKaple spadá pod farnost u kostela Panny Marie Královny míru na nedaleké Lhotce. Sídlí zde také sbor Církve adventistů sedmého dne Praha – Krč\nPravidelné bohoslužby se zde konají o útercích od 15 hodin. Duchovní služby zajišťuje koordinátorka duchovní péče a nemocniční kaplanka Mgr. Doubravka Vokáčová. V kapli má svou zkušebnu pěvecký sbor Gabriel. Kaple je rovněž místem konání hudebních koncertů a dalších společenských akcí. Každoročně v říjnu ve dny výročí otevření krčské nemocnice se zde konají ekumenické bohoslužby.\n\n"}
{"id": "1323116", "url": "https://cs.wikipedia.org/wiki?curid=1323116", "title": "Nuselská mlékárna", "text": "Nuselská mlékárna\n\nNuselská mlékárna \"(První česká akciová parní mlékárna)\" je bývalý průmyslový areál v Praze, který se nacházel mezi ulicemi Nuselská, Kloboučnická a V Horkách.\n\nMlékárna v Nuslích byla založena roku 1901 a postavena podle plánů architekta a stavitele Rudolfa Kříženeckého. V následujících letech 1910 a 1914 byl areál rozšiřován východním směrem a ve 20. letech 20. století probíhaly další přístavby budov. Roku 1929 byla zvětšena hlavní výrobní budova, která od architekta Karla Pokorného získala charaktristickou mansardovou střechu.\n\nMlékárna ke svému klasickému sortimentu později přidala výrobu polévkového koření. Během 2. světové války byla výroba omezena, po roce 1948 přešel závod pod n.p. Laktos. Roku 1992 byl areál prodán a nový vlastník jej přestavěl. Vznikl zde administrativní, skladovací a prodejní komplex.\n\nNa jaře roku 2019 začala demolice mlékárny a její nahrazení novým bytovým komplexem.\n\n\n"}
{"id": "1323117", "url": "https://cs.wikipedia.org/wiki?curid=1323117", "title": "Skopje (nádraží)", "text": "Skopje (nádraží)\n\nNádraží Skopje () představuje hlavní uzel železniční dopravy v severomakedonské metropoli. Nachází se nad třídou \"Bulevar Kuzman Josifovski Pitu\" jihovýchodně od centra města. Nádraží, které vzniklo po rozsáhlém zemětřesení, se nachází na masivním betonovém mostě, stranou historického centra města.\n\nOdbavovací hala a čekárny se nacházejí nad úrovní ulice, ale pod úrovní nástupiště. S nimi jsou spojeny eskalátory.\n\nPůvodní budova nádraží byla poničena během zemětřesení v roce 1963. Zřícená polovina budovy byla ponechána jako memento ničivé události. Podle plánů na přestavbu města, které byly vypracovány v polovině 60. let, bylo následně hlavní skopské nádraží přesunuto na nové místo a byl přebudován celý železniční uzel pro severomakedonskou metropoli. Futuristický komplex \"dopravního centra\" (makedonsky \"Транспортен центар\") zahrnuje kromě železniční stanice také obchody a autobusové nádraží. V polovině 60. let se jednalo o pokrokový návrh, který vypracoval japonský architekt Kenzo Tange. \n\nVýstavba nádraží probíhala 10 let. Vznikla na nejdelším mostě na území Severní Makedonie v délce 1450 metrů, který kromě několika tříd východní části města překonává také řeku Vardar. Most, na kterém se nádraží nachází, je široký 700 m a má 10 nástupišť. Dokončeno však bylo pouze šest. Na výstavbu nádraží bylo spotřebováno 70 000 m betonu a 11 000 tun železa. Stavba byla od počátku navržena tak, aby odolala dalšímu případnému zemětřesení. Na realizaci nádraží dohlížel od začátku až do konce sám Kenzo Tange, který také položil i její základní kamen.\n\nBudova nádraží byla slavnostně otevřena v roce 1981 a od té doby slouží jako hlavní stanice pro severomakedonskou železniční síť. Stanice byla často kritizována jako předimenzovaná pro potřeby města, které mělo méně než půl milionu obyvatel. Nebyla navíc dokončena celá.\n\nV druhé dekádě 21. století byla nicméně ve špatném technickém stavu (poničené osvětlení a zastaralé vybavení), a tak bylo rozhodnuto o její modernizaci. Ta se uskutečnila v letech 2014–2015. Stavba stála 2,5 milionů eur; vláda investovala 15 % částky a zbytek pokryly prostředky z mezinárodních fondů. Kromě obnovy prostoru pro cestující byla také vyměněna signalizace v prostoru nádraží. Byly také zcela vyměněny výtahy ve stanici. \n\nNa skopském nádraží začíná děj filmu \"Tetování\" z roku 1991.\n"}
{"id": "1323118", "url": "https://cs.wikipedia.org/wiki?curid=1323118", "title": "Ouray", "text": "Ouray\n\nOuray je město na jihozápadě Colorada, ve Spojených státech amerických. Nachází se ve stejnojmenném okrese Ouray County. Ouray leží sevřené v údolí, v severní části pohoří San Juan Mountains, v nadmořské výšce 2 365 m. Město bylo založeno v roce 1876 jako důlní město. V okolí se těžilo zlato a stříbro. Většina současné zástavby Ouray pochází z let 1880 až 1900 a je zapsána v Národním registru historických památek Spojených států amerických (\"National Register of Historic Places\").\nOuray má rozlohu 2,23 km a žije zde okolo 1 000 obyvatel.\n\nOuray leží v severní části pohoří San Juan Mountains. Nejvyšší hora pohoří Uncompahgre Peak leží 14 km severovýchodně od města. Další z významných vrcholů pohoří Mount Sneffels leží 11 km jihozápadně. Ouray leží přibližně 300 km od hlavního města Colorada Denveru. S okolními městy Silverton a Durango je Ouray spojeno scénickou silnicí (U.S. Route 550) nazývanou \"Million-Dollar Highway\".\n\nOuray má vlhké kontinentální podnebí. Léta jsou teplá až mírná s občasným deštěm a bouřkami zejména v odpoledních hodinách. Zimy jsou velmi chladné se sněhem. Srážky jsou vyrovnané v průběhu celého roku. Celkový roční úhrn činí 682 mm.\n"}
{"id": "1323119", "url": "https://cs.wikipedia.org/wiki?curid=1323119", "title": "Kostel svatého Stanislava (Kunštát)", "text": "Kostel svatého Stanislava (Kunštát)\n\nKostel svatého Stanislawa je římskokatolický chrám v obci Kunštát v okrese Blansko. Je chráněn jako kulturní památka České republiky. Jde o farní kostel farnosti Kunštát na Moravě.\n\nPůvod farního kostela sahá před rok 1539. Šlo o pozdně gotickou stavbu s plochostropou lodí a věží. Kostel se poprvé připomíná nepřímo roku 1408, byl postaven zcela určitě dříve, nic se z něho však nedochovalo. Roku 1687 byl kostel přestavěn do barokní podoby. Donátorem přestavby kostela byl hrabě Kašpar Bedřich z Lamberku a tehdejší farář František Xaver Leffler. Bylo zvýšeno obvodní zdivo lodi a věže. Bylo postaveno nové kněžiště a přistavěna severní sakristie. Následně byly přistavěny boční kaple a sakristie s oratoří v patře (na desce zasazené v jižní zdi kaple je letopočet 1716). Ve druhé polovině 19. století byla rozšířena hudební kruchta. Roku 1890 byla zastřešena věž. \n\nRetabulové oltáře v bočních kaplích pocházejí z druhé poloviny 19. století. Zvon ve věži nese datum 1539.\n"}
{"id": "1323120", "url": "https://cs.wikipedia.org/wiki?curid=1323120", "title": "Fantova budova Hlavního nádraží", "text": "Fantova budova Hlavního nádraží\n\nVýpravní budova architekta Josefa Fanty je součástí Hlavního nádraží v Praze a spolu s přilehlou halou nad nástupišti tvoří největší secesní památku v Česku. V roce 1976 bylo hlavní nádraží zapsáno mezi nemovité kulturní památky a od 1. listopadu 1993 je součástí městské památkové zóny Vinohrady, Žižkov a Vršovice.\n\nBudova vznikla mezi lety 1901–1909 a k odbavování cestujících sloužila až do otevření nové podzemní haly 1. července 1977, což společně s vybudováním Magistrály způsobilo výrazné odříznutí budovy od pohybu cestujících. Od roku 2012 probíhá postupná rekonstrukce a restaurování s cílem navrátit budově původní vzhled a doplnit nové možnosti využití.\n\nHistorická odjezdová hala a hlavní vstup do budovy v současnosti slouží cestujícím, kteří přestupují na autobusy dálkové dopravy nebo linky Airport Express. V prostorách bývalých pokladen vznikla v 90. letech 20. století kavárna, na památku architekta nazvaná Fantova kavárna. Od roku 2013 je provozovaná řetězcem Café Coffee Day. Kulturní sál ve 2. patře budovy je sídlem divadelního souboru ProDivadlo. Původnímu účelu stále slouží salonky pro významné hosty, které jsou několikrát do roka přístupné v rámci komentovaných prohlídek. Interiéry i exteriéry Fantovy budovy jsou využívány také filmaři.\n\nFantovou budova vznikla na místě původní výpravní budovy, postavené v letech 1869–1871 podle návrhu Vojtěcha Ignáce Ullmanna a Antonína Barvitia v novorenesančním slohu. 150 metrů dlouhá stavba se dvěma věžemi, halou s kazetovým stropem, restaurací, kancelářemi a 22 dveřmi vedoucími na nástupiště s mozaikovou dlažbou si vysloužila přezdívku \"zámecké nádraží.\" Tato budova včetně kolejiště kvůli prudkému rozvoji železniční dopravy brzy přestala vyhovovat a proto v roce 1898 vypracovalo Ředitelství státních drah v Praze projekt na celkovou přestavbu nádraží, který byl počátkem roku 1899 schválen ministerstvem železnic.\n\nRoku 1899 byla vyhlášena architektonická soutěž na novou budovu pražského hlavního nádraží, které se zúčastnili profesoři z pražské Umělecko-průmyslové školy Jiří Stibral a Jan Kotěra, Rudolf Kříženecký, architekt Václav Roštlapil a Josef Fanta, jehož návrh se stal vítězným.\n\nFantův návrh byl svým hmotovým rozložením (ústřední hala s bočními křídly) inspirován Severním nádražím v Paříži, které bylo ve 2. polovině 19. a začátkem 20. století vzorem pro mnoho evropských nádraží. Fanta si dal podmínku, že spolupracující výtvarníky si vybere sám a zvolil pouze české umělce, což vyvolalo protesty pražských Němců. Hlavními autory sochařské výzdoby se stali Stanislav Sucharda a Ladislav Šaloun.\nStavba nové budovy v secesním slohu započala 30. června 1901 a byla dokončena roku 1909. Výstavba probíhala za plného provozu, původní \"zámecké nádraží\" bylo postupně rozebíráno a nahrazováno novou budovou. Zbytek jižního křídla původní výpravní budovy zůstal zachován a po dokončení Fantovy budovy byl využíván přibližně dalších 20 let, než byl přestavěn do modernější podoby.\n\nPři přestavbě nádražního komplexu došlo také k rozšíření kolejiště, nástupiště byla nově s budovou propojena podchody (do té doby se k vlakům chodilo přes koleje) a v listopadu 1901 vypsalo Ředitelství státních drah veřejnou soutěž na konstrukci haly nad nástupišti. O zakázku se ucházelo 6 zájemců – strojírny Breitfeld, Daněk a spol. v Karlíně, Vítkovické železárny, Ignaz Grindl ve Vídni, R. Ph. Wagner ve Vídni, společnou nabídku podalo sdružení Českomoravská továrna na stroje v Praze, Bratři Prášilové a spol. v Praze, Pražská akciová strojírna, Škodovy závody v Plzni a mostárna Samuela Bondyho sídlící v Praze-Bubnech. Jako dodavatel byla zvolena Bondyho firma, která dříve zhotovila také zastření pro nástupiště Karlovarského nádraží.\n\nAutorem návrhu haly byl inženýr Jaroslav Marjanko, po jeho smrti práci převzal inženýr Rudolf Kornfeld. Montáž dvojlodní ocelové haly začala 1. srpna 1905 a byla dokončena roku 1906. Na výstavbu se spotřebovaly 2 tisíce tun oceli, 1,2 milionu nýtů, 18 tisíc m zinkového plechu a přes 200 kusů skleněných tabulí.\n\nHotové nádraží utvořilo jeden architektonický celek, kromě budovy a haly byly v secesním provedení také prvky drobné architektury jako zábradlí u vstupu do podchodů a mobiliář nástupišť. Na novém nádraží cestujícím sloužily velkoryse pojaté čekárny a dvě restaurace, v přepychově zařízených saloncích pro významné hosty čekali na vlak například Tomáš Garrigue Masaryk, Thomas Alva Edison, Le Corbusier, Charlie Chaplin a také Fidel Castro nebo Kim Ir-sen.\n\nZásluhou otevření nové odbavovací haly 1. července 1977 a stavbou Severojižní magistrály, která vede po její střeše, ztratila Fantova budova část svých funkcí a byla téměř odříznuta od pohybu cestujících. Údajně byla po stanovení konečné trasy magistrály ohrožena samotná existence budovy a hrozila demolice, podobně v případě těšnovského nádraží, ale před bouráním stavbu zachránil status kulturní památky.\n\nV následujících letech budova postupně zevnitř i zvenku chátrala, její fasáda byla vystavena ohromným emisím od statisíců projíždějících aut. Zanedbaná fasáda a čelní stěny haly nad nástupišti se až do rekonstrukce využívaly k umístění velkoplošné reklamy, což vyvolalo kritiku. V prostorách bývalých pokladen byla počátkem 90. let otevřena Fantova kavárna s pochybnou pověstí a v jiné části budovy mohutný bazar s oděvy. Stále však byly příležitostně využívány salonky, které dál plnily svou funkci.\n\nV roce 2003 byla nádraží v Česku majetkově rozdělena mezi České dráhy, kterým zůstaly budovy včetně 1. nástupišť a Správu železniční dopravní cesty, které získaly kolejiště včetně zbývajících nástupišť. Památkově chráněné objekty budovy a ocelové haly hlavního nádraží se tím pádem rozdělily mezi dva vlastníky, kteří do kompletního převodu nádraží pod SŽDC v roce 2016 prováděli rekonstrukční práce do jisté míry nezávisle na sobě.\n\nVlastník Fantovy budovy, kterým byly až do roku 2016 ČD, uzavřel v roce 2003 dohodu se společností Grandi Stazioni. Na základě této dohody měla česká pobočka italské společnosti provést rekonstrukci nové i starší nádražní budovy a po provedené rekonstrukci dostat nádraží do dlouhodobého pronájmu. Smlouva počítala se zahájením prací na Fantově budově záhy po dokončení rekonstrukce podzemní odbavovací haly. Do vypovězení smlouvy s Grandi Stazioni v roce 2016 stihl rekonstrukcí projít vnějšek i vnitřek středové části Fantovy budovy.\n\nSŽDC měla do roku 2016 v majetku halu nad nástupišti bez části nad 1. nástupištěm. V letech 2008 a 2009 v rámci přestavby kolejiště a nástupišť 1–4 opravila havarijní stavy a odvodnění a mezi lety 2014 a 2017 provedla celkovou rekonstrukci haly, díky převodu nádraží již včetně přístřešku nad 1. nástupištěm.\n\nObnova a restaurování interiéru středové části budovy (odjezdové haly) probíhaly od roku 2012 do prosince 2013, kompletně opravená středová část byla znovuotevřena v roce 2014. Výzdoba kopule byla pečlivě zrestaurována a vrátila se i původní medová barva omítky. Podle dochovaných fotografií a nálezových situací proběhlo restaurování dřevěných stěn pokladen, vitráží, štukové výzdoby, kování, dveří, oken a dalších prvků. Byly zhotoveny repliky chybějících prvků, mj. levého portálu směrem na první nástupiště, čímž bylo obnovena symetrie haly. Na dochovanou dlažbu před pokladnami navázala replika původní keramické dlažby, při jejíž výrobě se vycházelo z původních výkresů Josefa Fanty.\n\nKavárenské činnosti se od roku 2015 ujal indický řetězec Café Coffee Day, kavárna svým vybavením odkazuje ke známým kouskům designérů 20. století, např. křesla připomínají Barcelonu od Ludwiga Miese van der Rohe, jimiž je vybavena i brněnská vila Tugendhat.\n\nV roce 2016 byla na středové části budovy opravena střecha a čelní fasáda včetně štukové a sochařské výzdoby a dvou pískovcových věží, které po odstranění znečištění a směsi asfaltu a cementu ze spár mezi kameny získaly výrazně světlejší barvu.\n\nRekonstrukcí by měla projít obě boční křídla budovy, na obnovu čekají vnitřní prostory i opadávající či již zcela zničené venkovní fasády. Kvůli nedodržení termínů SŽDC roku 2016 rozvázala spolupráci s Grandi Stazioni a představila záměr zahájit druhou etapu oprav v roce 2019. Celkové náklady byly odhadnuty na 730 milionů Kč, z toho 210 milionů na renovaci vnějšku a 520 na renovaci a přestavbu interiéru. Veškeré veřejně přístupné prostory by měly být uvedeny do původního stavu, ostatní by měly získat podobu odpovídající jejich budoucímu využití. Cílem revitalizace je vrátit Fantově budově funkční využití a vybudovat atraktivní cíl pro cestující i necestující veřejnost.\n\nV roce 2011 se objevil návrh umístit do Fantovy budovy cyklus obrazů Slovanská Epopej secesního malíře Alfonse Muchy, avšak roku 2017 bylo rozhodnuto vybudovat pro Epopej zcela nové výstavní prostory v lokalitě bývalého těšnovského nádraží.\n\nOd 30. října 2014 do září 2017 probíhala rekonstrukce dvojlodní haly nad nástupišti 1–4. Práce byly rozděleny do dvou investičních projektů a z organizačních důvodů do několika etap, aby se minimalizovalo množství vyloučených kolejí a nástupišť. Rekonstrukce zahrnovala opravu korozních a statických narušení nosné konstrukce, výměnu poškozených dílů za repliky, repasi a přesklení všech světlíků a výměnu střešní krytiny. Konstrukce byla vyčištěna od starých nátěrů a opatřena třívrstvým antikorozním nátěrem. Několik částí konstrukce se muselo kvůli současným normám statické únosnosti zcela vyměnit (například vaznice pod světlíky a díly poškozené korozí). Rekonstrukce maximálně respektovala historickou podobu, přesto musely být učiněny kompromisy – původní zastřešení vlnitými plechy bylo nahrazeno trapézovými, protože vlnité plechy v požadovaném provedení již nebyly dostupné. Nové díly už nebyly nýtovány, ale sešroubovány na míru vyrobenými nýtovými šrouby a uzavřenými maticemi tak, aby co nejlépe odpovídaly původnímu vzhledu a pozici nýtů (klasické nýtování za tepla bylo použito pouze výjimečně). Rekonstrukce kladla důraz na zlepšení světelných podmínek uvnitř haly.\n\nOd poloviny roku 2019 začne rekonstrukce vnější fasády krajních křídel Fantovy budovy, jež navážou na rekonstrukci středové části rekonstruovanou mezi roky 2012 až 2016. Předpokládá se, že rekonstrukce zabere 2,5 roku, potrvá tedy zhruba do roku 2022. Za opravou už nebude stát italská Grandi Stazioni, ale česká firma SŽDC.\n\nRozsáhlá nádražní budova průjezdového typu má jedno podzemní a sedm nadzemních podlaží a je výrazně symetricky členěná. \n\nDominantní je střední část podkovovitého půdorysu s odjezdovou halou a pokladnami (v jejichž prostorách vznikla v 90. letech kavárna), v patře zaklenutá mohutnou kupolí. Průčelí střední části je sevřeno dvěma nárožními pískovcovými věžemi, výrazným prvkem průčelní fasády je půlkruhové okno s vitrážemi, na které dole plynule navazuje hlavní vchod do budovy.\n\nDo stran vybíhají nižší spojovací křídla s přízemní arkádou zakončenou bočními pavilony. V křídlech byly umístěny dvě restaurace různých cenových hladin, reprezentační sál a velkoryse pojaté čekárny a salonky pro významné hosty, které se při zvláštních příležitostech stále používají, případně jsou pronajímány pro komerční účely (typicky tiskové konference).\n\nKoncové pavilony jsou čtyřpodlažní, v jednom je císařský salonek s původním vybavením. Císařský (prezidentský) salonek má kapacitu 50 hostů, velký salon dokonce 180. Budova od počátku disponovala také kancelářemi.\n\nPro interiér budovy je charakteristická bohatá štuková a malířská výzdoba, na které se podíleli přední umělci své doby – sochaři Stanislav Sucharda, Ladislav Šaloun (dekorativní a sochařská výzdobu fasády a interiéru), Hanuš Folkmann (alegorické postavy na hlavním průčelí). Císařský salonek zdobí rozměrné obrazy s motivy Prahy a Karlštejna od Václava Jansy a Viktora Strettiho.\n\nNa budovu navazuje dvoulodní oblouková hala o rozpětí 2 x 33,3 m, výšce 18 m a délce 233 m, která původně zastřešovala všechna nástupiště (až do otevření nových nástupišť 5–7 v roce 1994). V současnosti zastřešuje nástupiště 1–4, nástupiště 1A je mimo hlavní zastřešení vysunuto k vinohradskému zhlaví stanice a nástupiště 5–7 mají vlastní zastřešení, které svým obloukovým tvarem odkazuje na konstrukci haly.\n\nHala je nýtované ocelové konstrukce se střechou původně tvořenou vlnitým plechem (od rekonstrukce v letech 2014–2017 plechem trapézovým) se skleněnými světlíky a nese řadu ozdobných prvků a zábradlí. V ozdobném secesním provedení byly i nedochované prvky uvnitř haly, např. zábradlí u vstupu do podchodů na nástupištích. Původní zábradlí i mobiliář nástupišť byly ale ve 40. letech nahrazeny při přestavbě kolejiště v návaznosti na výstavbu 2. vinohradského tunelu a při poslední přestavbě kolejiště mezi lety 2008–2009 byly instalovány nové prvky podle návrhu Patrika Kotase.\n\n"}
{"id": "1323121", "url": "https://cs.wikipedia.org/wiki?curid=1323121", "title": "Igor Lapšin", "text": "Igor Lapšin\n\nIgor Lapšin (* 8. srpna 1963) je bývalý sovětský a později běloruský atlet, halový mistr světa v trojskoku.\n\nNa olympiádě v Soulu v roce 1988 získal v soutěži trojskokanů stříbrnou medaili. V roce 1990 se na jaře stal v této disciplíně halovým mistrem Evropy a v létě vybojoval v trojskoku bronzovou medaili na evropském šampionátu ve Splitu. Největší úspěch pro něj znamenal titul halového mistra světa v trojskoku z roku 1991.\n\n\n"}
{"id": "1323123", "url": "https://cs.wikipedia.org/wiki?curid=1323123", "title": "Vila Františky Lipčíkové", "text": "Vila Františky Lipčíkové\n\nVila Františky Lipčíkové je stavba v Olomouci, kterou nechala zbudovat Františka Lipčíková podle návrhu architekta Rudolfa Stockara v letech 1918–1919. Jedná se o jednu z mála kubistických staveb na Moravě. Stavba má čísla popisná 500 a 501 v katastrálním území Nová Ulice a je zapsanou kulturní památkou České republiky.\n\nFrantiška Lipčíková (1863–1948), vdova po přerovském advokátu a vlastenci Augustu Lipčíkovi (1858–1914), žila po smrti svého manžela na zámečku v Loučce u Valašského Meziříčí. Ten v roce 1918 prodala Tomáši Baťovi a nechala si zbudovat menší zámeček – vilu v Olomouci. Ten vznikl spojením a přestavbou dvou řadových domů v tehdejší Nové ulici. Ve střední části vznikl rizalit o třech okenních osách. Kompozice průčelí je podle systému 5–3–5, okna v přízemí středního rizalitu jsou hrotitě zaklenuta. Také v interiéru jsou zachovány kubistické detaily: dveřní výplně, detaily schodiště a podobně.\n\nPůvodní dvorní křídla byla odstraněna a v levé (západní) části byl vytvořen hospodářský dvůr, který obsahoval kuchyň, vepřinec, kurník, chlév a garáž. V pravé (východní) dvorní části vznikla zahrada, kterou navrhl Quido Riedl.\n\nV roce 1928 majitelka vilu prodala právníkovi a politikovi Mořici Hrubanovi, který ji zakoupil pro svého syna Vladimíra. Ten prodal část zahrady rodině Hanse Stratila, který zde nechal v roce 1933 postavit novoklasicistní vilu.\n\nPři asanaci této části Olomouce byla původní ulice rozšířena a v sedmdesátých letech dvacátého století se uvažovalo o přesunu vily. \n\nV současnosti je objekt využíván jako pobočka městské knihovny.\n\n"}
{"id": "1323125", "url": "https://cs.wikipedia.org/wiki?curid=1323125", "title": "Valor (seriál)", "text": "Valor (seriál)\n\nValor je americký dramatický televizní seriál. Jeho autorem je Kyle Jarrow. Premiérově byl vysílán v letech 2017–2018 na stanici The CW, celkově vzniklo 13 dílů.\n\nMise elitní americké vrtulníkové jednotky Shadow Raiders nedopadla v Somálsku dobře a pouze jediní dva přeživší, praporčík Nora Madani a kapitán Leland Gallom ví, co se stalo. Po jejich návratu začne vyšetřování událostí, při kterém se ukáže, že jejich spolubojovníka Jimmyho Kama zadrželi teroristé. Madani s Gallem se proto rozhodnou svého kamaráda zachránit.\n\n\nSeriál \"Valor\" byl po natočení pilotu objednán stanicí The CW v květnu 2017. Úvodní díl byl odvysílán 9. října 2017, poslední, třináctý potom 29. ledna 2018. Kvůli nízké sledovanosti se seriál nedočkal prodloužení na celou sezónu a 8. května 2018 ohlásila stanice The CW jeho zrušení.\n\n"}
{"id": "1323126", "url": "https://cs.wikipedia.org/wiki?curid=1323126", "title": "Valor", "text": "Valor\n\nValor může být:\n\n"}
{"id": "1323127", "url": "https://cs.wikipedia.org/wiki?curid=1323127", "title": "Georg Paula", "text": "Georg Paula\n\nGeorg Paula (23. května 1955 Pöttmes – 26. března 2014) byl německý historik umění, památkář a autor.\n\nStudoval historii umění, archeologii, folklór a středověké dějiny na Mnichovské univerzitě v letech 1976-1983. Obhájil dizertaci na téma Johann Georg Dieffenbrunner (1718-1785). Od roku 1984 pracoval jako hlavní autor publikace Dehio-Band (spolu s Brunem Bushartem) pro bavorské Švábsko, vydanou v roce 1989. Od 1. listopadu 1993 byl asistent výzkumu na Bavorském státním úřadu pro ochranu památek.\n\nJe pohřben na Nordfriedhofu v Mnichově.\n\n"}
{"id": "1323128", "url": "https://cs.wikipedia.org/wiki?curid=1323128", "title": "Katedrála svatého Štěpána (Mety)", "text": "Katedrála svatého Štěpána (Mety)\n\nKatedrála svatého Štěpána v Metách () je katolická katedrála ze 13. století nacházející se v hlavním městě departementu Moselle, v severovýchodní Francii v regionu Grand Est, ve městě Mety (francouzsky Metz) na Place d'Armes.\n\nPro své četné barevné vitráže, přesahující plochu 6500 m², se katedrála přezdívá Boží lucernou nebo také Božím světlem, (francouzsky „lanterne du bon Dieu“). Katedrála je se svými 41,41 metry třetí nejvyšší ve Francii a pro velice podobné řešení dispozice elevace katedrály, triforia a postranních arkád bývá často přirovnávána ke katedrále ve Štrasburku.\n\nDva sousedící kostely odděleny zdí či mříží daly za vznik metské katedrále. Toto dělení nebylo zvenku katedrály patrné. Na východě to byl kostel Saint Étienne a na západě kolegiátní kostel Notre-Dame-la-Ronde, který se rozkládal na půdorysu prvních třech klenebních polí současné katedrály. Původně byla v plánu mnohem nižší stavba, o čemž svědčí nízké arkády, po změně plánů došlo k jejímu přizpůsobení nejmodernější francouzské architektuře. Získala tak nejen nezvykle vysoké prosvětlené triforium, nýbrž také mohutnou zónu bazilikálních oken. Zmíněné části katedrály přesto nepůsobí předimenzovaně, protože jsou velmi jemně členěné a zakončené ostrým klenutím.\n\nPo smrti biskupa Jacques de Lorraine (1239-1261), který v rámci svého pontifikátu, nechal oba kostely ve 13. století rekonstrukcí spojit, práce na dlouhou dobu ustaly. Znovu se obnovily až za biskupa Adhémar de Monteil (1327-1361), kdy byla dokončena hlavní loď katedrály. Hlavní oltář Notre-Dame-la-Ronde byl vysvěcen v roce 1347. Interiér katedrály byl nejspíše dokončen v letech 1381, v době kdy se začalo s umisťováním vitráží. Transept neboli příčná loď spolu s chórem neboli kněžištěm původního románského kostela přežily v nezměněné podobě až do konce 15. století. V roce 1486 byla započata výstavba severního ramene transeptu. 12. května 1504 byl položen první kámen ramene jižního. Chór katedrály, který byl započat nedlouho poté, byl dokončen v roce 1520.\n\nKatedrála v Metách znamenala pro gotickou architekturu v říši obrat: od té doby už zde tento sloh nebyl svébytně přetvářen, naopak se objevovaly pokusy skutečně se vyrovnat francouzským vzorům.\n\nV roce 1764 tehdy známý architekt Blondel prezentoval návrh na přestavbu a modernizaci fasády, k jejíž realizaci naštěstí nikdy nedošlo a nebyly tak nevratně zničeny výjimečné středověké prvky stavby.\n\nStavba byla poničena požárem v roce 1877. Němcům se podařilo v roce 1880 katedrálu dokončit, zbavit ji příměs 18. století a obnovit tak její gotický styl. Došlo ale také k nežádoucí výzdobě, která snesla vlnu kritiky. Císař Vilém (Wilhelm) II. byl zvěčněn ve výzdobě na západní fasádě v podobě proroka Daniela. Dochází tak mimo jiné ke germanizaci politiky. Císař město i „svou“ katedrálu později několikrát poctil svou návštěvou. Až v roce 1918, byl proroku retuší odstraněn knír.\n\nS novostavbou katedrály v Metách se začalo ve 40. letech 13. století. Velký problém znamenalo od začátku ohraničení stavebního místa na obou koncích. Chór a východní rameno transeptu mohly být proto postaveny teprve o mnoho let později, v letech 1486 až 1530, zatímco plánované prodloužení katedrály na západ vyřešil architekt originálně: včlenil do novostavby kolegiátní kostel Notre-Dame-la-Ronde. Už jen nezvyklá poloha věží uprostřed podélné lodi dnes prozrazuje, kde katedrála kdysi končila.\n\nNa konci 15. století byla započata výstavba severního ramene transeptu a na začátku století 16. ramene jižního. Chór ve východní části katedrály byl dokončen v roce 1520.\n\nJihozápadní vstup s portálem zasvěceným Panně Marii byl přistavěn na konci 19. století a počátkem 20. století se katedrála dočkala vstupního portálu na tradiční západní straně.\n\nGotická trojlodní stavba o osmi polích s hlavní lodí o délce 15,60 m a výšce 41,41 m a dvěma postranními užšími loděmi dosahujících pouze 14,3 m je prolnuta pravoúhlým transeptem o pěti polích (43,10 m výška, 46,80 m délka a 16,34 m šířka transeptu) s půlkruhově zakončeným chórovým závěrem s ochozem. Chór neboli kněžiště či presbyterium rezervované pouze kněžím je ukončeno třemi pětibokými apsidami utvářející prostor pro kapli sv. Josefa, Panny Marie a sv. Liviera.\n\nV jižní a jihozápadní části katedrály vychází z vedlejší lodě kaple sv. Svátosti, kaple Notre-Dame-la-Ronde a současný hlavní vstup do katedrály s portálem zasvěcený Panně Marii z 18. století, restaurovaný v roce 1885 do novogotické podoby. Západní vstup není v současné době využíván pro jeho funkci a je oplocen.\n\nPlynulost vedlejších lodí je ve 4. klenebním poli ze západu přerušena párem různě vysokých věží. Jižní fasádě dominuje věž vysoká 88m (s praporem až 93m) zvaná Tour de Mutte (Reptající věž). Severní fasádu naopak zdobí kapitulní věž dosahující jen 69m. Asymetrie se tak u této katedrály neobjevuje pouze u kaplí. Obě věže jsou čtvercového půdorysu. Naopak dvěma věžemi malého kruhového půdorysu (Tour de Charlemagne a Tour de La Boule d'Or) se mohou pyšnit fasády katedrály v místech dotyku transeptu a ochozu kněžiště.\n\nStavba má rozlohu 3500 m². Délka celkové stavby činí 136 m a 123,2 m v interiéru. 33 m odpovídá šířce západní fasády. Výška klenby činí 41,41 m. Stavební materiál nosných i nesených prvků katedrály je kámen a pochází z dosud fungujícího kamenolomu Jaumont vzdáleném přibližně 20 km od katedrály severozápadním směrem.\nKatedrála, i přestože prošla třemi staletími výstavby, má soudržný charakter. Hlavní loď pochází ze 13. a 14. století, tedy éry vrcholné gotiky rozpoznatelné velkými okny. Podobně je tomu i u západní fasády. V případě transeptu a chóru bylo o sto let pozdějí dosaženo vybudování tzv. skleněné stěny, kdy převážná část fasády je tvořena okny (inspirováno z Toul).\n\nStředověcí stavitelé katedrál se snažili dosáhnout co možná největší a nejvyšší chrámy s maximálními plochami oken. To vedlo k problémům - sloupy musely unést velké zatížení. Síly vznikající vahou a pnutím klenby je navíc odtlačovaly do stran. Stavitelé na tyto problémy reagovali a postupně nalezli dokonalou formu vnějšího opěrného systému. Vnější opěrný systém přenáší vodorovné síly klenby pomocí opěrných oblouků na vedlejší řady sloupů, které se už z větší části nachází mimo vnitřní prostor stavby.\nOdvážnou konstrukci vnějších opěrných oblouků katedrály v Metách ve 41,7 metrů nad zemí zahájil ve druhé polovině 14. století architekt Pierre Perrat (1340-1400). Je tedy považován za prvního známého architekta stavby. Pyšní se také katedrálami v Toul a Verdun, které stavěl v jednom čase. Po jeho smrti byl pochován pod hlavní loď metské katedrály. Katedrála v Metách je tak třetí nejvyšší katedrálou ve Francii, za katedrálou v Beauvais (48 m před zborcením) a té v Amiens (42,3 m).\n\nŠest vnějších opěrných oblouků na jižní a šest na severní straně katedrály (podél hlavní lodě a přímo nad loděmi vedlejšími) přebírá vodorovnou složku síly z klenebních žeber interiéru katedrály a přesouvá ji do šesti a šesti opěrných pilířů. Síla se tím dostává níže k základům a stává se stabilnější. Vzhledem k tomu, že se vnější opěrné pilíře nachází mimo interiér stavby, nejsou na ně kladeny takové estetické nároky a mohou být tak masivní, aby byly schopny se s oběma složkami síly vyrovnat. Čím je totiž sloup masivnější a těžší, tím větší síly dokáže přenést. Proto jsou pilíře obvykle opatřeny ještě fiálami - věžičkovitými nástavbami, které zvyšují jeho hmotnost. Fiály jsou v případě metské katedrály zdobeny klasicky kraby a ukončeny křížovou kytkou nebo poněkud netradičně sochou ptáka s roztaženými křídly. Stejná technika odvodu tlaků stropní části je využita i po obvodu chórové části na východě katedrály.\n\nKatedrála se může pochlubit dvěma portály: na západní straně hlavním neoklasicistním portálem od architekta Jacques-Francois Blondela z roku 1764 a na východní straně portál Panny Marie z konce 20. století. Oba portály mají klasický tvar lomeného oblouku, připomínající sepnuté ruce modlící se osoby.\n\nZápadní portál je rozdělen na dva menší postranní a jeden větší středový s hlavním vstupem. Mezi jednotlivými částmi se tyčí sloupy s figurální výzdobou s chrliči, vimperky a fiálami s kraby zakončené soškami andělů. Trojúhelníkovému štítu nad portálem, vimperkem, vévodí plastika Ježíše Krista z obou stran obklopena klečícími anděly. Mezi vodorovným nadpražím a obloukem s bohatě sochařsky pojednaným reliéfem je umístěn tympanon. Figurální a florální sochařská výzdoba nechybí ani po stranách v ostění a v archivoltách. Socha lidské bytosti na sloupku s patkou, dekorovaným soklem a hlavicí půlí mohutné dřevěné dvěře.\n\nČetnost zdobení východního portálu je téměř srovnatelná s tím západním. Krabi pokrývají větší část postranních sloupů. Štít portálu je vybaven rozetovým oknem s pěti trojlisty, které přivádějí do předsíně paprsky denního světla. Trojúhelníkový štít je v rozích zdoben květy vysokého reliéfu v trojlistech. Sochařská výzdoba tympanonu nad vstupem je rozdělena na tři horizontální pásy. V horním páse je na trůně Panna Marie korunována Ježíšem Kristem. Obklopena je dvěma anděly nesoucími další dvě koruny a po krajích dvěma klečícími osobami. Ve středním páse je uložena na lůžku zesnulá Panna Marie, ke které vzhlíží většina ze dvanácti apoštolů ze spodního pásu tympanonu.\n\nOkna na katedrále jsou dvojího typu: lomená okna a kruhová okna. Jednoduchá lomená okna bez jakéhokoliv člěnění se nachází na západní fasádě. Na severní a jižní straně hlavní lodi jsou okna již složená z více lomených oblouků zdobených ve vrcholu rozetami s trojlisty nebo šesticípými kružbami a trojlisty. Takovýto prvek se ještě násobí u oken transeptu, která dosahují fascinujících rozměrů a vnášejí do katedrály dostatek světla.\n\nHlavní loď obdélníkového půdorysu, taktéž i obě vedlejší lodě, jsou zaklenuty křížovou klenbou. Tři pětiboké apsidy utvářející prostor pro kapli sv. Josefa, Panny Marie a sv. Liviera, jsou zaklenuty hvězdicovou klenbou. Ta se nachází také ve křížení hlavní lodi a transeptu. Samotné křížení není řešeno ani věží ani kupolí. V ostatních klenebních polích stavby (fr. travé) je využito klenby křížové, jejíž diagonální oblouky vedou do svorníku. Svorníky jsou kruhové, plné či duté. Čelní oblouky jsou svedeny přes klenební žebra buď přímo na podpůrné zdivo v hlavní lodi nebo na osm párových opěrných pilířů s hlavicí zdobenou florálním motivem u lodí vedlejších, tvořících tak mezilodní arkádu. Na jeden oblouk této arkády připadají čtyři menší lomené oblouky ve střední části hlavní lodi utvářející tak triforium. Veškerá žebra jsou hranolovitá, mírně vyžlabená a stejné barevnosti jako jiné stavební prvky katedrály.\n\nVitráže katedrály v Metách dosahující plochy 6 496 m² činí katedrálu naprosto unikátní. Jejich stáří je rozdílné - od 13. až po 20. století. V jižním transeptu se nacházejí vitráže nejstarší, ze 13. století (šest scén ze života sv. Pavla). Hermann de Münster se v roce 1384 postaral výzdobu západní fasády (350 m², symboly apoštolů a výjevy ze Starého zákona). Fascinující je i průměr rozety na západní fasádě, dosahující 11,25 m. Théobald de Lixheim v roce 1504 ztvárnil v severním transeptu korunování Panny Marie. O vitráže v horní části chóru se postaral v letech 1521-1527 Valentin Bousch. Ve 20. století se na renovaci podíleli Jacques Villon, pravým jménem Gaston Duchamp, bratr Marcela Duchampa a Roger Bissiere.\n\nVarhany restaurované v roce 1981 jsou v současné době umístěny v jižní části transeptu i přes nepříznivou situaci akustického hlediska.\n\nV ottonské kryptě pod chórem je uchována podobizna slavného draka Graoully, který v minulosti terorizoval město.\n\n\n"}
{"id": "1323140", "url": "https://cs.wikipedia.org/wiki?curid=1323140", "title": "Sikorski", "text": "Sikorski\n\nSikorski (ženská forma: Sikorska) je polské příjmení. V roce 2014 je v Polsku používalo 18 253 žen a 17 339 mužů.\n\n\n"}
{"id": "1323143", "url": "https://cs.wikipedia.org/wiki?curid=1323143", "title": "Zbyněk Havrda", "text": "Zbyněk Havrda\n\nZbyněk Havrda (* 4. června 1939, Hradec Králové) je bývalý český silniční motocyklový závodník. Jeho syn Zbyněk Havrda, který předčasně tragicky zahynul, byl také motocyklový závodník.\n\nMistrovství republiky jezdil od roku 1966 do roku 1991 ve třídách do 50, 80 a 125 cm³. Jezdil na soukromém motocyklu Ahra, který byl dílem jeho otce Václava a Václava Rathouského, a později na motocyklech Maico, Morbidelli, Kreidler, Casal nebo MBA. Jeho nejlepším výsledkem je páté místo při Grand Prix Československa 1971 ve třídě do 50 cm³ s motocyklem Ahra.\n\nPrvní závod Grand Prix jel v roce 1967, poprvé dojel v roce 1969 patnáctý na motocyklu Ahra 50 cm³. V roce 1970 byl dvanáctý a v roce 1971 pátý. V roce 1975 byl desátý na motocyklu Maico 125 cm³. V roce 1978 byl desátý na motocyklu Kreidler 50 cm³. Naposledy dojel v Brně v roce 1982 devatenáctý na motocyklu MBA 125 cm³.\n\n\n"}
{"id": "1323145", "url": "https://cs.wikipedia.org/wiki?curid=1323145", "title": "Izotopy bismutu", "text": "Izotopy bismutu\n\nBismut (Bi) nemá žádný stabilní izotop, ovšem má jeden izotop, Bi, s velmi dlouhým poločasem přeměny, takžte lze stanovit jeho relativní atomovou hmotnost: 208,980 40(1). Bi je sice slabě radioaktivní, avšak vzhledem k jeho dlouhému poločasu přeměny (1,9×10 let) je obvykle považován za stabilní. Bylo také popsáno 40 umělých radioizotopů, s nukleonovými čísly 184 až 224, a několik jaderných izomerů tohoto prvku. Nejstabilnější umělé radioizotopy jsou Bi (poločas přeměny 3,68×10 let), Bi (31,55 let), Bi (15,31 let), Bi (6,243 dne), Bi (5,012 d) a Bi (11,76 hodiny). Všechny ostatní mají poločasy kratší než 11,5 hodiny, většina pod 10 minut. Izotopy s nukleonovým číslem 209 a nižším se přeměňují beta plus přeměnou na izotopy olova a/nebo alfa rozpadem na thallium, zatímco u Bi a těžších izotopů převažuje přeměna beta minus na polonium.\n\nIzotop Bi lze průmyslově vyrobit ostřelováním radia brzdným zářením.\n"}
{"id": "1323147", "url": "https://cs.wikipedia.org/wiki?curid=1323147", "title": "Dieva dēli", "text": "Dieva dēli\n\nLotyští Dieva dēli „Dievovi/boží synové“ a litevští Diẽvo sũnẽliai „synkové boha/Dievase“ či Ašvieniai jsou v baltské mytologii synové nebeského boha Dievase/Dievse, jezdci na koni a nápadníci dcery Slunce. Jedná se o božské blížence analogické řeckým Dioskúrům a védským Ašvinům.\n\nNejvíce zmínek o nich pochází z lotyšských dain. V těchto písních pod vlivem křesťanství nemají náboženskou, ale pouze mytologickou funkci, a nejsou jako jejich indoevropské protějšky vzýváni jako ochránci lidstva a zachránci před nebezpečím. Pravděpodobně stejný vliv způsobil že v dainách často nevystupují jako dvojice, ale jako jediný syn – Dieva dēls, jindy se zase objevují ve čtveřici či pětici.\n\nMají blízký vztah ke slunci a úsvitu. Odkazem na jejich původní ochranitelskou funkci může být příběh o jejich záchraně Saules meita - dcery slunce, tonoucí v moři z které byla vidět už jen její koruna. S touto bohyní se také Dieva dēli pokouší oženit, ale nakonec se jejím manželem stane Mēness – Měsíc.\n"}
{"id": "1323152", "url": "https://cs.wikipedia.org/wiki?curid=1323152", "title": "Izotopy polonia", "text": "Izotopy polonia\n\nPolonium (Po) má 42 známých izotopů (všechny jsou radioaktivní) , s nukleonovými čísly 186 až 227, a řadu jaderných izomerů. Nejstabilnější izotopy jsou Po (poločas přeměny 124 let), Po (2,898 let), Po (138,376 dne), Po (8,8 dne), Po (5,80 hodin) a Po (3,519 h). Všechny ostatní mají poločasy kratší než 2 hodiny, většina pod 1 minutu.\n\nIzotopy Po, Po i mnohé další lze vyrobit ostřelováním olova nebo bismutu alfa částicemi, protony či deuterony.\n\nPolonium-210 se rozpadá s poločasem 138,376 dne za uvolnění částice alfa. Používá se v radioizotopových termoelektrických generátorech v umělých družicích.\n"}
{"id": "1323160", "url": "https://cs.wikipedia.org/wiki?curid=1323160", "title": "Pavel Slavíček", "text": "Pavel Slavíček\n\nPavel Slavíček (22. srpna 1934, Praha – 12. ledna 2016) byl český silniční motocyklový závodník. \n\nMistrovství republiky jezdil od roku 1955 do roku 1964. V roce 1955 byl v mistrovství republiky ve třídě do 350 cm³ na motocyklu Walter devátý. První závod vyhrál v roce 1957 v Litomyšli na Jawě 350. V dalším roce zde porazil i Gustava Havla. V roce 1961 vyhrál ve Štramberku a Nepomuku. V roce 1962 při Velké ceně Československa skončil na Jawě 250 druhý za Stanislavem Malinou a druhý byl na Jawě i ve třídě do 350 cm³ za Jimem Redmanem. V roce 1963 je v mistrovství republiky do 250 cm³ ve čtyřech závodech vždy druhý ze Stanislavem Malinou, ve třídě do 350 cm³ porazil v Mladé Boleslavi Františka Šťastného a v Oseku Gustava Havla. Největší úspěch dosáhl v závodě Grand Prix 1963 na Monze nahradil na Jawě Šťastného, vedl a v cíli skončil na čtvrtém místě. V konečné klasifikaci mistrovství světa skončil na 17. místě. Pro rok 1964 se stal továrním jezdem Jawy. Při předsezonních závodech v italské Imole, kde Jawa chtěla vyzkoušet nový čtyřválec, havaroval po zadření motoru a utrpěl vážné zranění hlavy. Naposledy zkusil závodit v roce 1965 v Rosicích, kde dojel ve třídě do 350 cm³ čtvrtý, ale trvající zdravotní potíže ho donutily ukončit předčasně kariéru.\n\n\n"}
{"id": "1323162", "url": "https://cs.wikipedia.org/wiki?curid=1323162", "title": "Mihail Kogălniceanu", "text": "Mihail Kogălniceanu\n\nMihail Kogălniceanu (6. září 1817 Jasy – 1. července 1891 Paříž) byl rumunský politik a intelektuál, předseda vlády v letech 1863–1865, zastánce vytvoření jednotného rumunského státu a liberálních společenských reforem.\n\nPocházel z rodu vlivných moldavských bojarů, vystudoval berlínskou univerzitu, kde ho učil historii Leopold von Ranke. Po návratu do Jasů založil roku 1840 první rumunský literární časopis \"Dacia Literară\", věnující se také společenským otázkám. Stál u zrodu Národního divadla v Jasech, od roku 1843 přednášel na vysoké škole Academia Mihăileană. Ve svých historických, literárněvědných a etnografických spisech propagoval vznik moderního jednotného rumunského národa, navazujícího na dědictví starých Dáků. Pro své aktivity musel odejít do exilu ve Francii a zapojil se do revolučního hnutí roku 1848. Když se stal roku 1849 moldavským panovníkem Grigore Alexandru Ghica, vrátil se Kogălniceanu do vlasti a jako poradce knížete připravoval program likvidace zbytků feudálního zřízení. V roce 1856 dosáhl zrušení otroctví, v němž bylo drženo okolo dvou set tisíc Romů.\n\nPařížská mírová smlouva (1856) vytvořila podmínky pro sjednocení Rumunska: byly vytvořeny ad hoc divany jako prozatímní parlament a Kogălniceanu patřil k nejvýznamnějším představitelům unionistů, kteří roku 1859 prosadili zvolení Alexandra Ioana Cuzy společným panovníkem Valašska a Moldávie. Kogălniceanu byl jedním z nejbližších spolupracovníků knížete a 11. října 1863 byl jmenován do čela vlády. Přikročil k radikální modernizaci země, provedl pozemkovou reformu, která rozdělila především majetek pravoslavných klášterů, došlo k výraznému rozšíření volebního práva a zřízení okresních samospráv, právní systém se přizpůsobil vzoru Code civil, byl zaveden metrický systém a založeny Bukurešťská univerzita a Univerzita v Jasech. Změny však vedly k ekonomickým potížím, mezi panovníkem a předsedou vlády propukaly četné spory a 26. ledna 1865 byl Kogălniceanu sesazen.\n\nPo nástupu Karla I. na trůn působil Kogălniceanu jako ministr vnitra (1868–1870, 1878 a 1879–1880) a ministr zahraničních věcí (1876, 1877–1878). V roce 1875 založil Národní liberální stranu. Zasadil se o účast Rumunska v rusko-turecké válce a jeho projev v parlamentu 21. května 1877 vedl k vyhlášení úplné nezávislosti Rumunska. Za tento čin mu byl udělen Řád rumunské hvězdy. Byl členem a v letech 1887–1890 předsedou Rumunské akademie, sloužil také jako první rumunský velvyslanec v Paříži.\n\nJeho syn Vasile Kogălniceanu byl zakladatelem Rolnické strany a jedním z vůdců sociálně motivovaného povstání v roce 1907.\n\nJmenuje se po něm vesnice v župě Constanța a nedaleké Letiště Mihaila Kogălniceana. V anketě 100 největších Rumunů, pořádané v roce 2006, se umístil na 52. místě.\n\n\n"}
{"id": "1323164", "url": "https://cs.wikipedia.org/wiki?curid=1323164", "title": "Ronald Němec", "text": "Ronald Němec\n\nRonald Němec (* 25. května 1981 Karlovy Vary) je český advokát a občansky aktivní člověk.. Specializuje se na oblasti ochrany osobnosti, církevního práva, občanského práva, dopravního práva, pracovního práva a IT práva. Je majitelem advokátní kanceláře Ronald Němec Legal, s. r. o. Ve svém přístupu kombinuje dnešní právo s filozofickým, morálním, přirozeněprávním a historickým pojetím. Za toto pojetí získal v roce 2016 od poroty Innovative Legal Services Forum ocenění \"Inovativní právník\". \n\nJe jedním ze dvou českých advokátů, kteří mají zároveň titul licenciát kanonického práva.\n\nJako studentský senátor ve dvou volebních obdobích zasedal za právnickou fakultu v akademickém senátu univerzity.\n\nVystudoval Fakultu právnickou Západočeské univerzity v Plzni, kde následně získal titul JUDr. s tématem Ochrana osobnosti. Karel Eliáš soukromě po přezkumu doktorské práce Ronalda Němce uvedl, že neodpovídala standardům, které taková práce musí mít.\n\nNásledně nastoupil jako doktorandský student na Právnickou fakultu Univerzity Karlovy, kde obhájil pod vedením Aleše Gerlocha disertační práci na téma Ochrana osobnosti dle platného práva a právní filozofie. \n\nV roce 2011 začal studovat teologii na Katolické teologické fakultě Univerzity Karlovy, kterou v roce 2014 ukončil na vlastní žádost. V roce 2012 začal studovat církevní právo a teologii na univerzitě Jana Pavla II v Lublinu v Polsku. V roce 2016 získal na této univerzitě titul Mgr. a následně titul ICLic. za téma Vztah kanonického práva a práva České republiky v oblasti majetku.\n\n16 let byl předsedou Mensy Karlovy Vary.\n\nOd roku 2012 bezplatně zastupuje ochrnutého kuchaře Gjona Perdedaje. Gjon Perdedaj zachránil stařence život při loupežném přepadení. Byl ale útočníkem natolik zraněn, že ochrnul a takřka nemluví a má velké problémy s motorikou. Stát ale 12 let odmítal vyplatit ochrnutému Perdedajovi jakékoli dávky. Ronald Němec vymohl na státu nejprve invalidní důchod a dávky v hmotné nouzia následně zvýšení invalidního důchodu, které potvrdila a osobně přivezla ministryně práce a sociálních věcí Michaela Marksová Tominová.\n\nRonald Němec zřídil pro Gjona Perdedaje transparentní účet, kam lide přispěli přes půl milionu korun. V roce 2017 získal Ronald Němec pro Gjona Perdedaje české občanství.\n\nDlouhodobě zastupuje v restitučních sporech Rytířský řád křížovníků s červenou hvězdou. V případě školy v Chebu se ale řád rozhodl, že o budovu a pozemek školy usilovat nebude, aby nezpůsoboval škole problémy.\n\nÚspěšně zastupoval zaměstnance ve sporu před Nejvyšším soudem, kde Nejvyšší soud rozhodl, že teambuilding je i akce konaná firmou ve prospěch zákazníků.\n\nJe předsedou spolku Vary pro lidi. Dlouhodobě se zasazuje o založení veřejné univerzity v Karlových Varech. \n\nJe advokátem řidiče, kterého v Plzni zastavili tajní policisté v rozporu se zákonem, za což stanuli před soudem. \n\nV roce 2018 proběhlo v K. Varech první obecní referendum, které nebylo platné z důvodu nedostatku méně než 300 hlasů. R. Němec podal žalobu ke Krajskému soudu v Plzni, aby se zastal pro bono více jak 10.000 (74/%) hlasujících Karlovaráků, kteří byli pro. Krajský soud v Plzni návrh na na vyslovení neplatnosti hlasování v místním referendu zamítl. Kasační stížnost Ronalda Němce následně zamítl Nejvyšší správní soud. \n\nV roce 2018 podal s Dominikem kardinálem Dukou žalobu na Národní divadlo Brno žalobu, z důvodu, že respektuje svobodu slova a uměleckého projevu, ale znásilňování muslimské ženy Ježíšem nepovažuje za uměleckou svobodu, ale za zásah do osobnostních práv. Žaloba byla Městským soudem v Brně zamítnuta. Zamítavý rozsudek potvrdil Krajský soud v Brně. \n"}
{"id": "1323171", "url": "https://cs.wikipedia.org/wiki?curid=1323171", "title": "Hawker Aircraft", "text": "Hawker Aircraft\n\nHawker Aircraft Limited byl britský letecký výrobce, ve kterém vznikly některé z nejslavnějších výrobků v historii britského letectví.\n\nHawker měl své kořeny v období po konci první světové války, které vedlo k bankrotu společnosti Sopwith Aviation Company. Testovací pilot firmy Sopwith Harry Hawker a další tři, včetně Thomase Sopwitha, koupili majetek společnosti Sopwith, čímž v roce 1920 vznikla \"H.G. Hawker Engineering\".\n\nV roce 1933 byla společnost přejmenována na Hawker Aircraft Limited. V roce 1934 využila velké finanční krizi a získala společnost Gloster. V příštím roce se sloučila s automobilkou a výrobcem motorů Armstrong Siddeley a její dceřinou společností Armstrong Whitworth Aircraft. Tak vznikla firma \"Hawker Siddeley Aircraft\". Skupina obsahovala také firmu Avro.\n\nSpolečnost Hawker Aircraft pokračovala ve výrobě letadel pod vlastním jménem jako součást firmy Hawker Siddeley, od roku 1955 divize skupiny Hawker Siddeley Group. Značka \"Hawker\" byla vypuštěna společně s dalšími sesterskými společnostmi v roce 1963. Hawker P.1127 byl posledním letadlem označeným jako \"Hawker\".\n\n"}
{"id": "1323178", "url": "https://cs.wikipedia.org/wiki?curid=1323178", "title": "Dieter Schwarz", "text": "Dieter Schwarz\n\nDieter Schwarz (* 24. září 1939, Heilbronn) je německý podnikatel a vlastník německých obchodních řetězců Lidl a Kaufland v rámci tzv. Schwarz-skupiny (\"Schwarz-Gruppe\"), jíž založil ve 30. letech 20. století jeho otec Josef. K roku 2017 byl se 37 miliardami eury nejbohatším Němcem.\n\nJe ženatý, vyznáním evangelík.\n"}
{"id": "1323180", "url": "https://cs.wikipedia.org/wiki?curid=1323180", "title": "Mistrovství světa v malém fotbalu 2017", "text": "Mistrovství světa v malém fotbalu 2017\n\nMistrovství světa v malém fotbalu 2017 bylo již 2. ročníkem MS v malém fotbalu a konalo se v tuniském městě Nabeul v období od 6. do 15. října 2017. Účastnilo se ho 24 týmů, které byly rozděleny do 6 skupin po 4 týmech. Ze skupiny pak postoupily do vyřazovací fáze první a druhý celek a čtyři nejlepší celky na třetích místech. Vyřazovací fáze zahrnovala 16 zápasů. Česká reprezentace ovládla celý turnaj a získala zde první medaile (zlaté) z MS.\n\nTurnaj se hrál na jednom stadionu v jednom hostitelském městě: Nabeul minifootball stadium (Nabeul).\n\nVšechny časy zápasů jsou uvedeny ve středoevropském letním čase (SELČ).\n\n"}
{"id": "1323182", "url": "https://cs.wikipedia.org/wiki?curid=1323182", "title": "Dana Zlatohlávková", "text": "Dana Zlatohlávková\n\nDana Zlatohlávková (* 15. srpna 1979 Praha) je česká redaktorka a moderátorka, pracuje v zahraniční redakci České televize a v letech 2018 až 2019 byla zahraniční zpravodajkou ČT v Polsku. Je také režisérkou, scenáristkou, střihačkou a kameramankou nezávislých dokumentů.\n\nVystudovala žurnalistiku a mediální studia na Fakultě sociálních věd Univerzity Karlovy v Praze (promovala v roce 2005).\n\nOd roku 2005 pracuje jako redaktorka zahraniční redakce České televize. Byla editorkou a moderátorkou pořadu Prizma \"(2011)\", dále pak moderátorkou pořadu \"Horizont ČT24\". Od počátku roku 2018 se stala zahraničním zpravodajem ČT v Polsku, kde nahradila Miroslava Karase. Na konci března 2019 ji však vystřídal Lukáš Mathé a ona sama se vrátila do Prahy.\n\nS Danem Přibáněm spolupracuje na režii nezávislých dokumentů (\"Trabantem Hedvábnou stezkou\", \"Trabantem napříč Afrikou\", \"Trabantem Jižní Amerikou\"), přičemž díl o Africe získal několik ocenění. V roce 2010 absolvovala armádní kurz přežití pro novináře ve Vyškově. Je spoluautorkou knih \"Život pyrotechnika\" a \"Život mezi zbraněmi\", které napsala s Antonínem Klůcem. Je vdaná. Mezi její záliby patří potápění, lyžování, adrenalin a jízda na motorce.\n"}
{"id": "1323187", "url": "https://cs.wikipedia.org/wiki?curid=1323187", "title": "Grado (tůň)", "text": "Grado (tůň)\n\nGrado je mrtvé říční rameno, které vzniklo v místě dřívějšího toku řeky Labe severně od Čelákovic na pravém břehu zregulovaného Labe v katastru obce Káraný v okrese Praha-východ ve Středočeském kraji v Česku. Má rozlohu 14 ha. Je 2 km dlouhé a průměrně 30 m a maximálně 70 m široké. Dosahuje maximální hloubky 4,3 m a při průměrné hloubce 2,6 m má objem vody 364 000 m³. Leží v nadmořské výšce 174 m. Východní část leží od roku 2014 v přírodní rezervaci Káraný - Hrbáčkovy tůně, když předtím byla součástí přírodní rezervace Lipovka - Grado. Ve 20. a 30. letech 20. století, kdy rameno ještě bylo propojené s Labem sloužilo jako lázně a koupaliště České Grado.\n\nOkolí tůně je zarostlé stromy především na východě, severovýchodě a severozápadě. Na jihu a uprostřed severního břehu se nacházejí chatové osady. Ve dvou místech na východním a západním konci zasahují až k vodní ploše pole. V půlce délky vede přes jezero lávka.\n\nTůň nemá pravidelný povrchový přítok ani odtok. Nepravidelný přítok přitéká z polí od Hrbáčkových tůní a přebytečná voda odtéká průtokem do Labe.\n\nJe přístupné:\n\nZ ryb jsou zastoupeni bílá ryba, amur bílý, kapr obecný, pstruh duhový.\n\n"}
{"id": "1323188", "url": "https://cs.wikipedia.org/wiki?curid=1323188", "title": "Izotopy astatu", "text": "Izotopy astatu\n\nAstat (At) má 39 známých izotopů (všechny jsou radioaktivní) , s nukleonovými čísly 191 až 229, a řadu jaderných izomerů. Nejstabilnější izotopy jsou At (poločas přeměny 8,1 hodiny), At (7,214 h), At (5,42 h), At (1,81 h) a At (1,63 h). Všechny ostatní mají poločasy kratší než 31 minut, většina pod 1 minutu.\n"}
{"id": "1323195", "url": "https://cs.wikipedia.org/wiki?curid=1323195", "title": "Hey Jude", "text": "Hey Jude\n\nHey Jude je rocková balada anglické skupiny The Beatles. Nahrávka byla pořízena na přelomu července a srpna 1968 v Trident Studios v Londýně a vyšla jako vůbec první singl společnosti Apple Records 26. srpna 1968 v USA a 30. srpna 1968 ve Velké Británii. Na B straně singlu byla skladba „Revolution“. K písni vznikl také videoklip, který režíroval Michael Lindsay-Hogg.\n\nSkladba se v pracovní verzi jmenovala „Hey Jules“ a napsal ji Paul McCartney pro Juliana Lennona, syna Johna Lennona z prvního manželství s Cynthií Lennonovou, aby ho podpořil v těžké životní situaci způsobené rozchodem rodičů. Ve své době byla unikátní v pop music svojí délkou přesahující sedm minut. Beatles ji nahráli spolu s orchestrem čítajícím 36 hudebníků, závěr skladby tvoří coda doprovázená různými výkřiky a potleskem.\n\nNahrávka získala Ivor Novello Awards a také tři nominace na Ceny Grammy, žádnou však neproměnila. Držela se devět týdnů v čele UK Singles Chart a do konce roku 1968 se prodalo po celém světě rekordních šest milionů kopií. V historickém žebříčku nejprodávanějších skladeb Billboard Hot 100, vydaném roku 2015, je „Hey Jude“ na desátém místě. Podle údajů Recording Industry Association of America je nahrávka čtyřnásobně platinová deska. Figuruje na osmém místě seznamu Rolling Stone - 500 nejlepších písní všech dob, v anketě diváků ITV byla „Hey Jude“ zvolena nejoblíbenější písní od Beatles.\n\nCoververze písně nahráli mj. Elvis Presley a Wilson Pickett.\n\n\n"}
{"id": "1323197", "url": "https://cs.wikipedia.org/wiki?curid=1323197", "title": "Durango (Colorado)", "text": "Durango (Colorado)\n\nDurango je město na jihozápadě Colorada, v blízkosti hranice s Novým Mexikem, ve Spojených státech amerických. Nachází se v okrese La Plata County. Durango bylo založeno v roce 1880, v období rychlého rozšiřování důlní těžby. Později se přeměnilo na logistické a přepravní centrum (odkud se přepravují zemědělské výrobky a nerostné suroviny). Durango je také jedním z center turistického ruchu v Coloradu. S městem Silverton spojuje Durango historická úzkokolejná železnice (\"Durango & Silverton Narrow Gauge Railroad (1882)\").\nMěsta Durango - Silverton a Ouray pak propojuje scénická silnice (U.S. Route 550) nazývaná \"Million-Dollar Highway\". Durango má rozlohu 36 km a žije zde okolo 17 000 obyvatel.\n\nDurango leží na řece Animas River, na jižním úpatí pohoří San Juan Mountains, v nadmořské výšce 1 983 m.\n\nDurango má vlhké kontinentální podnebí. Léta jsou zde teplá, zimy chladné se sněhem. Srážky jsou až na pozdní období jara (kdy je méně srážek) vyrovnané v průběhu celého roku. Celkový roční úhrn je 532 mm.\n"}
{"id": "1323198", "url": "https://cs.wikipedia.org/wiki?curid=1323198", "title": "Response policy zone", "text": "Response policy zone\n\nV oblasti výpočetní techniky slouží Response policy zone (zkratka RPZ) jako mechanismus pro použití rekurzivních resolverů systému doménového jména, které umožňují přizpůsobit zpracování řešení při sbírání informací o doménách (zón).\n\nMechanismus RPZ byl vyvinut společností Internet Systems Consortium vedenou Paulem Vixiem jako součást doménového serveru BIND Domain Name Server (DNS). Poprvé byl RZP k dispozici ve verzi BIND 9.8.1, která byla vydána v roce 2010. Podpora pro Windows byla přidána do Windows Server 2016.\n\nMechanismus RPZ je publikován jako otevřený a dodavatelsky neutrální standard pro výměnu informací o konfiguraci DNS brány firewall, který umožňuje jiným DNS rozlišovacím systémům, aby tyto informace implementovaly.\n\nRPZ byla vyvinuta jako technologie pro boj se zneužíváním DNS skupinami nebo osobami se zlým úmyslem nebo jinými hanebnými účely. Vychází z projektu prevence zneužívání pošty, který představil údaje o reputaci jako mechanismus ochrany před spamem. RPZ rozšiřuje používání reputačních dat do systému názvů domén.\n\nRPZ umožňuje rekurzivnímu resolveru DNS zvolit konkrétní akce, které mají být provedeny pro větší množství sbírek dat doménových jmen (zón).\n\nPro každou zónu se může služba DNS rozhodnout, zda provede plné rozlišení (normální chování) nebo jiné akce, včetně prohlášení, že požadovaná doména neexistuje (technicky NXDOMAIN) nebo že uživatel by měl navštívit jinou doménu (technicky, CNAME), nebo jiné potenciální akce.\n\nInformace o zóně lze získat z externích zdrojů (prostřednictvím zónového přenosu), což umožňuje službě DNS získat informace o doméně od externí organizace a poté se rozhodnout tyto informace zpracovat nestandardním způsobem.\n\nRPZ je v podstatě filtrovací mechanismus, který zabraňuje lidem v návštěvě internetových domén nebo je přesměrovává na jiná místa.\n\nRPZ poskytuje možnost rekurzivním operátorům resolveru DNS získat reputační data od externích organizací o doménách, které mohou být škodlivé, a pak tyto informace použít, aby se zabránilo poškození počítačů, které rekurzivní resolver používají, tím, že zabránění těmto počítačům navštívit potenciálně škodlivé domény.\nRPZ je mechanismus, který potřebuje znát údaje, na které má reagovat.\n\nNěkteré internetové bezpečnostní organizace nabídly data o potenciálně nebezpečných doménách v počátcích vývoje mechanismu RPZ.\n\nRekurzivní operátor resolveru je také snadno schopen definovat svá vlastní data (zóny) doménového jména, které má RPZ používat.\n\nUvažujme, že Alice používá počítač, který používá službu DNS (rekurzivní resolver), který je nakonfigurován pro použití RPZ a má přístup k některým zdrojům zónových dat, které obsahují domény, které jsou považovány za nebezpečné.\n\nAlice obdrží e-mail s odkazem, který vypadá, že ji odkáže na nějaké důvěryhodné místo, a chce kliknout na odkaz. Udělá tak, ale cílové místo není důvěryhodným zdrojem, naopak je pro službu NDS nebezpečné.\n\nNamísto služby DNS, která informuje počítač o tom, jak se dostat na toto nebezpečné místo na webu, jsou místo toho zasílány informace, které vedou k bezpečnému umístění, což může být webová stránka, která informuje o tom, co se stalo.\n\n"}
{"id": "1323199", "url": "https://cs.wikipedia.org/wiki?curid=1323199", "title": "Anton Arche", "text": "Anton Arche\n\nAnton Arche (25. května 1793, Lovosice – 7. listopadu 1851, Kroměříž) byl architekt, stavitel, stavební rada kroměřížského arcibiskupství.\n\nNarodil se jako nemanželské dítě Apoleny Archin. Vystudoval Český královský stavovský polytechnický ústav v Praze. Po studiu pracoval v ateliéru profesora Jiřího Fišera (1768–1828). Od roku 1820 do 1832 působil na zámku Kačina, kde se podílel na dostavbě zámku a úpravě jeho okolí společně s profesorem Fišerem. Podílel na úpravě okolí chotkovského zámku ve Veltrusech. Od roku 1832 na pozvání olomouckého arcibiskupa Ferdinanda Maria Chotka působil v Kroměříži ve stavebním úřadu, kde se roku 1833 stal jeho ředitelem. V roce 1838 byl arcibiskupem Josefem Somerau-Beeckhem jmenován stavebním radou.\n\nAntonín Arche zemřel na choleru 7. listopadu 1851 a pohřben byl o dva dny později. Místo jeho pohřbu je ale nejisté, neboť tou dobou byl cholerový hřbitov již 12 let uzavřen.\n\nByl ženatý s Henrietou Ginnerovou. Z jejich manželského svazku se 14. ledna 1835 narodil syn Alfréd, který pokračoval v otcových šlépějích.\n\nPřestavby zámků a kostelů, výstavby vodních mlýnů, obytných a hospodářských budov byly prováděny v empírovém slohu, od třicátých let 19. století používal historizující prvky.\n\n"}
{"id": "1323207", "url": "https://cs.wikipedia.org/wiki?curid=1323207", "title": "Lukáš Mathé", "text": "Lukáš Mathé\n\nLukáš Mathé (* 6. srpna 1983) je český novinář, reportér a filolog, v letech 2016 až 2019 zahraniční zpravodaj České televize na Slovensku a od roku 2019 v Polsku.\n\nV letech 1996 až 2002 vystudoval pražské Gymnázium Na Vítězné pláni a následně v letech 2002 až 2008 obory hispanistika, italianistiku a komparatistika na Filozofické fakultě Univerzity Karlovy v Praze (získal tituly PhDr. a Mgr.). Od září 2005 do července 2013 pracoval jako učitel na Gymnáziu Na Vítězné pláni s aprobací na český jazyk a literaturu, španělštinu a italštinu.\n\nPozději začal pracovat v České televizi a v roce 2016 se stal zahraničním zpravodajem ČT na Slovensku, kde vystřídal Davida Miřejovského. Zároveň je jedním z reportérů pořadu \"Horizont ČT24\". Na jaře 2019 se jako zahraniční zpravodaj ČT přesunul do Polska, na Slovensku jej nahradil Petr Obrovský.\n"}
{"id": "1323220", "url": "https://cs.wikipedia.org/wiki?curid=1323220", "title": "Picatinny lišta", "text": "Picatinny lišta\n\nPicatinny lišta je montážní systém používaný na ručních střelných zbraních pro montáž optických zaměřovačů a dalšího příslušenství. Systém je označován také podle normy, která jej standardizuje jako MIL-STD-1913 rail, nebo STANAG 2324 (zkratka ze Standardization Agreement). \n\nMontážní lišty Picatinny (anebo i podobné lišty jiných typů) mohou být na zbraně montovány dodatečně, nebo mohou být i přímo součástí konstrukce zbraně. \n\nPůvodní záměr bylo montovat na tyto lišty především optické zaměřovače ., ale postupně bylo používáno pro montáž dalšího příslušenství. Příklady dalšího příslušenství montovatelného na lišty:\nMontážní lišta bývá nazývána také montážní rozhraní, nebo i anglickým pojmem rail. \n\nPředchůdcem lišt Picatinny je montážní systém Weaver. Jeho standardizací v normě MIL-STD-1913 byla vytvořena lišta Picatinny, která je podobná, ale v detailech se od lišty Weaver liší. Norma MIL-STD-1913 byla později upřesňována dalšími doplňky. \nNásledně byl definován standard NATO (tzv. Standardizovaná lišta NATO) dle STANAG 4694. Tento standard vychází z Picatinny, definuje její rozměry v metrických mírách a stanovuje sevření montáže i na horní plochu railu. Tento standard také stanovuje větší počet rozměrů a v důsledku toho přináší větší přesnost výroby. \n\nNásledná seznam montážních systémů není úplným výčtem. Některé z uvedených systémů jsou používány jen pro krátké zbraně. \n\n"}
{"id": "1323221", "url": "https://cs.wikipedia.org/wiki?curid=1323221", "title": "Vila Bohumíra Dvorského", "text": "Vila Bohumíra Dvorského\n\nVila Bohumíra Dvorského je vila malíře Bohumíra Dvorského v Olomouci na Svatém Kopečku číslo popisné 161, Dvorského 1.\n\nMalíř Bohumír Dvorský (1902–1976) pocházel ze Slezska. V roce 1939 jej válečné události donutily z rodného kraje odejít. Usídlil se na Svatém Kopečku u Olomouce. Zde se setkával s překladatelem Otto Františkem Bablerem a s olomouckými mecenáši Janem Mišauerem a Josefem Anderem, kteří si jeho obrazy zdobily své vily. U svého přítele ze studií, Karla Dudycha, který je rovněž známý jako malíř, grafik a zahradní architekt, si Dvorský objednal plány pro dům s ateliérem.\n\nStavba obdélníkového půdorysu stojí ve svažitém terénu a je kryta dvěma na sebe kolmými nesymetrickými sedlovými střechami. V přízemí se nachází obývací pokoj, jídelna se zázemím a malířův ateliér. Schodiště vede ke galerii v prvním patře, ze které jsou přístupné ložnice s výhledem na Olomouc.\n\nDíky péči původních majitelů se vila dochovala v původním stavu včetně vnitřního vybavení.\n\n"}
{"id": "1323222", "url": "https://cs.wikipedia.org/wiki?curid=1323222", "title": "Christine Chubbuck", "text": "Christine Chubbuck\n\nChristine Chubbuck chybně uváděná jako Hubbock (24. srpen 1944 Hudson – 15. červen 1974 Sarasota) byla americká novinářka a televizní moderátorka, která spáchala sebevraždu v přímém přenosu.\n\nNarodila se 24. srpna 1944 Margharetě D. zvané \"Peg\" a Georgi Fairbanskovi Chubbuckovi. Měla dva bratry, Tima a Grega. V mládí navštěvovala školu \"Laurel School for Girls\" v Shaker Heighst. Poté navštěvovala univerzitu v Miami v Ohiu. Jeden rok se specializovala na divadelní umění a pak navštěvovala Endicott College v Beverly. Nakonec v roce 1965 získala vzdělání v oboru plošné vysílání na Bostonské univerzitě. Na začátku 60. let pracovala pro televizní stanici WVIZ a poté pro televizní stanice WTOG a WXLT-TV. Těsně před smrtí se odstěhovala do rodinné chaty v Siesta Key.\n\nJiž od svého mládí trpěla depresemi a sebevražednými myšlenkami. Dne 15. června 1974 ráno ve svém pořadu nejprve odříkala tuto větu: \"\"A nyní, milí diváci, pokračujeme na kanále 40 jako obvykle s politickým programem plným krve a násilí, kdy poprvé uvidíte v živých barvách pokus o sebevraždu. Hezky se bavte.\"\" Po přečtení této věty sáhla do tašky pro revolver a zastřelila se. \n\nJejí sebevražda inspirovala filmaře k natočení dvou filmů. V roce 2016 natočil režisér Antonio Campos film \"Christine\". Hlavní roli ve filmu ztvárnila herečka Rebecca Hallová. Ještě tentýž rok se natočil dokumentární snímek Kate Plays Christine.\n"}
{"id": "1323223", "url": "https://cs.wikipedia.org/wiki?curid=1323223", "title": "Mirjam Presslerová", "text": "Mirjam Presslerová\n\nMirjam Presslerová (nepřechýleně Mirjam Pressler; 18. června 1940 Darmstadt – 16. ledna 2019 Landshut) byla německá spisovatelka literatury pro děti a mládež a také překladatelka z hebrejštiny. Byla autorkou více než 60 literárních děl.\n\nNarodila se v roce 1940 jako nemanželské dítě židovské matce, a to pod jménem Mirjam Gunkel. Posléze vyrůstala v pěstounské rodině. Po studiu na frankfurtské Akademii výtvarných umění a studiu jazyků v Mnichově pobývala po dobu jednoho roku v izraelském kibucu. \n\nJako překladatelka přeložila z několika jazyků více než 300 děl, z hebrejštiny do němčiny převedla např. díla izraelského spisovatele Amose Oze, Aharona Appelfelda, či Zeruyi Šalevové. Zasloužila se také o německý překlad \"Deníku Anne Frankové\" z nizozemštiny.\n\n\n\n"}
{"id": "1323226", "url": "https://cs.wikipedia.org/wiki?curid=1323226", "title": "Kočičí válečníci", "text": "Kočičí válečníci\n\nKočičí válečníci je knižní série pro děti a mládež. Jejími autory jsou Kate Cary, Cherith Baldryová, Gilian Philipová, Tui Sutherlandová, Victory Holmesová, Inbali Iserlesová a Rosie Bestová, jež píší pod společným pseudonymem Erin Hunter. Anglický originál vydává nakladatelství HarperCollins, v českém znění pak Albatros. Série sleduje příběhy čtyř znesvářených klanů divokých koček, později je přidán dávno ztracený pátý klan.\n\nCelkem vyšlo šest podsérií, každá složená z šesti knih, jež postupně vycházejí od roku 2003. V českém znění zatím vyšlo prvních šest knih první série, \"Vzhůru do divočiny\" (2016), \"Oheň a led\" (2016), \"Les plný tajemství\" (2017), \"Bouře přichází\" (2017) , Nebezpečná stezka (2018) a Nejtemnější hodina (2019). Knihy \"Vzhůru do divočiny\" (tehdy pod názvem \"Divoké kočky\") a \"Oheň a led\" vyšly u nás již v letech 2006 a 2010, pro nevelký zájem ze strany čtenářů se ale v sérii až do roku 2016 nepokračovalo. Mimo to existuje i řada vedlejších románů a série manga komiksů. V českém jazyce byly v roce 2008 vydány komiksy \"Ztracený válečník\", \"Válečníkův úkryt\" a \"Válečníkův návrat\" nakladatelstvím Zoner Press. V říjnu 2016 bylo oznámeno, že společnost Alibaba Pictures získala filmová práva k sérii.\n"}
{"id": "1323227", "url": "https://cs.wikipedia.org/wiki?curid=1323227", "title": "Franz von Krauss", "text": "Franz von Krauss\n\nFranz von Krauss (14. června 1865 Vídeň – 24. února 1942 Vídeň) byl rakouský architekt.\n\nFranz von Krauss se narodil jako první dítě víděňského právníka, policejního prezidenta a později také zemského prezidenta Bukoviny, Franze svobodého pána von Krauss a Berthy von Krauss (rozené von Thoren). Oženil se Marií von Lehnsheim (1893), se kterou měl dvě děti Ernsta (*1894) a Hedwigu (*1894). Zemřel ve Vídni a je pochován na hřbitově v Grinzingu.\n\nV letech 1882-1888 studoval na Vysoké škole technické ve Vídni u Karla Hassenauera a dále v letech 1888-1890 na vídeňské Akademii výtvarných umění v ateliéru Fiedricha von Schmidta.\n\nMezi roky 1911 – 1935 působil jako docent a později profesor na Akademii výtvarných umění ve Vídni a v letech 1913 – 1934 rovněž jako profesor na Technické univerzitě ve Vídni (dnes Technická univerzita Vídeň).\n\nPo absolutoriu pracoval krátce (1889-90) v ateliéru Hellmer und Fellner (Hermann Helmer, Ferdinand Fellner ml.) a po roce 1894 se zcela osamostatnil. Spolu s Josefem Tölklem (1861-1927) založil architektonický ateliér (\"Atelier für Architectur Krauss und Tölk\").\n\nJako žák Friedricha von Schmidta vycházel Krauss z pozdního historismu,zejména z neobaroka a neoklasicismu (Wichterleho palác v Prostějově), některá díla navrhoval v rané fázi secese a později byl hlavním představitelem vídeňské moderny, kde jako jeden z prvních prosazoval anglikanizující inovace v oblasti rodinného bydlení (Weissova Vila v Jeseníku). Jeho stavby tohoto stylu byly oceňovány i ve Velké Británii.\n\nFranz von Krauss a Josef Tölk byli velmi úspěšní. Jejich portfolio zahrnovalo obytné domy a vily v Rakousku a rakousko-uherské monarchii, veřejné stavby jako je Františkův most (\"Franzensbrücke\") přes Dunajský kanál a divadla jako jsou Císařské jubilejní městské divadlo (nyní Volksoper Wien; ve spolupráci s architektem Alexandrem Grafem, 1898), vídeňské divadlo Kammerspiele či Měšťanské divadlo (\"Wiener Bürgertheater\"; zbořené v roce 1960). Lázeňský dům v Semmeringu (\"Kurhaus Semmering\") byl také navržen těmito dvěma architekty. Ve 20. letech se také podíleli na městské bytové výstavbě ve Vídni a postavili městkou čtvrť Sandleitenhof.\n\nMezi jeho nejznámější práce na českém území jsou Weissova Vila v Jeseníku, Wichterlova Vila v Prostějově, Richterova Vila v Raspenavě, Vila Dr. Julia Perla v Novém Jičíně či Vila Primavesi v Olomouci.\n\nÚčastnil se také řady architektonických soutěží a ne všechny jeho návrhy byly realizovány. Například návrh Velkého divadla v Plzni (1896), kde ateliér získal za svůj návrh uznání, Městského divadla v Ostravě (1905; nyní Divadlo Antonína Dvořáka) či Městské divadlo v Ústí nad Labem (nyní Severočeské divadlo opery a baletu).\n\nvýběr\n\n\n\n"}
{"id": "1323231", "url": "https://cs.wikipedia.org/wiki?curid=1323231", "title": "Hudson (Ohio)", "text": "Hudson (Ohio)\n\nHudson je město v Summit County (Ohio) ve státě Ohio ve Spojených státech amerických. V roce 2010 ve městě žilo 22 262 obyvatel.\n\nMěsto je pojmenované po svém zakladateli, Davidovi Hudsonovi, který město roku 1799 založil (tehdy bylo součástí Connecticutu).\n"}
{"id": "1323235", "url": "https://cs.wikipedia.org/wiki?curid=1323235", "title": "Izotopy radonu", "text": "Izotopy radonu\n\nRadon (Rn) má 39 známých radioaktivních izotopů, s nukleonovými čísly 193 až 231, a řadu jaderných izomerů. Nejstabilnější izotopy jsou Rn (poločas přeměny 3,82 dne), Rn (14,6 hodin), Rn (2,4 h), Rn (107 minut) a Rn (28,8 min). Všechny ostatní mají poločasy kratší než 26 minut, většina pod 1 minutu.\n"}
{"id": "1323241", "url": "https://cs.wikipedia.org/wiki?curid=1323241", "title": "Josef Koudelka (malíř)", "text": "Josef Koudelka (malíř)\n\nJosef Koudelka (4. února 1877 Klobouky u Brna – 28. října 1960 Praha), byl český akademický malíř.\n\nJosef Koudelka se narodil v Kloboukách u Brna v rodině sluhy u okresního úřadu Františka Koudelky. Od roku 1894 studoval na pražské Malířské akademii u profesorů F. Sequense, M. Pirnera, V. Brožíka a H. Schwaigra. Posléze absolvoval studijní pobyty v Lublani a Itálii. Po návratu do vlasti pracoval převážně na Horňácku, spolupracoval z Františkem Úprkou. Rovněž se věnoval portrétování a pilně studoval folklór na Moravském Slovácku. Josef Koudelka byl členem SVU Mánes a měl řadu výstav v Praze i dalších československých městech. Jeho díla jsou zastoupeny v mnoha galériích, včetně Národní galerie v Praze.\n\nJosef Koudelka patřil vedle malířů J. Úprky a A. Frolky k předním folklórním malířům.\n\n"}
{"id": "1323244", "url": "https://cs.wikipedia.org/wiki?curid=1323244", "title": "Branislav Đurđev", "text": "Branislav Đurđev\n\nBranislav Đurđev (4. srpna 1908 Sremski Karlovci, Uherské království – 26. února 1993 Novi Sad, Svazová republika Jugoslávie) byl bosenskohercegovský historik, orientalista a pedagog srbského původu.\n\nVystudoval historii a orientální filologii (1934) na Filozofické fakultě Univerzity v Bělehradě. V akademickém roce 1937/38 strávil na stipendijním pobytu v Istanbulu, který mu hradila turecká vláda. Za pobytu v Turecku se začal hlouběji věnovat studiu dějin Jihoslovanů za osmanské vlády. Od dubna 1939 do dubna 1941, kdy Německo se spojenci napadlo Jugoslávii, pracoval jako kustod v Zemském muzeu v Sarajevu. Zbytek druhé světové války strávil v německém zajetí v táborech Stalag XB a Sandbostel, kde se blíže seznámil s levicovými aktivisty a podporoval komunistické partyzánské hnutí v Jugoslávii. Po návratu do vlasti pobýval v Bosně. Od dubna 1946 do dubna 1950 pracoval jako odborný pracovník Zemského muzea v Sarajevu a pak byl roku 1950 jmenován mimořádným (od 1957 řádným) profesorem a proděkanem (1964/65 děkanem) nově zřízené Filozofické fakulty Univerzity v Sarajevu. Na této fakultě přednášel o dějinách národů Jugoslávie v osmanské vlády a metodologii historického výzkumu. Roku 1973 odešel do penze. Na pozvání Vojvodinské akademie věd a umění se roku 1980 přestěhoval do Nové Sadu. Po osm letech se vrátil do Sarajeva, ale kvůli válce znovu odešel do Nové Sadu (1992), kde nedlouho poté i zemřel. Pohřben byl v rodném městě Sremski Karlovci.\n\nĐurđev byl členem Učené společnosti Bosny a Hercegoviny, jistý čas stál i v jejím čele (1955–1959). Po transformaci společnosti na Akademii věd a umění Bosny a Hercegoviny se stal místopředsedou (1966–1967) ANUBiH a posléze i jejím předsedou (1968–1971). Za svou práci získal řadu ocenění, mezi nimi Šestodubnovou cenu města Sarajeva. Jeho zásluhu byl v Sarajevu zřízen Orientální ústav, jehož byl prvním předsedou (1950–1965).\n\n"}
{"id": "1323257", "url": "https://cs.wikipedia.org/wiki?curid=1323257", "title": "Aharon Appelfeld", "text": "Aharon Appelfeld\n\nAharon Erwin Appelfeld (16. února 1932 Severní Bukovina, Rumunské království, dnes Ukrajina – 4. ledna 2018 Petach Tikva) byl izraelský spisovatel, jenž obsadil v roce 2005 v internetové anketě \"200 největších Izraelců\" 157. příčku.\n\nNarodil se v roce 1932 jako jedináček v německy hovořící židovské rodině ve vsi Stara Žadova, resp. rumunsky Jadova poblíž Černovic, jeho matku mu zavraždili cizí muži na ulici před očima a otce odvedli neznámo kam. Aharon byl následně (stejně jako jeho otec) internován v rumunském táboře v Transnistrii, ze kterého se mu podařilo utéci; poté se tři roky potloukal v ukrajinských lesích. Se svým otcem se pak setkal až po dvaceti letech v Izraeli.\n\nAharon Erwin Appelfeld zemřel v Izraeli v noci ze středy na čtvrtek dne 4. ledna 2018 ve věku 85 let.\n\n\n"}
{"id": "1323258", "url": "https://cs.wikipedia.org/wiki?curid=1323258", "title": "Maamorilik", "text": "Maamorilik\n\nMaamorilik (zastarale Mâmorilik, často také Maarmorilik) je zaniklá důlní osada v kraji Avannaata v Grónsku. Nachází se na masivu Akuliarusikassak u fjordu Qaumajuruk, součásti fjordu Perlerfiup Kangerlua, který je součástí největšího Umanackého fjordu, asi 24 km severozápadně od Ukkusissatu. Těžil se tu především zinek, železo, olovo a stříbro. Důl byl založen v roce 1938 a uzavřen v roce 1992 kvůli upadající těžbě a ztrácejícímu významu, ale je zamýšleno obnovení dolu ve prospěch Ukkusissatu.\n"}
{"id": "1323259", "url": "https://cs.wikipedia.org/wiki?curid=1323259", "title": "Luigi Avellino", "text": "Luigi Avellino\n\nLuigi Avellino (16. dubna 1862, Vico Equense – 13. dubna 1900, Neapol) byl italský římskokatolický laik a františkánský terciář. V současné době probíhá jeho proces blahořečení a náleží mu titul Služebník Boží.\n\nNarodil se 16. dubna 1862 ve Vico Equense Andreovi Avellino a Lucii roz. Volpe. Měl šest sourozenců a rodina patřila do nižší vrstvy. Byl vzděláván knězem otcem Aiellem. \n\nPod vedením svého strýce z matčiny strany otce Giuseppa Volpeho, se připravoval na službu v kněžství ale když mu bylo 16 let musel odejít ze studií aby mohl pomáhat své rodině v práci na polích. Kvůli velké chudobě odešel pracovat do kamenolomu kde onemocněl artritidou, která ho ochromila. Roku 1882 odešel do nemocnice v Neapoli. Zde pracoval pro nemocné jak duchovně tak i fyzicky. Stal se františkánským terciářem. Zemřel chudý a pokorný na Velký pátek 13. dubna 1900 ve věku 38 let.\n\nJeho tělo odpočívá v kostele Ss. Salvatore ve Vico Equense, kde byl také pokřtěn.\n\nDne 28. června 1911 byl v arcidiecézi Neapol zahájen jeho proces blahořečení. \n\n"}
{"id": "1323260", "url": "https://cs.wikipedia.org/wiki?curid=1323260", "title": "Breckenridge", "text": "Breckenridge\n\nBreckenridge je město ve střední části Colorada, ve Spojených státech amerických. Leží v okrese Summit County, přibližně 100 km jihozápadně od Denveru. Město bylo založeno roku 1859. Okolo 250 původních budov ve městě je zapsáno v Národním registru historických míst (\"National Register of Historic Places\").\nBreckenridge má rozlohu 15,5 km a žije zde okolo 4 500 obyvatel.\n\nMěsto bylo založeno jako jedno z prvních v Coloradu, kde se těžilo zlato. Ve 40. letech 20. století byla těžba ukončena, což vedlo k odchodu velkého počtu obyvatel. Na počátku 60. letech zde byl otevřen jeden z prvních velkých resortů sjezdového lyžování. Od té doby město žije především z turistického ruchu.\n\nBreckenbridge leží v údolí obklopeném horami pohoří Mosquito Range, respektive jeho severního výběžku nazývaného Tenmile Range. Některé vrcholy hor mají nadmořskou výšku vyšší než 4 000 metrů. Mosquito Range je součástí Jižních Skalnatých hor. Lesy v okolí jsou součástí Arapaho National Forest.\n\nBreckenridge má subpolární podnebí. Léta jsou mírná až teplá, zimy velmi chladné se sněhem. Srážky se vyskytují v průběhu celého roku, kulminují v červenci a srpnu. Celkový roční úhrn srážek je 515 mm.\n"}
{"id": "1323263", "url": "https://cs.wikipedia.org/wiki?curid=1323263", "title": "Ignatius L. Donelly", "text": "Ignatius L. Donelly\n\nIgnatius Donelly (3. listopadu 1831, Filadelfie – 1. ledna 1901, Minneapolis, Minnesota) byl právník, amatérský badatel, spisovatel, politik. Hlavně ovšem amatérský badatel věnující se ztracenému kontinentu Atlantida a analýze autorství Shakespearových her. Na téma Atlantida vydal několik knih a je nazýván otec atlantologie.\nNadaný fyzickou i duševní energií již ve 22 letech provozoval právnickou praxi. V roce 1857 zakoupil pozemek v poblíž města St. Paul v Minnesotě s úmyslem založit zde velké město s názvem \"Nininger City\". Jeho plány ukončil hospodářský pokles, k vybudování města nikdy nedošlo. Donelly se tedy zaměřil na politickou kariéru. V 28 letech byl zvolen zástupcem guvernéra ve státě Minnesota, po čtyřech letech se stal členem Kongresu za Republikánskou stranu, kde setrval 8 let. Během těchto dvou volebních období strávil mnoho času v \"Kongresové knihovně\". Volby roce 1870 už nevyhrál. Vrátil se domů a pustil se do psaní své knihy \"Velký kryptogram\", ve které popírá autorství Shakespearových her. Tato kniha nebyla přijata dobře. Popularitu mu přinesly až knihy a přednášky o Atlantidě. Dokonce britský ministerský předseda William E. Gladstone napsal Donnellymu obdivný dopis a přesvědčoval britský parlament, aby odhlasoval částku na financování expedice, jež by se věnovala hledání zmizelého kontinentu. Donnelly zemřel v roce 1901 s vědomím, že stal zakladatelem novodobé atlantologie.\n\n\nDonnellyho knihy dosáhly mnoha vydání v řadě zemí. Na základě Platónova příběhu sestavil příběh, který předčil vše, co Platón o údajně zmizelém kontinentu napsal. Zmizení Atlantidy, která podle jeho teorie ležela v Atlantském oceánu, srovnával s biblickým příběhem o potopě. Tvrdil, že veškerá civilizace pochází z tohoto mýtického, dávnou katastrofou zničeného ostrova. Sestavil srovnávací tabulku písma v různých jazycích. Srovnával egyptské hieroglyfy, písmo hebrejské, fénické, písmo starořečtiny a na základě jejich podobnosti dokazoval, že všechna musí pocházet z jediného společného zdroje. Donnelly byl přesvědčivý řečník, jeho nepochybná vzdělanost, pevné přesvědčení o vlastní pravdě a hlavně neutuchající nadšení dokázalo na jeho přednáškách přesvědčit širokou veřenost. Občas ovšem s fakty manipuloval, mnoho důkazů uváděných Donnellym byla chybných už v době, kdy své knihy psal. Přesto zájem o Atlantidu, který Donnelly vyvolal, trvá dodnes a Donnelly je právem zván \"otec atlantologie\".\n"}
{"id": "1323265", "url": "https://cs.wikipedia.org/wiki?curid=1323265", "title": "ELISPOT", "text": "ELISPOT\n\nELISpot () je citlivý test používaný ke kvantifikaci neboli určování množství buněk vyměšujících (sekretujících) cytokiny nebo imunoglobuliny na úrovni jedné buňky. \n\nELISpot byl široce používán k vyšetřování specifických imunitných reakcí na infekce, rakovinu, alergie a autoimunitní onemocnění. Se schopností detekce jedné buňky na 100 000, je ELISpot jedním z nejcitlivějších buněčných testů, jež máme k dispozici. \n\nZa vhodných podmínek ELISPOT umožňuje vizualizaci sekrečního produktu (produktů) jednotlivých aktivovaných nebo reagujících buněk. Každá skvrna, která se vyvíjí v testu, představuje jedinou reaktivní buňku. Test ELISPOT tedy poskytuje jak kvalitativní (týkající se specifického cytokinu nebo jiné vylučované imunitní molekuly), tak i kvantitativní (frekvence reagujících buněk v testované populaci).\n\nTato metoda byla vyvinuta skupinou Cecila Czerkinského v Göteborgu ve Švédsku roku 1983 pro výčet frekvence B hybridomových lymfocytů, tvořících specifický imunoglobulin. \n\nV roce 1988 byl také první, kdo vyvinul ELISA Spot Assay, který měří frekvenci T-lymfocytů vylučujících specifický lymfokin. Roku 1993 se metoda začala automatizovat, díky pokusům o využití počítačového zobrazení pro analýzu a počítaní bodů. Taky se použila první deska s membránovým dnem pro provádění metody. \n\nPozději se ELISpot stal základem celosvětových očkovacích studií WHO a taky jako integrální krok k optimalizaci ani-tumorové terapie.\n\nELISpot používají metodu sendvičového enzymového imunosorbentu (ELISA). \n\nBuď monoklonální nebo polyklonální protilátka specifická pro zvolený analyt je předem potažena na PVDF (polyvinyliden-difluorid) mikrodestičku. Vhodně stimulované buňky se pipetují do jamek a mikrodestička se umístí do zvlhčeného 37 ⁰C CO2 inkubátoru na určitou dobu. Během této inkubační doby imobilizovaná protilátka, v bezprostřední blízkosti sekrečních buněk, váže vylučovaný analyt. Jakmile jsou aktivovány antigeny specifické buňky, uvolňují cytokin, který je zachycen přímo na povrchu membrány imobilizovanou protilátkou. \n\nCytokin je tedy \"zachycen\" v oblasti přímo obklopující sekreční buňku předtím, než má šanci difundovat do kultivačního média, nebo být degradován proteázami a vázán na receptory na okolních buňkách Po odstranění všech buněk a nenavázaných látek se do jamek přidá biotinylovaná polyklonální protilátka specifická pro zvolený analyt. \n\nPo promytí nenavázaných biotinylovaných protilátek, se přidá alkalická fosfatáza konjugovaná se streptavidinem. Nenavázaný enzym se následně odstraní promytím a přidá se roztok substrátu (BCIP / NBT). \n\nVzniká modročerná sraženina a objevuje se jako skvrny na místech lokalizace cytokinů, přičemž každé jednotlivé místo představuje buňku, která vylučuje studované analyty. Místa mohou být počítána pomocí automatizovaného čtecího systému ELISpot nebo ručně pomocí stereomikroskopu.\n\nTento mechanismus zachycování sekrečního cytokinu činí metodu ELISPOT mnohem citlivější než testy, které měří cytokin uvolněný do supernatantů kultury. \n\nCytokinové perličky (CBA) a obvyklé testy ELISA mohou poskytovat mimořádně užitečné informace v určitých kontextech, ale postrádají citlivost a přesnost ELISPOTu pro detekci a výčet vzácných antigen-specifických buněk.\n\nTest ELISpot zachycuje přítomnost cytokinů bezprostředně po sekreci, na rozdíl od měření, která jsou zkreslena vazbou receptoru nebo degradaci proteázou. Metoda je považována za jednu z nejcitlivějších dostupných buněčných metod. Obvykle dosažený limit detekce může být 1 ze 100 000 buněk. Vysoká citlivost je zvláště užitečná pro studium malých populací buněk nalezených v specifických imunitních reakcích. \n\nELISpot T-lymfocytů je široce používáno při vyšetřování specifických imunitních odpovědí např. u infekčních onemocnění, rakoviny, alergií a autoimunitních onemocnění. \n\nELISpot T-lymfocytů je také považován za standardní nástroj ve vývoji a sledování nových očkovacích látek a vakcín.\n\nELISpot může být použit k rozlišení mezi podskupinami aktivovaných T lymfocytů. Například buňky Th1 jsou charakterizovány jejich produkcí IFN-y, IL-2 a TNF-a, zatímco Th2 buňky produkují jiné cytokiny, jako jsou IL-4, IL-5 a IL-13. \n\nVe výzkumu vývoji vakcín může být ELISpot použit pro definování účinnosti vakcíny měřením schopnosti vyvolat odpověď T-lymfocytů. Zde se IFN-γ často používá jako imunokorrelát pro odpověď CD8 + cytotoxických T-lymfocytů, mohou být ale analyzovány i jiní mediátoři jako granzym B nebo perforin. \n\nDnes jsou k dispozici diagnostické testy založené na ELISpotu, včetně testu na detekci pacientů infikovaných tuberkulózou měřením sekrece IFN-γ T-lymfocytmi reagujícími na definované antigeny z Mycobacterium tuberculosis.\n\nELISpot B-lymfocytů je účinná metoda používaná k analýze protilátkové imunity. Hlavní aplikace zahrnují detekci odpověď B-lymfocytů na infekce a odpovědi vyvolané očkováním. ELISpot B-lymfocytů je jedním z mála testů, které se zaměřují přímo na buňky tvořící protilátky (ASC). Navrhnutý k měření reaktivity protilátek v roztoku, tato extrémně sensitivní metoda umožňuje identifikovat ASC ve vzorku a změřit celkový počet, stejně jako ty, které vylučují protilátky proti určitému antigenu. \n\nS pomocí ELISpotu B-lymfocytů je možné prokázat přítomnost a frekvenci B-lymfocytů s dlouhodobou pamětí v krvi, které jsou obtížné definovat jinými způsoby. \n\nFluoroSpot je alternativou k ELISpotu. \n\nSingle-color FluoroSpot je podobný standardnímu enzymatickému testu ELISpot, ale používá fluorescenci místo enzymatické reakce pro detekci. \n\nProto není potřeba přidávat substráty a vyvíjet spoty, což činí FluoroSpot méně subjektivní než ELISpot. Navíc je dynamický rozsah skvrn v FluoroSpotu větší. \n\nPro ty, které používají ELISpot, FluoroSpot je vynikající metodologické zlepšení, které také usnadní přechod na duální nebo trojitý FluoroSpot. \n\nAnalýza dvou nebo více analytů současně nejen šetří čas, umožňuje i použití méně buněk a méně antigenů než u ELISpotu, také poskytuje údaje o buňkách se dvěma a třemi sekrety; tyto údaje jsou nedosažitelné samostatným ELISpot testy. \n\n"}
{"id": "1323266", "url": "https://cs.wikipedia.org/wiki?curid=1323266", "title": "Nikita (seriál)", "text": "Nikita (seriál)\n\nNikita je americký dramatický televizní seriál, jehož autorem je Craig Silverstein. Je adaptací filmu \"Brutální Nikita\" z 90. let 20. století. Premiérově byl vysílán v letech 2010–2013 na stanici The CW. Celkově bylo natočeno 73 dílů ve čtyřech řadách.\n\nSeriál se soustředí na Nikitu (Maggie Q), která utekla od tajné organizace Divize a po třech letech schovávání se rozhodla organizaci pomstít. Hlavní role v seriálu hráli Maggie Q, Lyndsy Fonseca, Shane West, Aaron Stanford, Melinda Clarke, Xander Berkeley, Noah Bean, Tiffany Hines, Ashton Holmes, Dillon Casey a Devon Sawa.\n\nProblémová teenagerka Nikita je těsně před vykonáním trestu smrti zachráněna tajnou americkou agenturou zvanou Divize. Ta zinscenuje její smrt a řekne jí, že byla dána druhá šance, že může začít nový život a sloužit své vlasti. Následně byla vycvičena jako špión a zabiják bez emocí. Ze spárů Divize ale utekla a skrývala se. Po třech letech se v New Jersey vrací zpět s cílem Divizi zlikvidovat.\n\n\n\nStanice The CW se dlouho zajímala o akční seriál, který se bude odehrávat okolo silné ženské postavy v hlavní roli. Dne 27. ledna 2010 stanice objednala pilotní díl k seriálu. Seriál je inspirovaný francouzským filmem \"Brutální Nikita\" z roku 1990 a má k němu blíž, než jeho stejnojmenná seriálová adaptace z 90. let. Ze seriálu si však nový pořad vypůjčil několik postav, nebo alespoň jejich jmen.\n\nDne 21. května 2010 stanice oficiálně potvrdila vybrání seriálu do televizní sezóny 2010/2011.\n\nSeriál byl v USA vysílán od 9. září 2010 do 27. prosince 2013. První řada měla 22 dílů, druhá 23 dílů, třetí 22 dílů a poslední čtvrtá řada měla šest dílů. \"Nikita\" byla nasazena ve čtvrteční večer po seriálu \"Upíří deníky\". Dne 17. března 2011 byla objednána druhá řada, která se vysílala v pátek večer. Třetí řada byla objednána 11. května 2012. Poslední čtvrtá řada byla zkrácena na šest dílů a byla natočena kvůli dokončení děje.\n\nV Česku byl první díl seriálu poprvé vysílán 12. září 2012.\n\nSeriál získal několik nominací na ceny jako People's Choice Awards, Teen Choice Awards a Emmy. Shane West získal v roce 2011 cenu Teen Choice Awards v kategorii Nejlepší televizní herec v akčním seriále. V roce 2012 získal seriál cenu IGN Summer Movie Award v kategorii Nejlepší akční seriál. \n\n"}
{"id": "1323267", "url": "https://cs.wikipedia.org/wiki?curid=1323267", "title": "Ingeborga Dapkūnaitė", "text": "Ingeborga Dapkūnaitė\n\nIngeborga Edmundovna Dapkūnaitė (* 20. ledna 1963 Vilnius Litevská SSR) je litevská divadelní a filmová herečka.\na učinkuje především v ruských filmech. V roce 1994 byla oceněna ruskou filmovou cenou Nika.\n\nIngeborga Dapkunaite se narodila v roce 1963 ve Vilniusu. Její otec byl diplomat, matka meteoroložka. Rodiče řadu let pracovali v Moskvě a dvé dítě vídali pouze o dovolené. Dopkunaite byla vychovávaná prarodičí a strýcem s tetou, kteří byli hudebníci v divadelním orchestru. \n\nUž ve čtyřech letech se sice poprvé objevila v Pucciniho opeře \"Madam Butterfly\" na pódiu vilniuské opery, kde byla správkyní její babička, ale během dětství se věnovala především sportu, především krasobruslení a v Litvě populárnímu basketbalu.\nV roce 1985 ukončila studia na Litevské akademii hudby a umění a poté nastoupila do Kaunaského státního divadla.\n\n"}
{"id": "1323268", "url": "https://cs.wikipedia.org/wiki?curid=1323268", "title": "Penízek modravý", "text": "Penízek modravý\n\nPenízek modravý (\"Noccaea caerulescens\") je nevysoká, planě rostoucí rostlina vlhkých luk, pastvin a zahrad. Je jako většina druhů rodu penízek, nápadný svým plodenstvím tvořeným plochými, křídlatými šešulkami. Tento původní druh české přírody prošel několika změnami vědeckého jména, naposled po rozdělení širokého rodu \"Thlaspi\", kdy byl přeřazen do rodu \"Noccaea\".\n\nEvropský druh pochází z území od Velké Británie přes Francii a Španělsko do střední a jižní Evropy, roste nejvíce ve vyšších polohách Pyrenejí, Alp a Západních Karpat. Druhotně se rozšířil do Skandinávie a Pobaltí. V české krajině se vyskytuje na severu a severozápadě Čech (Krušné hory, Doupovské hory, České středohoří, Lužické hory, Jizerské hory) a vzácněji na severu Moravy (Moravskoslezské Beskydy). Chybí v jižních Čechách a na jižní Moravě.\n\nVyrůstá na živinami bohatých, humózních půdách, které jsou vlhké a slabě kyselé. Vyskytuje se na podhorských loukách, pastvinách, v řídkých lesích a po jejich okrajích, na keřovitých stráních říčních údolí, v silničních příkopech i na železničních náspech. Často jej nacházíme mimo přirozených prostředích na lidmi ovlivňovaných stanovištích.\n\nJednoletá nebo dvouletá, výjimečně až krátce vytrvala, sivě zelená a slabě ojíněná bylina s jednou nebo více jednoduchými lodyhami 20 až 35 cm vysokými. Z tenkého, vícehlavého kořene vyrůstají listové růžice a z plodných rostou vystoupavé nebo přímé, lysé, v průřezu oblé lodyhy. Růžice tvoří řapíkaté listy s celistvými čepelemi eliptického nebo vejčitého tvaru. Střídavé lodyžní listy podobného vzhledu jsou přisedlé, špičatými oušky lodyhu objímají a po obvodě jsou celokrajné nebo řídce vykrajované. Plodné růžice vytrvávají i v době kvetení a plodů, sterilní usychají.\n\nNa vrcholu lodyhy bývá 25 až 80 bělavých nebo fialově naběhlých, šikmo odstálých květů seskupených do jednoduchého hroznovitého květenství bez listenů. Drobné, většinou čtyřčetné květy mají 1,5 mm dlouhé kališní lístky s bílým blanitým lemem a 3 mm dlouhé korunní lístky bíle nebo světle fialově zbarvené. V květu je ve dvou kruzích šest tyčinek (čtyři vnitřní jsou delší) a na nitkách mají prašníky, jenž jsou během kvetení bělavé a po vypylení tmavě fialové. Čtyři nektaria jsou po obou stranách vnějších tyčinek. Ze dvou plodolistů srostlý pestík má slabě dvoulaločnou bliznu. Rostliny kvetou v dubnu a květnu, opylovány jsou anemogamicky.\n\nZrající plodenství se postupně prodlužuje a stává se stejně dlouhým nebo delším než olistěná část lodyhy. Plody jsou obvejčitě klínovité, na stopkách vodorovně odstávající křídlaté šešulky asi 7 mm dlouhé. Křídla jsou v horní části tupě zašpičatělá, užší než pouzdro a k bázi zúžená, na vrcholu plodu vytvářejí zřetelný výkrojek, který není delší než drobná vytrvalá čnělka. V pouzdře bývá čtyři až šest, asi 1,5 mm velkých semen, která jsou hladká, rezavě žlutá až rezavě hnědá, nemají endosperm a ve vlhku osemení slizovatí.\n\nPenízek modravý je pro českou krajinu bez ekonomického významu. Jeho perspektivní význam může spočívat ve schopnosti akumulovat z půdy těžké kovy. Jímá kořeny ze zamořené půdy hlavně kadmium a zinek, které ukládá do lodyh i listů a tím může být nápomocný k dekontaminaci půdy.\n\n"}
{"id": "1323271", "url": "https://cs.wikipedia.org/wiki?curid=1323271", "title": "Elizabeth Stanhopeová, hraběnka z Chesterfieldu", "text": "Elizabeth Stanhopeová, hraběnka z Chesterfieldu\n\nElizabeth Stanhopeová, hraběnka z Chesterfieldu (29. června 1640 – červenec 1665) byla druhou manželkou Philipa Stanhopea, 2. hraběte z Chesterfieldu a nejstarší dcerou Jamese Butlera, 1. vévody z Ormonde a Lady Elizabeth Prestonové.\n\nLady Elizabeth se narodila na hradě Kilkenny v Irsku 29. června 1640. Někdy před 25. zářím 1660 se provdala za Philipa Stanhopea, 2. hraběte z Chesterfieldu. Ten byl jedním z milenců proslulé Barbary Villiersové, milenky krále Karla II. Mnozí u dvora věřili, že Barbařino první dítě, Anna, bylo silně podobné hraběti z Chesterfieldu. Jeho první manželka, Lady Anne Percyová, dcera Algernona Percyho, 10. hraběte z Northumberlandu, zemřela 29. listopadu 1654 bez žijících potomků.\n\nSpolu měli Elizabeth a Philip dceru Elizabeth, budoucí hraběnku ze Strathmore. Otcovství dítěte bylo zpochybňováno. Podle Samuela Pepyse bylo jejich manželství z rozumu, ale Chesterfield, navzdory svému původnímu chování s Barbarou Villiersovou, začal žárlit, když se rozšířili zvěsti o tom, že má jeho manželka poměr s Jamesem Hamiltonem a vévodou Jakubem z Yorku, se kterým byla údajně přistižena \"in flagranti.\" Na druhou stranu popisuje Elizabeth jako \"ctnostnou ženu\".\n\nPhilibert de Gramont ve svých pamětech říká, že \"měla velmi nádhernou postavu, ačkoli nebyla příliš vysoká, její pleť byl velice krásná se všemi výraznými půvaby brunetky, měla velké modré oči, velmi svůdné a přitažlivé, její způsoby byly podmanivé, byla vtipná, milá a zábavná; ale její srdce, vždy otevřené citlivým názorům, nebylo ani svědomité z hlediska věrnosti, ani vybíravé z hlediska upřímnosti.\"\n\nV květnu 1663, kdy se narodila jejich dcera Elizabeth, odešel pár do Bretby v Derbyshire.\n\nElizabeth zemřela v červenci 1665 krátce po svých 25. narozeninách a byla pohřbena 18. července 1665 ve Wellingborough v Northamptonshire.\n\nJejí dcera Elizabeth (květen 1663 – 24. dubna 1723), které byly dva roky, kdy matka zemřela, se v roce 1691 provdala za Johna Lyona, 4. hraběte ze Strathmore a Kinghorne, s nímž měla deset děti. Elizabeth Bowes-Lyon, manželka krále Jiřího VI., byla jedním z jejích četných potomků.\n"}
{"id": "1323274", "url": "https://cs.wikipedia.org/wiki?curid=1323274", "title": "Pijijiapan", "text": "Pijijiapan\n\nPijijiapan je město, které se nachází na pobřeží Tichého oceánu ve státě Chiapas na jihu Mexika. K roku 2010 zde žilo  obyvatel. Pijijiapanem proteká několik malých řek a nachází se zde několik rybníků.\n\n7. září 2017 bylo toto město zasaženo zemětřesením o síle 8,1 stupňů.\n"}
{"id": "1323276", "url": "https://cs.wikipedia.org/wiki?curid=1323276", "title": "Vila Hanse a Else Stratilových", "text": "Vila Hanse a Else Stratilových\n\nVila Hanse a Else Stratilových je novoklasicistní vila čp. 591 v Olomouci, kterou postavil v roce 1933 architekt Hans Stratil na nároží ulic Hraniční a Čajkovského. Stavba je zapsanou kulturní památkou České republiky.\n\nV roce 1933 zakoupil architekt Hans Stratil od Vladimíra Hrubana severozápadní část parku, který patřil k vile Františky Lipčíkové. Na jejím místě postavil symetrickou dvojvilu. V jedné části bydlel sám architekt se svou manželkou Else, zde měl také svůj ateliér. Ve druhé části pak bydlel jeho bratr Franz Stratil (1897–1983).\n\nHorizontálně orientované průčelí je členěno vertikálami oken, sloupů a pilastrů. Pískovcové sloupy nesou rovněž balkony. Přízemí propojil Stratil se zahradou výraznou kamennou terasou, typickou pro jeho tvorbu.\n\nPo roce 1948 byl ve vile umístěn dům pionýrů, osvětové středisko a okresní kulturní středisko. Do zahrady za vilou byla umístěna přístavba kulturního sálu, která byla spojena s vilou pomocí kryté spojovací chodby. Po roce 1990 se pokoušeli vilu získat zpět dědicové rodiny Stratilových. Soudní spory trvaly až do roku 2009. Žádný z majitelů do údržby vily neinvestoval a památka byla zdevastována vandaly a bezdomovci.\n"}
{"id": "1323281", "url": "https://cs.wikipedia.org/wiki?curid=1323281", "title": "Vilém Šebor", "text": "Vilém Šebor\n\nVilém Šebor (21. prosince 1872 Kouřim – 11. října 1936 Košice), byl český akademický malíř a středoškolský profesor.\n\nVilém František Šebor se narodil v Kouřimi v rodině sluhy kouřimského berního úřadu Františka Šebora. Svoje nesporné malířské nadání završil studiem na pražské Malířské akademii, kde studoval a studium absolvoval v roce 1910 u profesora Hanuše Schwaigra. Po absolvování nastoupil jako profesor na reálku do Mladé Boleslavi. Dalším Šeborovým působištěm bylo od roku 1922 gymnázium ve slovenské Levoči.\n\nKromě své pedagogické činnosti se Vilém Šebor zapojil i do kulturního života jako autor kulturně vlastivědné publikace o Levoči.\n\n"}
{"id": "1323282", "url": "https://cs.wikipedia.org/wiki?curid=1323282", "title": "Nick Jr.", "text": "Nick Jr.\n\nNick Jr. je americký digitálně kabelový a satelitní televizní kanál, který provozuje Nickelodeon Group, součást Viacom Media Networks, divize společnosti Viacom. V únoru 2015 byl kanál dostupný přibližně v 75,4 milionech domácnost v USA. Ode dne 1. srpna 2013 je kanál vysílán také ve vysokém rozlišení ve formátu 1080i a to pod názvem Nick Jr. HD. Od 1. června 2017 vysílá stanice v češtině.\n\nDne 16. května 2011 založila v Asii Viacom Media Networks dva nové kanály, Nick Jr. a MTVNHD. Tyto 24hodinové kanály byly dostupné na StarHub TV v Singapuru a na Telekom Malaysia Berhad's Hypp, v Malajsii až 1. června. Avšak později začaly kanály více expandovat do zbytku jihovýchodní Asie.\n\nAfrická verze Nick Jr. byla spuštěna 30. září 2014 spolu s Nicktoons. Od března 2013 je dostupný v Polsku na nově vytvořené digitálně satelitní platformě NC+. V Kanadě byl spuštěn jako programový blok na lokální verzi Nickelodeonu. Verze Nick Jr. také existují ve Spojeném království a Irsku, Německu, Nizozemí a Flandrech, Indii, Francii, Itálii, Latinské Americe a Austrálii.\n\nJe druhý kanál Nick Jr., který započal vysílat 24. dubna 2006. Je dostupný ve Spojeném království a v Irsku. Nick Jr. Too vznikl z kanálu Nick Jr. Peppa, na kterém se po dobu jednoho měsíce vysílalo pouze \"Prasátko Peppa\". Ten se poté přejmenoval na Nick Jr. 2 a nakonec na Nick Jr. Too.\n\nNick Jr. Too je dostupný na satelitní televizi, Sky TV Channel 620, kabelové televizi, Virgin Media Channel 716, či online na TVPlayer. Kanál je vysilán v rozlišení SDTV ve formátu 576i.\n\n"}
{"id": "1323283", "url": "https://cs.wikipedia.org/wiki?curid=1323283", "title": "Baltské novopohanství", "text": "Baltské novopohanství\n\nBaltské novopohanství je novopohanské náboženské hnutí vycházející z předkřesťanského baltského náboženství, rozšířené především mezi Litevci a Lotyši.\n\nPočátky baltského novopohanství spadají již na konec 19. století kdy působil litevský básník a filosof Vydūnas. Toto hnutí bylo však potlačováno Sovětským svazem a k jeho nového rozvoji došlo až po jeho rozpadu.\n\nLotyšské hnutí Dievturība jehož vyznavači se nazývají \"dievturi\" „držící se Dievse/Boha“, má kromě Lotyšska své následovníky také mezi Lotyši v USA a Kanadě. Jedná se o monistické náboženství, které chápe vesmír i bohy jako odraz nejvyššího boha Dievse.\n\nPočátky hnutí spadají do roku 1925, kdy Ernests Brastiņš vydal knihu \"Oživení lotyšské Dievturity\". Po připojení Lotyšska do Sovětského svazu byli vyznavači dievturīby potlačeny, ale hnutí pokračovalo v působení mezi exulanty. Od devadesátých let 20. století byla dievturība znovu oživena a počet vyznavačů rostl; v roce 2011 bylo asi 663 oficiálních členů.\n\nDruwi (staroprusky „\"víra“\",příbuzné slovu „strom“) vychází z náboženství starých Prusů a je vyznáváno hlavně v Litvě. Náboženství je primárně reprezentováno institucí \"\"Kuronskou akademií baltského kněžství\"\" (litevsky: \"Baltųjų žynių mokykla Kurono\"), založenou roku 1995. Ta vyučuje morálně zralé muže a ženy od věku osmnácti let jako kněží baltského národa. Jedná se o monistické náboženství. Někteří vyznavači chápu Druwi jako odlišnou od romuvy, jiní považují Romuvu za specifickou formu své tradice . Otcem tohoto náboženství je, stejně jako u Romuvy Vydūnas.\n\nHnutí Romuva vychází z litevského předkřesťanského náboženství o kterém věří že přežilo v litevském folklóru a zvycích.\n\nRomuva je vyznávána hlavně v Litvě, kromě toho existují i přívrženci v Austrálii, Kanadě, USA a Spojeném království a Norsku.\n\nVyznávání Romuvy chápe mnoho stoupenců jako formu kulturní hrdosti spojenou s tradičním uměním, vyprávěním příběhů, slavením svátků, hraním tradiční hudby, zpěvem dain, hymnů a jiných písní, stejně jako s ekologickým aktivismem a ochranou posvátných míst.\n"}
{"id": "1323285", "url": "https://cs.wikipedia.org/wiki?curid=1323285", "title": "Ignaz Bernhard Mauermann", "text": "Ignaz Bernhard Mauermann\n"}
{"id": "1323286", "url": "https://cs.wikipedia.org/wiki?curid=1323286", "title": "Diecéze Acqui", "text": "Diecéze Acqui\n\nDiecéze Acqui (italsky \"Diocesi di Acqui\") je římskokatolická diecéze nacházející se v Itálii.\n\nDiecéze zahrnuje 1 683 km², to je 70% Piemonte a 30% Ligurie. Biskupským sídlem je město Acqui Terme, kde se nachází hlavní chrám katedrála Nanebevzetí Panny Marie. Rozděluje se do 115 farností.\n\nK roku 2015 měla 148 500 věřících, 95 diecézních kněží, 8 řeholních kněží, 16 trvalých jáhnů, 8 řeholníků a 351 řeholnic.\n\nDiecéze byla založena na konci 4. století a prvním biskupem se stal Maggiorino. Roku 1175 byla část jejího území použita na zřízení diecéze Alessandria. Dne 17. července 1817 získala část území diecéze Casale Monferrato.\n\n\n"}
{"id": "1323287", "url": "https://cs.wikipedia.org/wiki?curid=1323287", "title": "Archieparchie Addis Abeba", "text": "Archieparchie Addis Abeba\n\nArchieparchie Addis Abeba je archieparchie etiopské katolické církve, nacházející se v Etiopii.\n\nArchieparchie zahrnuje město Addis Abeba a regiony Amharsko, Afarsko, Beningšangul-Gumuz a Oromie.\n\nArcibiskupským sídlem je město Addis Abeba, kde se také nachází hlavní chrám katedrála Narození Panny Marie.\n\nRozděluje se do 23 farností. K roku 2015 měla 10 302 věřících, 17 eparchiálních kněží, 140 řeholních kněží, 155 řeholníků a 275 řeholnic.\n\nCírkevní provincie Addis Abeba byla založena roku 1961, zahrnuje 3 sufragánny:\n\nRoku 1839 byla z části území apoštolského vikariátu Sýrie, Egypt, Arábie a Kypr vytvořena apoštolská prefektura Abyssinia.\n\nDne 4. května 1846 byl z části jejího území vytvořen apoštolský vikariát Galla.\n\nRoku 1847 byla prefektura povýšena na apoštolský vikariát.\n\nDne 25. března 1937 byl vikariát bulou \"Quo in Aethiopia\" papeže Pia XI. přejmenován na Addis Abeba a z části jejího území byla vytvořena apoštolská prefektura Dessié a apoštolská prefektura Gondar.\n\nDne 31. října 1951 byl vikariát bulou \"Paterna semper\" papeže Pia XII. prohlášen apoštolským exarchátem Addis Abeba, pro věřícíc etiopského ritu. ve stejný den získala území z potlačené apoštolské prefektury Dessié, apoštolské prefektury Endeber a prefektury Gondar.\n\nDne 20. února 1961 byl exarchát bulou \"Quod Venerabiles\" papeže Jana XXIII. povýšen na metropolitní archieparchii.\n\nDne 25. listopadu 2003 byla z části jejího území vyttvořena eparchie Emdeber.\n\nDne 19. ledna 2015 byla z části jejího území vyttvořena eparchie Bahir Dar–Dessie.\n\n\n"}
{"id": "1323291", "url": "https://cs.wikipedia.org/wiki?curid=1323291", "title": "Andrew Summers Rowan", "text": "Andrew Summers Rowan\n\nAndrew Summers Rowan (23. dubna 1857, Gap Mills, tehd. Virginie, USA – 10. ledna 1943, San Francisco, USA) byl plukovník americké armády. V době španělsko-americké války dokázal na žádost prezidenta USA Williama McKinleyho navázat kontakt s vůdcem kubánských rebelů, generálem Calixto Garcíou.\n\nAndrew Rowan studoval na vojenské akademii West Point. Před vypuknutím španělsko-americké války sloužil na několika místech na hranici země a u zpravodajské služby v Latinské Americe. Zajímal se o Kubu a byl spoluautorem knihy o ní. \n\nV době stoupajícího napětí mezi USA a Španělskem, které tehdy ovládalo Kubu, usiloval prezident USA William McKinley o navázání kontaktu s kubánskými rebely. Jako člověk, který je schopen najít jejich velitele, generála Calixto Garcíu, mu byl navržen právě Andrew Rowan. Na cestu z Washingtonu D.C. se vydal 9. dubna 1898. Garciu vyhledal na odlehlém místě na Kubě a za tři týdny se vrátil do Washingtonu. Umožnil tak spojení armád Spojených států a Kuby.\n\nIniciativní přístup Rowana k zadanému úkolu, za jehož splnění převzal zodpovědnost, oslavil v roce 1899 ve své eseji \"Poselství Garciovi\" americký spisovatel a filozof Elbert Hubbard. Vykresluje ho jako typ člověka, kterého potřebují všechny firmy a organizace na světě, na rozdíl od laxních zaměstnanců, které je třeba stále nutit k práci a kontrolovat. Esej, kterou její autor napsal během jednoho večera, vyšla ve více než 40 milionech výtisků ve 37 jazycích.\n"}
{"id": "1323293", "url": "https://cs.wikipedia.org/wiki?curid=1323293", "title": "Mount Lincoln", "text": "Mount Lincoln\n\nMount Lincoln je nejvyšší hora pohoří Mosquito Range v jižní části Skalnatých hor. Hora leží v okrese Park County, v centrální části Colorada, ve Spojených státech amerických.\nJe vzdálená přibližně 120 km jihozápadně od hlavního města Colorada Denveru. Mount Lincoln je osmá nejvyšší hora Skalnatých hor a celkově dvacátá třetí nejvyšší hora Spojených států amerických.\n"}
{"id": "1323295", "url": "https://cs.wikipedia.org/wiki?curid=1323295", "title": "János Klimcsók", "text": "János Klimcsók\n\nJános Klimcsók [jánoš klimčók] (* 20. prosince 1920 Őrhalom), v českých a slovenských médiích uváděný jako János Klimčok či Ján Klimčok, je bývalý maďarský fotbalový brankář. V Československu působil jako repatriant po druhé světové válce.\n\nV maďarské lize chytal za Újvidéki AC (NAK Novi Sad – \"Novosadski atletski klub\", existoval 1910–1945) a MTK Budapešť. V československé lize hájil branku Jednoty Košice. Od roku 1947 působil v italské Magentě, kde v sezoně 1947/48 hrál Serii B (údajně zde nastupoval jako útočník).\n\n\n"}
{"id": "1323300", "url": "https://cs.wikipedia.org/wiki?curid=1323300", "title": "Hans Stratil", "text": "Hans Stratil\n\nHans Stratil (2. listopadu 1900, Olomouc – 1. května 1981, Augsburg) byl olomoucký architekt.\n\nStudoval na liberecké stavební průmyslovce a studia dokončil taktéž tam, nebo v Brně. Působil v Olomouci, kde navrhl několik vil či rodinných domů.\n\n\n\n"}
{"id": "1323304", "url": "https://cs.wikipedia.org/wiki?curid=1323304", "title": "Izotopy francia", "text": "Izotopy francia\n\nFrancium (Fr) má 37 známých radioaktivních izotopů, s nukleonovými čísly 197 až 233, a několik jaderných izomerů. Nejstabilnější izotopy jsou Fr (poločas přeměny 22 minut), Fr (20 min), Fr (14,2 min), Fr (286,1 sekund) a Fr (3,95 min). Všechny ostatní mají poločasy kratší než 3,5 minuty, většina pod 30 sekund.\n\nZ prvků, u nichž byla dobře identifikována většina izotopů, je francium nejméně stabilní. Všechny prvky s protonovým číslem větším než nebo rovným 106 (seaborgium atd.) mají nejstabilnější známé izotopy méně stabilní než francium, ovšem je od nich známo jen několik izotopů, a tak je možné, že budou existovat i stabilnější.\n"}
{"id": "1323305", "url": "https://cs.wikipedia.org/wiki?curid=1323305", "title": "Leonid Gajdaj", "text": "Leonid Gajdaj\n\nLeonid Jovič Gajdaj (rusky \"Леони́д И́ович Гайда́й\"; 30. ledna 1923, Svobodnyj – 19. listopadu 1993, Moskva) byl sovětský a ruský filmový režisér. Proslavil se především svými filmovými komediemi (\"Ukradená nevěsta\", \"Dvanáct křesel\" aj.) Pracoval i v divadle.\n\n"}
{"id": "1323310", "url": "https://cs.wikipedia.org/wiki?curid=1323310", "title": "Eldar Rjazanov", "text": "Eldar Rjazanov\n\nEldar Alexandrovič Rjazanov, rusky \"Эльда́р Алекса́ндрович Ряза́нов\" (18. listopadu 1927, Samara – 30. listopadu 2015, Moskva) byl ruský a sovětský filmový režisér. Proslavil se především svými satirickými komediemi (\"Služební román\", \"Garáž\", \"Nádraží pro dva\"). Často tvořil spolu s dramatikem Emilem Braginskim.\n"}
{"id": "1323311", "url": "https://cs.wikipedia.org/wiki?curid=1323311", "title": "Vlado Bučkovski", "text": "Vlado Bučkovski\n\nVlado Bučkovski, makedonsky \"Владо Бучковски\" (* 2. prosince 1962) je severomakedonský politik. V letech 2004–2006 byl premiérem Severní Makedonie. V roce 2001 a znovu v letech 2002–2004 byl severomakedonským ministrem obrany. Je představitelem středolevé strany Socijaldemokratski Sojuz na Makedonija.\n"}
{"id": "1323315", "url": "https://cs.wikipedia.org/wiki?curid=1323315", "title": "Elisabeth Schwarzkopfová", "text": "Elisabeth Schwarzkopfová\n\nMaria Elisabeth Friederike Schwarzkopfová (9. prosince 1915 Jarocin – 3. srpna 2006 Schruns) byla německá operní pěvkyně-sopranistka narozená na území dnešního Polska, působící hojně v Rakousku. Proslavila se především v Mozartových a Straussových operách. Ve 40. letech 20. století byla členkou nacistické strany, což po válce dlouho popírala.\n"}
{"id": "1323316", "url": "https://cs.wikipedia.org/wiki?curid=1323316", "title": "Záhadný vzorec", "text": "Záhadný vzorec\n\nZáhadný vzorec (v originále ) je americký kriminální politický thriller, natočený roku 1980 režisérem Johnem G. Avildesenem, držitelem Oscara za nejlepší režii za snímek \"Rocky I\" z roku 1976. Ve filmu si zahráli George C. Scott, Marlon Brando, John Gielgud, Richard Lynch a další. Scénář napsal producent snímku Steve Shagan podle vlastní knižní předlohy.\n\nHudbu k filmu složil Avildsenův Oscarový dvorní skladatel Bill Conti ( série \"Rocky\", trilogie \"Karate Kid\", \"Aféra Thomase Crowna\", \"Inferno\", \"8 sekund\", \"Dobrodružství Hucka Finna\", \"Kriminál\", \"Vládci vesmíru\"…).\n\nSnímku se dostalo velmi zvláštního přijetí. Měl neuspokojivé tržby, byl nominován na několik Zlatých malin (např. za nejhorší režii, scénář, herce ve vedlejší roli a další), zárověn byl však nominován na Oscara za nejlepší kameru.\n\nSnímku se dostalo spíše lepšímu přijetí, na Čsfd má film 70% (93 hodnocení). Na ostaních velkých filmových portálech má podobné hodnocení.\n\n"}
{"id": "1323317", "url": "https://cs.wikipedia.org/wiki?curid=1323317", "title": "Pauline Viardotová", "text": "Pauline Viardotová\n\nPauline Viardotová, rodným jménem Michelle Ferdinande Pauline Garcíaová (18. července 1821, Paříž – 18. května 1910, Paříž) byla francouzská operní pěvkyně-mezzosopranistka a hudební skladatelka španělského původu. Byla dcerou operního pěvce Manuela Garcíi a blízkou přítelkyní básníka Ivana Sergejeviče Turgeněva. Hru na klavír studovala u Franze Lizsta a skladbu u českého skladatele Antonína Rejchy.\n"}
{"id": "1323318", "url": "https://cs.wikipedia.org/wiki?curid=1323318", "title": "Banánovec obecný", "text": "Banánovec obecný\n\nBanánovec obecný (též turako fialový; \"Musophaga violacea\") je pták z čeledi turakovitých.\n\nDospělí ptáci dosahují velikosti asi 48 cm, od konce ocasu po čtyřcentimetrový zobák. Křídlo mají dlouhé kolem 21 cm a váží kolem 360 gramů. Živí se převážně ovocem.\n\nJejich peří je leskle fialové, s výjimkou žlutého čela, kaštanově hnědé korunky a bílých pruhů kolem uší. Zobák je silný a rudý, rohovina jeho horní části dosahuje až na čelo. Letky jsou také karmínově červené a při letu výrazně kontrastují s fialovým peřím. Červený pigment turacin v letkách je typickým znakem celého rodu turaků.\n\nŽije v západní a střední Africe, v pásu od Senegalu po Nigérii, s izolovanou populací v oblasti Čadu a Středoafrické republiky. Vyskytuje se v tropických savanách, mokřadech a lesích. Pro svůj rozsáhlý areál výskytu je považován za málo dotčený druh.\n\nSamice snáší 2 vejce. Inkubace trvá 25–26 dní.\n\nK 17. 5. 2018 uvádějí banánovce obecného na svých webových stránkách např. ZOO Ostrava, Plzeň, ZOO Ústí nad Labem a Biopark Gymnázia Teplice.\n\n"}
{"id": "1323319", "url": "https://cs.wikipedia.org/wiki?curid=1323319", "title": "Blahočiní", "text": "Blahočiní\n\nBlahočiní ( \"Благочи́ние\"), příp. \"blahočinný okres\" (\"благочиннический округ\") je správní, respektive úřední jednotka Ruské pravoslavné církve, části eparchie, sdružující skupinu farností, které jsou ve vzájemném bezprostředním územním sousedství. V čele stojí \"blagočinný\" (\"Благочинный\").\n\nAnalogickou institucí v římskokatolické církvi je děkanát, nebo proboštství v luteránských církvích.\n\nZakládání okresů v rámci eparchie, spravovaných zvláštním dohlížejícím duchovním, podřízeným přímo episkopům, bylo známo již v minulosti. Tito dohlížející duchovní byli kdysi známi jako chorepiskopové či periodeutové, později na Rusi jako \"десятинники\" (\"děsjatinnik\" / \"desátník\" - srov. \"decanus\" / \"děkan\") a popští starostové a od první půli 18. století jako \"благочинные\" (\"blagočinnyj\"). Dříve se blagočinské okresy nazývaly též \"сороки\" (soroky) — odtud pak pochází ruské pojmenování Moskvy jako „města čtyřiceti soroků“ („город сорока сороков“).\n\nNejvyšším jmenným nařízením z prosince 1797, vyhlášeném výnosem Posvátného synodu z 24. března 1799, byla z důvodu zlepšení podmínek pro výkon povinností představených klášterů, episkopům udělena pravomoc, jednoho z představených jmenovat „blahočinným“ nad kláštery eparchie. Tímto způsobem na počátku 19. století v Ruské pravoslavné církvi vznikly dva typy blahočiní:\n\nNa počátku 20. století farní blahočiní obvykle zahrnovalo 10-30 sousedních chrámů. Bylo-li v okrese více než 15 farností, mohl být blahočinnému přidělen pomocník. Klášterních blahočiní v eparchii mohlo být více, v závislosti na množství klášterů. V případě správy ženských monastýrů mohla být jmenována „смотрительница благочиния“ z řad igumenek (nebo starších sester kláštera, byl-li jen jeden). Byl také jeden blahočinný stavropegiálních klášterů.\n\nVe 20. století v Ruské církvi existovala taktéž tzv. patriarší neboli stavropegiální blahočiní v zahraničí. Péče o ně byla svěřována jakémukoli archijereji, přičemž tato blahočiní byla podřízena přímo patriarchovi a nebyla již zahrnuta do eparchie. V současné době existují blahočiní holandské, turkmenistánské a jugoslávské.\n\nS rozšířením působnosti Ruské církve do dalších zemí Evropy ve 20. století, se zdejší pravoslavná blahočiní začala nazývat \"děkanáty\" a jejich představení děkany (latinsky doslova „desátníky“, jako kdysi v Rusku).\n\n\n"}
{"id": "1323321", "url": "https://cs.wikipedia.org/wiki?curid=1323321", "title": "Ladislav Vlodek", "text": "Ladislav Vlodek\n\nLadislav Vlodek (9. února 1907, Ostrava, Rakousko-Uhersko–7. července 1996, Hranice, Česká republika) byl český sochař, malíř a grafik polského původu.\n\nLadislav Vlodek se narodil v Ostravě a vystudoval zahradnictví. Spolu s rodinou poté odcestoval do Spojených států amerických. V roce 1922 spolu s rodinou přesídlil zpět do nedávno vzniklého Československa, nejprve do Prahy a poté do Hranic na Moravě. Od roku 1925 studoval Vlodek na Uměleckoprůmyslové fakultě, kde studoval pod vedením profesora Karla Štípla. Po zbytek života žil potom v Hranicích.\n\nJeho sochy vznikaly v realistickém duchu, inspirovány byly antickými motivy. Sochařství se věnoval především do druhé světové války, po skončení konfliktu u něj převažovala především tvorba v oblasti malby a grafiky.\n\n"}
{"id": "1323324", "url": "https://cs.wikipedia.org/wiki?curid=1323324", "title": "Zdeněk Přikryl", "text": "Zdeněk Přikryl\n\nZdeněk Přikryl (4. července 1928, Chomoutov u Olomouce) je český sochař.\n\nV roce 1947 odmaturoval na Polívkově reálném gymnáziu. V roce 1951 zakončil své studium výtvarného umění na Pedagogické fakultě Univerzity Palackého. O rok později získal doktorát v oblasti pedagogiky a dějin umění. Během svých studií značně čerpal z francouzského sochařství, a jeho díla jsou tak vzdálena tradiční české sochařské škole.\n\nVěnoval se návrhu také českých medailí. V roce 1964 uskutečnil ve Francii svojí první výstavu vlastních děl, o čtyři roky pozděj vystavoval ve Vídni.\n\nVyučoval jako profesor na Univerzitě Palackého v Olomouci.\n"}
{"id": "1323327", "url": "https://cs.wikipedia.org/wiki?curid=1323327", "title": "Kvalifikace na Mistrovství světa ve fotbale 2018 (CAF) – první fáze", "text": "Kvalifikace na Mistrovství světa ve fotbale 2018 (CAF) – první fáze\n\nPrvní fáze kvalifikace se odehrála od 7. to 17. října 2015.\n\n\n\n\n\n"}
{"id": "1323329", "url": "https://cs.wikipedia.org/wiki?curid=1323329", "title": "František Dastich", "text": "František Dastich\n\nFrantišek Dastich (28. září 1895, Hejčín u Olomouce, Rakousko-Uhersko – 16. února1964, Astoria, USA) byl československý legionář. \n\nDastich vystudoval reálné gymnázium v Olomouci. Po roce 1915 nastoupil do rakousko-uherské armády, v níž za první světové války sloužil nejprve na srbské, a poté na východní frontě. V červenci 1916 byl zajat Rusy a následně se přihlásil k nově formovaným československým legiím. Od roku 1917 působil v rámci střeleckého legionářského pluku. Ještě v týž rok odcestoval přes Archangelsk do Francie, kde studoval na École militaire. Po skončení první světové války se vrátil zpět do vlasti, do nově vyhlášeného Československa. Byl vyslán bojovat do bojů o Těšínsko a později na Slovensko do války s Maďarskem. Získal hodnost kapitána. Poté po nějakou dobu studoval opět ve Francii. Od roku 1931 měl hodnost podplukovníka a žil v Praze. Následně působil i ve vojenské rozvědce, kde byl předchůdcem Františka Moravce. \n\nV roce 1934 jej nechal Edvard Beneš v rámci zlepšení vzájemných vztahů s SSSR vyslán do Moskvy, kde se potkal s lidovým komisařem Klimentem Vorošilovem. Na československé ambasádě působil jako tzv. vojenský přidělenec. Roku 1938 se vrátil zpět do Prahy a po jistou dobu pracoval na ministerstvu obrany. \n\nV roce 1944 se zapojil do protifašistického odboje, v květnu 1945 se zapojil do povstání proti okupantům v Humpolci. Od roku 1946 měl hodnost brigádního generála a působil na řadě vojenských misí Československé armády v okolních zemích. Jeho vojenskou kariéru ukončil nástup KSČ k moci. Sám Dastich emigroval nejprve do Francie a poté do USA.\n\n"}
{"id": "1323332", "url": "https://cs.wikipedia.org/wiki?curid=1323332", "title": "Mezinárodní letiště Subháse Čandry Boseho", "text": "Mezinárodní letiště Subháse Čandry Boseho\n\nMezinárodní letiště Subháse Čandry Boseho (, IATA: CCU, ICAO: VECC) je mezinárodní letiště u Kalkaty v svazovém státě Západní Bengálsko v Indii. Leží ve vzdálenosti přibližně osmnácti kilometrů severovýchodně od centra Kalkaty na území města Dam Dam, podle kterého se jmenovalo až do roku 1995, kdy bylo přejmenováno k poctě bojovníka za nezávislost Indie Subáhse Čandry Boseho.\n\n"}
{"id": "1323339", "url": "https://cs.wikipedia.org/wiki?curid=1323339", "title": "Právo samosprávy", "text": "Právo samosprávy\n\nPrávo samosprávy bylo jedním ze středověkých městských privilegií. Stejně jako u ostatních městských práv je uděloval panovník (v případě královských měst), anebo jeho majitel (pokud šlo o poddanské město). Spočívalo v právu města postavit si radnici a volit své zástupce (12 konšelů v čele s purkmistrem). \n"}
{"id": "1323345", "url": "https://cs.wikipedia.org/wiki?curid=1323345", "title": "Kazimierz Sikorski (skladatel)", "text": "Kazimierz Sikorski (skladatel)\n\nKazimierz Wincenty Miłosz Sikorski (28. června 1895 Curych – 23. července 1986 Varšava) byl polský hudební skladatel a teoretik.\n\nV letech 1911-1919 navštěvoval Vysokou školu hudební při \"Varšavské společnosti hudby\", kde studoval skladbu u Felicjana Szopskiho. Absolvoval v roce 1919 a dále studoval filozofii a práva na Filozofické fakultě Varšavské univerzity a muzikologii pod vedením Adolfa Chybińského na univerzitě ve Lvově.\n\nOd roku 1921 působil na konzervatoři v Lodži kde přednášel harmonii, kontrapunkt, hudební formy a instrumentaci. V roce 1925 obdržel stipendium od ministerstva náboženských vyznání a veřejné osvěty a studoval v Paříži u Nadii Boulangerové. Po návratu do Polska učil nejprve v letech 1926–27 na Státní konzervatoři v Poznani a pak v letech 1927–1939 na Státní konzervatoři ve Varšavě. V letech 1928-33 se podílel na vydávání časopisu \"\"Kwartalnik Muzyczny\"\" (Hudební čtvrtletník), který byl později transformován na časopis \"\"Muzyka Polska\"\". V roce 1928 společně s Tadeuszem Ochlewským, Bronislawem Rutkowským a Theodorem Zalewským založil Polské hudební vydavatelství \"Towarzystwo Wydawnicze Muzyki Polskiej\". Vedle toho byl zakládajícím členem a od roku 1932 členem představenstva Polské asociace skladatelů. V letech 1928–30 byl také místopředsedou Polské mezinárodní společnosti soudobé hudby.\n\nV době 2. světové války byl ředitelem varšavské konzervatoře (tehdy provozované pod jménem Staatliche Musikschule). Po válce v roce 1945 se nejprve usadil v Lodži, kde byl profesorem harmonie, kontrapunktu a kompozice na Státní vysoké škole hudby. V roce 1947 byl jmenován děkanem fakulty a v roce 1947 se stal rektorem. Vedle toho vyučoval kontrapunkt na Státní střední škole hudební v Lodži. V roce 1951 působil na Státní vysoké škole hudební ve Varšavě. V letech 1957-66 byl rektorem Varšavské univerzity. Zastával mnoho významných funkcí. V letech 1954–1959 byl prezidentem Svazu polských skladatelů, v roce 1965 předsedou Polské hudební rady a v letech 1972–1980 prezidentem Společnosti Fryderyka Chopina (od roku 1980 čestným prezidentem). V roce 1956 se podílel na organizaci prvního hudebního festivalu Varšavský podzim.\n\nVychoval řadu předních polských skladatelů. Mezi jeho žáky byli např. Tadeusz Baird, Marian Borkowski, Stefan Kisielewski, Zygmunt Krauze, Jan Krenz, Roman Maciejewski, Artur Malawski, Tadeusz Paciorkiewicz, Andrzej Panufnik, Konstanty Regamey a Kazimierz Serocki.\n\nZemřel ve Varšavě 23. července 1986. Je pohřben na Powązkowském hřbitově.\n\n\nStátní vyšší škola hudební ve Varšavě mu udělila titul doktora honoris causa.\n\n\n\n\n\n"}
{"id": "1323347", "url": "https://cs.wikipedia.org/wiki?curid=1323347", "title": "Sun Hei SC", "text": "Sun Hei SC\n\nSun Hei SC (celým názvem: \"Sun Hei Sports Club Ltd.\"; ) je čínský fotbalový klub, který sídlí ve zvláštní správní oblasti Čínské lidové republiky Hongkongu.\n\nZaložen byl v roce 1986. Jedná se o trojnásobného vítěze hongkongské nejvyšší fotbalové soutěže. Na mezinárodní scéně klub účinkoval celkem čtyřikrát. Všechny účasti byly v Poháru AFC (32 zápasů, 14 výher, 7 remíz, 11 proher, skóre 59:41). Od sezóny 2014/15 působí v hongkongské druhé nejvyšší fotbalové soutěži.\n\nSvé domácí zápasy odehrává na stadionu Po Kong Village Road Park s kapacitou 1 000 diváků.\n\nZdroj: \n\n\n\n\nZdroj: \n\n\n\nZdroj: \n\nZdroj: \n\n"}
{"id": "1323348", "url": "https://cs.wikipedia.org/wiki?curid=1323348", "title": "Johann Kux", "text": "Johann Kux\n\nJohann Kux (20. ledna 1861, Medlov – 12. srpna 1940, Olomouc) byl historik německé národnosti.\n\nVystudoval lékařství ve Vídni, kde také následně krátce pracoval v místních nemocnicích. V letech 1888 až 1902 byl lékařem v Litovli. Zabýval se také regionálními dějinami a jeho publikace \"\" (Historie města Litovle od nejstarších dob až do roku 1848) vydaná roku 1900 je první odborně zpracovanou monografií zabývající se historií Litovle, byť se na jejím vyznění podepsal jeho výrazný německý nacionalismus.\n\nPoté, co se přistěhoval do Olomouce, pracoval jako městský lékař v rámci olomouckého magistrátu. Mimo jiné byl také městským archivářem. Kux přispíval do časopisu \"Zeitschrift\" německého Spolku pro dějiny Moravy a Slezska, který sídlil v Brně a který se věnoval dějepisectví německé menšiny na severní Moravě. Byl konzervátorem archivní rady pro několik okresů na střední Moravě a důkladně prozkoumal všechny dostupné archivní materiály, ze kterých poté mohl čerpat. Od roku 1926 přestal být kurátorem městských archivních sbírek a mohl se naplno věnovat dějepisecké práci.\n\nZa svůj život sepsal několik historických monografií, poté také vydal v roce 1904 studii o olomoucké radnici, městských písařích a městských financích. V roce 1918 sepsal Dějiny královského hlavního města Olomouce, které byly vydány až v roce 1937 poté, co Václav Nešpor vydal obdobný historický přehled dějin města, psaný nicméně z českého úhlu pohledu. Další knihy Johanna Kuxe vyšly až posmrtně, a to v letech 1942 (Dějiny správy města Olomouce) a 1943 (Německé osídlení v Olomouci).\n"}
{"id": "1323350", "url": "https://cs.wikipedia.org/wiki?curid=1323350", "title": "Ṁ", "text": "Ṁ\n\nṀ (minuskule ṁ) je speciální písmeno latinky. Nazývá se M s tečkou. Dříve se používalo v irštině, kde však nyní je nahrazeno spřežkou \"mh\". V současnosti se používá pouze v přepisu sanskrtu s anusvárem, kde značí znak अं a čte se přibližně jako české m ve slově sedm (použití např. název v sanskrtu pro Bombaj je Muṁbaī). Bývá často zaměňováno s častěji používaným písmenem Ṃ (malé písmeno ṃ), M s tečkou dole, které má v zápisu sanskrtu stejný znak a i podobnou výslovnost.\n"}
{"id": "1323352", "url": "https://cs.wikipedia.org/wiki?curid=1323352", "title": "Václav Nešpor", "text": "Václav Nešpor\n\nVáclav Nešpor (20. července 1883, Velký Týnec, Rakousko-Uhersko–9. září 1973, Olomouc, ČSSR) byl český profesor, historik a archivář olomouckého archivu.\n\nV roce 1903 vystudoval Slovanské gymnázium v Praze, poté pokračoval ve studiích na Univerzitě Karlově v oborech pedagogiky, slavistiky a germanistiky. Nějakou dobu strávil také na univerzitě ve Vidni jako stipendista. Svá studia ukončil v roce 1907 a poté se stal učitelem na gymnáziu.\n\nOd roku 1920 žil v Olomouci, kde o čtyři roky začal kromě středoškolského profesora pracovat ještě také jako archivář. Stal se nástupem německého archiváře a historika Johanna Kuxe, od něhož olomoucký městský archiv do své správy převzal. V roce 1936 vydal historickou monografii \"Dějiny města Olomouce\", která se snažila zdůraznit český národní prvek v rozvoji města, majícího až do roku 1918 německou národnostní většinu. Ve třicátých letech sepsal Nešpor studii o dějinách olomouckého orloje, věnoval se také dějinám elektrifikace a plynofikace města.\n\nNešporovým vyzyvatelem byl právě archivář a historik Johann Kux, který o dějinách města psal z německého úhlu pohledu. Po jeho smrti však Nešpor i po okupaci Československa připravil k vydání některá z Kuxových děl.\n\nPo roce 1945 se Nešpor vrátil zpět do olomouckého archivu, kde působil ještě dva roky. Rovněž byl po tuto dobu i ředitelem Městské galerie Olomouc. Po odchodu do penze se nicméně i nadále věnoval historiografické tvorbě a vydal řadu studií a monografií, týkajících se Olomouce a regionu.\n"}
{"id": "1323353", "url": "https://cs.wikipedia.org/wiki?curid=1323353", "title": "R. Budd Dwyer", "text": "R. Budd Dwyer\n\nRobert Budd Dwyer (21. listopadu 1939 St. Charles, Missouri - 22. ledna 1987 Harrisburg) byl americký senátor a pensylvánský politik.\n\nV mládí úspěšně maturoval na střední škole Allegheny College v Meadville. Ještě před tím, než se stal politikem se živil jako fotbalový trenér v Cambridge Spring High School. V roce 1964 byl zvolen do sněmovny reprezentantů z 6. okresu v Pensylvánii. Zvolen byl i v letech 1966 a 1968. V roce 1970, kdy byl ještě zástupcem státu získal místo ve státním senátu. Krátce po svém vítězství odstoupil ze svého sídla ve Státním domě a v lednu 1971 byl zvolen senátorem. Byl ženatý s manželkou Joanne Dwyer, se kterou měl dva syny, Roberta a Dyana. \n\nZa korupční skandály byl stíhán a odsouzen na 55 roku vězení. Dne 22. ledna 1987 svolal tiskovou konferenci, na které nejprve pronesl projev, poté předal asistentům obálky. Jednomu z asistentů předal tři obálky, v první obálce byl dopis na rozloučenou pro manželku, v druhé obálce se nacházela karta dárce orgánů a další materiály, ve třetí obálce byl dopis pro nového guvernéra Pensylvánie. Ještě pronesl větu: \"\"Komu se to nelíbí, ať odejde.\"\" Vzápětí sáhl do připraveného sáčku pro revolver a před televizními kamerami si prostřelil hlavu.\n"}
{"id": "1323354", "url": "https://cs.wikipedia.org/wiki?curid=1323354", "title": "Historický park Ayutthaya", "text": "Historický park Ayutthaya\n\nHistorický park Ayutthaya je archeopark v Thajsku uprostřed moderního města Ayutthaya. Pokrývá území původního města Ayutthaya, historické metropole Království Ajutthaja, zničené roku 1767. Metropolí tohoto království bylo v letech 1350 - 1767. Sídlo založil král U-Thong po opuštění původního hlavního města Sukhotaj. V roce 1767 však byla Ayutthaya vypleněna nájezdníky z Barmy a centrum království se přesunulo do města Thonburi a brzy poté do Bangkoku.\n\nV současnosti je tento archeopark jednou z nejnavštěvovanějších turistických atrakcí v Thajsku. Nachází se v něm velké množství nákladných staveb a více než 400 buddhistických klášterů. Velká část z nich byla zničena během plenění v roce 1767, některé však byly v nedávné době obnoveny. Centrem je Starý palác, založený králem U-Thong. Nejvýznamnějším chrámem je \"Wat Phra Si Sanphet\", v němž byla původně uložena pozlacená socha Buddhy o výšce 16 m. Tato socha, kterou nechal zhotovit král Rámathipodi II. v roce 1500 byla spolu s celým chrámem zničena barmskými nájezdníky.\n"}
{"id": "1323360", "url": "https://cs.wikipedia.org/wiki?curid=1323360", "title": "Bit (nástroj)", "text": "Bit (nástroj)\n\nŠroubovací bit nebo šroubovací nástavec je označení pro výměnné hlavice používané ke šroubování vsazením do rukojeti nebo elektrického nářadí jako je akušroubovák nebo vrtačka s regulací otáček. Pro nasazení je bit opatřen vnějším šestihranem o rozměru 6,3 mm (přesněji 6,35 mm, 1/4 palce), na rozdíl od nástrčkového klíče na matice, kde se zpravidla používá vnitřní čtyřhran.\n\nŠestihranná stopka bitu je zpravidla krátká (C6,3) nebo prodloužená s krčkem (E6,3). Na rozdíl od šroubování do měkkých materiálů (např. dřevo), kde při šroubování kroutící moment narůstá postupně, je u tvrdých materiálů (např. ocel) prudký nárůst momentu na konci šroubování a používají se proto speciální bity s tlumící zónou.\n\nDrážkový profil bitu musí odpovídat drážce použitého šroubu, například plochá drážka, různé typy křížové drážky (Phillips, Pozidriv ad.), vnitřní šestihran (inbus) nebo torx. Kvalita bitu záleží na přesnosti výroby a použitých materiálech, kvalitní bit má houževnaté jádro a tvrdou povrchovou úpravu, např. nitridování titanem. Dále se pro snížení možnosti vysmeknutí z drážky používají bity povrstvené částečkami diamantu a pro zachování korozivzdornosti nerezových šroubů nerezové bity.\n\n\n"}
{"id": "1323361", "url": "https://cs.wikipedia.org/wiki?curid=1323361", "title": "Martin Kafka", "text": "Martin Kafka\n\nMartin Kafka (* 25. července 1978 Říčany) je bývalý český ragbista. \n\nZačínal jako sedmiletý v RC Mountfield Říčany, s nímž získal roku 1996 extraligový titul. V roce 1998 odešel do zahraničí, hrál ve Španělsku za RC Valencia a Club Alcobendas Rugby, s nímž vyhrál v roce 2002 División de Honor de Rugby, v letech 2002 a 2003 byl nejproduktivnějším hráčem ligy. Roku 2003 přestoupil do francouzského prvoligového klubu Castres Olympique, po jedné sezóně odešel do Racing Métro 92 a hráčskou kariéru zakončil v roce 2006 v japonském Fukuoka Sanix Blues.\n\nZa českou ragbyovou reprezentaci v letech 2000 až 2006 odehrál 37 zápasů a zaznamenal 136 bodů. V letech 2007–2013 byl reprezentačním trenérem, působil také ve funkci sportovního ředitele České ragbyové unie. V anketě Ragbista roku vyhrál v roce 2002, v letech 2000, 2001 a 2003 byl druhý a v roce 2004 třetí, v letech 2008 a 2009 byl zvolen nejlepším trenérem. \n\nJeho dědeček Erich Kafka hrál fotbal za DFC Praha. Vzdáleným příbuzným byl i spisovatel Franz Kafka.\n"}
{"id": "1323362", "url": "https://cs.wikipedia.org/wiki?curid=1323362", "title": "Edhem Čamo", "text": "Edhem Čamo\n\nČamo Edhem (30. prosince 1909 Zasade, okres Trebinje, Bosna a Hercegovina – 25. listopadu 1996 Sarajevo, Bosna a Hercegovina) byl bosenskohercegovský veterinář a pedagog bosňáckého původu.\n\nPrvních šest ročníků gymnázia dokončil v Trebinje, maturitu pak složil v Sarajevu. Poté se zapsal na Fakultu veterinárního lékařství Univerzity v Záhřebu, kterou absolvoval roku 1938. Titul doktora veterinárního lékařství získal na stejné univerzitě roku 1948. Po studiích pracoval v Derventě, Glamoči, Gradačci a Foči.\n\nV prosinci roku 1941, několik měsíců po německé invazi do Jugoslávie, se přidal ke komunistickým partyzánům. Za války byl členem Zemského antifašistického výboru národního osvobození Bosny a Hercegoviny. Po válce získal post pověřence při Národním výboru v Tuzle a náměstkem republikového ministra zemědělství. Roku 1950 se stal mimořádným (od 1957 řádným) profesorem nedávno zřízené Fakulty veterinárního lékařství Univerzity v Sarajevu a současně prvním děkanem této fakulty. Čamo sám vedl Ústav zoohygieny (\"Zavod za zoohigijenu\"), založený v rámci fakulty roku 1951. Dvakrát byl také zvolen rektorem univerzity (1956–1960), dále také předsedou Univerzitní rady a předsedou Společnosti jugoslávských univerzit. Působil v mnoha dalších organizacích, mj. byl předsedou Společnosti Bosny a Hercegoviny pro boj s rakovinou.\n\nČamo byl od roku 1961 členem Učené společnosti Bosny a Hercegoviny. Po transformaci společnosti roku 1966 na Akademii věd a umění Bosny a Hercegoviny se stal místopředsedou (1968–1971) ANUBiH a posléze i jejím předsedou (1971–1977). Později byl přijat i do Slovinské akademie věd a umění (dopisujícím členem od 13. března 1972), Jihoslovanské akademie věd a umění a Makedonské akademie věd a umění.\n"}
{"id": "1323363", "url": "https://cs.wikipedia.org/wiki?curid=1323363", "title": "Národní dům (Olomouc)", "text": "Národní dům (Olomouc)\n\nNárodní dům je bývalý hotel v Olomouci. Postaven byl mezi lety 1887–1888. Nachází se na ulici 8. května č. p. 464. \n\nHotel Národní dům vznikl v místě, kde před tím stály čtyři domy. Jednalo se o dům č. p. 511, dům č. p. 512, jenž byl v roce 1847 přestavěn stavitelem Franzem Gottwaldem, dům č. p. 513, který upravil stavitel Mathias Pelz, a dům č. p. 514, který po bitvě na Bílé hoře získala olomoucká kapitula a v roce 1748 nahradila novostavbou. Roku 1887 byly tyto domy zbořeny a nahrazeny budovou hotelu. Ten do roku 1918 sloužil jako společenské a kulturní centrum české menšiny v tehdy německé Olomouci, které mělo plnit restaurační, ubytovací a osvětovou funkci. \n\nDům byl postaven na základě projektu kutnohorského architekta Bohumila Moravce, absolventa pražské české techniky, který upravili stavitelé Čeněk Venclík z Prostějova a Karla Starého, st., jenž celou stavbu realizoval. V roce 1911 byla provedena úprava interiéru, kterou realizovali stavitelé Bohumil Vodička a Josef Juránek. Titíž stavitelé provedli přestavbu a nadstavbu budovy, během které v letech 1928–1929 upravili okenní otvory a přeložili hlavní sloup budovy. \n\nVe druhé polovině 20. století byl hotel centrem společenského života, který navštívila spousta osobností kulturního a politického života včetně prezidentů. Po sametové revoluci však začal provoz hotelu upadat. V roce 2010 se činnost hotelu včetně jeho kavárenského provozu pokusil obnovit Petr Otčenášek. Provoz ale musel o rok později z finančních důvodů ukončit. V současnosti v přízemí hotelu sídlí Raiffeisenbank.\n"}
{"id": "1323364", "url": "https://cs.wikipedia.org/wiki?curid=1323364", "title": "Richard Schubert", "text": "Richard Schubert\n\nRichart Schuberd, křtěný Richard Johann Josef (18. prosince 1876, Mohelnice, Rakousko-Uhersko – 3. května 1915 Ujście Jezuickie, Rakousko-Uhersko) byl sudetoněmecký paleontolog.\n\nStudoval na gymnáziu v Olomouci a v rakouském městě Melk. Přírodní vědy poté studoval na německé univerzitě v Praze; v roce 1900 získal doktorát v oblasti geologie. Po skončení studií se stal geologem v Říšském geologickém ústavu ve Vídni, kde působil až do své smrti. Zabýval se jak mapováním, tak i mikropaleontologií.\n\nDo roku 1908 prováděl v Dalmácii rozsáhlé mapování terénu, v rámci něhož vyhotovil šest velmi podrobných map. O místních geologických poměrech vydal několik prací, vč. jedné v srbochorvatštině. V mikropaleontologii se stal odborníkem na problematiku dírkonošců, které podrobně popsal. Procestoval řadu zemí světa, podrobně např. Indonésii. Některé z jeho prací se věnovaly geologickým poměrům na střední Moravě, především v oblasti Mohelnice.\n\nPo vypuknutí první světové války byl Schubert odvelen na východní frontu. Zde se stal velitelem roty, na podzim roku 1914 byl při boji zraněn. Následně se vrátil zpět na bojiště. Během bojů v roce 1915 zahynul v místě soutoku Visly a Dunajce.\n\n"}
{"id": "1323366", "url": "https://cs.wikipedia.org/wiki?curid=1323366", "title": "Měšťanská střelnice Olomouc", "text": "Měšťanská střelnice Olomouc\n\nMěšťanská střelnice Olomouc (někdy také „rotunda“) byla unikátní klasicistní stavbou z roku 1838, která byla postavena podle architekta Antona Arche. \n\nV únoru roku 1838 podal olomoucký střelecký spolek žádost o povolení k demolici původní, staré, budovy střelnice a o povolení ke stavbě nové. V září téhož roku již byla nová střelnice dokončena a 19. září byla slavnostně podepsaná zakládací listina, a to císařským princem arcivévodou Karlem Ferdinandem, olomouckým arcibiskupem a dalšími významnými hosty. Finance byly poskytnuty olomouckým magistrátem s tím, že měly být po 20 guldenech spláceny. \n\nPoprvé byla stavba zasažena první světovou válkou a po ní následující první republikou. Obyvatelé Olomouce si po roku 1918 našli jiná místa, kde trávili svůj čas a střelnice z dob Rakouska-Uherska již nebyla v módě. \n\nRoku 1938 byla střelnice prodána firmě Ander a syn Olomouc. Po tomto prodeji místo, kde se celých 100 let odehrával společenský život města zcela pozměnilo svou funkci. Nový vlastník hodlal areál přepracovat na sportovní areál, kde měl být i firemní společenský dům pro sportovce. Architektonické soutěže vypsané na toto téma se zúčastnili: B. Fuchs, O. Poříska (který ji vyhrál), A. Drábek, L. a Č. Šlapetové. Následně byly ale původní plány zredukovány na provizorní přestavbu. Namísto hostince bylo postaveno dětské hřiště a o kousek dál stadion a tenisové kurty. \n\nStavba byla v roce 1991 prohlášena za památkově chráněný objekt Ministerstvem kultury ČR. V té době ji vlastnil SK Olomouc. Po roku 1996 stavba přešla spolu s dalším areálem parku na město Olomouc, které ji pronajalo firmě Ariel s.r.o.\n\nStřelnice stála v menším parku Na střelnici až do roku 1998, kdy stavbu postihl požár a následně byla stržena.\n\n"}
{"id": "1323367", "url": "https://cs.wikipedia.org/wiki?curid=1323367", "title": "Gloster Aircraft Company", "text": "Gloster Aircraft Company\n\nGloster Aircraft Company byl britský letecký výrobce mezi lety 1917 až 1963.\n\nFirma byla založena během první světové války jako The Gloucestershire Aircraft Company Limited spolu s činností společnosti H H Martyn & Co Ltd z Cheltenhamu, která vyráběla během války stíhačky. Byla přejmenována, protože pro cizince bylo slovo \"Gloucestershire\" těžké vyslovit. Později se H H Martyn & Co Ltd stala součástí skupiny Hawker Siddeley a jméno Gloster definitivně zmizelo v roce 1963.\n\nGloster navrhl a stavěl pro Royal Air Force (RAF) v meziválečném období několik stíhaček, jako např. Gloster Gladiator - poslední stíhací dvouplošník sloužící RAF. Během války firma pro svou mateřskou společnost Hawker Siddeley stavěla letouny Hawker Hurricane a Hawker Typhoon, zatímco konstrukční kancelář pracovala na prvním britském experimentálním proudovém letounu E.28/39. Následoval Meteor - první proudová stíhačka RAF a jediná spojenecká proudová stíhačka, která se za druhé světové války dostala do služby.\n\n"}
{"id": "1323368", "url": "https://cs.wikipedia.org/wiki?curid=1323368", "title": "Františkova brána (Olomouc)", "text": "Františkova brána (Olomouc)\n\nFrantiškova brána, známá též jako Rohelská brána (německy Rohelstor) byla branou severní části pevnosti Olomouc. Vybudována byla v klasicistním stylu. \n\nBrána se nacházela na souběhu ulic \"Kačení\" a \"Vodární\". Přebudována byla v roce 1834 a poté přejmenována na počet císaře Františka Josefa I. V roce 1884 byla v souvislosti s prudkým rozvojem města zbořena. Byla poslední z městských bran, která byla stržena. Sousoší dvou orlů z této brány bylo zachováno a přemístěno na dnešní Litovelskou bránu. \n\nhttp://hrady.dejiny.cz/olomouc/fischer007.jpg\n"}
{"id": "1323370", "url": "https://cs.wikipedia.org/wiki?curid=1323370", "title": "Bedřich Peroutka", "text": "Bedřich Peroutka\n\nBedřich Peroutka (11. dubna 1880 Praha – 1959 Praha), byl český akademický malíř.\n\nBedřich Peroutka se narodil na Starém Městě pražské v rodině mistra lakýrnického Jana Peroutky. Po absolvování základního vzdělání studoval na Akademii výtvarných umění v Praze u profesora Hanuše Schwaigra. V roce 1911 studium zdárně absolvoval a následně podnikl několik studijních cest po Německu. V roce 1914 se oženil s Marií Lorencovou.\n\nBedřich Peroutka se věnoval krajinomalbě, portrétu a figurální tvorbě. Náměty pro své krajinomalby čerpal převážně v okolí Stříbrné Skalice. Byl členem Jednoty umělců výtvarných a spolku výtvarných umělců Myslbek, s nimiž i svá díla vystavoval.\n\n\n\n"}
{"id": "1323371", "url": "https://cs.wikipedia.org/wiki?curid=1323371", "title": "Římskokatolická farnost – děkanství Dvůr Králové nad Labem", "text": "Římskokatolická farnost – děkanství Dvůr Králové nad Labem\n\nŘímskokatolická farnost – děkanství Dvůr Králové nad Labem je územním společenstvím římských katolíků v rámci trutnovského vikariátu královéhradecké diecéze.\n\nV letech 1399 – 1400 dala královna Žofie postavit na místě románské baziliky a menšího gotického kostela kostel svatého Jana Křtitele. V roce 1270 byla farnost povýšena na děkanství. V polovině 17. století bylo město zachráněno od švédského drancování, což bylo přičteno přímluvě Panny Marie. V roce 1671 byl proto kostel prohlášen poutním místem. Dne 16. září 1817 v kobce děkanského kostela nalezli tehdejší kaplan Pankrác Ignác Borč a Václav Hanka Rukopis královédvorský. Hanka zde tehdy dlel návštěvou u tehdejšího místního děkana Jana Puše.\n\nOd roku 1994 působí ve farnosti řeholnice z Kongregace Matky Božího Milosrdenství. V roce 1996 byla farnost svěřena do správy kněžím z kongregace Misionářů Svaté Rodiny (MSF) z Polska. V témže roce duchovní správce, P. Józef Pleszczyński, MSF zorganizoval oslavy 350. výročí záchrany města před Švédy. Oslav se účastnili oba tehdejší královéhradečtí biskupové: arcibiskup Karel Otčenášek a světící biskup Josef Kajnek.\n\nFarnost je dodnes obsazena sídelním duchovním správcem. V rámci procesu slučování farností byly v roce 2006 zrušeny původně samostatné farnosti \"Bílá Třemešná\", \"Dubenec\", \"Chotěborky\", \"Choustníkovo Hradiště\", \"Kohoutov\", \"Lanžov\", \"Velký Vřešťov\", \"Vítězná - Kocléřov\" a \"Žireč\". V Chotěborkách v prostorech kostela a bývalé fary každoročně probíhá akce \"Hudební léto\", zaměřená na klasickou (převážně duchovní, ale i jinou klasickou) hudbu. U zrodu tohoto festivalu stál někdejší regenschori kostela Božského Srdce Páně v Hradci Králové, Bohuslav Vodička († 17. 3. 2013).\n\n"}
{"id": "1323372", "url": "https://cs.wikipedia.org/wiki?curid=1323372", "title": "U města Prahy", "text": "U města Prahy\n\nBývalý hostinec U města Prahy se nachází na rohu ulic \"Litovelské\" a \"Svornosti\" v Olomouci, nedaleko nádraží Olomouc město. Podle hostince dostala název celá budova, které je součástí. \n\nBudova byla zbudována podle projektu Karla Starého z roku 1888, na tehdejším okraji středomoravského města. Její součástí byl hostinec s tanečním sálem, který získal postupně místní název U města Olomouce. Z národnostních důvodů (vzhledem k tomu, že město Olomouc bylo v době přelomu 19. a 20. století převážně německé) byl jeho název změněn na \"U města Prahy\". Změnu názvu nechal iniciovat vlastník objektu František Pechánek, který jej získal v roce 1898. V téže době se podnik stal také centrem české komunity v Olomouci. Divadelní sál sloužil rovněž českým spolkům také i pro různá vystoupení, pro které městské divadlo nemělo pochopení. \n\nJako centrum české komunity v Olomouci však sloužil dům pouze do roku 1910, kdy hostinec zkrachoval. V dražbě jej odkoupila Městská rada Nové Ulice, která jej nechala zrekonstruovat a prodala německému vlastníku. \n\nHostinec v přízemí budovy byl v provozu i po druhé světové válce, kdy byl znárodněn. Později byla do přízemí budovy umístěna pobočka pošty. V bývalém sále se nacházelo v letech 1921–2005 kino Lípa, později známé pod názvem Apollo.\n"}
{"id": "1323377", "url": "https://cs.wikipedia.org/wiki?curid=1323377", "title": "Buffs (fotbalový klub)", "text": "Buffs (fotbalový klub)\n\nBuffs (celým názvem: \"Buffs, Royal East Kent Regiment\"; ) byl hongkongský vojenský fotbalový klub, který sídlil ve stejnojmenné britské kolonii. Jednalo se o fotbalovou organizaci pěšího pluku Buffs, Royal East Kent Regiment, který byl součástí Britské armády. Samotný pluk existoval v letech 1572–1961.\n\nV roce 1908 došlo k založení hongkongské nejvyšší fotbalové soutěže, který opanovali právě hráči z pluku The Buffs. Druhý a poslední titul klub získal v sezóně 1910/11. Organizace zanikla v roce 1948 po redukci vojenských klubů v hongkongském fotbale do jediné organizace nazvané Army Force.\n\n\n\nZdroj: \n\n\n\nZdroj: \n"}
{"id": "1323380", "url": "https://cs.wikipedia.org/wiki?curid=1323380", "title": "Paul Mauriat", "text": "Paul Mauriat\n\nPaul Mauriat (4. března 1925 Marseille – 3. listopadu 2006 Perpignan) byl francouzský dirigent, kapelník a hudební skladatel, představitel žánru easy listening. K jeho nejznámějším písním patří \"Love is Blue\" z roku 1968 či \"El Bimbo\" z roku 1975. Roku 1965 založil \"Le Grand Orchestre\".\n"}
{"id": "1323382", "url": "https://cs.wikipedia.org/wiki?curid=1323382", "title": "Seznam dílů seriálu Doktorka Emily", "text": "Seznam dílů seriálu Doktorka Emily\n\nToto je seznam dílů seriálu \"Doktorka Emily\". Americký komediálně-dramatický televizní seriál \"Doktorka Emily\" měl premiéru v letech 2012–2013 na americké stanici The CW.\n\n<onlyinclude></onlyinclude>\n\n"}
{"id": "1323384", "url": "https://cs.wikipedia.org/wiki?curid=1323384", "title": "Hotel Národní dům", "text": "Hotel Národní dům\n\nHotel Národní dům je název používaný pro vícero budov:\n\n"}
{"id": "1323385", "url": "https://cs.wikipedia.org/wiki?curid=1323385", "title": "Georgij Danělija", "text": "Georgij Danělija\n\nGeorgij Danělija, gruzínsky გიორგი დანელია (* 25. srpna 1930, Tbilisi - 4. dubna 2019, Moskva) byl gruzínský filmový režisér, který se prosadil především v sovětské kinematografii svými \"smutnými komediemi\" (\"Chodím po Moskvě\", \"Jeden navíc\", \"Nebuď smutný\", \"Muž na svém místě\", \"Slzy padaly\", \"Kin-Dza-Dza!\". Roku 1990 byl jmenován národním umělcem SSSR.\n\n"}
{"id": "1323387", "url": "https://cs.wikipedia.org/wiki?curid=1323387", "title": "Terezská brána", "text": "Terezská brána\n\nTerezská brána (německy \"Theresientor\") je jednou z bran pevnosti Olomouc. Nachází se na západní straně bývalého fortifikačního systému, na Palachově náměstí. Samostatně stojící barokně-klasicistní brána je od roku 1958 chráněna jako památkový objekt městské památkové rezervace Olomouc.\n\nBarokní cihlová brána s kamenosochařskou výzdobou pochází z 50. let 18. století. Vznikla podle návrhu stavitele Pierra Bechade de Rochepine a svůj název má podle Marie Terezie, na jejíž počest byla pojmenována při příležitosti návštěvy města císařovnou 9. září 1754.\n\nJednalo se o historicky nejvýznamnější bránu pevnosti, neboť cesta, kterou střežila, směřovala k Brnu a hlavnímu městu Vídni. Terezská brána byla postavena uprostřed městských hradeb mezi dvěma staršími branami, které tvořily vnitřní obranný systém města. V prodloužené ose vjezdu brány směrem k městu existovalo přemostění přes dnes již neexistující Mlýnský potok. Dále vedl od Terezské brány do prostoru průčelí dlouhý dřevěný most přes hradební příkop a přes snížený terén, a to asi v délce 75 metrů. Most byl obklopen systémem příkopů, které se mohly v případě potřeby zatopit vodou. \n\nJako jediná byla zachována do dnešních dní, ačkoliv v závěru 19. století, kdy bylo rozhodnuto o stržení řady bran bývalé olomoucké pevnosti, se často diskutovalo o jejím odstranění. Pro zachování brány se postavil i urbanista Camillo Sitte, který navrhl urbanistický plán Olomouce na přelomu století. Nakonec byla roku 1898 brána opravena nákladem 600 rakouských korun. Pro pravidelnou dopravu přestala brána sloužit v roce 1883. Roku 2009 byla kompletně rekonstruována. V roce 2016 rozhodlo město Olomouc o dobudování padacího mostu k bráně a vodního příkopu.\n\nTerezská brána má podobu antického triumfálního oblouku završeného trojúhelníkovým štítem zdobeným plastickým reliéfem císařského orla. Cihlová brána má fasádu z pískovcových kamenů, střecha je pokryta jílovým mazem s trávníkovým drnem. Původně měla tři vstupní otvory: uprostřed byl hlavní vjezd pro povozy, boční menší vstupy sloužily pro pěší a vojenskou stráž. Bohatá výzdoba průčelí z pískovce se symbolikou vojenské zbroje a trofejí je doplněna nápisem (ve směru do parku) umístěným ve vlysu pod římsou, který je proveden z kovových písmen a zní: „MDCCLIII – M. THERESIA – D.G.R.I.G.H.B.R.“\n\nBrána stojí na původním místě, po stranách zůstaly zachovány zbytky cihlových městských hradeb. Od roku 1943, kdy byl branou vyprojektován podélný průchod, je součástí komunikace pro pěší. \n"}
{"id": "1323388", "url": "https://cs.wikipedia.org/wiki?curid=1323388", "title": "Židovský hřbitov v Olomouci", "text": "Židovský hřbitov v Olomouci\n\nŽidovský hřbitov se nachází v severozápadní části města Olomouc, na třídě Míru ve čtvrti Neředín. Je volně přístupný v otvírací době městského hřbitova, jehož je součástí.\n\nOd roku 1867 do roku 1900 se pohřbívalo na hřbitově, jenž byl zřízen v západní části dnešních Smetanových sadů. V době jeho založení ve městě žilo téměř 1700 Židů z celkových necelých 22 tisíc obyvatel. U jeho jihovýchodní stěny stál hrobnický domek čp. 73. Část náhrobků pak byla přenesena do východní části ústředního hřbitova v Neředíně. Areál starého hřbitova byl ve 20. letech 20. století přeměněn na park.\n\nNově zřízené pohřebiště se rozkládá vpravo od hlavní brány na ploše přes 9 000 m².\n\nBlízko kovové vstupní brány označené Davidovou hvězdou byla postavena novogotická obřadní síň s Davidovou hvězdou v průčelí. Budova patří mezi kulturní památky České republiky. Pamětní desky obsahující jména 1 520 židovských obětí 2. světové války z Olomouce, jež byly původně umístěny v jejím interiéru, byly přestěhovány do předsíně modlitebny na Komenského ulici čp. 7.\n\nDo památkové ochrany byl zařazen i pomník mučedníkům židovského vyznání z doby druhé světové války umístěný v severní části areálu, který byl odhalen 23. října 1949.\n\nNa hřbitově najdeme kolem jednoho tisíce náhrobních kamenů především z první poloviny 20. století, většnou černých s českými i německými nápisy. Přemístěny sem byly ale i stély ze původního hřbitova, které jsou rozmístěny převážně kolem obřadní síně.\n\nMezi slavné lokální osobnosti zde pohřbené patří například básník Vlastimil Artur Polák, bohatí olomoučtí průmyslníci Broch, Briess či Brach, anebo představitelé místní židovské komunity, jako byl Ludwig Meissner anebo sladovník Eduard Hamburger.\n\nAreál je ohrazen zdí z režných cihel se zpevňujícími pilířky, cesty mezi hroby jsou lemovány vzrostlými stromy, a celkově je udržován v dobrém stavu.\n\n\n"}
{"id": "1323389", "url": "https://cs.wikipedia.org/wiki?curid=1323389", "title": "Merguez", "text": "Merguez\n\nMerguez ( مرقاز) je druh pikantní klobásy, jejíž recept pochází ze zemí Maghrebu. Připravuje se z mletého hovězího a skopového masa, dochuceného harissou, česnekem, římským kmínem, koriandrem a mátou peprnou, směs se nadívá do ovčích střívek. Merguez se konzumuje čerstvý nebo sušený, podává se grilovaný s bagetou, kuskusem nebo hranolky, případně se nakrájí na kolečka a přidává do tažínu. Tato uzenina je oblíbená také ve francouzské kuchyni, kam ji ve druhé polovině 20. století přinesly černé nohy, vracející se do vlasti po vyhlášení nezávislosti severoafrických zemí.\n\n"}
{"id": "1323393", "url": "https://cs.wikipedia.org/wiki?curid=1323393", "title": "Štvanci (seriál)", "text": "Štvanci (seriál)\n\nŠtvanci (v anglickém originále Runaway) je americký dramatický televizní seriál, jehož autorem je Chad Hodge. Premiérově byl vysílán v roce 2006 na stanici The CW. Natočeno bylo devět z třinácti objednaných dílů, z vysílání byl ovšem kvůli nízké sledovanosti stažen již po třech epizodách.\n\nRodina Raderových vypadá jako obyčejná americká rodina střední třídy, která se zrovna přistěhovala do Bridgewateru v Iowě. Otec Paul je však ve skutečnosti na útěku před zákonem, neboť byl odsouzen za vraždu, kterou nespáchal. Kromě toho rodinu pronásleduje skutečný zabiják. Raderovi se proto snaží nalézt důkazy, které otce očistí.\n\n\n"}
{"id": "1323395", "url": "https://cs.wikipedia.org/wiki?curid=1323395", "title": "Štvanci", "text": "Štvanci\n\nŠtvanci můžou být:\n"}
{"id": "1323398", "url": "https://cs.wikipedia.org/wiki?curid=1323398", "title": "Mlýnský náhon (řeka Morava)", "text": "Mlýnský náhon (řeka Morava)\n\nMlýnský náhon byl umělý kanál vybudovaný v 16. století, který sloužil k pohánění vodních mlýnů v Olomouci. Obtékal městské hradby a byl označován jako \"Malá Morava (Klaine March)\" nebo \"Náhon Kamenného mlýna (Steinmühl Graben)\", neboť protékal kolem starého Passingerova mlýna (dříve Kamenného mlýna) a po roce 1880 poháněl turbíny vodní elektrárny ve mlýně. Jeho koryto vedlo z Hejčína dnešní ulicí Legionářskou, třídou Svobody, kolem Tržnice až kde k místu, kde nyní stojí obchodní dům Šantovka. Mlýnský náhon přestal existovat naa přelomu let 1951 a 1952. 2. ledna 1952 byl přerušen tok v Hejčíně a přesměrován do koryta Střední Moravy. Do bývalého tříkilometrového koryta byl uložen kanalizační sběrač o průměru potrubí 1,7 až 3,3 m a zahrnut zeminou.\n"}
{"id": "1323405", "url": "https://cs.wikipedia.org/wiki?curid=1323405", "title": "Moritz Fischer", "text": "Moritz Fischer\n\nMoritz Fischer (též Mauritz Fischer; 8. prosince 1839 Kojetín – 13. května 1906 Vídeň) byl olomoucký podnikatel ve stavebnictví.\n\nV 60. letech 19. století se přistěhoval do Olomouce. V té době šlo o pevnostní město a o pozemky před hradbami tak nebyl velký zájem, neboť v případě obležení byl vlastník nemovitosti povinen budovu strhnout. Fisher však dobře odhadl, kdy pevnost skončí, skoupil levně značné pozemky a díky bankovním úvěrům se pustil do stavebního podnikání. Ve spolupráci s architekty Jakobem Gartnerem a Karlem Starým starším vystavěl přes 60 nájemních domů a řadu dalších budov, mj. nájemní domy za zbořenou Hradskou bránou nebo sladovnu v Holici. Po vzrůstu daní na začátku 20. století (mj. bylo zrušeno osvobození od činžovní daně) již ale úvěry nezvládal splácet. V roce 1902 byl nejen na jeho firmu, ale i na dvě české banky vyhlášen konkurs a jeho majetek rozprodán.\n\nV jednom z domů, jenž Moritz Fischer postavil, sídlí od roku 2006 hostinský pivovar Moritz, pojmenovaný na jeho počest.\n"}
{"id": "1323407", "url": "https://cs.wikipedia.org/wiki?curid=1323407", "title": "Ladislav Eugen Petrovits", "text": "Ladislav Eugen Petrovits\n\nLadislav Eugen Petrovits (21. ledna 1839, Vídeň, Rakousko–1. dubna 1907, tamt.) byl rakouský malíř a ilustrátor.\n\nByl synem sochaře Demetera Petrovitse. Přestože jeho rodina chtěla, aby se i on věnoval sochařskému řemeslu, sám Ladislav byl proti a pod vlivem divadelního malíře Carla Brioschiho se stal malířem. V letech 1857–1861 studoval na Akademii výtvarných umění ve Vídni u Frazne Steinfelda a Alberta Zimmermanna. Byl členem klubu akvarelistů při Společnosti vídeňských výtvarných umělců.\n\nIlustroval řadu knih; svá díla dodával do časopisů Illustrierte Zeitung a L'Illustration. Od roku 1859 se účastnil různých výstav, které byly orientovány na malbu města a krajiny. Petrovits také na žádost města Olomouce namaloval třímetrový panoramatický obraz města před tím, než jeho vedení rozhodlo o zbourání tereziánských hradeb v samotném závěru 19. století. Kromě toho Petrovits namaloval řadu obrazů, které dokládaly život v Olomouci v téže době a byly využity v knize \"Olomouc v roce 1894\".\n\nVe svých obrazech zachytil i řadu dalších měst na území Rakouska a Itálie.\n"}
{"id": "1323408", "url": "https://cs.wikipedia.org/wiki?curid=1323408", "title": "Dani Rodrik", "text": "Dani Rodrik\n\nDani Rodrik (* 14. srpna 1957 Istanbul) je turecký ekonom židovského původu. Je profesorem na Harvardově univerzitě a šéfredaktorem časopisu \"Global Policy\". Zabývá se zejména globalizací, politickou ekonomií a mezinárodním ekonomických systémem. K jeho nejznámějším knihám patří \"Has Globalization Gone Too Far?\" (1997), \"The Globalization Paradox: Democracy and the Future of the World Economy\" (2011) a \"Economic Rules: The Rights and Wrongs of the Dismal Science\" (2015). Bývá označován za obhájce ekonomického protekcionismu, představitele \"kritiky globalizace zprava\" a hlavního inspirátora ekonomické politiky Donalda Trumpa.\n"}
{"id": "1323409", "url": "https://cs.wikipedia.org/wiki?curid=1323409", "title": "Passingerův mlýn (Olomouc)", "text": "Passingerův mlýn (Olomouc)\n\nPassingerův mlýn je středověká budova, která se nachází na ulici Mlýnská č.p. 938 v Olomouci a je kulturní památkou České republiky. Passingerův mlýn, dříve nazývaný Kamenný, se nacházel na pravém břehu Mlýnského náhonu (Mlýnského potoka) za městskou hradbou. V období výstavby barokní pevnosti byl přenesen na druhý břeh náhonu a byl součástí tzv. Vodních kasáren.\n\nPrvní písemná zmínka pochází z roku 1321 a další z roku 1355, kde byl zmiňován nepoctivý mlynář Peczold. Mezi další majitele patřil Hanuš Weigel (do roku 1443), vyškovský hejtman Marek z Bučic, který prodal mlýn v roce 1482 olomoucké radě.\n\nOd roku 1619 vlastni mlýn mlynář Toman, v období 1635 až 1655 Jiří Martiška. Mlýn měl pět složení, v letech 1620–1699 byl počet složení zvyšován až na osm. Od roku 1729 se ve mlýně mohl mlít pivní slad. Měl dva náhony, v jednom sedm složení a ve druhém dvě, které pravděpodobně zabezpečovaly provoz olomouckých kašen. V roce 1758 mlýn vyhořel. V roce 1760 byl mlýn postaven na druhém břehu náhonu mlynářem Janem Jiřím Freimentem. Na jeho místě byly postaveny hradby. V roce 1834 byla jižní část Vodních kasáren přestavěna (ubouráno horní patro). Název mlýna je po rodu mlynářů Passingerových, kteří mlýn získali v roce 1882 a vlastnili jej do roku 1941. V roce 1881 měl mlýn dvě vodní kola o šířce 1,66 m a 1,96 m. Vodní kola byla vyměněna za vodní turbíny typu Knap s výkonem 59 HP. Turbína byla využívána k mletí a výrobě elektřiny, mimo jiné pro městské divadlo. Kolem roku 1880 byl vodní mlýn upraven na parní mlýn, ve kterém bylo prováděno vlastní mletí. V roce 1941 byl mlýn prodán městu a mlýn převzala společnost Mährische Mühlwerke. V roce 1949 mlýn vlastnily Severomoravské mlýny. V současné době v budově mlýna je restaurace, skladovací prostory a správní kanceláře.\n"}
{"id": "1323410", "url": "https://cs.wikipedia.org/wiki?curid=1323410", "title": "Hong Kong FC", "text": "Hong Kong FC\n\nHong Kong FC (celým názvem: \"Hong Kong Football Club\"; ) je čínský sportovní klub, který sídlí ve zvláštní správní oblasti Čínské lidové republiky Hongkongu. Založen byl v roce 1886 britským generálem Jamesem Stewartem Lockhartem. Jedná se o vítěze hongkongské nejvyšší fotbalové soutěže z ročníku 1919/20. Klubové barvy jsou černá a bílá. Od sezóny 2017/18 působí v hongkongské druhé nejvyšší fotbalové soutěži. Své domácí zápasy odehrává na Hong Kong Football Club Stadium s kapacitou 2 750 diváků (domácí hřiště fotbalového a ragbyového oddílu).\n\nFotbalový oddíl je ve světě znám svým neslavným primátem v počtu postupů a sestupů, tzv. jojo klub.\n\nMimo mužský fotbalový oddíl má sportovní klub i jiné oddíly, mj. oddíl sedmičkového ragby, rugby union, bowlsu, pozemního hokeje, squashu, tenisu, netballu, basketbalu, badmintonu a plavání.\n\n\n\nZdroj: \n\n\n\nZdroj: \n\n"}
{"id": "1323412", "url": "https://cs.wikipedia.org/wiki?curid=1323412", "title": "Hornosaský kraj", "text": "Hornosaský kraj\n\nHornosaský kraj či Hornosaský říšský kraj (německy \"Obesächsischer Reichskreis\", latinsky \"Circulus Saxonicus superior\", anglicky \"Upper Saxon Circle\") byl jedním z krajů Svaté říše římské. Vznikl rozdělením Saského kraje r. 1512 na kraje Hornosaský a Dolnosaský. Přetrval až do zániku říše v roce 1806. Zasedání krajských sněmů se odehrávala u kulatého stolu a při hlasování neexistovaly \"lavice\" (kurie). Přednost některých stavů před jinými se omezovala na ceremoniální záležitosti. Krajské sněmy se konaly v 16. století v Jüterbogu a Zerbstu, jeden z nich (r. 1596) ve Wittenbergu, v 17. a 18. století bývaly sněmy pořádány ve Frankfurtu nad Odrou a v Lipsku. Snahou bylo najít vždy město na pomezí obou krajských kurfiřtství. Od reformace byl kraj hlavní baštou protestantismu v říši, což se projevilo nejsilněji za šmalkaldské války. Říšští biskupové a preláti byli většinou sekularizováni a jejich území získala krajská knížata.\n\nDíky zasedáním u \"kulatého stolu\" nebyly krajské stavy rozděleny na žádné kurie. Zpočátku panoval v matrikách zmatek v tom, kdo patří do Kraje hornosaského a kdo do Dolnosaského. Následující seznam odráží situaci již po přesném rozhraničení obou krajů.\n\nVysvětlivky: K - Knížectví či pod vládou knížete, V - Knížectví s virilním hlasem na říšském sněmu, V1 - Knížectví, kterému byl virilní hlas přislíben roku 1803\nPouze formálně zařazeno a bez praktického důsledku (neúčast na sněmech), fakticky součást polských Královských Prus (mimo Svatou říši):\n"}
{"id": "1323414", "url": "https://cs.wikipedia.org/wiki?curid=1323414", "title": "Turnerská tělocvična v Olomouci", "text": "Turnerská tělocvična v Olomouci\n\nTurnerská tělocvična (též turnhala, původně ) byl název užívaný pro budovu bývalého olomouckého německého turnerského spolku . Budova stojí v dnešní Hynaisově ulici a patří Fakultě tělesné kultury Univerzity Palackého v Olomouci. Postavena byla v letech 1898–1899 v neorokokovém stylu a svou současnou podobu dostala během rekonstrukce roku 1937, kdy byla zvenčí zbavena všech dekorativních prvků. Vedle budovy se nachází dva tenisové kurty.\n\nO stavbě tělocvičny začal olomoucký spolek uvažovat hned po svém založení roku 1862. Na jeho prvním zasedání 9. listopadu bylo navrženo, aby tělocvična byla postavena na Blažejském náměstí u někdejší Blažejské brány, kde město umožnilo spolku získat k tělovýchovným účelům dnes už neexistující pevnostní věž. K přípravám stavby se však přikročilo až v osmdesátých letech 19. století. Roku 1882 byl založen fond, který měl stavbu financovat. O dva roky později bylo sice na jeho kontě pouze 200 zlatých, ovšem peníze nadále poměrně rychle přibývaly, a to především díky příspěvkům obce, výnosům z přehlídek či z prodeje podílových listů (vypsaných roku 1889). Finanční situace se výrazně zlepšila po sloučení s olomouckým bruslařským spolkem, takže nakonec bylo ve fondu asi 30 tisíc zlatých. Stavbu také výhodným úvěrem podpořila Městská spořitelna.\n\nPro stavbu byl nakonec vybrán a roku 1898 též od armády získán pozemek na severozápadním okraji města na místě tehdy zvaném Lesík nebo německy \". Šlo o neodvodněné močálovité území v širším předpolí bývalého bastionu číslo 11. Ke konci 19. století totiž byla zrušena olomoucká pevnost a v návaznosti na to byly postupně bourány hradby a mnohé s nimi související pevnostní stavby.\n\nPlány stavby sportovního stánku vypracoval a 6. července 1898 podepsal téměř neznámý německý architekt Max Löwe z Hannoveru. Vlastní stavba, která byla svěřena místnímu staviteli a dlouholetému členu spolku Victoru Maderovi, byla zahájena položením základního kamene 9. září téhož roku. Stavělo se na místě zrušeného a zasypaného hradebního příkopu. Delší osa budovy byla orientována od jihovýchodu k severozápadu, aby sledovala navrženou (ovšem nakonec nerealizovanou) ulici, jež měla vést od města směrem k fortu Šibeník.\n\nTurnerská tělocvična byla dokončena již 30. srpna 1899 a alespoň z části užívána hned od 1. září toho roku, ovšem k oficiálnímu slavnostnímu otevření a zasazení tak zvaného posledního kamene došlo až 17. listopadu 1900. Slavnost doprovázely četné projevy národní hrdosti německých občanů města.\n\nNový sportovní stánek tvořila neorokoková dvoupatrová symetrická palácová stavba s rizalitem na průčelí, k níž ještě na severovýchodní straně přiléhal dřevěný hudební pavilonek. Fasáda byla kolem budovy vyzdobena pásovou bosáží. Různě velká okna byla buď jednoduchá nebo předělená pilířky s rovným, segmentovým nebo polokruhovým horním zakončením. Budova měla také bohatou a štukatérsky náročnou sochařskou výzdobu, tvořenou především kartušemi mezi okny v postranních křídlech, dále maskarony (snad již předznamenávajícími secesi), erbovními štítky a girlandami. Střecha byla zvýrazněna zejména dvěma stupňovitými štíty, které vymezovaly část budovy s tělocvičnou a na jejichž vrcholech byly umístěny dvě nástavby s velkými hlavami ve výklencích, představujícími pravděpodobně zakladatele turnerského hnutí Friedricha Jahna a Ernsta Eiselena. Dalšími dekorativními střešními prvky byly balustrády či podstavce s kuželkami.\n\nNejrozlehlejší prostorou uvnitř byl velký tělocvičný sál, dále se zde nacházel sál bruslařského klubu a řada vedlejších místností jako bufet, kuchyně, dvě místnosti pro pány a pro dámy, bruslařská místnost, šatna, byt správce a spolkového služebníka, centrální topení a koupelna. Tělocvičný sál měl rozlohu 416 m². Většina jeho plochy byla pokryta dubovou podlahou, pouze u vchodu byla malá čtvercová plocha o velikosti 25 m², která měla sloužit jako doskočiště a jako místo lidových cvičení – ta byla pokryta 20 cm silnou vrstvou směsi pilin, naplaveného písku a soli a pouze v případě nutnosti se rovněž dočasně pokrývala podlahou. Rozlehlá galerie, jejíž příčná část byla širší než obě podélné, měla údajně kapacitu 600 lidí. V jejím středu bylo místo pro řečníka. Prostor osvětlovaly tři obloukové elektrické lampy, zbytek budovy měl osvětlení plynové.\n\nK tělocvičně přiléhalo také venkovní cvičiště a kluziště. Vedle budovy se rozkládala turnerská zahrada o ploše 1700 m², která byla osvětlena elektrickým světlem.\n\nOlomoucká turnhala nesloužila jen sportu. Již krátce po otevření byla budova roku 1902 provizorně upravena, aby mohla hostit velkou hospodářskou výstavu. Další hospodářská výstava se zde konala roku 1907. Kromě toho byla využívána i pro různé kulturní a zábavní akce. Podle dobových svědectví měl tělocvičný sál, který sloužil též ke konání koncertů, vynikající akustiku.\n\nBudova tělocvičny prošla během své historie řadou změn. Roku 1906 byl navýšen okolní terén a zasypána močálovitá prohlubeň, která ještě stále přetrvávala před jejím průčelím. Později byla dvakrát přestavována, a to v letech 1925 a 1937. První z těchto rekonstrukcí se týkala především dřevěného hudebního pavilonku, který byl velmi zasažen hnilobou. Stavbou nového, tentokrát zděného pavilonu byl pověřen stavitel Heinrich Czeschner starší. Opravdu zásadně se však do vzhledu turnhaly zapsala až druhá zmíněná rekonstrukce, během níž byl její exteriér zbaven dekorativních prvků včetně veškeré sochařské výzdoby a střešních nástaveb, a dostal tak svou současnou strohou podobu. Výzdoba tělocvičny v interiéru zasažena nebyla. Během prací probíhajících od dubna do října uvedeného roku byla také nalezena listina, která popisovala historii německého tělocvičného spolku od jeho založení roku 1862 až do slavnostního otevření tělocvičny roku 1900. Součástí nálezu bylo též vyobrazení někdejších členů představenstva spolku. Listina byla následně vložena do skleněné roury a zazděna za pamětní desku.\n\nTurnerská tělocvična sloužila jako místo sportovního ale také společenského života olomouckých Němců v závěru období Rakousko-Uherska i za první republiky, a to až do roku 1945. Za druhé světové války však byl spolek přeměněn na \" a v tělocvičně se často odehrávaly akce nacistické NSDAP včetně její mládežnické organizace Hitlerjugend. Po válce byla budova zaniknuvšího německého spolku u příležitosti Sjezdu mládeže 17. června 1945 dána do užívání skautské organizaci Junák. Mladí skauti zde však dlouho nepobyli, neboť hned v létě 1946 ji museli předat nově založené Univerzitě Palackého, která zde zřídila Ústav pro vzdělávání profesorů tělesné výchovy. V té době již budova nebyla v dobrém stavu a univerzita musela vyvinout velké úsilí na obnovu jejího zařízení. Zmíněný ústav byl později přeměněn na katedru tělesné výchovy a od roku 1991 budovu užívá tehdy založená Fakulta tělesné kultury.\n\nZatím poslední rekonstrukční práce byly na budově provedeny v průběhu devadesátých let 20. století. Nejprve byla rekonstruována v letech 1991–1992, přičemž provedené opravy stály 4,5 miliónu korun. Během moravských povodní v roce 1997 však byla zatopena a následná náprava vzniklých škod si vyžádala dalších 1,5 miliónu korun.\n"}
{"id": "1323417", "url": "https://cs.wikipedia.org/wiki?curid=1323417", "title": "Montgomery County (Alabama)", "text": "Montgomery County (Alabama)\n\nMontgomery County je okres ve státě Alabama v USA. K roku 2016 zde odhadem žilo 226 349 obyvatel.Správním sídlem a zároveň největším městem okresu je Montgomery. Celková rozloha okresu činí 2 072 km². Jméno získal podle amerického vojenského důstojníka Lemuela P. Montgomeryho, který bojoval ve válce rudých holí (1813-14).\n\n"}
{"id": "1323420", "url": "https://cs.wikipedia.org/wiki?curid=1323420", "title": "Evangelický kostel (Olomouc)", "text": "Evangelický kostel (Olomouc)\n\nEvangelický kostel v Olomouci je sakrální stavba místního sboru Českobratrské církve evangelické v Husově ulici. Je chráněn jako kulturní památka České republiky.\n\nNa počátku 20. století byla v místech současného kostela vybudována provizorní modlitebna, kterou od 8. listopadu 1903 využíval zdejší reformovaný sbor. Tehdy se ulice Husova nazývala Maršálova. Postupem let se sbor stal farním a plánoval dostavbu využívaného objektu o větší bohoslužebný sál, který měl dostat název „Husova Betlémská kaple“. Na návrh architekta Emila Edgara nechal evangelický sbor vypracovat vypracovat projekt nového kostela od německého architekta Otto Kuhlmann z Charlottenburgu, který dříve projektoval i evangelické kostely v Přerově a Roudnici nad Labem. Jeho návrh kostela v Táboře zůstal nerealizován. Dle zadání se měl styl stavby odlišovat od Červeného kostela, který patřil zdejší německé evangelické obci. Objekt měl být otevřen ve výroční rok 1915 připomínající Husovo upálení v Kostnici (1415).\n\nStavitel Jan Komrska začal budovu stavět 6. července 1914 a následně 27. září byl položen základní kámen nového bohoslužebného sálu. Původní představy ovšem změnil začátek první světové války, což v listopadu 1914 zapříčinilo pozastavení budování stavby, neboť většina mladých členů sboru spolu se stavitelem musela rukovat do armády.\n\nBěhem nucené válečné pauzy navíc došlo na staveništi ke škodám, kdy například shnilo dřevěné lešení, a proto po skončení války (1918) začaly ještě v závěru toho roku práce na stabilizaci staveniště. Po jejich provedení se dále pokračovalo se stavbou, kterou se nakonec podařilo zdárně dokončit, takže 4. července 1920 se mohlo uskutečnit slavnostní posvěcení. Po dvou letech (1922) pak ještě proběhla další úprava, během níž byla původní modlitebna propojena s novou (dva roky starou) Husovou síní.\n\nDalšími opravami prošla stavba roku 1939, kdy za částku 58 000 K došlo ke zvětšení bohoslužebného sálu o dalších osmdesát míst, a poté opravy probíhaly mezi roky 1977 a 1985. V roce 1977 byly pořízeny nové věžní hodiny a zavěšen zvon ze zrušeného Červeného kostela.\n\nBudova kostela je modernistická, ke které během let 1914–1920 přibyla příčně orientovaná novostavba bohoslužebného sálu, který má ve svém průčelí osově umístěnu čtyřbokou věž. Stavba tak má půdorys písmene „L“ a vedle bohoslužebného Husova sálu se v ní nachází i další menší sborové místnosti spolu s bytem faráře. Od 4. července 1965 jsou v Husově sálu umístěny nové varhany k doprovodu sborového zpěvu či koncertům.\n\n"}
{"id": "1323423", "url": "https://cs.wikipedia.org/wiki?curid=1323423", "title": "Stephenson County", "text": "Stephenson County\n\nStephenson County je okres ve státě Illinois v USA. K roku 2010 zde žilo 47 711 obyvatel. Správním sídlem a zároveň největším městem okresu je Freeport. Celková rozloha okresu činí 1 463 km². Je pojmenován po plukovníku Benjaminu Stephensonovi, který velel vlastnímu pluku během Britsko-americké války. Okres na severu sousedí s Wisconsinem.\n"}
{"id": "1323425", "url": "https://cs.wikipedia.org/wiki?curid=1323425", "title": "Tamás Andó", "text": "Tamás Andó\n\nTamás Andó [tamáš andó] (1924 – 10. srpna 1995 Békéscsaba) byl maďarský fotbalový brankář. V Československu působil jako repatriant po druhé světové válce.\n\nV maďarské lize chytal za Békéscsaba TSE. V československé lize hájil branku Jednoty Košice.\n\n"}
{"id": "1323427", "url": "https://cs.wikipedia.org/wiki?curid=1323427", "title": "Zemské volby v Dolním Sasku 2017", "text": "Zemské volby v Dolním Sasku 2017\n\nZemské volby v Dolním Sasku v roce 2017 (německy \"Landtagswahl in Niedersachsen 2017\") se konaly dne 15. října 2017, tj. necelých pět let po zemských volbách v roce 2013. Jednalo se o volby mírně předčasné, neboť volby řádné byly původně naplánované až na leden roku 2018. Volilo se 137 zákonodárců dolnosaského zemského sněmu sídlícího v Hannoveru. \n\nVítězem zemských voleb se stala sociálnědemokratická strana Německa (SPD), jež porazila Křesťanskodemokratickou unii (CDU) vládnoucí kancléřky Angely Merkelové o cca 3 % hlasů. \n\nVe volbách v roce 2013 vyhrála Křesťanskodemokratická unie (\"CDU\", 36 %, 54 mandátů) před Sociálnědemokratickou stranou Německa (\"SPD\", 32,6 %, 49 mandátů) a kromě nich získaly mandát už jen dvě strany: Výrazně si polepšil Svaz 90/Zelení (13,7 %, 20 mandátů) a mírně získala i Svobodná demokratická strana (\"FDP\", 9,9 %, 14 mandátů). Levice s 3,1 % nepřekročila uzavírací klauzuli.\n\nPřestože CDU volby vyhrála, oproti minulým volbách ztratila ve prospěch především Zelených a koaliční vláda Davida McAllistera (CDU+FDP) tak ztratila většinu v parlamentu. Místo ní nastoupila v února vláda Stephana Weila, koaliční vláda SPD a Zelených vládnoucí těsnou většinou jednoho mandátu.\n\nV srpnu 2017 se poslankyně Zelených Elke Twestenová rozhodla stranu opustit a vstoupit do CDU, čímž zemská vláda pod vedením ministerského předsedy Stephana Weila (SPD) ztratila těsnou většinu, a proto bylo rozhodnuto o uspořádání předčasných voleb už na podzim roku 2017.\n\nZemské volby vyhráli se ziskem 36, 9 % sociální demokraté. Druhá Křesťanskodemokratická unie (CDU) za ní zaostala o pouhé 3, 3 % (tj. 33, 6 %) odevzdaných hlasů. Na třetím místě se umístili Zelení, kteří ve volbách obdrželi 8, 7 % hlasů. Na místo čtvrté dosáhli se ziskem 7, 5 % také Svobodní (FDP), následovaní pátou Alternativou pro Německo (AfD), jež oslovila 6, 2 % tamějšího elektorátu. Německá strana Levice (Die Linke) uzavírací klauzuli s pouhými 4, 6 % odevzdaných hlasů nepřekročila. \n"}
{"id": "1323432", "url": "https://cs.wikipedia.org/wiki?curid=1323432", "title": "Purussaurus", "text": "Purussaurus\n\nPurussaurus byl rod vyhynulých krokodýlů z podčeledi Caimaninae, žijících na území Jižní Ameriky. Dosahoval délky asi 10,3 až 12,5 metru a podle různých odhadů vážil asi 5,2 až 8,5 tuny. Jednalo se tedy o jednoho z největších krokodýlů všech dob.\n\n\"Purussaurus\" byl jeden z největších krokodýlů v dějinách života na Zemi, vedle něho známe také další gigantické rody \"Sarcosuchus\" a \"Deinosuchus\" z období druhohor. Lebka purussaura se silně podobala dnešním aligátorům, bylo široká, ale na tak dlouhá a mohutná, jako u deinosucha. Žil v Brazílii a některých dalších jihoamerických státech v době před 20 až 5 miliony let (období miocénu). Potravu purussaura tvořili pravděpodobně velcí vodní i suchozemští obratlovci (ryby, želvy, říční delfíni, kopytníci, kapybary ad.). Síla čelistního stisku tohoto obřího kajmana činila podle odhadů až 69 000 newtonů, což rovněž představuje jednu z největších hodnot mezi všemi známými živočichy.\n\n"}
{"id": "1323433", "url": "https://cs.wikipedia.org/wiki?curid=1323433", "title": "Rhamphosuchus", "text": "Rhamphosuchus\n\nRhamphosuchus je vyhynulý krokodýl z čeledi gaviálovití (Gavialidae). Obýval indický subkontinent v období miocénu. Bylo získáno několik části lebky rhamphosucha a byl považován za největšího krokodýla, jehož velikost se mohla vyšplhat až na 18 metrů, dle dalších analýz je však tento údaj přehnaný a \"Rhamphosuchus\" měřil maximálně 11 metrů. \n\n"}
{"id": "1323434", "url": "https://cs.wikipedia.org/wiki?curid=1323434", "title": "Empír (rozcestník)", "text": "Empír (rozcestník)\n\nSlovo empír může znamenat:\n\n"}
{"id": "1323438", "url": "https://cs.wikipedia.org/wiki?curid=1323438", "title": "Radu Albot", "text": "Radu Albot\n\nRadu Albot, moldavskou cyrilicí: Раду Албот, (* 11. listopadu 1989 Kišiněv), je moldavský profesionální tenista. Ve své dosavadní kariéře na okruhu ATP Tour vyhrál jeden singlový a jeden deblový turnaj. Na challengerech ATP a okruhu Futures získal do května 2019 dvacet jedna titulů ve dvouhře a patnáct ve čtyřhře.\n\nNa žebříčku ATP byl ve dvouhře nejvýše klasifikován v dubnu 2019 na 44. místě a ve čtyřhře pak v témže měsíci na 56. místě. Na juniorském kombinovaném žebříčku ITF nejvýše figuroval v lednu 2007 na 11. příčce. Trénuje ho Liam Smith.\n\nNa nejvyšší grandslamové úrovni nejdále postoupil do semifinále čtyřhry US Open 2018, kde hráli s Malekem Džazírím z pozice náhradníků.\n\nV moldavském daviscupovém týmu debutoval v roce 2007 utkáním 3. skupiny euroafrické zóny proti Bosně a Hercegovině, v němž prohrál po boku Jevgenije Plugarjova čtyřhru. Moldavané zvítězili 2:1 na zápasy. Do roku 2018 v soutěži nastoupil k dvaceti devíti mezistátním utkáním s bilancí 28–8 ve dvouhře a 13–9 ve čtyřhře.\n\nMoldavsko reprezentoval na Letních olympijských hrách 2016 v Riu de Janeiru, když do mužské dvouhry obdržel divokou kartu od ITF. Po výhře nad Teimurazem Gabašvilim jej ve druhém kole vyřadil devátý nasazený Chorvat Marin Čilić ve dvou setech.\n\nV rámci hlavních soutěží událostí okruhu Futures debutoval v srpnu 2006, když na turnaji v rumunském Aradu postoupil z kvalifikace. V úvodním kole pak podlehl Adrianu Cruciatovi. Na challengerech odehrál první turnaj o necelý měsíc dříve, když nastoupil do temešvárské čtyřhry s Rumunem Mirteou, aby soutěž opustili v první fázi. Premiérový singlový titul v této úrovni vybojoval na ferganském challengeru 2013 v Uzbekistánu, kde ve finále přehrál srbského hráče Iliju Bozoljace po třísetovém průběhu. Ve čtyřhře triumfoval již na tureckém Mersin Cupu 2012 s Ukrajincem Denysem Molčanovem. Průnik mezi sto nejlepších tenistů zaznamenal 27. července 2015 po prohraném finálovém duelu na poznaňském challengeru, když mu na žebříčku ATP patřila 100. příčka.\n\nNa okruhu ATP World Tour debutoval lednovým Aircel Chennai Open 2014 v Čennaí. Z pozice kvalifikanta vypadl v úvodním kole dvouhry s šestým nasazeným Španělem Marcelem Granollersem ve třech setech. Premiérový kariérní vyhraný zápas v této úrovni dosáhl na červencovém Swedish Open 2014 v Bastadu po vyřazení Francouze Kennyho de Scheppera. Následně odešel poražen od argentinské turnajové sedmičky Carlose Berlocqa. Do prvního čtvrtfinále se podíval na úvodním ročníku travnatého Antalya Open 2017 po výhrách nad Portugalcem Joãem Sousou a druhým nasazeným Paolem Lorenzim, aby jej zastavil Andreas Seppi. V rámci série ATP Masters odehrál první utkání na BNP Paribas Open 2017 v Indian Wells po zvládnuté kvalifikaci. Na úvod jej vyřadil francouzský hráč Jérémy Chardy. Na navazujícím Miami Open 2017 mu stopku v úvodním zápase vystavil Seppi.\n\nDo premiérového finále na okruhu ATP Tour postoupil na květnovém Istanbul Open 2015, kde v páru se Srbem Dušanem Lajovićem ovládli deblovou soutěž po dvousetovém vítězství nad švédsko-rakouským párem Robert Lindstedt a Jürgen Melzer. Na moskevském Kremlin Cupu 2015 skončili s Františkem Čermákem jako poražení finalisté čtyřhry, když nestačili na ruskou dvojici Andrej Rubljov a Dmitrij Tursunov až v rozhodujícím supertiebreaku.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2014 po zvládnuté tříkolové kvalifikaci, v níž na jeho raketě zůstali Francouz Grégoire Burquier, Maďar Márton Fucsovics a Brit James Ward. Ve dvouhře jej pak na úvod vyřadil dvacátý šestý nasazený Francouz Gilles Simon. Do třetíto kola dvouhry se poprvé probojoval jako kvalifikant na US Open 2017, když zdolal zástupce amerického tenisu Ernesta Escobeda a po pětisetové bitvě i Tchajwance Lu Jan-suna. Poté podlehl turnajové sedmnátce Samu Querreymu. V mužské čtyřhře French Open 2015 prošel s Lukášem Rosolem do čtvrtfinále, kde jejich cestu pavoukem zastavil šestý nasazený pár Italů Simone Bolelli a Fabio Fognini.\n\n"}
{"id": "1323439", "url": "https://cs.wikipedia.org/wiki?curid=1323439", "title": "Đặng Nhật Minh", "text": "Đặng Nhật Minh\n\nĐặng Nhật Minh (nar. Huế, Vietnam, 1938) je vietnamský režisér. Věnoval se překládání ruských filmů a v roce 1965 natočil své první dílo, dokument o životě geologa. V roce 2007 obdržel cenu Ho Či Mina od vietnamské vlády.\n\n"}
{"id": "1323441", "url": "https://cs.wikipedia.org/wiki?curid=1323441", "title": "Slaby", "text": "Slaby\n\nSlaby je příjmení následujících osob:\n\n\n\n"}
{"id": "1323444", "url": "https://cs.wikipedia.org/wiki?curid=1323444", "title": "Thanh Thanh Hiền", "text": "Thanh Thanh Hiền\n\nThanh Thanh Hiền (* 1969) je vietnamská zpěvačka. Vystupovat začala v roce 1974 ve věku šesti let. Je představitelkou žánru cải lương, kterému se věnuje od roku 1990. V roce 2015 byla jmenována lidovou umělkyní. V roce 2013 navštívila Česko a vystupovala v Sapě.\n\n"}
{"id": "1323447", "url": "https://cs.wikipedia.org/wiki?curid=1323447", "title": "18XX", "text": "18XX\n\nNeformální označení 18XX přísluší rodině deskových her zaměřujících se na hospodářskou simulaci začínajících železničních společností především v první polovině osmnáctého století. První hra z této rodiny byla \"1829\", která byla vytvořena Angličanem Francisem G. Treshamem a vydána jeho vydavatelstvím Hartland Trefoil v roce 1974 a jejím tématem bylo šíření železnice na jihu Anglie (rok 1829 odkazuje k Rainhillským zkouškám). \n\nV češtině vyšla z této rodiny her v roce 2017 hra \"18CZ\" vydaná nakladatelstvím Fox in the Box.\n"}
{"id": "1323448", "url": "https://cs.wikipedia.org/wiki?curid=1323448", "title": "Sinister (film)", "text": "Sinister (film)\n\nSinister je americký hororový film z roku 2012. Film režíroval Scott Derrickson. Film měl premiéru 11. března 2012. Dne 21. srpna mělo premiéru pokračování \"Sinister 2\".\n\nDo nového domu se přistěhují manželé Ellison a Tracy Oswaltovi. Na půdě objeví Elliot, autor detektivních románů, bednu s pásky, které si postpuně pouští. V domě se dějí nevysvětlitelné jevy a trápí celou rodinu. Stále více se stupňují. Elliot je beznadějný a postupem času přichází na temnou minulost tohoto domu. Elliot přichází na stopu démonické bytosti, která zničí celou její rodinu kromě malé dcery Ashley.\n\n"}
{"id": "1323449", "url": "https://cs.wikipedia.org/wiki?curid=1323449", "title": "Izotopy radia", "text": "Izotopy radia\n\nRadium (Ra) má 34 známých radioaktivních izotopů, s nukleonovými čísly 201 až 234, a několik jaderných izomerů. Nejstabilnější izotopy jsou Ra (poločas přeměny 1 600 let), Ra (5,75 let), Ra (14,9 dne), Ra (11,43 d) a Ra (3,63 d). Všechny ostatní mají poločasy kratší než 100 minut, většina pod 10 sekund.\n"}
{"id": "1323453", "url": "https://cs.wikipedia.org/wiki?curid=1323453", "title": "Vilém IV. Akvitánský", "text": "Vilém IV. Akvitánský\n\nVilém IV. Akvitánský (937 – 3. února 995) zvaný Fierebras nebo Fierebrace (míněno jako \"Hrdá paže\" z francouzštiny \"Fier-à-bras\", z latiny pak \"Ferox brachium\") byl od roku 963 až do svého odstoupení v roce 990 akvitánským vévodou a hrabětem z Poitou.\n\nVilémův otec, Vilém III., se vzdálil do opatství Saint-Cyprien v Poitiers a přenechal vládu Fierebrasovi. Jeho matkou byla Adéla Normandská, dcera vévody Rolla. Jeho sestrou byla Adéla Akvitánská, manželka Huga Kapeta, krále, proti němuž později Vilém bojoval za své vévodství. Jeho raná vláda byla charakteristická mnoha válkami. Často bojoval proti hrabatům z Anjou, poprvé proti Geoffreymu I. z Anjou, který obsadil Loudun.\n\nV roce 988 vstoupil do války proti nově zvolenému francouzskému králi Hugu Kapetovi, jehož Vilém odmítl uznat. Kapetovi byla Akvitánie udělena králem Lotharem I. než se usmířil s Vilémovým otcem. Kapet obnovil svůj nárok na velké vévodství a napadl je. Královská armáda byla na pláni u řeky Loiry poražena. Vilém chránil Ludvíka, syna Karla Dolnolotrinského, posledního legitimního Karlovského dědice. Otevřel mu palác v Poitiers a zacházel s ním královsky, považoval ho za pravého dědice francouzského trůnu.\n\nV roce 968 se oženil s Emou z Blois, dcerou Theobalda I. z Blois a Luitgardy z Vermandois. Jejich manželství bylo bouřlivé, částečně kvůli Vilémově zálibě v honbě za ženami a lovu divoké zvěře. Vyhnala jeho milenky, dvakrát se na dlouhou dobu rozešli a nakonec Vilém odešel do kláštera jak to udělal jeho otec a nechal Emu, aby do roku 1004 vládla vévodství ve jménu jejich syna Viléma. Jejich druhý syn Ebles zemřel někdy po roce 997.\n"}
{"id": "1323455", "url": "https://cs.wikipedia.org/wiki?curid=1323455", "title": "Finské novopohanství", "text": "Finské novopohanství\n\nFinské novopohanství, nebo finská národní víra (finsky: \"Suomenusko\", v překladu \"finská víra\") je hnutí, které má za cíl oživení předkřesťanského polyteistického etnického náboženství Finů. Jeho předchůdcem bylo \"Ukonusko\" (v překladu \"Ukkoova víra\", primárně zaměřená na uctívání boha Ukka) z počátku 20. století. Hlavním problémem oživení finského pohanství je povaha předkřesťanské finské kultury, která se spoléhala na ústní tradici a z níž zůstává velmi málo. Primární zdroje týkající se finské rodné kultury jsou napsány křesťany až z době po christianizaci. Mohou být zkreslené, pozměněné nebo nespolehlivé. Národní eposem je Kalevala.\n\nExistují dvě hlavní organizace finského novopohanství, ta první se nazývá \"Asociace finských domorodých náboženství\" (\"Suomalaisen kansanuskon yhdistys ry\") se sídlem v Helsinkách, oficiálně byla registrovaná roku 2002. tou druhou je \"Sdružení polárka\" (\"Taivaannaula ry\") se sídlem v Turku s pobočkami v mnoha městech, založená a oficiálně zaregistrovaná byla roku 2007. Asociace finských domorodých náboženství také slouží Karelům.\n\nPohanské víry, tradice a mýty přežily dlouhou dobu vedle oficiálního luteránství ve východním Finsku a v Karélii, přinejmenším do první části 20. století. První snaha o oživení staré mytologie se uskutečnila, aby obohatila finskou národní kulturu.\n\nUctívání přírody, respektování tradic a rovnost jsou typickými rysy hnutí finského novopohanství. Finské novopohanství může být definováno jako \"etnické pohanství\", neboť se vztahuje k národnímu vědomí a identitě. Finští následovníci domorodého náboženství se nemusí nutně považovat za \"neopohany\" nebo se identifikovat s novými náboženstvími, jako je Wicca.\n\nZdůrazňuje lásku k vlasti jako klíčovou složku, dále zdůrazňuje vyrovnaný vztahu člověka s přírodou, starými a novými generacemi, jakož i jednotlivci a komunitou. Vyznavači finského novophanství drží posvátnost nedotčených přírodních lokalit, lesů, pramenů a skal. Věří v přítomnost mnoha bohů a duchů, kteří pronikají do přírodních lokalit.\n\nV roce 2013 finská novopohanská organizace Taivaannaula zahájila národní projekt na ochranu finských svatých míst s cílem zvýšit povědomí o tomto náboženství. Roku 2014 byl \"Karhun kansa\" (\"lid medvěda\") oficiálně registrován jako organizovaná náboženská obec, a tak se stala první asociací novopohanů, která tento status ve Finsku získala. Stav přináší například autoritu, aby se oženil, pohřbil a dal jména. Tento status přináší například možnost uzavřít manželství, tradičně pohřbívat a pojmenovávat.\n\nFinské novopohnství je polyteistické a uctívá pantheon s mnoha božstvy: Ukko je nebeský bůh a hlavní božstvo ve finském panteonu, Akka je bohyně plodnosti a manželka Ukka, dále: Ahti, Tapio, Pekko, Nyyrikki, Mielikki, Ilmarinen (bohové nebe, přírody a počasí, kteří někteří považují za stejného jako Ukko), Louhi, Turisas, Haltijas (elfí duchové), Lemminkäinen (mýtický hrdina), Väinämöinen (bájný bůh poezie, hudby a magie), Hiisi (duch svatého místa), Jumi (bůh plodnosti nebo socha, která dává plodnost).\n\nVe finském novopohanství je také zvykem uctívat předky. Pro přívrženci finského novopohanství věří v posmrtný život v místě zvané Tuonela, které je místem, kde žije několik různých božstev včetně Tuoni.\n\nPořádají se různé tradiční svátky, včetně festivalu Hela, který slaví příchod jara a nové vegetační období zvané \"Juhannus\", letní slunovrat Kekri, oslavy sklizně a předků a svátek Joulu.\n\nNěkteří finští novopohani navštěvují posvátné lesy, kde se někdy objevují bohyně dřeva nebo posvátné kameny. Některé rituály: zapalování ohně, tanec, obětování a další. Jeden z rituálů, který je také autentickou praxí předků, je pití přípitku boha Ukko na festivalu slunovratu (finský: \"Ukon jihla\").\n\n"}
{"id": "1323456", "url": "https://cs.wikipedia.org/wiki?curid=1323456", "title": "Itterajivit", "text": "Itterajivit\n\nItterajivit (západogrónsky Ittaajimmiut, zastarale \"Igterajivit\" nebo \"Ítâjímiut\", ) je zaniklá osada v kraji Sermersooq na západním pobřeží Grónska, asi 14 km jihozápadně od Ittoqqortoormiitu. Zanikla v roce 2005, takže to byla poslední přeživší osada na poloostrově Liverpool mimo Ittoqqortoormiit. Objevila se v jednom dílu kanadského seriálu Departures.\n"}
{"id": "1323457", "url": "https://cs.wikipedia.org/wiki?curid=1323457", "title": "Rudolf Stockar", "text": "Rudolf Stockar\n\nRudolf Stockar (28. května 1886 Doloplazy – 19. prosince 1957 Praha) byl český architekt a designér. Před rokem 1918 používal příjmení Stockar von Bernkopf, Stockar-Bernkopf nebo Stockar z Bernkopfů. Začátky jeho tvorby jsou ve stylu geometrické secese. Na přelou desátých a dvacátých let experimentoval s kubismem, rondokubismem (národní styl) a art deco. Své pozdější dílo tvořil ve stylu purismu a funkcionalismu. Od roku 1910 pracoval také jako designér pro družstvo Artěl; v letech 1915–1925 byl členem jeho vedení.\n\nNarodil se v rodině správce Doloplazského cukrovaru Rudolfa Marii Jana Stockara von Bernkopf (16. říjen 1850, Sazená u Velvar – 11. duben 1904, Praha) a jeho ženy Františky Vojtěšky Filipové (20. duben 1866, Kutná Hora – 16. červen 1899, Uhříněves). Měl staršího bratra Jaroslava Františka a sestru Marii Rudolfu (22. duben 1885 – 1974). Rodina pocházela z původně švýcarského a rakouského šlechtického rodu Stockarů, jehož počátky sahají do 15. století.\n\nV letech 1904–1909 vystudoval architekturu na pražské technice v ateliéru profesora Jana Kouly. Nejprve pracoval jako úředník pražského magistrátu, později si založil vlastní projekční ateliér. Zkoušku úředně oprávněného civilního inženýra složil 26. října 1914.\n\nDne 18. června 1910 se oženil s Ludmilou Brichtovou (1888–??), dcerou Arnošta Brichty, ředitele novin \"Česká politika\". Svatba proběhla v kostele Matky Boží před Týnem. Manželství zůstalo bez potomků.\n\nRudolf Stockar byl švagrem Zdeňka Nejedlého, který se oženil s další dcerou Arnošta Brichty – Marií (* 1881). Stejně tak byl švagrem hudebního vědce Vladimíra Helferta, jehož manželkou byla Blažena, rozená Brichtová (* 1884).\n\n\n\nPro družstvo Artěl navrhoval interiéry, nábytek, sklo, keramiku a šperky.\n\n"}
{"id": "1323458", "url": "https://cs.wikipedia.org/wiki?curid=1323458", "title": "Blues Pills (album)", "text": "Blues Pills (album)\n\n\n\n\n"}
{"id": "1323459", "url": "https://cs.wikipedia.org/wiki?curid=1323459", "title": "Lale Andersenová", "text": "Lale Andersenová\n\nLale Andersenová (23. března 1905, Bremerhaven – 29. srpna 1972, Vídeň) byla německá zpěvačka, představitelku žánru šanson. Proslavila se především písní \"Lili Marleen\" z roku 1939. Roku 1961 reprezentovala Německo v soutěži Eurovize.\n"}
{"id": "1323461", "url": "https://cs.wikipedia.org/wiki?curid=1323461", "title": "Vilém VII. Akvitánský", "text": "Vilém VII. Akvitánský\n\nVilém VII. Akvitánský (rozený Petr, \"Pierre-Guillaume\"; 1023 – 1058), zvaný Orel \"(Aigret)\" nebo Smělý \"(le Hardi)\" byl v letech 1039 až 1058 akvitánským vévodou a hrabětem z Poitou po smrti svého nevlastního bratra Oda.\n\nVilém se narodil jako syn Viléma V. Akvitánského a jeho třetí manželky Anežky Burgundské. Byl švagrem císaře Jindřicha III., který se oženil s jeho sestrou Anežkou. Jeho matka se znovu provdala za hraběte z Anjou Geoffreyho II. Vilém vyhrál své dědictví ve válce s nevlastním bratrem Odem, který byl zabit v bitvě u Mauzé. Nicméně neuspěl v obsazení Gaskoňska.\n\nMatčin manžel Geoffrey Martel mu odmítl připustit území získaná za vlády jeho předchůdců. Vilém se připravoval, že své dědictví získá zpět silou. Obléhal Geoffreyho v Saumuru, když zemřel na úplavici.\n\nVilém se oženil s Ermesindou, ženou neznámého původu. Měli spolu dvě dceryː\n\n"}
{"id": "1323462", "url": "https://cs.wikipedia.org/wiki?curid=1323462", "title": "Agnes Baltsaová", "text": "Agnes Baltsaová\n\nAgnes Baltsaová (* 19. listopadu 1944, Lefkada) je řecká operní pěvkyně, mezosopranistka.\n\nNarodila se na ostrově Lefkadě a už v dětství začala s hudbou. Zprvu hrála na klavír, roku 1958 se odstěhovala do Athén a soustředila se na zpěv. Roku 1965 absolvovala Řeckou národní konzervatoř a odjela do Mnichova studovat na stipendium Marie Callasové. V opeře poprvé vystoupila roku 1968, kdy zpívala Cherubina v Mozartově opeře Figarova svatba. Roku 1970 zpívala v \"Růžovém kavalírovi\" Richarda Strausse ve Vídeňské státní opeře a byla pak pravidelným hostem Salzburských hudebních festivalů. Její nejznámější rolí je Carmen v opeře Georgese Bizeta, zpívala klasický operní repertoár, opery W. A. Mozarta, G. Verdiho, G. Rossiniho, C. Saint-Saënse a mnoha dalších.\n\nV Praze vystoupila v roce 2004 v Národním divadle v rámci slavnostního programu při příležitosti vstupu České republiky do Evropské unie. \n"}
{"id": "1323463", "url": "https://cs.wikipedia.org/wiki?curid=1323463", "title": "Lidový umělec (Vietnam)", "text": "Lidový umělec (Vietnam)\n\nLidový umělec je nejvyšší umělecký titul ve Vietnamu. Je propůjčován státem na základě 58. paragrafu zákona o soutěžení a vyznamenání č. 15/2003/QH11. Titul může být propůjčen i posmrtně (in memoriam).\n"}
{"id": "1323464", "url": "https://cs.wikipedia.org/wiki?curid=1323464", "title": "Klementina Akvitánská", "text": "Klementina Akvitánská\n\nKlementina Akvitánská (1060 – 4. ledna 1142) byla dcerou akvitánského vévody Petra Vilém VII. a jeho manželky Ermesindy.\n\nPoprvé se provdala kolem roku 1075 za lucemburského hraběte Konráda I. Lucemburského, s nímž měla několik dětíː\n\n\nOvdovělá Klementina se znovu provdala za hraběte z Wassenbergu a Guelders, Gerarda I. S ním měla dvě dětiː\n\n"}
{"id": "1323468", "url": "https://cs.wikipedia.org/wiki?curid=1323468", "title": "Gerard II. z Geldern", "text": "Gerard II. z Geldern\n\nGerard II. z Geldern (1090 – 24. října 1131) byl v letech 1129 až 1131 hrabětem z Geldern (dnes Gelderland v Nizozemí). Narodil se jako syn Gerarda I. z Geldern a Klementiny Akvitánské. Kolem roku 1116 se oženil s Ermengardou ze Zutphenu, dcerou Oty II. ze Zutphenu a Judity Arnsteinské.\n"}
{"id": "1323469", "url": "https://cs.wikipedia.org/wiki?curid=1323469", "title": "Aldi", "text": "Aldi\n\nAldi je německý nadnárodní maloobchodní řetězec, založený v Essenu roku 1913 německou rodinou Albrechtů. Tento řetězec platí jak v Německu, tak i v zahraničí za úhlavního nepřítele řetězce Lidl. \n\nSpolečnost byla založena rodinou jako menší koloniál v roce 1913, avšak k jejímu skutečnému rozmachu došlo až po převzetí společnosti oběma syny, Karla a They Albrechtovými, po ukončení druhé světové války, v které byli oba dva nasazeni. \n\nK roku 2017 provozuje Aldi ve Spojeném království 700 poboček a zaujímá zde více než 6 % podíl tamějšího trhu. \n\nV roce 2017 vyvolal rozporuplné reakce případ muslimského prodavače řetězce Aldi v britském Northamptonu, který se na základě svého vyznání vzpíral prodávat kupujícím alkoholické nápoje. \n\n\n"}
{"id": "1323473", "url": "https://cs.wikipedia.org/wiki?curid=1323473", "title": "Slaby-Beringer", "text": "Slaby-Beringer\n\nSlaby-Beringer byl německý výrobce automobilů, především elektromobilů, které produkovala v Berlíně-Charlottenburgu v letech 1919 až 1924.\n\nRudolf Slaby, který se narodil v Berlíně v roce 1887, byl synem profesora Adolfa Slabeho, docenta na Technischen Hochschule Charlottenburg a spoluzakladatele firmy Telefunken. Rudolf Slaby začal svou profesní dráhu v leteckém průmyslu. Po první světové válce zakazovala Versailleská smlouva kromě jiného Německu výrobu letadel a Rudolf Slaby musel hledat uplatnění v jiném oboru.\n\nV roce 1919 promoval na Technické univerzitě v Hannoveru a získal titul Dr.-Ing. Ve stejném roce založil s bratrancem Hermannem Beringerem firmu \"SB-Automobil-Gesellschaft m.b.H.\" pro výrobu malých elektromobilů. Ta začala krátce na to v Charlottenburgu v budově na tehdejší \"Sophienstraße 19–22\" poblíž dnešní Technické univerzity.\n\nRudolf Slaby navrhl malý, elektromotorem poháněný automobil pro jednu osobu. Toto revoluční vozítko mělo samonosnou karoserii z umělé hmoty \"Triplex\" a bylo určeno pro válečné invalidy, kteří ale většinou potřebné finance na vůz neměli.\n\nJørgen Skafte Rasmussen, majitel firmy \"Zschopauer Motorenwerke\", která vyráběla dvoutaktní motocykly DKW, potkal v létě 1919 v Berlíně Rudolfa Slabeho v jeho malém vozítku. Rasmussen byl nadšený a ihned na místě od Slabeho objednal sto kusů vozu \"Slaby-Beringer\", které chtěl prezentovat a prodávat na veletrhu v Lipsku. Vůz i s bateriemi vážil 180 kilogramů, baterie 80 kg.\n\nPozději přesvědčil Hermann Beringer svého bratrance k výrobě dvoumístných vozidel poháněných motory DKW. Od roku 1920 exportovala firma 200 elektromobilů S-B do Japonska, které pro tento typ vozu bylo v té době hlavním trhem. Zde elektromobily objednávaly zejména státní úřady a taxislužby. V Japonsku byla proto založena společnost \"The Japan and German Electric Cyclecar Co. Ósaka\", která vydávala i vlastní časopis. Hyperinflace v Německu a také „exotický“ export firmu, jejímž už byl Rasmussen společníkem, těžce zasáhla. Stav se ještě zhoršil po ničivém zemětřesení v Kantó, při kterém byla zničena dodávka vozů a také firma japonského importéra. \n\nRasmussen společnost opět finančně podpořil. Produkce se soustředila pouze na malé vozy se spalovacími motory DKW. Ani to ale nepomohlo a v červnu 1924 musela firma \"SB-Automobil-Gesellschaft\" vyhlásit konkurs. Celkem společnost vyrobila 2005 vozů, z toho 266 s motorem DKW. 1. září 1924 musela být produkce v Berlíně pozastavena.\n\nAby nepřišel o svou investici, převzal Rasmussen zbytek firmy z konkurzní podstaty a jako filiálku s názvem \"J. S. Rasmussen AG, Filiale Berlin\" ji připojil ke svému koncernu. Rudolf Slaby se stal konstruktérem a technickým ředitelem Rasmussenovy firmy a na přelomu let 1927/28 navrhl první automobil DKW. Vůz DKW P 15 PS měl přepracovaný vodou chlazený řadový dvouválcový dvoutaktní motocyklový motor a samonosnou karoserii z překližky.\n\n"}
{"id": "1323475", "url": "https://cs.wikipedia.org/wiki?curid=1323475", "title": "Kvalifikace na Mistrovství světa ve fotbale 2018 (CAF) – druhá fáze", "text": "Kvalifikace na Mistrovství světa ve fotbale 2018 (CAF) – druhá fáze\n\nDruhá fáze kvalifikace se odehrála od 11. to 17. listopadu 2015.\n\n\n\n\n\n\n"}
{"id": "1323478", "url": "https://cs.wikipedia.org/wiki?curid=1323478", "title": "Princ manžel", "text": "Princ manžel\n\nPrinc manžel (někdy princ konsort, a princ choť, anglicky \"prince consort\") je manžel vládnoucí panovnice, v některých případech i titul užívaný tímto manželem.\n\nProtože z historických důvodů titul „král“ stojí protokolárně nad „královnou“, může činit problém udělení titulu král nevládnoucímu manželovi (zastiňoval by svoji panující choť). Samotný výraz „princ manžel“ byl poprvé použit roku 1703. Jako zvláštní titul (Prince Consort) byl udělen například manželovi královny Viktorie roku 1857. Historicky nebylo obvyklé, že by královský úřad zastávala žena a manžel by nevládl (naopak to bylo běžné a svatbou žena příjmala ženské ekvivalenty titulů manžela), proto dodnes řada monarchií nemá upraveno postavení nevládnoucího prince manžela v rámci královské rodiny (a není tomu tak ani ve Spojeném království).\n\nV některých monarchiích může nevládnoucí manžel přijmout titul krále bez vladařských funkcí (ve Španělsku se František Cádizský stal králem sňatkem), v Portugalsku se stával manžel královny králem po narození syna (Ferdinand II.). V ostatních případech manžel užívá prostě titul „princ“ (nemá tak nárok na oslovení Veličenstvo apod.). Vedle prince Alberta pro alespoň částečné zvýraznění postavení nosil zvláštní titul „princ manžel“ princ Henrik v Dánsku (\"Prinsgemal\", v letech 2005–2016).\n\n"}
{"id": "1323479", "url": "https://cs.wikipedia.org/wiki?curid=1323479", "title": "Letiště Kóbe", "text": "Letiště Kóbe\n\nLetiště Kóbe ( – \"Kóbe kúkó\", IATA: UKB, ICAO: RJBE) je mezinárodní letiště u Kóbe, hlavního města prefektury Hjógo na ostrově Honšú v Japonsku. Leží přibližně osm kilometrů jižně od centra města na umělém ostrově v Ósackém zálivu.\n\nLetiště je uzlovým letištěm pro Skymark Airlines.\n"}
{"id": "1323485", "url": "https://cs.wikipedia.org/wiki?curid=1323485", "title": "Wake County", "text": "Wake County\n\nWake County je okres amerického státu Severní Karolína. V roce 2015 zde žilo 1 024 198 obyvatel. Správním sídlem a zároveň největším městem okresu je Raleigh. Jméno získal podle manželky osmého guvernéra Severní Karolíny, Margaret Wake.\n\n"}
{"id": "1323486", "url": "https://cs.wikipedia.org/wiki?curid=1323486", "title": "Naked As We Came", "text": "Naked As We Came\n\nNaked As We Came (tj. \"Nazí, jak jsme přišli\") je americký hraný film z roku 2012, který režíroval Richard LeMay podle vlastního scénáře. Film popisuje vztahy mezi sourozenci a jejich matkou.\n\nLaura a její o deset let mladší bratr Elliot po téměř dvou letech přijíždějí z New Yorku na venkov za svou matkou, která trpí rakovinou. Po příjezdu zjistí, že matka odešla z nemocnice domů a zde s ní už šest měsíců bydlí mladý Ted, který se jí stará o zahradu a dům. Jinak je ale spisovatel, kterému vyšel první román. Mezi Elliotem a Tedem dojde k intimnímu sblížení. Vztahy mezi všemi obyvateli domu jsou velmi napjaté, hlavně poté, co se Elliot dozví, jaký je hlavní důvod Tedovy přítomnosti u jeho umírající matky.\n"}
{"id": "1323487", "url": "https://cs.wikipedia.org/wiki?curid=1323487", "title": "Newton County (Missouri)", "text": "Newton County (Missouri)\n\nNewton County je okres ve státě Missouri v USA. K roku 2015 zde žilo odhadem 58 615 obyvatel. Správním sídlem a zároveň největším městem okresu je Neosho. Celková rozloha okresu činí 1 624 km². Na západě sousedí se státy Oklahoma a Kansas. Jméno získal na počest seržanta Johna Newtona, který bojoval během války za nezávislost.\n"}
{"id": "1323488", "url": "https://cs.wikipedia.org/wiki?curid=1323488", "title": "Jasper County (Missouri)", "text": "Jasper County (Missouri)\n\nJasper County je okres ve státě Missouri v USA. K roku 2015 zde odhadem žilo 118 596 obyvatel. Správním sídlem okresu je Carthage, největším městem Joplin. Celková rozloha okresu činí 1 660 km². Na západě sousedí se státem Kansas. Jméno získal na počest seržanta Williama Jaspera, který bojoval během války za nezávislost.\n"}
{"id": "1323497", "url": "https://cs.wikipedia.org/wiki?curid=1323497", "title": "Vysočanská mlékárna", "text": "Vysočanská mlékárna\n\nVysočanská mlékárna \"(Parní mlékárna Bedřicha rytíře Freye z Freyenfelsu ve Vysočanech)\" je zaniklý průmyslový areál v Praze 9 ve Freyově ulici, který se nacházel jižně od náměstí OSN mezi radnicí a pivovarem.\n\nV polovině 19. století si rytíř Frey pronajal od pražských dominikánů u sv. Jiljí část vysočanského statku zvaného „menší dvůr Apolinářský“. Statek později odkoupil a roku 1885 v něm založil mlékárnu, která byla v letech 1895-1896 rozšířena a přestavěna - zabírala celkem 1224 m² plochy. Ve výrobě zaměstnávala 145 osob a mléko rozváželo 24 vozů.\n\nMléko bylo pasterováno parou ze dvou kotlů. V další místnosti čtyři dánské odstředivky dělily teplé mléko na smetanu a mléko sbírané. Jedna odstředivka při 2800 otáčkách za minutu zpracovala za jednu hodinu 1000 litrů mléka. Odstředěné mléko se zchladilo, aby zůstalo sladké, a čerstvé se prodávalo. Mlékárna vyráběla máslo, tvaroh, sýry a také „mléko dětské“. Sklepy, ve kterých se mléko a výrobky před rozvozem ukládaly, byly chlazeny až na 6°C rourami se studenou vodou.\n\nV areálu se nacházely dílny kovářské, kolářské, lakýrnické, klempířské a zámečnické a také stáje a vozy na rozvážení výrobků. Kromě smluvních dodavatelů měla vysočanská mlékárna vlastní dvory s dojnicemi. Roku 1933 zakoupila tavičku sýra. Téhož roku se z podniku stala akciová společnost, která změnila název na „Vysočanská mlékárna B. Frey, a. s.“ s majitelem B. E. Strohmayer-Freyem jako předsedou společnosti (společnost vedl až do konce 2. světové války). Roku 1935 činila denní produkce mléka 15.000 litrů. Závod otevřel na Václavském náměstí v domě U Šenfloků čp. 824/29 mléčný bar a po celé Praze vlastnil kolem 70 prodejen. Mléčné výrobky dodával i do takzvané „Mlíkárny“ v Riegrových sadech.\n\nPři náletu na Prahu v únoru 1945 byla mlékárna spolu s dalšími vysočanskými závody bombardována, zničen byl i dům Freyových v přestavěné vysočanské tvrzi. Po skončení války se dostala pod národní správu a Freyovi odešli do zahraničí.\n\nPodnik byl znárodněn 1. ledna 1948. Prošel rekonstrukcí a jeho provoz stoupl desetinásobně. Od 1. července 1955 se firma stala součástí národního podniku Vysočanské mlékárny. Závod s označením „závod 03“ byl později přemístěn na Českomoravskou ulici ke křižovatce Harfa, kde se nacházela ústřední výroba. Roku 1963 se n. p. Vysočanské mlékárny spojily s Pražským mlékárenským průmyslem a toto spojení dalo vzniknout národnímu podniku Laktos.\n\nPůvodní objekty mlékárny byly zbořeny při přestavbě Freyovy ulice roku 1956. Další části pak zanikly při stavbě stanice metra Vysočanská roku 1993. Na místě severní části areálu stojí nákupní a administrativní centrum.\n\n\n"}
{"id": "1323498", "url": "https://cs.wikipedia.org/wiki?curid=1323498", "title": "Izotopy aktinia", "text": "Izotopy aktinia\n\nAktinium (Ac) má 33 známých radioaktivních izotopů, s nukleonovými čísly 205 až 237, a několik jaderných izomerů. Nejstabilnější izotopy jsou Ac (poločas přeměny 21,772 let), Ac (10,0 dne), Ac (29,37 hodin), Ac (6,15 h) a Ac (2,78 h). Všechny ostatní mají poločasy kratší než 65 minut, většina pod 10 sekund.\n"}
{"id": "1323502", "url": "https://cs.wikipedia.org/wiki?curid=1323502", "title": "Hirsch Abarbanell", "text": "Hirsch Abarbanell\n\nHirsch Abarbanell (1788 Wschowa - 26. února 1866 Lešno, Pruské království) byl správcem rabinátu, vůdce ješivy a dajan. \n\nHirsch se narodil jako mladší ze dvou synů rabína Jacoba Abrahama Abarbanella. Jeho starší bratr Salomon, který se narodil v roce 1775, později působil jako obchodník s vlnou v Bojanowě a pak v Berlíně. Hirsch studoval ve Wschowě, Hlohově a později v Lešně, kde ho vyučoval vrchní rabín Jakob Lorbeerbaum, který působil v Lešně až do roku 1821. Zatímco rabinát nebyl obsazen mezi lety 1821 a 1864, Abarbanell řídil vlastní ješivu a byl jedním ze šesti talmudistů, kteří zde pracovali. Od roku 1828 působil také jako dajan, jeden ze soudců rabínského dvora. Po smrti svého otce Jacoba Abrahama, v roce 1833, Hirsch odmítl posloupnost rabinátu ve Wschowě a od roku 1845 byl aktivní jako rabínský správce v Lešně. Od 1845 do 1849 publikoval čtyři aprobace.\n\nOženil se s dcerou obchodníka a měl osm dětí.\n"}
{"id": "1323503", "url": "https://cs.wikipedia.org/wiki?curid=1323503", "title": "Emoji ve filmu", "text": "Emoji ve filmu\n\nEmoji ve filmu (v anglickém originále The Emoji Movie) je americký animovaný komediální film z roku 2017, který režíroval Tony Leondis. Film je založen na symbolech emodži. Produkovala ho společnost Sony Pictures Animation a distribuovala Columbia Pictures. Film měl premiéru 23. července 2017 v Regency Village Theatre.\n\n"}
{"id": "1323504", "url": "https://cs.wikipedia.org/wiki?curid=1323504", "title": "Zemětřesení v Chiapasu 2017", "text": "Zemětřesení v Chiapasu 2017\n\nZemětřesení v Mexiku o síle 8,1 zasáhlo Mexiko a Guatemalu ve večerních hodinách 7. září 2017. Epicentrum se nacházelo v Tichém oceánu poblíž města Pijijiapan na jihu Mexika. Následná vlna tsunami dosáhla výšky přes 1,5 metru. V oblasti byly zaznamenány stovky dotřesů, z nichž nejsilnější měl sílu 5,7. Vyžádalo si nejméně 100 obětí, z nichž většina byla ohlášena z mexického státu Oaxaca.\n\nŠlo o druhé nejsilnější zaznamenané zemětřesení v dějinách Mexika od zemětřesení z roku 1787. Počtem obětí jde o nejsmrtonosnější zemětřesení v zemi od zemětřesení z roku 1985. \n"}
{"id": "1323505", "url": "https://cs.wikipedia.org/wiki?curid=1323505", "title": "Seznam mlékáren v Praze", "text": "Seznam mlékáren v Praze\n\nSeznam mlékáren v Praze obsahuje mlékárny založené v Praze a obcích sousedních, které byly později k Praze připojeny. Mlékárny jsou řazeny podle data svého vzniku. Seznam není úplný.\n\n\n"}
{"id": "1323509", "url": "https://cs.wikipedia.org/wiki?curid=1323509", "title": "Sinister 2", "text": "Sinister 2\n\nSinister 2 je americký hororový film z roku 2015, která režíroval Ciaran Foy. V USA měl film premiéru 21. srpna 2015 a v České republice 10. září téhož roku. \n\nSvobodná matka Courtney Collinsová se nastěhuje do venkovského opuštěného domu se dvojčaty Dylanem a Zachem. Ovšem se začínají dít nevysvětlitelné věci a Dylan, který je citlivější než Zach, objeví starou promítačku. Poznává duchy dětí, kteří se mu svěřují s démonickým tajemstvím dávají mu pásky s vraždami rodin. Dylan na to nemá a tak si děti vyberou Zacha, aby obětoval celou rodinu naplnil tak úkol od démonické bytosti. Konec je však nejasný.\n\n"}
{"id": "1323511", "url": "https://cs.wikipedia.org/wiki?curid=1323511", "title": "Jardine SA", "text": "Jardine SA\n\nJardine SA (celým názvem: \"Jardine Sports Association\"; ) byl hongkongský fotbalový klub, který sídlil ve stejnojmenné britské kolonii. \n\nZaložen byl v roce 1951. Jednalo se o vítěze hongkongské nejvyšší fotbalové soutěže z ročníku 1969/70. Mezi další úspěchy patřilo vítězství v nejstarší klubové soutěži na asijském kontinentě – Hong Kong Senior Challenge Shield v ročníku 1968/69. V roce 1971 klub odstoupil z nejvyšší soutěže. Sportovní organizace odstoupila z hongkongských fotbalových soutěží v roce 1982.\n\n\n\nZdroj: \n\n\n\nZdroj: \n"}
{"id": "1323512", "url": "https://cs.wikipedia.org/wiki?curid=1323512", "title": "Bebe Rexha", "text": "Bebe Rexha\n\nBebe Rexha, rodným jménem Bleta Rexha (* 30. srpna 1989 Brooklyn, New York) je americká zpěvačka a písničkářka albánského původu. Kromě textařství se proslavila písněmi „Me, Myself & I“, na které spolupracovala s rapperem G-Eazym, „In the Name of Love“ s Martinem Garrixem nebo „Hey Mama“ s Davidem Guettou. Spolupracovala například i s Nicki Minaj, Louisem Tomlinsonem a Lil Waynem a několik z jejích singlů se umístilo na nejprestižnějším americkém žebříčku \"Billboard\" Hot 100.\n\nJe jednou ze čtyř nejposlouchanějších umělkyní a má podíl na dvou z deseti nejúspěšnějších písní v historii Spotify. \"Billboard\" ji označil za jednu z největších ikon dnešní popové hudby. Pro svůj hlas je často přirovnávána k Mariah Carey a v hudebním světě se jí říkává tzv. \"Pop Disruptor\" ve smyslu rozvrácení popové hudby. Je také známá pro svoji častou komunikaci s fanoušky na sociálních sítích. Rexha je neteř albánské političky Moniky Kryemadhi, které byla nabídnuta pozice První dámy Albánie, kterou odmítla a svěřila své nejstarší dceři.\n\nBleta Rexha se narodila v newyorském Brooklynu 30. srpna 1989 do albánské rodiny. Její otec Flamur Rexha se narodil v Debaru v Makedonii a jako jednadvacetiletý emigroval do Spojených států. Zde se oženil s Bukurijí Rexhou, Američankou albánského původu, a založil rodinu. V rozhovoru pro „And The Writer Is“ se Rexha rozmluvila i o tématu albánské komunity v USA, přičemž, mimo jiné, zmínila i to, že její matce bylo teprve sedmnáct, když se Bleta narodila. Uvedla, že cesta ke slávě pro ni byla o odbourávání hranic a překonávání stereotypů komunity.\n\nAlbánské slovo \"bleta\" znamená v češtině \"čmelák/včela\", anglicky tedy \"bumble bee\", díky čemuž vznikla přezdívka \"Bebe\". Bleta Rexha společně se svým mladším bratrem vyrůstala v rodném Brooklynu až do svých šesti let, kdy se její rodina přestěhovala na Staten Island (taktéž v New Yorku).\n\nNa základní škole se více než devět let učila hře na trumpetu, sama pak hrála na kytaru a klavír. Po ukončení základní školy pokračovala na střední školu Tottenville High School, kde účinkovala v řadě školních muzikálů. Na střední škole též účinkovala v pěveckém sboru. Získala první místo v soutěži Národní akademie hudebního umění a věd v kategorii \"nejlepší teen textařka\". Následně podepsala smlouvu s lovkyní talentů Samanthou Coxovou a začala se psaní písní věnovat více. Byla nucena chodit na kurzy textařství, kam kromě ní docházeli pouze dospělí, kteří se věnovali country hudbě. Bebe se také svěřila, že veškerý svůj volný čas věnovala právě textařství.\n\nV roce 2010 se Rexha poprvé setkala s baskytaristou americké kapely Fall Out Boy Petem Wentzem, se kterým poté začala pracovat v newyorském nahrávacím studiu. Společně toho roku založili skupinu Black Cards, která fungovala až do roku 2012. Skupina na Facebooku oznámila, že Bebe odchází, aby začala solo kariéru. Ona ale v dokumentu pro MTV tvrdí, že to bylo jinak: „Zavolal mi můj manažer, když byl Pete v Los Angeles. Bylo mi řečeno, že mě už ve skupině nechce. Takže jsem vydala prohlášení, že chci začít solo kariéru, ale pravdou bylo, že mě Pete ve skupině nechtěl.“\n\nBebein odchod ze skupiny znamenal zrušení smlouvy s Island Records, proto se vrátila zpět domů do Staten Island. Její maminka uvedla, že Bebe pracovala na hudbě 16 hodin denně ve svém pokoji a spadla do velké deprese. V této době také napsala spoustu písní, které byly později vydány, například „The Monster“ pod původním názvem „Monster Under My Bed“ nebo „I'm Gonna Show You Crazy“.\n\nV roce 2013 podepsala smlouvu s vydavatelstvím Warner Bros. Records. Napsala písně několika jiným umělcům: Seleně Gomez „Like a Champion“, „Glowing“ pro Nikki Williams a „The Monster“ jako duet Eminema a Rihanny, což byla její nejvýdělečnější skladba pro rok 2013. Bebe ale uvedla, že všechny písně si píše pro sebe a nikdy nepřemýšlí, komu je dá. V tom samém roce se také spojila s hudební skupinou Cash Cash a později vydali píseň „Take Me Home“, ke které Bebe napsala slova. Tato píseň je prvním úspěšným projektem, na které má Bebe podíl. V USA a Austrálii dostala platinový certifikát, ve Velké Británii stříbrný a v Kanadě dokonce zlatý.\n\n21. března 2014 vydala svoji debutovou píseň „I Can't Stop Drinking About You“, která byla zároveň i prvním singlem. 12. srpna toho roku vznikl k písni i videoklip, který byl inspirován filmy \"Melancholia\" a \"Narušení\". Ještě v listopadu vydala Bebe Rexha společně s rapperem Pitbullem píseň „This Is Not a Drill“. O měsíc později sama vydala dvě další písně: „I'm Gonna Show You Crazy“ a „Gone“.\n\n12. května 2015 vydalo hudební vydavatelství Warner Bros. Records její první EP \"I Don't Wanna Grow Up.\" Společně s Davidem Guettou, Afrojackem a Nicki Minaj spolupracovala na singlu „Hey Mama“, který se dostal až na 8. místo v \"Billboard\" Hot 100. Bebe však původně nebyla napsaná ve featuringu i přesto, že k písni napsala refrén a sama ho zpívala. Neobjevila se ani ve videoklipu, a proto si sehnala právníka, aby jí získal alespoň podíl. O několik měsíců později, v říjnu, vytvořila a nazpívala společně s G-Eazym píseň „Me, Myself & I“. Ta se v \"Billboard\" Hot 100 dostala dokonce na 7. místo, v \"Billboard\" Pop Songs dokonce na místo první. Singl se měl původně jmenovat „I Don't Need Anything“ a původně to byl song pouze Rexhy, ale místo toho se z něho stal duet.\n\nV březnu 2016 vyšel duet Bebe Rexhy a Nicki Minaj, se kterou spolupracovala již v roce 2015, zvaný „No Broken Hearts“. O měsíc později vyšel i videoklip, režírovaný Davem Meyerem, ve kterém obě zpěvačky účinkují. Na YouTube se video stalo rychle populární a k 11. září 2017 má přes 210 000 000 zhlédnutí. 29. července 2016 byl vydán další duet: tentokrát Bebe Rexhy a nizozemského diskžokeje Martina Garrixe „In the Name of Love“. Na žebříčku \"Billboard Hot 100\" dosáhl 24. místa. Ve Spojeném království, Kanadě, Austrálii, Itálii a na Novém Zélandu se singl dostal mezi top deset. 23. srpna 2016 vyšel na YouTube i videoklip.\n\n6. listopadu 2016 byla Bebe Rexha moderátorkou MTV Europe Music Awards 2016 v Rotterdamu.\n\n28. října 2016 vydala Bebe Rexha vlastní píseň „I Got You“, která předznamenávala vydání nového EP. To přišlo na svět 17. února 2017 pod názvem \"All Your Fault: Pt. 1\". 1. března 2017 v Dallasu zahájila své první turné vůbec. Na programu turné byly hlavně Spojené státy americké, ale také Evropa a vystoupení v Dubaji ve Spojených arabských emirátech. Jen květnový koncert v Curychu byl zrušen kvůli nemoci zpěvačky. Nejbližší koncert k České republice byl v německém Kolínu nad Rýnem 2. května 2017 v klubu Die Kantine.\n\nSingl „The Way I Are (Dance with Somebody)“ s Lil Waynem, který vyšel 19. května 2017, byl prvním z nově připravovaného EP \"All Your Fault: Pt. 2.\" Dne 11. srpna pak album vyšlo. Mimo jiné obsahuje také duet Rexhy a country skupiny Florida Georgia Line „Meant To Be“. I když píseň prozatím není singlem, v žebříčcích a hitparádách song předběhl i „I Got You“. 21. července byla také vydána píseň s Louisem Tomlinsonem „Back To You“ i s videoklipem. Již 6. září Bebe Rexha oznámila, že pracuje na novém EP \"All Your Fault Pt.3\" jako třetí část projektu \"All Your Fault.\" Její manažer uvedl, že třetí část alba bude vydána ke konci roku 2017. Kromě toho Rexha v říjnu vyrazí na své druhé turné „Bebe&Bassy Tour“ společně s americkým zpěvákem Marc E. Bassym. Turné má prozatím 23 zastávek po USA a bude propagovat především písně z \"All Your Fault Pt.2.\"\n\n15. června 2018 vydala singl „I'm a Mess“, který je prvním z nového alba \"Expectations\".\n\nV roce 2018 též vyšel singl, na kterém pracovala s Davidem Guettou a J Balvinem „Say My Name“.\n"}
{"id": "1323513", "url": "https://cs.wikipedia.org/wiki?curid=1323513", "title": "Walter Christaller", "text": "Walter Christaller\n\nWalter Christaller (21. dubna 1893 Berneck (dnes Altensteig) – 9. března 1969 Königstein im Taunus) byl německo-švýcarský geograf, autor teorie centrálních míst, která se snaží vysvětlit počet, velikost a rozmístění sídel v sídelní struktuře. Christaller ji zformuloval roku 1933. Byl členem nacistické strany a svou teorii použil i při plánování německých okupací za druhé světové války, zejména Polska.\n"}
{"id": "1323515", "url": "https://cs.wikipedia.org/wiki?curid=1323515", "title": "Jan Nemček", "text": "Jan Nemček\n\nJan Nemček (* 30. března 1986, Ostrava) je český básník. Vystudoval bohemistiku na Filozofické fakultě Ostravské univerzity. Mezi lety 2013 a 2015 organizoval v řetízkové šatně zakonzervovaného Dolu Michal autorská čtení Literární sprcha. Žije v Ostravě.\n\nBásně publikoval například v časopisech Host, Tvar, Weles, Vertigo, Protimluv a dalších. Debutoval básnickou sbírkou \"Proluka\" (Opava: Perplex, 2016), za kterou byl nominovaný na Cenu Jiřího Ortena 2017.\n"}
{"id": "1323516", "url": "https://cs.wikipedia.org/wiki?curid=1323516", "title": "Top-Liga", "text": "Top-Liga\n\nTop-Liga, dřívějším názvem Jokorky Liga, je nejvyšší fotbalová liga na území Kyrgyzstánu. Soutěž byla oficiálně založena v roce 1992 po rozpadu Sovětského svazu. Soutěž je pořádána fotbalovou federací Kyrgyzstánu (Kirgiz Respublikasinin futbol federaciyasi).\n\nZdroj: \n\nZdroj: \n\nZdroj: \n\n\n"}
{"id": "1323517", "url": "https://cs.wikipedia.org/wiki?curid=1323517", "title": "Nestinarstvo", "text": "Nestinarstvo\n\nNestinarstvo (bulharsky нестинарство) je soubor zvyků a obřadů zahrnující především tanec po žhavých uhlících prováděný takzvanými nestinari v pohoří Strandža na jihovýchodě Bulharska. Zpravidla je prováděn 3. a 4. června, kdy je podle pravoslavného kalendáře slaven svátek svatého Konstantina a svaté Heleny. První zprávy o nestinarstvu pochází z roku 1866 od Petra Slavjekova a podrobnější zmínky až z konce 19. století.\n\nV minulosti se nestinarsvo praktikovalo v několika vesnicích na území dnešního jihovýchodního Bulharska, a to jak ve vesnicích s bulharským, tak i řeckým či smíšeným obyvatelstvem. V důsledku balkánských válek na počátku 20. století však v roce 1914 vesnice Balgari zůstala jedinou, kde tento obyčej přežil.\n\nŘekové znají velmi podobný rituál pod jménem anastenaria.\n\n"}
{"id": "1323518", "url": "https://cs.wikipedia.org/wiki?curid=1323518", "title": "Izotopy thoria", "text": "Izotopy thoria\n\nThorium (Th) má 32 známých radioaktivních izotopů, s nukleonovými čísly 208 až 239, a několik jaderných izomerů. V přírodě se vyskytuje 6 izotopů, ovšem pouze Th je \"relativně\" stabilní a vyskytuje se ve větším množství. Nejstabilnější izotopy jsou Th (poločas přeměny 1,4×10 let), Th (7,54×10 let), Th (7 932 let), Th (1,91 let) a Th (24,10 dne). Všechny ostatní mají poločasy kratší než 19 dnů, většina pod 1,3 sekundy.\n"}
{"id": "1323520", "url": "https://cs.wikipedia.org/wiki?curid=1323520", "title": "Afghan Premier League", "text": "Afghan Premier League\n\nAfghan Premier League je nejvyšší fotbalová liga na území Afghánistánu. Soutěž byla založena v roce 2012 a stala se tak vůbec první celostátní ligovou soutěží na území země. Soutěž je pořádána fotbalovou federací Afghánistánu. Ze soutěže se nesestupuje.\n\nZdroj: \n\nZdroj: \n\n"}
{"id": "1323522", "url": "https://cs.wikipedia.org/wiki?curid=1323522", "title": "Lady in Gold", "text": "Lady in Gold\n\n\n\n\n"}
{"id": "1323523", "url": "https://cs.wikipedia.org/wiki?curid=1323523", "title": "Národní park Conguillío", "text": "Národní park Conguillío\n\nNárodní park Conguillío je chráněné území v Andách. Nachází se v provinciích Cautín a Malleco, které jsou součástí chilského regionu Araucanía. Jeho rozloha je 60 832 ha. Zdejší poutavé přírodní scenérie (sopka Llaima a lávová pole, jezero Conguillío a další menší vodní plochy, horský masiv Sierra Nevada) společně s původní vegetací z něj činí jeden z nejatraktivnějších a nejnavštěvovanějších chilských národních parků. Park je součástí biosférické rezervace Araucarias.\n\nZe zdejších stromů lze jmenovat druhy jako např. blahočet \"Araucaria araucana\", cypřiš \"Austrocedrus chilensis\", pabuk \"Nothofagus dombeyi\", mezi typické rostliny patří \"Alstroemeria aurea, Arachnitis uniflora, Asteranthera ovata, Berberis darwinii, Drimys andina\" a další. Ze savců jsou zde zastoupeny mimo jiné druhy: kočka tmavá, osmák degu, grizon malý, puma americká, pudu jižní, činčila ušatá, pes horský a pes argentinský. Další zástupci živočichů jsou např. labuť černokrká, leguán \"Liolaemus lemniscatus\", ropucha bradavčitá a sumouš chilský.\n\n"}
{"id": "1323528", "url": "https://cs.wikipedia.org/wiki?curid=1323528", "title": "Bahraini Premier League", "text": "Bahraini Premier League\n\nBahraini Premier League je nejvyšší fotbalová liga na území Bahrajnu. Soutěž byla založena v roce 1956. Soutěže se účastí 10 týmů. Soutěž je pořádána fotbalovou federací Bahrajnu.\n\nÚřadujícím mistrem je Malkiya Club, který získal v sezóně 2016/17 svůj první ligový titul. Rekordmanem soutěže je se 33 tituly Al-Muharraq SC.\n\nZdroj: \n\nZdroj: \n\n"}
{"id": "1323529", "url": "https://cs.wikipedia.org/wiki?curid=1323529", "title": "Lili Gödlová-Brandhuberová", "text": "Lili Gödlová-Brandhuberová\n\nLili Gödlová-Brandhuberová, rodným jménem Elisabeth Brandhuber (30. října 1875 Vrbno pod Pradědem – 1946 nebo 1953 Mnichov) byla malířka-krajinářka, grafička a příležitostná sochařka německé národnosti, původem z Moravy.\n\nNarodila se v Vrbně pod Pradědem, v rodině Karla Brandhubera (průmyslníka provozujícího přádelnu a tkalcovnu juty, v letech 1896–1918 starosty Olomouce) a jeho manželky Františky (Franziska), rozené Primavesiové.\n\nMalířství studovala ve Vídni v ateliéru Kaufmanns, v Praze u Herminy Laukotové a Václava Jansy a v Mnichově u Richarda Kaisera a Hermanna Groebera. Sochařství studovala v Paříži u Antoina Bourdella.\n\nPůsobila v Krasoumné jednotě, která sdružovala české i německé umělce. Byla členkou (a do zrušení v roce 1943 poslední předsedkyní) pražského Spolku německých malířek (Verein deutscher Malerinnen). (Alena Trčková-Schulzová však uvedla, že od nástupu války žila na německém území.)\n\nDne 1. února 1897 se v Olomouci, kostele Panny Marie Sněžné, provdala za inženýra Karla Gödla (1866-??), pocházejícího ze Šumperka. Karl Gödl byl v letech 1894–1904 policejně hlášen v Praze, spolu s ním manželka, dcera Ritu (1898-??) a syn Georga (1901-??); od roku 1904 žili na Královských Vinohradech.\n\nO jejím životě po 2. světové válce se nepodařilo prozatím ověřit spolehlivé údaje. Lze pouze usuzovat, že po roce 1945 byla jako Němka z Československa vysídlena. Podle některých zdrojů zemřela 27. ledna 1946 v Mnichově, podle jiných se tak stalo až v roce 1953. (Jeden zdroj udává méně pravděpodobné místo a rok úmrtí Terezín 1946.).\n\nV databázi \"Internační tábor pro německé obyvatelstvo, Malá pevnost Terezín 1945–1948\" spravované Památníkem Terezín, je mezi internovanými osobami evidována Elisabet Gödlová, nar. 30. 10. 1875 ve Vrbně pod Pradědem, s datem příchodu 12. 8. 1945. Jako datum ukončení věznění je uveden 27. leden 1946 a jako důvod odchodu je uvedeno úmrtí.\n\nDíla Lili Gödlové-Brandhuberové jsou především krajinomalby a grafiky. Od 20. let 20. století se počala intenzivněji zajímat o portrét, včetně sochařského ztvárnění.\n\nJejí díla vlastní např. galerie Albertina ve Vídni, Státní grafická sbírka v Mnichově, Grafická sbírka Národní galerie v Praze, Moravská galerie v Brně aj. Obraz \"Hirštejnský rybník\" byl vystavován jako součást sbírek Městské galerie v Obecním domě v Praze.\n\nZe sochařské tvorby je znám portrét jejího otce nazvaný mladík, vystavený roku 1928 v Olomouci, na výstavě umělkyň Malé dohody v Bělehradě roku 1938 byla uvedena v seznamech vystavujících malířek i sochařek.\n\nMoravská galerie v Brně vlastní dva její obrazy a dvanáct grafik; obraz s názvem \"Podvečerní nálada\" z roku 1904 je ve sbírkách Muzea umění Olomouc. Pohled na Vrbno pod Pradědem vlastní její rodné město.\nLili Göldl-Brandhuberová byla považována za typicky německou malířku. Dobový český tisk proto hodnotil její díla střízlivě, bez nadšení, přesto v zásadě zdvořile pozitivně - např. slovy „...trochu těžce malované obrazy a výborné lepty“ či „...přichází s krajinami zcela milými“ Někdy mohlo hrát při hodnocení v regionálním tisku roli i společenské postavení otce - starosty Olomouce, které bývalo v souvislosti s obrazy zmiňováno. Německý tisk hodnotil její díla příznivěji, psal např. o „pozoruhodném krásném talentu a dobré škole“ (von eninem ausgesprochen schönen Talent und von einer guten Schule) či ji popisoval jako „...známou a váženou krajinářku...“ (bekannte und beschätzte Landschafterin).\n\n\nhttp://archive.pamatnik-terezin.cz/vyhledavani/internacni-tabor/detail.php?table=internak&col=id&value=2311=== Reference ===\n"}
{"id": "1323530", "url": "https://cs.wikipedia.org/wiki?curid=1323530", "title": "Estonské novopohanství", "text": "Estonské novopohanství\n\nEstonské novopohanství nebo Estonská rodná víra (estonsky: \"Maausk\", v překladu \"domorodá víra\", doslova \"zemská víra\") je název pro seskupení různých tradičních novopohanských náboženství estonského lidu.\n\nZahrnuje taaraismus (estonsky: \"Taarausk\" doslovně přeloženo \"Taarova víra\"), monistické náboženství soustředěné na boha Tharapita, založené roku 1928 intelektuály jako národní náboženství a Maausk jako mnohem širší definici „Národní víry“, která zahrnuje víru v různé bohy a bohoslužby, uctívání přírody a uctívání země. Obě hnutí jsou spravovány organizací \"Maavalla Koda\". Průzkum Ahto Kaasika z roku 2002 ukázal, že 11 % Estonců tvrdí, že „ze všech náboženství mají nejblíže k Taaraismu a Maausku“.\n\nTaaraismus byl založen roku 1928 intelektuály s cílem znovu oživit tradiční estonskou kulturu a identitu. Představovali křesťanství jako univerzální a cizí náboženství, které přinesli Němci, takže je lepší se obrátit na domorodé náboženství s mnoha božstvy.\n\nTaaraisté drží monistický světový názor, ve kterém jsou všichni bohové součástí jediné panteistické reality, kterým je božstvo \"Tharapita\" nebo \"Taara\" (božstvo spojené s indoevropskými božstvy, jako je germánský Thór nebo galský Taranis).\n\nTaaraismus se dělí na různé \"hiis\" (skupiny věřících) a na posvátné háje \"hiislar\". První hiis byla založena v roce 1933, byla to \"Tallinnská Hiis\". Do roku 1940 měl taaraismus několik tisíc členů, ale později bylo hnutí zakázáno Sovětským svazem a mnoho členů bylo zabito. Dnes je nejpřednější centrum Taaraistů ve městě Tartu.\n\nMaausk („domorodá víra“) je aktivistické hnutí, které se vyznačuje uctíváním přírody a bohů. Má i vlastní hiis, která nesouvisí s taaraismem. Zdůrazňuje údajně předkřesťanské a mimoevropské kořeny a tradice estonské kultury. Hnutí Maausk se objevilo v 80. letech 20.století. Je to převážně polyteisticko-panteistická víra, která identifikuje bohy s přírodou samotnou. V jeho cyklickém kalendáři jsou nejdůležitějšími svátky: \"Jõulud\" (festival zimního slunovratu), \"Jõulukuu\" (Nový rok) 25. prosince, letní slunovrat (\"Jaanipäev\"), \"Munadepühad\", \"Leedopäev\" a \"Kasupäev\".\n\nSvatyněmi jsou chrámy hiis nebo jakékoliv jiné přirozené místo. Svatyně je místo, kde mohou být staré stromy, ledovcové balvany, vodní útvary nebo unikátní rostliny. V chrámu je k dispozici houpačka, krb, sauna a kůlna na dřevo. Lidé chodí do těchto svatyní při významných svátcích nebo jiných důležitých příležitostech, vytvářejí harmonii s přírodou, zažívají mír a shromažďují sílu. Před příchodem do svatyně musí být tělo a mysl vyčištěny. Etika zdůrazňuje \"mõnu\" nebo \"mõnus\" (radost) nebo přesněji „harmonický život“ nebo „rovnováhu“.\n"}
{"id": "1323534", "url": "https://cs.wikipedia.org/wiki?curid=1323534", "title": "Felicjan Szopski", "text": "Felicjan Szopski\n\nFelicjan Szopski (5. června 1865 Krzeszowice – 28. září 1939 Varšava) byl polský skladatel, klavírista, pedagog a hudební kritik.\n\nFelicjan Szopski se narodil 5. června 1865 v Krzeszowicích v Malopolském vojvodství. V roce 1885 přišel do Krakova a studoval u Władysława Żeleńského. Pokračoval u Zygmunta Noskowského ve Varšavě. Studium uzavřel v Berlíně, kde byl jeho učitelem Heinrich Urban a v Lipsku u Hugo Riemanna.\n\nV letech 1893–1907 působil jako profesor na konzervatoři v Krakově a poté na Vysoké škole hudební ve Varšavě. Mezi jeho žáky byli např. Kazimierz Sikorski a Bolesław Woytowicz. Od roku 1918 pracoval ve státní správě a jako recenzent spolupracoval s varšavskými a krakovskými deníky. V roce 1929 odešel do důchodu a věnoval se pouze kompozici.\n\nZemřel ve Varšavě 28. září 1939. Je pochován na hřbitově evangelické reformované církve.\n\nKomponoval spíše drobnější skladby pro klavír, písně a sbory. Z orchestrální hudby je známé jeho \"Symfonické preludium\". Je autorem dvou oper, z nichž byla provedena pouze opera \"Lilie\". Napsal rovněž monografii skladatele Władysława Żeleńského.\nlist home\n\n\n"}
{"id": "1323537", "url": "https://cs.wikipedia.org/wiki?curid=1323537", "title": "Vår Frelsers Gravlund", "text": "Vår Frelsers Gravlund\n\nVår Frelsers Gravlund (\"Hřbitov našeho Spasitele\") je hřbitov v centru města Oslo v Norsku. Byl založen v roce 1808, kdy po napoleonských válkách vypukl velký hladomor a také epidemie cholery. Už v 19. století bylo místo hřbitovem pro velkoburžoazii. V roce 1952 byl uzavřen. Shromaždily se tu hroby mnohých významných osobností nedávné norské historie. Část hřbitova se nazývá Æreslunden (čestný háj).\n\n\n\n\n\n"}
{"id": "1323540", "url": "https://cs.wikipedia.org/wiki?curid=1323540", "title": "Bangladesh Football Premier League", "text": "Bangladesh Football Premier League\n\nBangladesh Football Premier League, dřívějším názvem Bangladesh League, je nejvyšší fotbalová liga na území Bangladéše. Soutěž byla založena v roce 2007 a navazuje tak na poloprofesionální ligu existující v letech 2000–2006. Soutěže se účastí 12 týmů. Soutěž je pořádána fotbalovou federací Bangladéše.\n\nÚřadujícím mistrem je Abahani Limited Dhaka, který je zároveň se sedmi tituly rekordmanem soutěže.\n\nZdroj: \n\nZdroj: \n\n"}
{"id": "1323542", "url": "https://cs.wikipedia.org/wiki?curid=1323542", "title": "Mistrovství světa v judu 2017 – podrobné výsledky mužů", "text": "Mistrovství světa v judu 2017 – podrobné výsledky mužů\n\nPodrobné výsledky z mistrovství světa v judu za rok 2017 ve váhových kategoriích mužů.\n\nJudisté se utkávají mezi sebou v pavouku. Porazení čtvrtfinalisté postupují do oprav, ze kterou mohou postopit do boje o 3. místo. Klasifikovaní jsou judisté, kteří v turnaji vyhráli alespoň jeden zápas.\n\n\n\n\n\n\n\n\n\n\n\n\n\n\nV kolonce, kde je uvedená \"výhra\" značí vítězství judisty na body (jedno a více wazari) po uplynutí regulérní hrací doby 4 minut. V případě vítězství na ippon je místo \"výhra\" uveden čas, kdy došlo k předčasnému ukončení zápasu. Pokud je čas delší jak 4 minuty, jde o prodloužení a uvádí se vždy čas ukončení zápasu. V prodloužení se zápas ukončuje jakoukoliv bodovanou technikou nebo udělením penalizace (šido). V případě diskvalifikace soupeře (hansokumake) je místo vítězné techniky uvedena zkratka \"yus\" (jusei-gači). V prodloužení zkratka \"yus\" značí ukočení zápasu penalizací.\n\nVítězné techniky jsou v kolonce značený mezinárodně zavedenými zkratkami — uči-mata (uma), tai-otoši (tos), tomoe-nage (tng) apod., u technik v boji na zemi je systém zjednodušen na držení (drž), páčení (páč), škrcení (škrc). Vítězná technika v boji na zemi je doplňena pouze v případě plnohodnotného boje na zemi (ne-waza).\n\nPoznámka k umístění: Judisté se v turnaji umístili pokud výhráli alespoň jeden zápas i v případě, že jim soupeř nenastoupil. Jinak mají v kolonce CP (celkové pořadí) uvedenou účast (úč.)\n\nReference jsou uvedeny pod každou kategorirí zvlášť.\n\n"}
{"id": "1323543", "url": "https://cs.wikipedia.org/wiki?curid=1323543", "title": "Roger Donaldson", "text": "Roger Donaldson\n\nRoger Donaldson (* 15. listopadu 1945, Ballarat, Victoria, Austrálie) je novozélandsko-americký režisér, scenárista, producent a občasný herec. Jeho nejznámějšími filmy jsou \"Bounty\" (1984) s Anthonym Hopkinsem, Melem Gibsonem a Danielem Day- Lewisem, \"Mutant\" (1995) s Benem Kingsleym a Forestem Whitakerem a \"V zajetí rychlosti\" (2005) opět s Anthonym Hopkinsem.\n\nRoger Donaldson se narodil 15. listopadu 1945 v Ballaratu v Austrálii. V roce 1965 emigroval na Nový Zéland, kde začal točit reklamy a seriály.\n\nPrvním výraznějším snímkem byl dokument \"Burt Munro: Offerings to the God of Speed\", který natočil roku 1971. O 34 let později natočil o Burtu Munrovi svůj nejlepší film. Roku 1977 natočil film thriller \"Sleeping Dogs\", což byl jeden z prvních filmů Sama Neila. \n\nDo osmdesátých let vstoupil snímkem \"Nutcase\", který žádný výraznější úspěch nezaznamenal. Zahraniční úspěch však měl až snímkem \"Palác vraků\" (1981). Díky němu se dostal do Hollywoodu.\n\nPrvním americkým filmem byla \"Bounty\" (1984) s Anthonym Hopkinsem, Melem Gibsonem, Danielem Day-Lewisem, Liamem Nessonem a Laurencem Olivierem. Snímek získal nominaci na Zlatou palmu v Cannes, což umožnilo Donaldsonovi dále točit.\n\nPo nevýrazné \"Marii\" (1985) natočil roku 1987 thriller \"Bez východiska\" s Kevinem Costnerem a Genem Hackmanem.\n\nNásledující film bylo drama s prostředí barmanů \"Koktejl\" (1988) s Tomem Cruisem.\n\nKomedie \"Cadillac se slevou\" (1990) Timem Robbinsenem a Robinem Williamsem nebyla příliš úspěšná, proto Donaldson natočil další thriller: \"Bílé písky\" (1992) s Willem Dafoe a Mickey Rourkem, ovšem film opět úspěch nesklidil.\n\nNásledující \"Útěk do Mexika\" (1994) měl silné herecké obsazení (Alec Baldwin, Kim Basingerová, David Morse...), komerčně ale nebyl úspěšný. Ani brutální horor \"Mutant\" (1995) se i přes kvalitní efekty s žádným větším ohlasem nesetkal.\n\nV druhé polovině devadesátých let natočil Donaldson pouze jeden film: \"Rozpoutané peklo\" (1997) s Piercem Brosnanem. I přes průměrnost byl film výdělečný.\n\nV roce 2000 Donaldson natočil snímek \"Třináct dní\" s Kevinem Costnerem o Kubánské krizi. Na vrchol se však dostal až díky filmu \"Test\" (2003) s Al Pacinem a Colinem Farrellem. Poté na Novém Zélandu natočil svůj nejlépe hodnocený film \"V zajetí rychlosti\" (2005) s Anthonym Hopkinsem. Snímku se dostalo dobrého přijetí a i zisky byly uspokojivé. V roce 2008 natočil další film \"Čistá práce\" s Jasonem Stathamem a Davidem Suchetem. Tento krimi film byl dobře přijat.\n\nRoku 2011 natočil Donaldson film \"Vendeta\" s Nicolasem Cagem a Guyem Pearcem. Film byl však průměrný a své zklamání vyjádřili kritici i diváci. Tři roky na to následoval film \"November Man\" s Piercem Brosnanem. Film byl tak trochu klon Jamese Bonda, a proto byl asi tak úspěšný. Roku 2016 měl natočit snímek \"Na západní frontě klid\" podle slavného románu Ericha Marii Remarquea. Film však nevznikl.\n\nNatočil dokument \"Mcclaren\" (2016) o stejnojmeném závodníkovi. Na rok 2018 je plánována premiéru filmu \"Icarus Factor\".\n"}
{"id": "1323559", "url": "https://cs.wikipedia.org/wiki?curid=1323559", "title": "Lili Boulangerová", "text": "Lili Boulangerová\n\nMarie-Juliette Olga „Lili“ Boulangerová (21. srpna 1893, Paříž – 15. března 1918, Mézy-sur-Seine) byla francouzská hudební skladatelka. Stala se první ženskou vítězkou Římské ceny. Zemřela v 24 letech. Byla sestrou hudební skladatelky Nadii Boulangerové.\n"}
{"id": "1323562", "url": "https://cs.wikipedia.org/wiki?curid=1323562", "title": "Rainier I.", "text": "Rainier I.\n\nRainier I. Monacký (1267, Janov – 1314, Neapolské království) byl první suverénní vládce Monaka.\n\nNarodil se roku 1267 v Janově jako nejstarší syn Lanfranca Grimaldiho, francouzského vikáře v Provence a jeho manželky Aurelie Del Carretto (pozdější manželka jeho synovce Francesca Grimaldiho).\n\nPřipojil se k svému nevlastnímu otci aby převzaly hrad na Monacké skále. Tato událost je připomenut a na Státním znaku Monaka, kde dva mniši minorité drží meče (protože Francesco se oblékl za mnicha aby otevřel bránu). Jeho vláda nad Monakem trvala 4 roky.\nPo bitvě u Zierikzee byl jmenován francoizským admirálem.\n\nZa svůj život se oženil dvakrát: poprvé se Salvaticou Del Carretto, s dcerou Giacoma Del Carretto, markýzem z Finale. Spolu měli děti:\n\nPodruhé se oženil s Andriolou Grillo. Manželství zůstalo bezdětné.\n\nZemřel roku 1314 v Neapolském království.\n\n"}
{"id": "1323563", "url": "https://cs.wikipedia.org/wiki?curid=1323563", "title": "Karel I. Monacký", "text": "Karel I. Monacký\n\nKarel I. Monacký (úmrtí 15. srpna 1357, Monako) byl pán Monaka a zakladatel dynastie Grimaldi.\n\nByl nejstarším synem Rainiera I. a jeho první manželky Salvaticy del Carretto. Dne 10. dubna 1301 ovládla Monackou skálu janovská vojska a Karel byl nucen odejít do exilu.\n\nMonackou skálu znovu ovládl po třiceti letech dne 12. září 1331. Po jeho smrti upadla skála znovu pod Janov.\n\nRoku 1346 se stal pánem z Mentonu a roku 1355 pánem z Roquebrune.\n\nDne 29. června 1352 se rozhodl pro spoluvládu se svým strýcem Antonínem a jeho syny Rainierem II. a Gabrielem.\n\nOženil se s Lucchinou Spinola, s dcerou Girarda Spinoly, pána z Dertonne. Spolu měli 8 dětí:\n\nZemřel 15. srpna 1357 v Monaku.\n\n"}
{"id": "1323564", "url": "https://cs.wikipedia.org/wiki?curid=1323564", "title": "Johann Matthäus Bechstein", "text": "Johann Matthäus Bechstein\n\nJohann Matthäus Bechstein (11. července 1757, Waltershausen – 23. února 1822, Dreissigacker) byl německý biolog, ornitolog, entomolog a lesník. V roce 1795 založil lesnickou školu v Waltershausenu, v roce 1800 ho vévoda Saxe-Meiningen jmenoval ředitelem lesnické školy v Dreissigackeru. Vyzýval k ochraně zvířat, která byla v té době považována za škodlivá, například netopýrů. Jeho botanická značka je Bechst. Jeho adoptivním synem byl sběratel pohádek Ludwig Bechstein (jehož synovec Friedrich Wilhelm Carl Bechstein se pak stal zakladatelem známé továrny na výrobu klavírů).\n"}
{"id": "1323573", "url": "https://cs.wikipedia.org/wiki?curid=1323573", "title": "Seznam dílů seriálu Doktorka z Dixie", "text": "Seznam dílů seriálu Doktorka z Dixie\n\nToto je seznam dílů seriálu \"Doktorka z Dixie\". Americký komediálně-dramatický televizní seriál \"Doktorka z Dixie\" měl premiéru v letech 2011–2015 na americké stanici The CW.\n\n<onlyinclude>\n</onlyinclude>\n\n"}
{"id": "1323576", "url": "https://cs.wikipedia.org/wiki?curid=1323576", "title": "Rakouská knižní cena", "text": "Rakouská knižní cena\n\nRakouská knižní cena ( Österreichischer Buchpreis) je rakouské výroční literární ocenění, udělované od roku 2016. Cena vznikla po vzoru podobně koncipované Německé knižní ceny, je však určena pouze autorkám a autorům z Rakouska či těm, kteří v zemi posledních několik let žijí a tvoří. Vítěz, který vzejde z hlasování pětičlenné odborné poroty, je slavnostně vyhlášen vždy v předvečer zahájení vídeňského knižního veletrhu Buch Wien, a odměněn finanční dotací ve výši 20 000 eur. Čtveřice neúspěšných kandidátů si pak odnese po 2 500 eurech.\n\n\n\n\n\n"}
{"id": "1323582", "url": "https://cs.wikipedia.org/wiki?curid=1323582", "title": "Leopold Stolba", "text": "Leopold Stolba\n\nLeopold Stolba (11. listopadu 1863 Vídeň – 17. listopadu 1929 Vídeň) byl rakouský malíř a grafik, zakladatel Vídeňské secese. Narodil se ve Vídni rakouským Čechům. Již jako mladý patnáctiletý hoch začal studovat sochařství na Akademii výtvarných umění ve Vídni Po dokončení studií, v roce 1890, se však věnoval výhradně malbě a grafice, tato změna byla pravděpodobně ze zdravotních důvodů. Jeho redaktorská činnost na časopise \"Ver sacrum\" začala roku 1902, kde jako člen redakční komise napsal řadu příspěvků. Vytvořil několik plakátů pro výstavy Secese či textilních dekorů. Byl také zručným karikaturistou.\n\nDne 17. listopadu 1929 zemřel na plicní tuberkulózu, pochován je na hřbitově v Meidlingu v hrobě označeném B-2-G60.\n"}
{"id": "1323584", "url": "https://cs.wikipedia.org/wiki?curid=1323584", "title": "Dromiceiomimus", "text": "Dromiceiomimus\n\nDromiceiomimus (\"napodobitel emua\") byl rod teropodního dinosaura z čeledi Ornithomimidae. Žil na území kanadské provincie Alberty v období pozdní svrchní křídy. Typový taxon, \"D. brevitertius\", byl původně popsán jako zástupce rodu \"Struthiomimus\". Přeřazení provedl Dale Russell roku 1972, kdy pro něj určil rod \"Dromiceiomimus\" (syn. \"Struthiomimus ingens\" a \"Dromiceimimus brevitertius\") a souběžně s tím přeřadil do rodu rovněž \"Ornithomimus samueli\", a to pod jménem \"Dromiceiomimus samueli\". Od ornithomima jej měly odlišovat odlišné proporce končetin. Tato systematika však byla později několikrát popírána (Makovicky et al., Nicholls a Russell) a rod \"Dromiceiomimus\" byl považován za synonymum pro ornitomima, přesto jej někteří autoři nadále považovali za platný taxon.\n\nV říjnu 2018 byla publikována vědecká studie s popisem exempláře \"UALVP 16182\" , který obsahuje dostatek diagnostických znaků pro fylogenetickou analýzu. Výzkum tohoto jedince dokládá, že \"D. brevitertius\" by mohl být skutečně vědecky platný (validní) taxon.\n\n"}
{"id": "1323593", "url": "https://cs.wikipedia.org/wiki?curid=1323593", "title": "Emmanuel Abbo", "text": "Emmanuel Abbo\n\nMons. Emmanuel Abbo (* 17. července 1969, Mbe) je kamerunský římskoaktolický kněz a biskup diecéze Ngaoundéré.\n\nNarodil se 17. července 1969 v Mbe.\n\nTeologii a filosofii studoval ve vntitrodiecézním Vyšším semináři \"Saint Agustin\" diecéze Maroua-Mokolo. Dne 19. června 1999 byl arcibiskupem Félixem del Blanco Prieto vysvěcen na jáhna. Na kněze byl vysvěcen 14. června 2000 biskupem Jeanem-Marie-Josephem-Augustinem Pasquier a byl inkardinován do diecéze Ngaoundéré. Poté studoval ekonomii na Katolické univerzitě Střední Afriky kde získal licenciát.\n\nSloužil jako farní vikář v katedrálním chrámu, diecézní sekretář pro katolickou výuku, kněz farnosti svatého Petra v Gada-Mabanga, diecézné ekonom, diecézní ředitel charity a biskupský vikář.\n\nRoku 2015 byl zvolen apoštolským administrátorem diecéze Ngaoundéré.\n\nDne 15. března 2016 jej papež František ustanovil diecézním biskupem stejné diecéze. Biskupské svěcení přijal 30. dubna 2016 z rukou arcibiskupa Piera Pioppa a spolusvětitelé byli arcibiskup Antoine Ntalou a biskup Barthélemy Yaouda Hourgo.\n\n"}
{"id": "1323596", "url": "https://cs.wikipedia.org/wiki?curid=1323596", "title": "Mount Ouray", "text": "Mount Ouray\n\nMount Ouray je jeden z nejjižněji položených vrcholů pohoří Sawatch Range. Nachází se na hranici okresů Chaffee County a Saguache County, ve středním Coloradu, ve Spojených státech amerických.\nSe svoji výškou 4 258 metrů je Mount Ouray dvacátou sedmou nejvyšší horou Colorada a čtyřicátou devátou nejvyšší horou Spojených států amerických. Hora leží přibližně 120 km jihozápadně od města Colorado Springs v oblasti lesů San Isabel National Forest.\n"}
{"id": "1323597", "url": "https://cs.wikipedia.org/wiki?curid=1323597", "title": "Jan Jakob", "text": "Jan Jakob\n\nJan Jakob (* 2. prosince 1982 Vsetín) je český politik, od roku 2016 zastupitel Středočeského kraje, od roku 2010 starosta města Roztoky a od roku 2019 místopředseda TOP 09.\n\nPo maturitě na gymnáziu studoval v letech 2001–2006 národní hospodářství na Vysoké škole ekonomické v Praze a paralelně politologii na Masarykově univerzitě v Brně (2002–2004). Ze Vsetína se přestěhoval do Prahy a následně do Roztok.\n\nJan Jakob je ženatý a vychovává čtyři děti. K jeho zálibám patří zahradničení, vaření a uzení domácích specialit. Je spoluautorem kuchařky pro děti.\n\nV letech 2003–2005 byl tajemníkem senátorského klubu KDU-ČSL, 2005–2009 tajemníkem \"Stálé komise Senátu pro sdělovací prostředky\".\n\nPo vzniku TOP 09 působil od října 2009 do listopadu 2010 jako její tiskový mluvčí. 10. listopadu 2010 byl zvolen starostou města Roztoky, kde byla během jeho starostování mimo jiné postavena nová budova základní školy s tělocvičnou. Post obhájil i po volbách do obecních zastupitelstev v roce 2014, ve kterých získalo uskupení \"TOP 09 a nezávislí pro Roztoky a Žalov\" rekordní počet mandátů.\n\nV říjnu 2016 uspěl ve volbách do zastupitelstva Středočeského kraje. 3. února 2017 se stal novým předsedou středočeské krajské organizace TOP 09. Ve volbách do Poslanecké sněmovny PČR v roce 2017 kandidoval za TOP 09 na druhém místě kandidátky ve Středočeském kraji.\n\nPůsobí jako předseda \"Expertní komise TOP 09 pro samosprávu, obce – města, krajskou a komunální samosprávu\" a místopředseda \"Klubu starostů TOP 09\". V listopadu 2019 byl zvolen místopředsedou TOP 09 (získal 118 hlasů).\n\n"}
{"id": "1323601", "url": "https://cs.wikipedia.org/wiki?curid=1323601", "title": "Hřbitov Stoney Royd", "text": "Hřbitov Stoney Royd\n\nHřbitov Stoney Royd je anglikánský hřbitov v Halifaxu, ve West Yorkshire, v Anglii.\n\nStoney Royd House byl zděný dům postavený pro Christophera Rawsona, třetího syna Johna Rawsona z Boltonu. Byl zbořen v druhé polovině 20. století. Jedna z jeho původních bran zůstává součástí hřbitova. V roce 1860 zakoupila společnost Halifax Corporation místo, které se stalo hřbitovem. Edward Milner vyhrál soutěž o návrh jeho podoby. Byl otevřen v roce 1861 a severní část byla vysvěcena 11. září 1862. Jižní část byla určena pro nonkonformní pohřby.\n\nByly postaveny dvě kaple: jedna pro anglikánskou církev a druhá pro nonkonformní pohřby. Anglikánská kaple byla novogotická stavba s věží a polygonální apsidou. V roce 1973 ministerstvo životního prostředí zařadilo kapli mezi památky II. třídy. V roce 2007 se její střecha zhroutila v bouři a část byla později zbourána. Věž zůstala zachována.\n\nJe zde 77 hrobů válečných obětí, které spravuje Commonwealth War Graves Commission.\n"}
{"id": "1323602", "url": "https://cs.wikipedia.org/wiki?curid=1323602", "title": "Jaime Cristóbal Abril González", "text": "Jaime Cristóbal Abril González\n\nMons. Jaime Cristóbal Abril González (* 17. července 1972, El Espino) je kolumbijský římskokatolický kněz a pomocný biskup arcidiecéze Nueva Pamplona.\n\nNarodil se 17. července 1972 v El Espino.\n\nTeologii a filosofii studoval ve Vyšším semináři v Tunje. Na Papežském Atheneu svatého Anselma v Římě získal licenciát z liturgie. Na kněze byl vysvěcen 10. února 1996 a byl iknardinován do arcidiecéze Tunja.\n\nPůsobil jako farní vikář ve farnosti San Miguel Arcángel v Paipě, kaplan a profesor v \"Armando Solano\" v Tunje, farní administrátor farnosti \"El Divino Niño\" v El Manzano, farnosti \"Santa Rita\" v Tutě a \"María Auxiliadora\" v Tunje, dále jako formátor ve vyšším semináři, arcidiecézní promotor a fárář katedrálního chrámu.\n\nDne 16. dubna 2016 jej papež František jmenoval pomocným biskupem arcidiecéze Nueva Pamplona a titulárním biskupem z Putie v Byzaceně.. Biskupské svěcení přijal 4. června 2016 z rukou arcibiskupa Luise Madrida Merlana a spolusvětitelé byli arcibiskup Luis Augusto Castro Quiroga a arcibiskup Ettore Balestrero.\n\n"}
{"id": "1323604", "url": "https://cs.wikipedia.org/wiki?curid=1323604", "title": "Avro", "text": "Avro\n\nAvro byl britský letecký výrobce, který založili bratři Alliott Verdon Roe a Humphrey Verdon Roe 1. ledna 1910 v Manchesteru. Během 53 let své existence zůstalo sídlo společnosti povětšinou v Lancashire.\n\nZa první světové války se zde vyráběl úspěšný typ Avro 504, který jako cvičný sloužil do roku 1933.\n\nPo rozmachu objednávek během první světové války nastal v době míru jejich nedostatek, což způsobilo závažné finanční problémy. V srpnu 1920 bylo tedy 68,5% akcií firmy Avro získáno společností Crossley Motors, která naléhavě potřebovala další tovární prostor pro výrobu automobilových karoserií. V roce 1928 prodala společnost Crossley Motors firmu Avro holdingu Armstrong Siddeley. V roce 1928 A.V. Roe ze společnosti, kterou kdysi založil, odstoupil a založil novou společnost Saunders-Roe, která byla zaměřena na hydroplány a vznášedla. V roce 1935 se společnost Avro stala dceřinou společností firmy Hawker Siddeley. Během druhé světové války společnost Avro vyráběla slavný bombardér Avro Lancaster a po válce Avro Vulcan, nesoucí pumu Avro Blue Steel.\n\nV červenci 1963 ji pohltila společnost Hawker Siddeley Aviation a název Avro se přestal používat.\n\n"}
{"id": "1323608", "url": "https://cs.wikipedia.org/wiki?curid=1323608", "title": "Spektrální průtoková cytometrie", "text": "Spektrální průtoková cytometrie\n\nSpektrální průtoková cytometrie (\"spectral flow cytometry\") je technikou založenou na konvenční průtokové cytometrii, kde spektrograf a vícekanálové detektory (obvykle CCD) nahrazují tradiční zrcadla, optické filtry a fotonásobící trubice (PMT). Průtoková cytometrie umožňuje rychlý sběr a analýzu víceparametrových dat na jednotlivých buňkách nebo částicích. Moderní spektrální průtoková cytometrie představuje několik možností nastavení přístrojů a analýzy dat, jejichž výběr je nakonec určen potřebami biologických aplikací. Rychlost analýzy, citlivost a spektrální rozlišení jsou často konkurenčními úvahami, které musí být vyváženy s ohledem na potřeby biologické aplikace. Pokud jde o konvenční průtokovou cytometrii, měření vysokou rychlostí znamená kratší časy měření se sníženým časem osvětlení a nekvalitním rozlišením. Při spektrální průtokové cytometrii vede vyšší rozlišení k tomu, že stejné množství světla je distribuováno na více detekčních prvků, což vede k menšímu počtu fotonů na jedno měření.\n\nSystém s disperzním optickým systémem poskytuje jednodušší nastavení a zároveň nabízí možnost použití většího počtu parametrů měření. Konvenční systémy byly vyvinuty tak, aby nabízely vyšší počet současně měřitelných parametrů: systémy až s 19 parametry, přímý rozptyl, boční rozptyl a více fluorescenčních kanálů, ale vyžaduje to více PMT, filtru, laserů, vícenásobné fluorochromové štítky a selektivní zrcadla vlnové délky. Problém, který vzniká při pokusu o rozšíření těchto systémů na více kanálů, je kromě nákladů a provozních výzev, obecně fluorescenční charakteristiky fluoroforů. S použitím více fluorescenčných fluoroforů dochází k více překryvům a je obtížné rozlišit jednotlivé signály na různých kanálech parametrů. Použití spektrografu se spektrálními dekonvolučními algoritmy má potenciál pro komplexnější a flexibilnější přístup k vícebarevným nebo multiparametrickým analýzám.\n\nKlíčové technologické vývoje přidaly nový impuls k vývoji spektrální průtokové cytometrie (SFC). Jedním z nich je dostupnost fluorescenčních nanokrystalů s jejich charakteristickými širokými absorpčními pásmy a relativně úzkými emisními pásmy a vývoj detektorů elektronového násobení CCD s mnohem vyšší citlivostí. Cílem systémů SFC je poskytovat vysokorychlostní analýzy a nakonec možnost třídění buněk. V současné době je míra analýz pro spektrální průtokové systémy poměrně pomalá, což bude jednou z klíčových výzev v rozvoji této technologie.\n\nZájem o měření úplných fluorescenčních spekter buněk v průtokové cytometrii lze vysledovat až do počátečních dnů průtokové cytometrie, s mnoha pozoruhodnými snahami o vývoj nástrojů, které používají nejmodernější detektory, elektroniku a software. Obecně platí, že tyto počáteční snahy používaly disperzní optiku, jako jsou hranoly, aby rozptýlily světlo na detektorové pole, což bylo často omezujícím faktorem výkonu. Nejstarší zmínky o cytometrii použili přístup k měření průměrných spekter mnoha částic, zatímco pozdější detektory umožnily měření spekter jednotlivých částic. Alternativní přístupy zahrnovaly použití skenovacího monochromátora a fotonásobící trubice pro postupné měření při různých vlnových délkách, které umožnily měření průměrných populačních spekter s relativně vysokým rozlišením. Kompromisy mezi rychlostí, citlivostí a spektrálním rozlišením omezily dopad těchto časných systémů, avšak v posledních letech zlepšování optiky, detektorů a datových systémů umožnilo vývoj spektrálních průtokových cytometrů, které mohou rutinně provádět rychlé a citlivé měření s vysokým rozlišením buněk a jiných částic.\n\nHydrodynamický tok tekutiny se používá jako plášť, který je zaměřen na tok s užším průměrem, který vede k oddělení buněk. Laser se používá k excitaci spektroskopicky aktivních míst buněk. Obvykle se měří dva parametry rozptylu: 1) rozptyl dopředného směru od zdroje laseru (\"forward scatter\") a 2) rozptyl bočních ploch (\"side scatter\"). Spolu s nimi jsou detekované spektroskopické signály, které jsou obvykle fluorescenční signály z různých fluorochromů; tyto signály jsou odebírány v bočním kanálu obvykle 90° směrem ke směru excitačního laseru.\n\nV konvenčním průtokovém cytometru jsou fluorescenční signály odděleny do zvláštních pásem za použití řady filtrů a dichroických zrcadel a každý jednotlivý kanál je měřen pomocí PMT. Avšak v spektrálním průtokovém cytometru se rozptýlené boční světlo včetně fluorescence shromažďuje a spojí do spektrografu – buď přímo nebo prostřednictvím optického vlákna – kde je celý světelný signál rozptýlen a zobrazen jako spektrum s vysokým rozlišením na CCD nebo vícekanálovém detektoru.\n\nKromě obecných úvah o návrhu a provedení konvenčních experimentů s průtokovou cytometrií, včetně titračních činidel a včetně vhodných kalibračních a kontrolních vzorků, zahrnuje spektrální průtoková cytometrie několik dalších úvah včetně spektrální kalibrace. Zatímco většina principů analýzy dat pro konvenční průtokovou cytometrii je relevantní, analýza spektrálních dat poskytuje další výzvy a příležitosti pro extrakci vzorků biologické informační formy. \n\nObrazové spektrografy propojené s detektory, jako jsou CCD, jsou obecně kalibrovány pomocí nízkotlakých rtuťových, argonových a xenonových výbojek s charakteristickými a dobře charakterizovanými spektry. Získají se spektra, přidělují se „peaky“ (vrcholy) a je naměřen graf pixelů v závislosti na vlnové délce pro interpolaci spektrálního rozsahu detektoru.\n\nVývoj biologických aplikací spektrální průtokové cytometrie je stále v počáteční fázi, přičemž většina dosud publikovaných prací je ve formě demonstračních nebo validačních studií. Důležitou první zkouškou pro přístroj je tedy analýza referenčních nebo kalibračních kuliček. Například polymerní mikrosféry impregnované různými fluorochromy byly použity k prokázání fluorescenční detekce na časné generaci spektrometrického průtokového cytometru s vysokým rozlišením. Značky pro zachycení protilátek jsou také široce používány v konvenční průtokové cytometrii pro kalibraci a jako kompenzační referenční standardy a tyto byly použity podobným způsobem pro spektrální průtokovou cytometrii. Imunofluorescenční detekce je pravděpodobně největší třídou aplikací průtokové cytometrie a bylo prokázáno použití spektrální průtokové cytometrie pro imunofluorescenci mononukleárních buněk periferní krve (PBMCs) s použitím vysokorychlostního spektrometrického průtokového cytometru na bázi PMT, stejně jako systém s pomalejší rychlostí a vysokým rozlišením .\n"}
{"id": "1323611", "url": "https://cs.wikipedia.org/wiki?curid=1323611", "title": "Kathrin Röggla", "text": "Kathrin Röggla\n\nKathrin Röggla (* 14. června 1971, Salzburg) je rakouská spisovatelka, žijící v Berlíně. Platí za literátku, v jejímž díle se odráží jak politická, tak i vysoce morální stránka věci.\n\nV roce 1989 započala studium germanistiky a žurnalistiky v rodném Salzburgu, v kterém pokračovala i v roce 1992, tj. po jejím přechodu do Berlína, kde také v roce 1999 studium úspěšně ukončila. Ze Salzburgu odešla, protože chtěla žíti ve velkoměstě, např. v New Yorku, nakonec se usadila i kvůli jazykové příbuznosti v Berlíně. \n\nV roce 1995 uveřejnila svoji literární prvotinu \"Niemand lacht rückwärts\". Jako literátka, vyrůstající na textech tzv. Vídeňské skupiny, oslovená rakouským básníkem a dramatikem Ernstem Jandlem, se věnuje jak psaní prozaických útvarů, tak i divadelních a rozhlasových her. \n\n\n"}
{"id": "1323612", "url": "https://cs.wikipedia.org/wiki?curid=1323612", "title": "Giovanni Accolla", "text": "Giovanni Accolla\n\nGiovanni Accolla (* 29. srpna 1951, Syrakusy) je italský římskokatolický kněz a metropolitní arcibiskup arcidiecéze Messina–Lipari–Santa Lucia del Mela.\n\nNarodil se 29. srpna 1951 v Syrakusách.\n\nTeologické a filosofické vzdělání získal v Arcibiskupském semináři v Syrakusách. Na kněze byl vysvěcen 16. dubna 1977 a inkardinován do arcidiecéze Syrakusy.\n\nPůsobil jako pomocný vikář farnosti katedrálního chrámu a kurie, ekonom diecéze a ředitel diecézní charity, ekonom \"Studio Teologico San Paolo\" v Catanii, kněz farnosti \"San Giacomo ai Miracoli\" v Ortigii či jako předseda společenství \"Sant’Angela Merici\".\n\nDne 20. října 2016 jej papež František jmenoval maetropolitní arcibiskupem arcidiecéze Messina–Lipari–Santa Lucia del Mela. Biskupské svěcení přijal 7. prosince 2016 z rukou arcibiskupa Salvatoreho Pappalarda a spolusvětitelé byli arcibiskup Salvatore Gristina, arcibiskup Corrado Lorefice, kardinál Francesco Montenegro, kardinál Paolo Romeo a arcibiskup Giuseppe Costanzo.\n\n"}
{"id": "1323617", "url": "https://cs.wikipedia.org/wiki?curid=1323617", "title": "Beast in Black", "text": "Beast in Black\n\nBeast in Black je mezinárodní heavymetalová hudební skupina založená ve Finsku v roce 2015 bývalým kytaristou skupiny Battle Beast, Antonem Kabanenem. Svůj první koncert odehrála hned v roce 2015 jako předskokan kapely Nightwish. Během léta 2017 bylo dokončeno nahrávání debutového alba \"Berserker\", jež bylo vydáno v listopadu téhož roku pod vydavatelstvím Nuclear Blast. Deska se téměř hned po vydání dostala do různých evropských hitparád a skupina v rámci její podpory absolvovala jako předkapela několik evropských turné. Na začátku roku 2019 bylo vydáno \"From Hell with Love\", k němuž skupina plánuje uspořádat headline turné.\n\nKabanen, který je v Beast in Black hlavním skladatelem, hudebně navázal na svoji tvorbu z Battle Beast; jde tedy o mix klasického heavy metalu a popové hudby z osmdesátých let. Popové prvky jsou reprezentovány především jednoduchými klávesami. Zpěvák Yannis Papadopoulos v písních užívá mnoho hlasových poloh, od vysokých ženských až po ostré nízké tóny.\n\nO založení Beast in Black začal finský kytarista Anton Kabanen přemýšlet v roce 2014, když mu bylo jasné, že se schyluje k rozdělení jeho cest s kapelou Battle Beast. Když byl na začátku roku 2015 z této skupiny vyhozen, začal shánět muzikanty do své nové kapely. Postupně se tedy ke skupině připojil zpěvák Yannis Papadopoulos, kytarista Kasperi Heikkinen, baskytarista Mate Molnar a bubeník Sami Hänninen. První koncert v této sestavě odehráli Beast in Black ještě ten samý rok jako předskokan kapely Nightwish. Nahrávání debutové desky zažalo během poloviny roku 2016 ve Finsku, z důvodů rozdílných národností členů skupiny ale probíhalo s nějakými přestávkami. Společného nahrávání se nezúčastnil pouze Mate Molnar, který své party nahrál v domácím studiu v Maďarsku. Deska, která byla kompletně dokončena během léta 2017, vyšla na podzim roku 2017 pod vydavatelstvím Nuclear Blast. Hlavní skladatel Kabanen na ní hudebně navázal na svojí tvorbu u Battle Beast. Jedná se tedy o kombinaci popové hudby z osmdesátých let a heavy metalu. Velký prostor dostaly klávesové prvky, které zní poměrně pompézně. Kabanen si dle vlastních slov uvědomuje, že jsou „jednoduché a podlézavé“, zároveň dodává, že se mu to tak líbí.\n\nDebutová deska se setkala s velkým prodejním úspěchem; umístila se na sedmé příčce finské hitparády Suomen virallinen lista, bodovala také ve Švédsku, Německu, Velké Británii nebo ve Švýcarsku. V rámci podpory desky měli Beast in Black naplánované turné jako předkapela skupiny W.A.S.P., byli ovšem nuceni ho předčasně opustit a zrušit zbývající vystoupení. Dle oficiálního vyjádření Beast in Black nebyly vůči skupině splněny závazky, které byly domluveny. Kabanen toto prohlášení doplnil, že W.A.S.P. po nich chtěli peníze za umožnění hrát v roli předkapely a následně jim mimo jiné nedovolili uskutečnit zvukovou zkoušku před koncerty. Během prosince roku 2017 proběhlo krátké turné po Německu v roli předkapely skupiny Beyond the Black. Na začátku roku 2018 proběhlo turné jako podpora kapely Rhapsody Reunion, během něhož začala skupina s pracemi na dalším studiovém albu. Před začátkem turné také skupinu z rodinných důvodů opustil bubeník Sami Hänninen, místo kterého byl přijat Atte Palokangas. Během podzimu Beast in Black vystupovali jako předkapela na evropském turné finské skupiny Nightwish.\n\nNa začátek roku 2019 skupina uspořádala své první headline evropské turné. Předtím ještě v únoru vydala své v pořadí druhé studiové album \"From Hell with Love\". Při jeho psaní se Kabanen nechal inspirovat animovanými seriály z osmdesátých a devadesátých let 20. století. Deska se umístila na šesté pozici v německé hitparádě Media Control Charts. Na zimní evropského turné na podzim navázala jeho druhá část, během níž skupina vystoupila též v pražském klubu MeetFactory.\n\nHlavní skladatel Anton Kabanen v Beast in Black navázal na svojí tvorbu ve skupině Battle Beast. Žánrově se tedy jedná o mix popové hudby osmdesátých let a heavy metalu. Velkým představitelem popové hudby v repertoáru Beast in Black je skladba „Crazy, Mad, Insane“. Pro zvuk kapely jsou charakteristické především klávesy a zpěv Yannise Papadopoulose, specifické jsou ovšem také kytary. Klávesy zní poměrně pompézně, zároveň jsou také „jednoduché a podlézavé“. Kabanen si toto dle svých slov uvědomuje a líbí se mu to. Papadopoulos ve skladbách uplatňuje velké množství hlasových poloh, a to od vysokých téměř žensky znějících až po ostré tóny.\n\n\n\n"}
{"id": "1323619", "url": "https://cs.wikipedia.org/wiki?curid=1323619", "title": "Ksenia Solo", "text": "Ksenia Solo\n\nKsenia Solo (* 8. října 1987 Riga, Lotyšská SSR) je litevsko-kanadská herečka, která je známá ztvárněním postavy Mackenzie \"Kenzi\" Malikov v seriálu \"Dívka odjinud\". Také ztvárnila postavu Peggy Shippen v \"\" či \"Natashu\" v americkém seriálu \"Změna je život\" a Shay Davydov ve třetí řadě \"Orphan Black\".\n\nKsenia se narodila v Rize v Lotyšské SSR. Byla vychována v Torontu, kam se v pěti letech přestěhovala s rodinou. Do 14 let studovala balet, avšak po zranění zad přestala. Její matka je bývala balerína.\n\nSolo hrála Zoey Jones v APTN seriálu \"renegadepress.com\". V letech 2005 a 2006 získala Gemini Award v kategorii Nejlepší výkon v programu nebo seriálu pro děti či mládež (Best Performance in a Children's or Youth Program or Series) za její práci v seriálech a show. Objevila se také v několika jiných kanadských seriálech a filmech. Mezi ně patří například \"Sousedské peklo\", \"Stav nouze\" a \"Kojak\".\n\n"}
{"id": "1323620", "url": "https://cs.wikipedia.org/wiki?curid=1323620", "title": "Lidový umělec Ruské federace", "text": "Lidový umělec Ruské federace\n\nLidový umělec Ruské federace (: Народный Артист Российской Федерации) je nejvyšší umělecký titul v Rusku. Je propůjčován na základě prezidentského rozkazu o čestných titulech č. 1341 ze dne 30. prosince 1995. Udělování titulu je spojeno s oficiálním vládnoucím režimem a \nvychází vždy z prezidentské pravomoci. Titul má čestný charakter a oceněný dostává odznak, který může nosit. Vedle tohoto nejvyššího uměleckého titulu existuje nižší titul zasloužilý umělec Ruské federace.\n"}
{"id": "1323626", "url": "https://cs.wikipedia.org/wiki?curid=1323626", "title": "Buk u Krásné Lípy", "text": "Buk u Krásné Lípy\n\nBuk u Krásné Lípy je památný strom - buk lesní (\"Fagus sylvatica\") v Krušných horách. Roste v remízku na mírném svahu východně od silnice Krásná Lípa – Šindelová, zhruba 200 m jihovýchodně od kostela v Krásné Lípě.\n\nStrom má mohutnou a hustou, odspodu zavětvenou korunu s dlouhými paprskovitými větvemi.\nObvod kmene měří 385 cm, koruna stromu sahá do výšky 20 m (měření 2014).\nJe chráněn od roku 2016 především pro vysokou estetickou hodnotu a strom významný stářím a vzrůstem. Jedná se o buk lesní, který je v Krušných horách původní.\n\n"}
{"id": "1323629", "url": "https://cs.wikipedia.org/wiki?curid=1323629", "title": "Ramenki (stanice metra v Moskvě)", "text": "Ramenki (stanice metra v Moskvě)\n\nRamenki () je stanice moskevského metra.\n\nStanice Ramenki se nachází pod křižovatkou ulic \"Mičurinskij prospekt\" () a \"Vinnickaja ulica (Винницкая улица)\" v jihozápadni části města. Jedná se o stanici mělce založenou s dvěma podzemními vestibuly, které jsou s nástupištěm spojené eskalátory. Oba dva jsou navíc propojeny s oběma stranami ulice Mičurinskij prospekt. Jedná se o dočasnou konečnou stanici na Kalininsko-Solncevské lince do té doby, než dojde k jejímu dalšímu prodloužení jihozápadním směrem do stanice Rasskazovka.\n\n"}
{"id": "1323632", "url": "https://cs.wikipedia.org/wiki?curid=1323632", "title": "Tulipani: Liefde, Eer en een Fiets", "text": "Tulipani: Liefde, Eer en een Fiets\n\nTulipani, Liefde, Eer en een Fiets je nizozemský komediální film scenáristy Petera van Wijka a režiséra Mikea van Diema. Byl vybrán institutem EYE Film Institute Netherlands jako jeden z osmi potenciálních nizozemských filmů pro kategorie \"Nejlepší cizojazyčný film\" na 90. ročník udílení Oscarů. Nicméně byl nakonec místo něj vybrán film \"Layla M\".\n\n\n"}
{"id": "1323635", "url": "https://cs.wikipedia.org/wiki?curid=1323635", "title": "Etah", "text": "Etah\n\nEtah () je zaniklá osada v kraji Avannaata v Grónsku. Nachází se u fjordu Foulk, ústícího do Naresova průlivu, blízko Sobího mysu. Osada byla používána jako začáteční bod v expedicích na severní pól. Byla založena v roce 1865 a sloužila jako základna pro mnoho polárníků, např. pro Knuda Rasmussena a Roberta Pearyho. Nejbližší nyní obydlená osada, Siorapaluk, se nachází asi 73 km na jihovýchod. Zanikl v roce 1953.\n\nLidé se z Etahu odstěhovali do Pituffiku kvůli velice chladnému podnebí a nepříznivému počasí. V roce 1984 se několik obyvatel Qaanaaqu pokusilo osadu obnovit, avšak neúspěšně, jelikož nebyli schopni lovem uživit sebe a své rodiny. Dnes je Etah vyhledáván pouze lovci kvůli množství mrožů a ledních medvědů.\n"}
{"id": "1323637", "url": "https://cs.wikipedia.org/wiki?curid=1323637", "title": "Robert Říčka", "text": "Robert Říčka\n\nRobert Říčka (* 20. června 1989 v Havířově) je český hokejový útočník.\n\nNarodil se v Havířově, kde také začínal s hokejem. Již v mládežnických kategorií patřil k hlavních tahounům klubu. V dorostenecké kategorii se stal lídrem v kanadském bodování a v sezoně 2005/06 dopomohl týmu se dostal do nejvyšší soutěže. Poprvé nakoukl k seniorskému hokeji v ročníku 2007/08, tehdy působil Havířov pod názvem Panthers ve druhé nejvyšší soutěži. V juniorském věku působil převážně v juniorské nejvyšší soutěži, ve které měl více než jeden bod za zápas. Ročník 2009/10 hrál častěji za A-tým než v předešlých dvou sezonách, ale v průběhu ročníku předčasně ukončil činnost v první lize A tým. Sezonu tak dokončil v juniorské soutěži která byla zachována a odehrál celkem šest zápasů za nedaleký klub HC Orlová. Havířovský klub byl obnoven hned následující ročník, již pod novým názvem AZ Havířov a nižší soutěži. Tam se Robert Říčka stal dvakrát nejproduktivnějším hráčem klubu (2010/11 a 2011/12) a i v následujících ročnících byl hlavní hvězdou klubu. Ročník 2012/13 musel kvůli zranění vynechat převážnou část sezony, ale do playoff a baráže byl již připraven a pomohl klubu postupu do první ligy. V prvoligové scéně za AZ odehrál dvě necelé sezony, v průběhu ročníku 2014/15 si jej vyhlédl extraligový Zlín, ke kterému odešel na hostování. Ve Zlíně se hned chytil a stal se s jedenácti brankami třetí nejlepší střelec v týmu. V následující sezoně prodloužil hostování až do konce sezony ve Zlíně. V produktivitě si přilepšil oproti loňské sezoně a s 18 vstřelenými goly byl druhým nejlepším střelcem týmu, jedna branka mu chyběla na lotyšského útočníka Robertse Bukartse. Třetí a poslední ročník ve Zlíně se produktivně zhoršil, trenér reprezentace Josef Jandač ho nominoval na reprezentační turnaj Euro Hockey Tour. Po skončení kontraktu měl nabídku z Třineckých Ocelářů, ale nakonec se dohodl na smlouvě s Pražským klubem HC Sparta Praha. První zápas za Spartu odehrál proti Pardubicím, ve kterém pomohl k vítězstvím 2:3 jednou brankou. \n\nJeště před vstupem do profesionální soutěže, si Robert Říčka a jeho kamarád a spoluhráč z Havířova a Zlína Jan Maruna přivydělávali po brigádách např. jako noční hlídač objektu, nebo ve skladu pneumatik a chodili po různých fabrikách. \n\n\n"}
{"id": "1323640", "url": "https://cs.wikipedia.org/wiki?curid=1323640", "title": "Hřbitov Grove Park", "text": "Hřbitov Grove Park\n\nHřbitov Grove Park je hřbitov v Chinbrooku, v Lewishamu, v Londýně, který byl otevřen v roce 1935. Nachází se poblíž Grove Park na Marvels Lane, mezi Chinbrook Meadows a Marvels Wood, SE12.\n\nHřbitov Grove Park byl vyhlášen anglickou památkou v listopadu 2003 jako krajina zvláštního historického významu (stupeň II). Park má zvláštní pečlivě plánované uspořádání, specifické pro třicátá léta. Obsahuje 56 vojenských hrobů z druhé světové války; ti, jejichž hroby nejsou označeny náhrobními kameny, jsou uvedeni na pamětní zdi na pozemku uprostřed hřbitova.\n"}
{"id": "1323642", "url": "https://cs.wikipedia.org/wiki?curid=1323642", "title": "Roman Karl Scholz", "text": "Roman Karl Scholz\n\nRoman Karl Scholz (16. ledna 1912 Šumperk (Mährisch Schönberg) – 10. května 1944 Vídeň) byl rakouský katolický kněz, augustinián, básník, spisovatel a protinacistický odbojář. Byl popraven nacisty v roce 1944.\n\nKarl Scholz se narodil v Šumperku jako nemanželský syn tovární dělnice Josefy Scholzové. Byl vychováván svými prarodiči. Vystudoval šumperské německé gymnázium a již zde se agažoval ve skupině katolické mládeže hnutí \"Staffelstein\". Ihned po maturitě v roce 1930 byl přijat jako novic do augustiniánského kláštera v Klosterneuburgu. Tam studovala velká část budoucích kněží německé národnosti z Čech a Moravy (v období mezi dvěma válkami byla třetina zdejších seminaristů z Československé republiky.) Zde přijal řádové jméno Roman. Dne 28. srpna 1934 složil řeholní sliby a 25. května 1936 byl vysvěcen na kněze. Svou první mši (primici) sloužil v Šumperku.\n\nMěl veliké nadání na řeči, ovládal celkem jedenáct jazyků.\n\nV letech 1936-1938 působil jako kaplan ve Vídni - Heiligenstadtu. V roce 1938 vyučoval náboženství na gymnáziu v Klosterneuburgu. Od roku 1939 byl docentem teologie a filosofie v klášterní škole v Klosterneuburgu. Na všech těchto místech využívali Scholzovi nadřízení jeho talentu pro práci s mládeží.\n\nJiž jako student se zajímal o nacionalistické hnutí sudetských Němců. Podle vyšetřovacích protokolů soudního procesu z roku 1944 vedl v letech 1935-1938 tajnou buňku sympatizantů s NSDAP v klášteře Klosterneuburg. V roce 1938 podal přihlášku do strany, ale jako kněz se nemohl stát jejím členem. \n\nO změně jeho názoru na nacionálně-socialistickou ideologii není dost podkladů. Některé zdroje uvádějí, že názor změnil již v roce 1936, kdy se zúčastnil říšského sjezdu NSDAP v Norimberku; údajně tehdy pochopil zrůdnost nacistické ideologie a stal se naopak odpůrcem nacismu. S tím je ale v rozporu skutečnost, že v květnu 1938 podal přihlášku do NSDAP. Když ale byla v tomtéž roce nacisty zakázána náboženská výuka, začal organizovat volně přístupné biblické hodiny. Na jejich základě založi spolu s Viktorem Reimannem tajnou organizaci \"Deutsche Freiheitsbewegung\" (Nemecké hnutí za svobodu), na podzim 1939 přejmenované na \"Österreichische Freiheitsbewegung\" (ÖFB). Byla to první nekomunistická odbojová skupina v Rakousku. Mezi členy tohoto hnutí patřil i básník a student teologie Hanns Georg Heintschel-Heinegg. Hnutí šířilo protinacistické letáky, pořádalo informační akce a osobní agitaci. V červnu roku 1940 se hnutí spojilo s dalšími dvěma ilegálními katolickými skupinami, vedenými Jakobem Kastelicem a Karlem Ledererem. V červenci 1940 bylo hnutí prozrazeno, když herec Burgtheatru Otto Hartmann udal své druhy Gestapu.\n\nV létě 1938 a 1939 navštívil Scholz Velkou Británii, kde se pokoušel díky svým předešlým kontaktům najít spojení na konzervativní politiky a získat hmotnou podporu pro své hnutí. Dále jednal se sovětským a americkým konzulem v Bratislavě a podle obžaloby byl také ve styku s osobami ve Švýcarsku a v Maďarsku.\n\nDne 22. července 1940 bylo zatčeno 121 členů hnutí. Scholz byl zatčen v klášteře v Klosterneuburku. Během následujících čtyř let prošel celkem patnácti káznicemi. V soudním procesu, který proběhl v době od prosince 1943 do března 1944, byl odsouzen k smrti jako jednen z jedenácti čelných představitelů hnutí. Rozsudek byl vyhlášen 2. března 1944.\n\nPoprava byla provedena ve Vídni 10. května 1944 v 17:48. Scholzova poslední slova byla \"Pro Krista a pro Rakousko\". Jeho tělo bylo nalezeno po skončení války v anatomickém ústavu Vídeňské uiverzity. Byl pohřben na hřbitově Heiligenstadtu dne 12. října 1945.\n\nV Šumperku mu byla v roce 2012 odhalena pamětní deska.\n\n\nJeho básně z vězení byly dále vydány ve sbornících:\n\n"}
{"id": "1323645", "url": "https://cs.wikipedia.org/wiki?curid=1323645", "title": "Lady in Gold: Live in Paris", "text": "Lady in Gold: Live in Paris\n\n\n\n"}
{"id": "1323646", "url": "https://cs.wikipedia.org/wiki?curid=1323646", "title": "Suzanne Briet", "text": "Suzanne Briet\n\nSuzanne Briet (1. února 1894 – 13. února 1989) byla francouzská knihovnice, básnířka, spisovatelka a vizionářka. Uznávaná je především pro svoji teorii o dokumentech, zvláště pak pro svůj názor, že i fyzický objekt může být za určitých podmínek viděn jako dokument. Za práci v odvětví dokumentalistiky získala přezdívku „Madame Documentation“.\n\nRenée-Marie-Hélene-Suzanne Briet se narodila v severofrancouzském regionu Ardeny 1. února 1894. Vyrostla ale v Marais v Paříži společně se svojí o pět let starší sestrou Alicí. Na École de Sèvres získala titul z oboru anglický jazyk a historie. Po tři roky v letech 1917–1920 vyučovala v Alžírsku ve městě Annaba. Této profese však zanechala a roku 1924 se stala kvalifikovanou knihovnicí. Byla jako jedna z prvních jmenována profesionální knihovnicí v Národní knihovně v Paříži. O rok později si vzala učitele literatury Ferdinanda Dupuye. Proto jsou některé její práce podepsány Dupuy nebo Dupuy-Briet. Po osmi letech bezdětného manželství se rozvedli.\n\nV letech 1934–1954 naplánovala, zřídila a dohlížela nad \"Salle des Catalogues et Bibliographies\" (Sál katalogů a bibliografií). Ten vznikl přeměnou sklepa Národní knihovny a umožnil tak zpřístupnit bibliografii knihovny. Vizí Suzanne Briet bylo vytvořit speciální místnost, ve které by byly shromážděny veškeré tištěné katalogy, a to nejen z Národní knihovny, ale také dalších knihoven. Její strategie měla dvě části. Za prvé chtěla volně zpřístupnit existující bibliografie a referenční práce, a za druhé vytvořit a spravovat podpůrný lístkový informační index. Do té doby se bibliografie uchovávala v uzavřených zásobnících. Tento sál byl otevřen 23. dubna 1934 a dnes se jmenuje Salle X v nové budově Národní knihovně.\n\nTaké vypracovala plán pro první školu informačních věd. Ta byla založena roku 1951 jako Institut national de techniques de la documentation na Conservatoire national des arts et métiers a Suzanne Briet se stala její první ředitelkou. Ve stejném roce, tedy 1951, vydala manifest \"Qu’est-ce que la documentation?\" (\"Co je dokument?\").\n\nV letech 1951 a 1952 podnikla cestu po USA, kde zkoumala nejen bibliografické a referenční služby, ale také profesionální vzdělávání. Dospěla k názoru, že v Americe dosáhli v dokumentalistice „dokonalosti“, ačkoli jen pár Američanů bylo seznámeno s tímto pojmem.\nRoku 1954 odešla ve svých 60 letech do předčasného důchodu. Psala o historii ardenského regionu a knihy o životě básníka Arthura Rimbauda. Oživila Společnost přátel Rimbauda (\"Societé des amis de Rimbaud\").\nV 82 letech vydala paměti (\"Entre Aisne et Meuse…et au dela\"). Jsou psány velmi netradičně, neobsahují například data a jsou organizována podle klíčových slov, nikoliv chronologicky. Zemřela roku 1989 ve svých 95 letech.\n\nQu’est-ce que la documentation (česky \"Co je dokumentace\") je publikací vydanou v roce 1951 pod hlavičkou \"Union Française des Organismes de Documentation\", která by se dala považovat za manifest druhé generace dokumentalistů. Zatímco první generace dokumentalistů vedená Paulem Otletem viděla jako předmět studia dokumentalistiky pouze knihu (papírový dokument), Briet ve své knize tuto definici výrazně rozšiřuje do té míry, jakou se dokumenty zabývala v rámci své kariéry a působení v Bibliothèque Nationale. Dokumentalistika se tak v jejím pojetí stává široce pojatou vědou, zabývající se dokumenty v množství různých formátů a využívající nespočetně mnoho technik a technologií (dokumentalisté podporovali využití moderních technologií ve svém oboru). Briet se v knize kromě dokumentů věnuje také tématům jako je standardizace, informační přetížení, koordinace vědecké spolupráce nebo vzdělání budoucích dokumentalistů (a informačních vědců). Z tohoto důvodu je Qu’est-ce que la documentation stále aktuální a doposud z ní čerpají současní autoři a informační vědci.\nKniha v češtině nevyšla, v angličtině je dostupná pod názvem \"What is documentation?\" s komentářem od R. E. Daye.\n\nKniha je rozdělena celkem do tří kapitol. Předchází jim úvod, kde Briet definuje dokumentalistiku. V první kapitole autorka uvádí svoji definici dokumentu – „dokument je důkaz podporující určitý fakt“. Může mít fyzickou i symbolickou podobu, důležitý je záměr reprezentovat, rekonstruovat nebo názorně předvést určitý fenomén. Briet tedy neklade přílišný důraz na fyzickou podobu dokumentu, ale spíše na to, co dokument reprezentuje. Aby svou definici čtenáři přiblížila, používá dnes již notoricky známý příklad s antilopou. Pokud toto zvíře běhá volně v africké savaně, není samo o sobě dokumentem; pokud ale je antilopa odchycena, odvezena do zoo a patřičně popsána (třeba tabulkou u jejího výběhu), stává se z ní dokument. Michael Buckland tedy z jejího vysvětlení vyvozuje, že dokument musí:\n\nV první kapitole se Briet věnuje také vztahu dokumentu, dokumentalisty a kultury. Význam dokumentu se totiž mění v závislosti na tom, v jakém kulturním prostředí (tedy vědeckém oboru) jej interpretujeme. Slovo „kultura“ zároveň lze chápat v původním smyslu národního nebo etnického společenství a v širším kontextu služeb poskytovaných těmto komunitám.\n\nV druhé části autorka hovoří o nástupu dokumentalistiky jako profesního oboru příbuzného archivnictví a knihovnictví. Mluví o technologiích, které by měl dokumentalista využívat, a o vzdělání, které by mu mělo být poskytnuto. Autorka dokumentalistiku považuje za vyšší formu knihovnictví, která jej přesahuje mírou dokumentů, které je schopna uživateli poskytnout, technikami, které využívá pro jejich shromáždění a zkoumání, a šíří poskytnutých služeb (např. překlady dokumentů nebo předpovídání dalšího vývoje v oboru).\n\nV třetí kapitole Briet popisuje vizi toho, jak může dokumentalistika za pomoci OSN podpořit země třetího světa v dalším rozvoji. Vidí v dokumentalistice možnost, jak předpovídat další vývoj vědy a vědění a také jak do vědeckého výzkumu zapojit nové technologie. V tomto se ukazuje přidaná hodnota dokumentalistiky oproti tradičnímu knihovnictví, které se v meziválečné a poválečné Evropě soustředilo spíše na knihy a papírové informační zdroje obecně.\n\nBriet do knihovny nastoupila v roce 1924. Ředitelem této instituce se ve stejném roce stal Pierre-René Roland-Marcel, který zde o dva roky později vytvořil dokumentační kancelář. Toto oddělení mělo dva úkoly: 1) sloužit jako centrum informačních požadavků zadaných uživateli knihovny, 2) nabídnout uživatelům překladatelské, referenční, bibliografické a další služby.\n\nO tři roky později se v Paříži konala konference knihovnických odborníků zaštítěná Institutem intelektuální spolupráce (Institute of Intellectual Co-operation) Spojených národů. Zde padl návrh, že každá knihovna by měla mít své „národní informační centrum“, které mělo sloužit badatelům, poskytovat jim informace o dostupnosti informačních zdrojů a další relevantní služby. Roland-Marcel se zde vytyčeného úkolu chopit a Briet pověřil úkolem sepsat seznam specializovaných fondů v držení francouzských knihoven.\n\nV roce 1934 se Brietino orientační centrum přesunulo do nových prostor, přejmenovalo se na Salle des Catalogues et Bibliographies (Sál katalogů a bibliografií) a vstoupilo tak do své nejslavnější éry, protože Briet konečně dostala prostor realizovat všechny své vize. Díky větším prostorám mohla návštěvníkům zprostředkovat některé starší, ale přesto důležité bibliografie (některé pocházely z duby Ludvíka XIV.). O dva roky později celé centrum přešlo na systém lístkových katalogů a nepraktickým knižním katalogům, které se používaly do té doby, odzvonilo. Za pouhých šest let se jí v tomto centru podařilo nashromáždit přes 7 000 bibliografií a 3 600 katalogů. Vzhledem k obrovském množství terciárních zdrojů, které centrum poskytovalo, vytvořila Briet také centrální dokumentační index. Byl to lístkový katalog, který obsahoval záznamy všech bibliografií Národní knihovny, ale také informace o dalších knihovnách a badatelských centrech ve Francii. Oficiálními úkoly centra se stalo 1) poskytování informací o sbírkách Národní knihovny; 2) pomáhání badatelům s orientací ve sbírkách pařížských (a později i regionálních) knihoven; 3) poskytování informací o dokumentačních centrech.\n\nVětšinu svého profesního života strávila Suzanne Briet v organizaci Union Française des Organismes de Documentation (Francouzská unie dokumentačních organizací; UFOD). Založila ji společně s Jeanem Gérardem v roce 1931. Měla za úkol sdružovat dokumentační centra, ať už veřejná nebo soukromá a také reprezentovat Francii v mezinárodní organizaci International Federation of Documentation. Briet pro tuto instuituci vytvořila soupis všech dokumentačních center v zemi, publikovaný v roce 1935; napočítala jich celkem 73. Naplnila tak jeden z cílů, které si centrum vytyčilo při svém založení. Briet se později stala hlavní sekretářkou této organizace, čímž se dostala na jednu z nejviditelnějších pozic ve francouzském světě dokumentalistiky.\n\nV roce 1938 Francii v organizaci FID začala reprezentovat Comité français de documentation (Francouzská komisí pro dokumentaci). Činnost UFOD ale nebyla ukončena a organizace byla aktivní i ve válečných letech. Po válce se UFOD opět vrátila k činnostem spojeným s dokumenalistikou. Briet dostala za úkol vytvořit nový soupis dokumentačních center a tentokrát jich napočítala 309.\n\nMezi další činnosti, které Briet v této organizaci vykonávala, patřila i tvorba koncepce dvouletého přípravného kurzu pro budoucí dokumentalisty. První rok se studenti učili konzervovat, komunikovat a produkovat dokumenty, ale také základy managementu dokumentačních center. Do druhého roku mohli postoupit pouze studenti s vysokoškolským diplomem; učili je specialisté a jedním z úkolů bylo i napsat vlastní práci týkající se oboru. Tento kurz byl od roku 1950 vyučován na l'Institut National des Techniques de la Documentation. Briet byla jmenována ředitelkou tohoto institutu a sama zde vyučovala.\nByla si vědoma důležitosti standardů a spolupráce, proto pomáhala koordinovat vývoj standardů po 2. světové válce. Spolupracovala s International Standards Organisation T46 ve výboru pro dokumenty.\n\nBriet publikovala zhruba 100 esejů a knih o dokumentaci, knihovnictví a historii.\n\nText je částečně překlad a více na http://wiki.knihovna.cz/index.php/Suzanne_Briet#cite_note-6\n\n"}
{"id": "1323647", "url": "https://cs.wikipedia.org/wiki?curid=1323647", "title": "Qaqortukulooq", "text": "Qaqortukulooq\n\nQaqortukulooq (zastarale \"Qaqortukulôq,\" spíše známý pod norským názvem Hvalsey) je zaniklá osada v kraji Kujalleq v Grónsku. Název znamená „velmi velké bílé (místo)“. Mezi 10. a 14. stoletím byl obydlen Nory, ale jako grónská osada existoval až do roku 2004. Je známý především díky ruinám kostela, které jsou nejlépe dochovanou zříceninou norských staveb v Grónsku.\n"}
{"id": "1323652", "url": "https://cs.wikipedia.org/wiki?curid=1323652", "title": "Furness", "text": "Furness\n\nFurness (výslovnost [fɜːrnəs]) je region v severozápadní části Anglie o rozloze 647 km². Dělí se na \"Dolní Furness\", vybíhající jako poloostrov do Irského moře, a \"Horní Furness\", který náleží k Jezerní oblasti. Většinu území vyplňuje vysočina Furness Fells pocházející z období ordoviku s nejvyšším bodem Old Man of Coniston (803 m n. m.). Oblastí protékají řeky Duddon a Leven, při pobřeží leží ostrovy Walney Island a Piel Island. Východní hranici tvoří protáhlé jezero Windermere. Tradičním střediskem je přístavní město Barrow-in-Furness, dalšími významnými městy jsou Ulverston a Dalton-in-Furness.\n\nDo roku 1974 tvořil Furness spolu se sousedním poloostrovem Cartmel exklávu hrabství Lancashire oddělenou územím Westmorlandu (bylo také neoficiálně nazýváno \"Lancashire-beyond-the-Sands\"), po správní reformě patří Cumbrii. Název pochází ze staré norštiny ze slov \"futhar\" (kostrč) a \"nes\" (poloostrov) a odkazuje k tvaru výběžku. Významným centrem bylo benediktinské opatství Furness Abbey, založené v roce 1123 a zrušené v roce 1537 Jindřichem VIII. Díky bohatství železné rudy patřil Furness v 19. století k centrům těžkého průmyslu, jeho úpadek ve 20. století způsobil v odlehlém kraji vysokou nezaměstnanost, hlavními ekonomickými aktivitami jsou zemědělství, pastevectví a turistika. Technickou památkou je železnice Furness Railway, zřízená roku 1846.\n\n"}
{"id": "1323653", "url": "https://cs.wikipedia.org/wiki?curid=1323653", "title": "Autodrom v Soči", "text": "Autodrom v Soči\n\nAutodrom v Soči (), dříve označovaný též Sochi International Street Circuit nebo Sochi Olympic Park Circuit je závodní okruh nacházející se v městě Soči na pobřeží Černého moře, v Krasnodarském kraji, v Rusku. Dlouhá verze měří 5,848 kilometru, krátká verze 2,313 km.\n\nSochi Autodrom je nyní místem, kde se koná Grand Prix Ruska šampionátu Formule 1, kterou pořádá od roku 2014, a to nejméně do roku 2020. Mezi současnými okruhy Formule 1 je čtvrtým nejdelším: před ním jsou belgické Spa-Francorchamps (7,004 km), ázerbájdžánské Baku (6,003 km) a britský Silverstone (5,891 km).\n\nOkruh se rozkládá přímo v olympijském parku, kde se konaly Zimní olympijské hry 2014: trať vede nejdříve rovinkou do náměstí, kde planul olympijský oheň, dále kolem stadiónu Fišt, mezi hokejovými arénami, okolo curlingového centra a rychlobruslařské haly Iceberg. Nejvyšší rychlost se zde dá dosáhnout okolo 330 km/h a celý areál pojme až 55 tisíc návštěvníků.. Je tak podobný jiným tratím rozkládajícím se v bývalých olympijských areálech: Beijing Olympic Green Circuit hostí závody Formule E, Sydney Olympic Park Circuit nebo Circuit Gilles Villeneuve v Montréalu.\n\n"}
{"id": "1323654", "url": "https://cs.wikipedia.org/wiki?curid=1323654", "title": "Be My Baby", "text": "Be My Baby\n\n\"Be My Baby\" je píseň napsaná Jeffem Barrym, Ellie Greenwichovou a Philem Spectorem. Jako první ji nahrála dívčí kapela The Ronettes, která ji v srpnu 1963 vydala jako singl a poté roku 1964 umístila na své debutové LP album \"Presenting the Fabulous Ronettes featuring Veronica\". Skupinu při natáčení doprovázel orchestr, jedny z doprovodných vokálů zpívala Cher. Jejich píseň vydržela v žebříčku Billboard Hot 100 třináct týdnů a nejvýše se dostala na druhou příčku.\n\n\"Be My Baby\" se roku 2004 umístila na 22. místě žebříčku 500 nejlepších písní všech dob časopisu \"Rolling Stone\", kde byla charakterizována jako Rosettská deska pro takové pionýry nahrávání ve studiu, jakými byli Brian Wilson nebo Beatles. V roce 1999 se píseň stala součástí Síně slávy Grammy Award a roku 2006 verzi od The Ronettes přidala Knihovna Kongresu do National Recording Registry.\n\n"}
{"id": "1323655", "url": "https://cs.wikipedia.org/wiki?curid=1323655", "title": "Kilaarsarfik", "text": "Kilaarsarfik\n\nKilaarsarfik (zastarale Kilârsarfik, ) je zaniklá síť norských farem v kraji Sermersooq v Grónsku. Jedná se o největší norské naleziště. Nachází se asi 27 km jižně od Kapisillitu a 76 km východně od Nuuku. Byla založená někdy v 10. století a zanikla ve 14. století po zničení osady Thulskými lidmi. Nacházely se tu především farmy, kde se chovaly kozy a ovce.\n"}
{"id": "1323661", "url": "https://cs.wikipedia.org/wiki?curid=1323661", "title": "Karel Vladimír Hloch", "text": "Karel Vladimír Hloch\n\nKarel Vladimír Hloch (běžně jen Vladimír Hloch) (1. září 1900, Praha – 21. října 1989, tamtéž) byl český hudební kritik, divadelní referent, autor libret, prózy, národohospodářský a vodohospodářský publicista.\n\nNarodil se na Královských Vinohradech v Praze a studoval filozofii, přírodní vědy, práva a zemědělství. Za dob studií také začal s prvními literárními pokusy, které vycházely v časopisech. Později vystřídal množství povolání (rozhlasový hlasatel, redaktor, literární a hudební kritik) a podnikl několik studijních cest do ciziny. \n\nPo básnické prvotině Cestou k zrání (1936) začal - ještě před válkou - vydávat v Čapkově časopise Světozor povídky s tématikou vodních profesí, života na řece i na moři, které dramatickou formou podávaly skutečné události, které Hloch sám zažil nebo znal z doslechu. V roce 1944 vyšly povídky uceleně pod titulem Chléb na vodách. Kniha byla ve své době společností dobře přijata, přestože byla nacistickými cenzory mírně omezena na rozsahu. Svým reportážním stylem byla přirovnávána k pracím bratří Čapků. Druhé, poválečné vydání z roku 1946 pak bylo doplněno o jednu povídku, která prve vyjít nemohla, a vlastenecky laděný doslov.\n\nJeho životní partnerkou byla hudební skladatelka Sláva Vorlová.\n\n\n"}
{"id": "1323663", "url": "https://cs.wikipedia.org/wiki?curid=1323663", "title": "Hřbitov Woolwich", "text": "Hřbitov Woolwich\n\nHřbitov Woolwich je hřbitov v jihovýchodním Londýně, který se nachází jihovýchodně od Woolwich, v Kings Highway, Plumstead, na pozemku, který byl dříve součástí Plumstead Common. První hřbitov (někdy nazývaný Woolwichský starý hřbitov) byl otevřen v roce 1856 a 12-akrový pozemek byl téměř plný do 30 let; v roce 1885 byl založen nový hřbitov na přilehlém východním pozemku. Toto druhé místo je stále v provozu a jsou zde hroby těch, kteří zemřeli při výbuchu u Královského arzenálu, a památník první světové války se jmény 14 obětí; celkově má hřbitov 175 hrobů a památníků z první světové války. \n\nHřbitov byl použit jako filmové kulisy pro \"The Krays\" (1990) a \"Harry Brown\" (2009). \n\nStarý hřbitov byl pohřebištěm pro 120 lidí, kteří byli zabiti při neštěstí na řece Temži dne 3. září 1878, kdy byl výletní parník zasažen parníkem Bywell. Pamětní kříž byl postaven národní sbírkou, na niž přispělo více než 23 000 lidí.\n"}
{"id": "1323664", "url": "https://cs.wikipedia.org/wiki?curid=1323664", "title": "Let Qantas 32", "text": "Let Qantas 32\n\nLet Qantas 32 byl pravidelný let společnosti Qantas, kterému 4. listopadu 2010 selhal jeden z motorů. Letadlo bylo nuceno nouzově přistát na letišti Changi v Singapuru. Tato událost byla první závadou svého druhu na letadle Airbusu A380, největšího dopravního letadla světa. Je označena za první letecký incident týkající se Airbusu A380. Následné vyšetřování zjistilo závadu na motoru Rolls-Royce Trent 900, kdy došlo vlivem špatného výrobního postupu k prasknutí olejové hadice, která následně uvolnila olej do prostoru turbínového disku motoru č. 2. Vlivem zapálení oleje a následné destrukce i vymrštění trosek motoru bylo částečně zničeno křídlo, palivový systém, podvozek a ovládací prvky motoru č. 1. Posádkou nezjištěný požár v levé vnitřní palivové nádrži v křídle nakonec se sám od sebe uhasil.\n\nLetadlo bylo registrováno v Austrálii jako VH-OQA a pojmenováno po australské průkopnici létání Nancy Bird Walton. Tento stroj byl zároveň první A380 ve službách australského Qantasu. Samotná událost se stala nad ostrovem Batam v Indonésii na pravidelném letu 32 z londýnského letiště Heathrow do letiště v Sydney a to čtyři minuty po vzletu z letiště Changi ve druhé části letu. Po manévru, který sloužil ke zjištění stavu letadla, se stroj vrátil zpět na letiště Changi, přibližně dvě hodiny po vzletu. Nedošlo k žádnému zranění pasažérů, posádky ani lidí na zemi, trosky částí letadla spadly bez následků na životech na Batam.\n\nV době nehody bylo v provozu celkem 39 strojů A380 v pěti aerolinkách, konkrétně se jednalo o Air France, Emirates, Lufthansa, Singapore Airlines (SIA) a Qantas. Tento incident vedl k dočasnému odstavení zbytku flotily šesti A380 aerolinek Qantasu. Dále bylo rozhodnuto vykonat inspekce ostatních strojů a nahrazení motorů na některých A380 s Rolls-Royce motory ve službách Lufthansy a Singapore Airlines. Tyto důsledky se netýkaly flotily Air France nebo Emirates, jejichž A380 byly poháněny motory Engine Alliance. \n\nLetadlo zapojené do události byl model Airbus A380-842 registrovaný jako VH-OQA výrobního čísla 014. Do služby bylo nasazeno 18. září 2008 a šlo o první A380 dodaný společnosti Qantas. Jednalo se o čtyřmotorový letoun osazený motory Rolls-Royce. Pojmenovaný byl po Nancy Bird Walton, australské průkopnici v létání. Po kompletní opravě v Singapuru, jejíž celkové náklady se vyšplhaly na 139 milionů dolarů, byl letoun navrácen do Sydney 22. dubna 2012 a nasazen zpátky do služby.\n\nIncident započal v 10:01 Singapurského času (02:01 UTC) a byl způsoben poruchou turbínového motoru č. 2, zatímco bylo letadlo nad ostrovy Batam v Indonésii. \n\nTrosky explodujícího motoru prorazily část levého křídla a poškodily palivový systém, což způsobilo prosakování paliva a následný oheň v palivové nádrži, dále se poškodil jeden okruh hydraulického systému včetně automatické brzdy. Motory č. 1 a č. 4 byly následně letadlovým počítačovým systémem sepnuty do nouzového stavu. Poškozeny byly zároveň i přistávací klapky a ovládací prvky pro levý motor č. 1. Posádka, poté co shledala, že je letadlo ovladatelné, se rozhodla pro manévr tzv. zdržení v blízkosti letiště Changi, zatímco se snažila zjistit stav letadla. To se posádce podařilo po 50 minutách. Druhý pilot (kopilot) spolu s dohlížejícím kontrolním kapitánem (SCC) poté vložil do počítačového systému přistávací vzdálenosti letadla (LDPA - Landing Distance Performance Application) dostupná data o letounu, která zahrnovala přistání s téměř o 50 tun přetíženém letadle na letišti v Changi. LDPA nemohl na základě těchto informací spočítat přistávací vzdálenost. Po poradě s ostatními členy posádky se rozhodli nezařadit do programu údaj o vlhké ranveji s vědomím, že ranvej byla po jejich vzletu suchá. LDPA následně vyhodnotilo, že přistání na letišti v Changi na 4000m dlouhé ranveji je i přes přetížení letounu možné a to s malou 100 metrovou rezervou. Let se poté vrátil na Singapurské Letiště Changi, kde bezpečně přistál v 11:45 singapurského času i přes poruchu vysunutí podvozku, který byl vysunut nouzově na principu jeho gravitačního spuštění. Následkem přistání, které bylo o 35 uzlů rychlejší než obyčejně, došlo k výbuchu čtyř pneumatik.\n\nPo přistání nebyla posádka schopná vypnout motor č. 1, který byl nakonec vypnut násilně hasící pěnou záchrannými složkami tři hodiny po přistání, protože ostatní hasiva nebyla schopná motor uhasit. Bezprostředně po přistání se piloti rozhodovali, zdali evakuovat celé letadlo, protože unikající palivo z levého křídla teklo přímo na brzdy, které byly extrémně horké z náročného brzdícího manévru. Dohlížející kontrolní kapitán (SCC) David Evans v rozhovorech poznamenal, že \"... byli v situaci, kde bylo palivo, horké brzdy a motor, který nemohli vypnout. A skutečně nejbezpečnější místo bylo na palubě letadla, než došlo k uhašení motoru č. 1. Takže jsme měli posádku v pohotovosti celou dobu připravenou k evakuaci, k otevření dveří a spuštění skluzavek. Postupem času nebezpečí klesalo a díkybohu jsme měli tolik štěstí, že se všichni dostali ven velmi klidně a metodicky pomocí jedné sestavy letištních schodů.\" Letadlo bylo zatím napájeno bateriemi a muselo celou situaci komunikovat pouze přes jedno VHF rádio, kde koordinovali záchranné práce s místní hasičskou posádkou. \n\nNebyla nahlášena žádná zranění 440 pasažérů a 29 členů posádky letadla. Některé trosky dopadly na školu, rodinné domy a jeden automobil. Způsobily však jen škodu na majetku.\n\nKapitánem letu byl Richard Champion de Crespigny, v době incidentu pilot s 35 letou praxí. Po přistání byl pověřen informovat cestující v terminále o průběhu letu, včetně vysvětlení některých detailů incidentu a nabídl pomoc pasažérům. V roce 2016 byl Champion de Crespigny vyznamenán členstvím v řádu Order of Australia pro významnou službu leteckému průmyslu, a to jak na vnitrostátní, tak i na mezinárodní úrovni, zejména v oblasti bezpečnosti letu, a v komunitě pilotů. \n\nV roce 2010, Richard Woodward, viceprezident Australské a mezinárodní asociace pilotů oznámil, že v během letu bylo v kokpitu přítomno pět pilotů. Mimo normální posádku skládající se z kapitána, kopilota a palubního inženýra, zde byli přítomni i dva kontrolní kapitáni. Jeden z nich, který byl v okamžiku letu trénován na dohlížejícího kapitána (Check Captain - CC) a poté dohlížející kapitán (Supervising Check Captain - SCC), který měl na starosti výcvik. Během incidentu se kapitán de Crespigny soustředil na let a ovládání letounu a kopilot se soustředil na počítačový systém letounu (ECAM). Dohlížející kapitáni se podíleli na monitorování všech akcí a asistovali tam, kde bylo potřeba. Dohlížející kontrolní kapitán (SCC) se spolu s kopilotem zabýval chybovými hláškami, které počítačový systém po explozi motoru uváděl.\n\nVyšetřování Australského úřadu pro bezpečnost v dopravě (ATSB) zjistilo únavovou trhlinu na hadici potrubí uvnitř motoru, které vedlo k úniku oleje následovaného požárem tohoto oleje v prostoru motoru. Požár vedl k uvolnění disku meziproudové tlakové turbíny (IPT). Výrobce motorů Rolls-Royce posléze zjistil, že přímou příčinou únavové trhliny byla nestejnorodá tloušťka hadice potrubí, způsobená vadnou výrobní technologií. Závěry předběžných vyšetřování ATSB potvrdily zjištění společnosti Rolls-Royce. Výrobce letounu Airbus zjistil, že disk turbíny IPT uvolnil tři různé fragmenty, z nichž dva velkou rychlostí narazily do konstrukce levého křídla, kde poškodily vedení výše uvedených systémů. Z tohoto důvodu nemohl být poté po přistání motor č. 1 odstaven. \n\nEvropská agentura pro bezpečnost v letectví (EASA) vydala dne 10. listopadu 2010 směrnici pro zachování letové způsobilosti, která aerolinkám používající letadla s motory Rolls-Royce Trent 900 nařizuje časté a přísné testy, jako například rozsáhlé jízdy na volnoběh, kontrola tlaků v turbínách motorů, inspekci olejových trubek atd. 22. listopadu však agentura zmírnila své požadavky. Dne 2. prosince 2010 doporučil australský úřad ATSB jednorázovou kontrolu motorů Trent 900 během dvou letových cyklů.\n\nDne 3. prosince 2010 vydala ATSB předběžnou zprávu, která obsahovala klíčová zjištění o výrobní chybě. V hadici potrubí, která přivádí olej do nosné konstrukce motoru byla zjištěna oblast únavové trhliny. Olej unikl z trhliny do prostoru motoru, kde za vysokých teplot vznikl požár a tím pádem i poškození disku turbíny IPT. Únavová trhlina byla způsobena špatným výrobním postupem, kdy docházelo k tomu, že stěny hadice byly nestejnorodě tlusté. Jedna strana byla zkrátka příliš tenká na to, aby odolala únavovému namáhání. Zpráva potvrdila, že \"toto mohlo vést k vyššímu riziku úniku a růstu únavových trhlin, úniku oleje a potenciálního katastrofického výpadku motoru z důsledku požáru oleje\". \n\nZjištění ATSB bylo hodnoceno jako \"kritická bezpečnostní otázka\" a ATSB doporučila okamžité prohlídky motorů Trent 900, které byly tou dobou v provozu. 8. prosince ATSB oznámila, že bylo zkontrolováno 45 motorů Trent 900, z nichž tři neuspěly a musely být vyřazeny z provozu. Dne 18. května 2011 vydala ATSB prozatímní věcnou zprávu, která uvadla, že 53 motorů Trent 900 bylo vyřazeno z provozu. Celkem 11 z důvodu nedostatné tolerance stěn hadic olejového potrubí a 42 kusů kvůli nedostatku záznamů týkajících se hadic olejového potrubí. \n\nBezprostředně po incidentu, klesly akcie výrobce motorů Rolls-Royce Holdingu o 5,5% na 618,5 pencí na akciové burze v Londýně, což byl jejich největší propad za 18 měsíců. Jednalo se o nejnižší cenu od září 2010. Pokles byl připisován přímo incidentu. Akcie Airbus Group SE, která vlastní Airbus taktéž poklesly. \n\nJak Qantas, tak i aerolinky SIA dočasně odstavily všechny A380 po nouzovém přistání letu 32, které byly vybaveny motory Rolls-Royce, než bude provedeno vyšetřování a inspekce letadel. SIA odstavilo letadla až den po incidentu.\n\nInspekce zbývajících čtyř A380 Qantasu, které byly v provozu, odhalilo znepokojení na dvou motorech. Tyto motory byly nahrazeny a stroje poté opět navráceny do provozu. Společnost oznámila, že problém s jedním motorem mohl potenciálně vést k opakování incidentu letu 32. Dne 8. listopadu 2010 generální ředitel společnosti Qantas Alan Joyce uvedl, že flotila A380 musela být odstavena, protože se objevily nové problémy s motory, a to včetně úniků oleje uvnitř motorů. Společnosti Singapore Airlines, která původně uvedla, že nezjistila na motorech A380 žádné problémy, nakonec 10. listopadu oznámila, že plánuje nahradit tři motory na třech letadlech a dočasně odstavuje flotilu A380, dokud nebudou problémy vyřešeny. Po zjištění výsledků vyšetřování se letadla vrátila do provozu. 10. listopadu oznámila Lufthansa, že provedla preventivní výměnu prvního motoru na své první A380. 3. prosince Qantas oznámil, že bude zapotřebí vyměnit celkem 16 motorů Trent 900, z nichž pět v době oznámení již nahradila. \n\nDne 23. listopadu Qantas oznámil, že začně částečně vracet flotilu A380 do provozu, a to počínaje 27. listopadem. Zpočátku byly vráceny pouze dva stroje ze šesti A380, ostatní čekaly na prohlídky a výsledky změn motorů. Dvě letadla vstoupily do provozu na trase Sydney - Singapur - Londýn, kde jsou motory využívány pod hranicí maximálního tahu. V roce 2011, po rozhovorech s výrobci Qantas obnovil nasazení A380 na nejdelším letu světa Los Angeles - Sydney, kde je požadován maximální výkon motorů. Letadlo VH-OQA, poškozené při nehodě, se v dubnu 2012 vrátilo do provozu.\n\nTom Ballantyne, spisovatel \"Leteckého magazínu Orientu\", popsal incident jako \"jednoznačně nejvážnější incident, který potkal A380 od jejich nasazení\", a vyjádřil obavy, že tato nehoda může být způsobena \"velkým problémem\", nicméně ne v údržbě. Generální ředitel Qantasu Alan Joyce 5. listopadu poznamenal, že společnost považuje za přičinu incidentu \"nějaký druh materiálového selhání a nebo problém v návrhu letadla\".\n\nPoškození letadla, popsané v The Sydney Morning Herald jako \"potenciálně život ohrožující a nesmírně vzácné\", podnítilo leteckého inženýra Petera Marosszekyho z Univerzity Nového Jižního Walesu k prohlášení, že: \"stěží někdy uvidím stejnou poruchu, jako na tomto motoru.\", zatímco federální prezident Australské asociace licencovaných leteckých inženýrů uvedl, že \"méně než 5% selhání motoru je způsobeno troskami opouštějící obal motoru.\", jako tomu bylo v případě tohoto incidentu.\n\nCarey Edwards, spisovatel a letecký odborník popsal let Qantasu 32 jako \"jeden z nejlepších příkladů umění řízení letadla v historii letectví\".\n\nTento incident Airbusu A380 následoval dva předchozí incidenty zahrnující motory Rolls-Royce Trent 900. V září 2009 došlo k poruše motoru A380 společnosti SIA z Paříže do Singapuru a v srpnu 2010 nahlásila Lufthansa na lince Tokio–Frankfurt vypnutí jednoho z motorů z důvodu nízkého tlaku oleje. A380 společností Emirates a Air France s motory Engine Alliance neměly mezitím hlášeny žádné incidenty. \n\nEvropská agentura pro bezpečnost letectví vydala 4. srpna 2010 směrnici o zachování letové způsobilosti, která vyžadovala kontrolu některých aspektů motorů Rolls-Royce Trent 900.\n\nDne 22. června 2011 společnost Qantas oznámila, že souhlasila s kompenzací od společnosti Rolls-Royce ve výši 95 milionů australských dolarů. Letoun VH-OQA byl opraven s odhadovanou cenou 139 milionů dolarů. Letadlo má čtyři nové motory, opravené levé křídlo (včetně nahrazení 6 km rozvodů elektroinstalace) a má za sebou rozsáhlé testy na zemi a dva zkušební lety. VH-OQA \"Nancy Bird Walton\" se vrátil do Austrálie 22. dubna a 28. dubna 2012 se vrátil do aktivní služby. Opravy přidaly 94 kilogramů váhy letadla.\n\nPři opravách po incidentu byly objeveny praskliny v křídlech letadla. V důsledku zjištění byla vydána směrnice o letové způsobilosti, která postihla dvacet letadel A380-841, A380-842 a A380-861, které měly nalétáno více než 1 300 hodin letu. Letouny s letovým časem do 1800 hodin měly být kontrolovány během 6 týdnů nebo 84 letů (podle toho, co nastane dříve), zatímco lety s letem větším než 1800 hodin byly zkoumány během čtyř dnů nebo 14 letů. Dne 8. února 2012 byly kontroly rozšířeny na všech 68 letadel Airbus A380.\n"}
{"id": "1323666", "url": "https://cs.wikipedia.org/wiki?curid=1323666", "title": "Australský poštovní plebiscit o manželství", "text": "Australský poštovní plebiscit o manželství\n\nAustralský poštovní plebiscit o manželství byl celonárodní průzkum, jehož cílem bylo zjištění skutečné veřejné podpory manželství párů stejného pohlaví. Probíhal prostřednictvím pošty od 12. září do 7. listopadu 2017. Na rozdíl od klasického referenda s povinnou volební účastí byla účast v něm zcela dobrovolná. Zúčastnilo se jej 79,52 % oprávněných voličů. \n\nFormou průzkumu, instrukcemi, rozesláním a následným převzetím odpovědí byl pověřen Australský statistický úřad (\"Australian Bureau of Statistics\") (ABS), který zaslal všem občanům Austrálie lístek s následující otázkou: \"Měl by být přijat zákon umožňující párům stejného pohlaví uzavřít sňatek?\" Úřad byl taktéž odpovědný za rozeslání volebních lístků Australanům, kteří nejsou dohledatelní prostřednictvím pošty (žijící v zámoří, zahraničí, ve výkonu trestu odnětí svobody nebo v pečovatelském domě), aby se mohli rovněž zúčastnit.\n\nV plebiscitu hlasovalo 7 817 247 (61,6% %) \"Ano\" a 4 873 987 (38,4 %) \"Ne\". 36 686 (0,29 %) odpovědí bylo neplatných. Celkový počet zaslaných odpovědí činil 12 727 920 (79,5 %).\n\nVýsledky byly pro vládu nezávazné. Nicméně ještě před uskutečněním průzkumu se Turnbullova vláda rozhodla předložit parlamentu návrh zákona o stejnopohlavním manželství pro případ, že by byl výsledek kladný. Předpokládá se, že dojde k parlamentním debatám s následným hlasováním, které pravděpodobně (nelze to s jistotou garantovat) povede k legalizaci stejnopohlavního manželství. Vládnoucí liberálové a opoziční labouristé slibovali, že umožní svým poslancům hlasovat podle svědomí. V případě, že by výsledek byl záporný, slibovala vláda, že by nedovolila během volebního období žádné diskuze na téma stejnopohlavního manželství, a že by zablokovala jakékoli pokusy o hlasování o takové legislativě.\n\nPoštovní průzkum kritizovalo mnoho podporovatelů stejnopohlavních sňatků s tím, že se jedná o zbytečnou zátěž pro státní rozpočet, jehož výsledkem se stejně nebudou muset zákonodárci řídit. Plebiscit se stal předmětem dvou soudních sporů, v nichž se řešila kompetence Australského statistického úřadu nést odpovědnost za jeho průběh a oprávnění vlády použít na jeho provedení peníze daňových poplatníků, které mají být ze zákona použity pro \"urgentní\" a \"nezbytné\" účely. Nejvyšší soud Austrálie obě žaloby zamítl s tím, že průzkum není nijak v rozporu s australskými zákony.\n\nK účasti byli způsobilí dospělí jedinci k datu 24. srpna 2017. Do tohoto data přibylo celkem 98 tisíc nových voličů, což je rekordní počet. Hlasovací lístky obdrželi Australané od dne 12. září, přičemž Statistický úřad žádá o odpovědi nejpozději do 27. října. Celý průzkum byl oficiálně uzavřen 7. listopadu a výsledky zveřejněny 15. listopadu 201\n\nPřed volbami do federálního parlamentu v červenci 2016 slíbil současný australský premiér Malcolm Turnbull vypsání celonárodního referenda o stejnopohlavním manželství. Mělo se jednat o klasické volby s povinnou a právně vymahatelnou účastí.\n\nPřestože se jeho straně podařilo získat polovinu křesel v dolní komoře a sestavit tak jednobarevnou většinovou vládu, veškeré pokusy o vypsání závazného plebiscitu s povinnou volební účastí se míjely účinkem. Přestože 20. října 2016 přijala Sněmovna reprezentantů návrh na vypsání referenda v poměru hlasů 76:67, Senát jej 7. listopadu 2016 zamítl v poměru hlasů 33:29. S nápadem na poštovní průzkum přišel poprvé poslanec Warren Entsch. Později se k němu přidali také Peter Dutton a Mathias Cormann. Podle Duttona by se jednalo pouze o klasickou anketu, jejíž výsledky by neznamenaly závazek zákonodárců přijmout požadovanou změnu. V srpnu 2017 se po pokusu pěti poslanců Liberální strany Austrálie o změnu stranické politiky k dosažení práva na svobodné hlasování o otázkách definice manželství vláda rozhodla pro uskutečnění dobrovolného poštovního průzkumu nejpozději do konce aktuálního roku. Později se vláda rozhodla ještě jednou zkusit prosadit závazné celonárodní referendum. 9. srpna 2017 byl Senátu prezentován vládní návrh na vypsání referenda o stejnopohlavním manželství. Ten pak Senát podruhé odmítl v poměru hlasů 31:31.\n\nPo neúspěchu v Senátu pověřila vláda australské statistiky provedením dobrovolné ankety, v níž budou moct australští občané deklarovat svůj postoj k legalizaci sňatků párů stejného pohlaví. Vzhledem k tomu, že se nejedná o klasické referendum, a že je jejím provedením pověřen pouze Australský statistický úřad (\"Australian Bureau of Statistics\"), nevyvolá proto kladný výsledek žádný zákonný nárok na přijetí příslušné legislativy. Jedná se tedy o stejný proces, jímž vláda nahradila britskou hymnu God Save the Queen australskou hymnou Advance Australia Fair. Vláda oznámila, že úřad bude potřebovat výpomoc ze strany volební komise, jejíž personál obvykle odpovídá za všechny povinné volby uskutečňované na území Austrálie, včetně dohledávání voličů a doručování hlasovacích lístků. Předpokládané náklady na uskutečnění průzkumu hrazené z peněz daňových poplatníků se odhadují v řádu 122 milionu AUD. Finanční zátěž, riziko zaktivizování ideologických extremistů a fakt, že se nejedná o klasické volby, byly několikrát za sebou hojně kritizovány v parlamentu. Do 7. září utratil Australský statistický úřad celkem 14,1 milionů AUD na poštovní průzkum - 8 milionů AUD na propagaci, 5,3 milionů AUD na tisk hlasovacích lístků a 600 tisíc AUD na personál.\n\nAustralská volební komise reportovala, že jenom 10. srpna bylo zaregistrováno 68 000 registračních zápisů ve srovnání s denním průměrem 4 000. V období od 8.-14. srpna se do průzkumu zapsalo celkem 16 000 lidí a více než 200 000 zaktualizovalo svoje osobní údaje. Do 20. srpna se zapsalo 36 000 a více než 434 000 zažádalo o aktualizaci údajů. Do 22. srpna jich bylo 54 000. Do 25. srpna bylo dosaženo rekordního výsledku, kdy bylo na účast do průzkumu registrováno více než 16 milionů Australanů (ten den se přidalo ještě 90 000 a dalších 165 000 registrací bylo v procesu přípravy). 65 000 nových voličů bylo ve věku 18-24 let. Ke konci procesu registrace bylo dokončeno ještě 933 592 transakcí. S dalšími 98 000 respondentů lze říci, že se průzkumu zúčastní celkem 16 005 998 Australanů.\n\n14. srpna uskutečnil Senátní výbor pro finance a veřejnou administrativu (\"The Senate Finance and Public Administration References Committee\") anketu na téma příprav poštovního průzkumu s následnou tiskovou konfrencí plánovanou na 17. srpna. Té se pak zúčastnily Australský statistický úřad, Australská volební komise, Australská pošta a Ministerstvo veřejných služeb. \n\nKlíčová data spjatá s anketou jsou:\n\nVýsledek průzkumu (včetně míry účasti) budou zveřejněny jak na národní úrovni, tak i na úrovni jednotlivých států a teritorií, včetně volebních obvodů.\n\nNejvyšší soud Austrálie řešil dvě žaloby týkající se legálnosti poštovního průzkumu, přičemž se obě opíraly o nezákonnost jeho financování z veřejných peněz a činnosti Australského statistického úřadu (\"Australian Burreau of Statistics\"). Prvním žalobcem byla aktivistka za stejnopohlavní manželství Shelley Argentová (národní mlučí PFLAG - Přátelé a rodina leseb a gayů) a Felicity Marloweová (členka skupiny Rainbow Families - Duhové rodiny) a nezávislý nposlanec Andrew Wilkie. Ti napadli poštovní průzkum u australského Nejvyššího soudu 9. srpna 2017 s požadavkem na jeho dočasné pozastavení. Druhou žalobu vznesla Australian Marriage Equality a senátorka Janet Riceová za Australské zelené.\n\nDalší žalobu podal 17letý mladík spolu s Australským výborem pro lidská práva (\"Australian Human Rights Commission\") v srpnu 2017 pro zákaz účasti v průzkumu osobám ve věkovém rozmezí 16-17 let. Právem 50 tisíců australských občanů ve věku 16-17 let na účast v průzkumu se měl zabývat federální soud. Nicméně dotyčný žalobce 22. září svojí stížnost stáhl poté, co australský parlament zamítl návrh novely zákona o poštovním plebiscitu o manželství (\"Marriage Law Survey (Additional Safeguards) Act 2017\"). Právní zástupce zmiňovaného mladíka došel k závěru, že značným způsobem ztíží oprávněnost žaloby jeho klienta, neboť zákaz účasti osobám ve věku 16-17 let byl podpořený parlamentem.\n\nNejvyšší soud se k oběma žalobám vyjádřil 7. září 2017. Ve svém rozhodnutí uvedl, že průzkum je zcela legální, a že tedy v naprostém souladu s autralským právním řádem proběhne. Žalobcům byla nařízená povinnost úhrady soudních nákladů. \n\nHlasovací lístky se ptají respondentů na následující otázku:\n\nVláda nezamýšlí zpracovat a předložit návrh zákona o stejnopohlavních sňatcích před uskutečněním průzkumu, což vede k nejistotě, jakou formu legislativy zpracuje v případě, že se většina zúčastněných vysloví pro legalizaci. Vzorový návrh zákona o stejnopohlavním manželství, který zveřejnila na začátku roku 2017 Kancelář generálního prokurátora obsahuje změnu definice \"manželství\" a nahrazení slov \"muž\" a \"žena\" na genderově-neutrální frázi \"dvě osoby\". Termín \"dvě osoby\" se liší od znění referendové otázky, která přímo odkazuje na páry stejného pohlaví.\n\nLiberální senátor Dean Smith, který byl také autorem srpnového návrhu zákona o stejnopohlavním manželství, informoval, že v návrhu může narážet ochrana práv homosexuálních párů na náboženské svobody provozovatelů svatebních služeb. Současná podoba návrhu zákona počítá s právem provozovatelů vystupovat jako církevní podniky a odmítat nabízet své služby svatbám, na nichž budou oddávány homosexuální páry, či dokonce umožnit párům stejného pohlaví si uspořádat v jejich prostorách svatební obřad, a to v souladu se zákonem o pohlavní diskriminaci (\"Sex Discrimination Act 1984\"), ze kterého jsou náboženské organizace taktéž vyňaty. 17. října 2017 byl Smithův návrh podpoře poslaneckým klubem Australské strany práce. Konzervativní poslanci zastoupení ve vládě nicméně odpověděli, že by návrh měl obsahovat ještě 100 dalších pozměňovacích návrhů, které ještě předloží, pokud bude výsledek plebiscitu kladný. \n\n13. listopadu zveřejnil liberální senátor James Paterson, konzervativní podporovatel stejnopohlavního manželství, protinávrh zákona o stejnopohlavním manželství. Návrh obsahuje širší ochranu výhrady svědomí a obecně všem, kteří odmítají homosexuální svatby z náboženských důvodů, a to včetně soukromých podnikatelů - provozovatelů pekařství a květinářství. Australský premiér Malcolm Turnbull se k Patersonovu návrhu vyjádřil negativně s tím, že jeho vláda nepodpoří žádný návrh, který by podporoval diskriminaci homosexuálních svateb, a že jako takový nemá vůbec šanci projít celým legislativním procesem.\n\nZde jsou oficiální postoje australských parlamentních stran k otázce stejnopohlavního manželství. Australská strana práce sice oficiálně podporuje stejnopohlavní manželství, ale její poslanci a senátoři nejsou oficiálně zavázáni je aktivně podporovat do roku 2019. \nPostoj Liberální strany Austrálie ke stejnopohlavnímu manželství je takový, že je třeba o průlomových změnách zákonů důležité uspořádat referendum; k průzkumu nezaujala žádné oficiální stanovisko, a proto mají její poslanci (včetně členů vládního kabinetu) právo se svobodně angažovat v kampani za oba typy hlasování. Stejně tak jsou všichni její politici zastoupení na lokální úrovni oprávněni vyčleňovat ze svých rozpočtů prostředky na příslušné kampaně. V případě hlasování o příslušném zákonu můžou poslanci hlasovat podle výsledků svých volebních obvodů, případně podle většinového mínění jejich státu nebo teritoria, nebo podle svědomí.\n\nKampaň za hlasování pro stejnopohlavní manželství v průzkumu pochází od Australské strany práce, liberálů a čtyř menšinových stran zastoupených ve federálním parlamentu. Dále od několika prominentních lobbistických skupin, včetně Australian Marriage Equality a GetUp!.\n\nKampaň vyzývající proti změnám současného pojetí manželství podporují nacionalisté a tři menšinové strany zastoupené ve federálním parlamentu. Dále několik skupin odmítajících stejnopohlavní manželství, včetně Australské křesťanské lobby, Aliance za manželství a Koalice za manželství.\n\nLiberální strana Austrálie nezaujímá k otázkám v průzkumu žádné oficiální stanovisko.\n\nNejaktuálnější průzkumy veřejného mínění indikují, že drtivá většina Australanů podporuje stejnopohlavní manželství. Anketa Guardian Essential uskutečněná ještě před oznámením o vypsání poštovního plebiscitu ukazovala, že jej podporuje 43 % dotázaných, zatímco 38 % je proti. O týden později podporovalo poštovní plebiscit 39 % respondentů a 47 % bylo proti.\n\nLegislativní shromáždění Teritoria hlavního města Austrálie (\"Australian Capital Territory Legislative Assembly\") a několik lokálních vlád, včetně města Sydney, se oficiálně zapojilo do kampaně za hlasování \"Ano\". Veřejní činitelé byli na území Teritoria hlavního města Austrálie vyzváni, aby během svých podpůrných aktivit nenosili oficiální uniformy. Oficiální podpora hlasování \"ano\" se setkala s kritikou několika opozičních politiků. Podobná kritika kampaně za hlasování \"Ne\" nakonec vedla, že město Darebin od tohoto záměru upustilo.\n\nBývalý premiér John Howard, který vyzývá k hlasování \"ne\", odmítá ujištění Turnubullovy vlády o nedotknutelnosti svobody vyznání a během probíhajícího průzkumu se dožaduje větších podrobností o náboženských výjimkách. Katolická církev se velmi obává prolomení svobody náboženství poté, co bylo několik arcibiskupů předvoláno před antidiskriminační výbor, kde museli obhajovat křesťanskou vizi manželství. Národní výbor pro katolické vzdělávání (\"National Catholic Education Commission\") vyjádřil obavy nad tím, zda můžou katolické školy nadále pokračovat ve výuce katolického pohledu na manželství. V reakci na toto bylo několikrát potvrzeno, že náboženské organizace mají výjimku z anti-diskriminačních zákonů, a že i v případě legalizace stejnopohlavního manželství jim zůstane zachováno právo odmítat takovou vizi manželství. Prezident Liberální strany Austrálie odmítl tvrzení, že by svoboda vyznání mohla zůstat v takovém případě zachována, zatímco viceprezident řekl, že v souladu s ustanoveními o svobodě projevu, náboženství a shromažďování to možné je. Na otázku Nespoll \"Myslíte si, že by parlament měl v případě legalizace manželství párů stejného pohlaví přijmout zákon, který bude garantovat výhradu svědomí, víry a náboženství?\" odpovědělo \"ANO\" 62 % respondentů, \"NE\" 18 % a 20 % bylo nerozhodnutých. Největší podpora byla u voličů Australské strany práce - 68 %.\n\nV září 2017 řekl premiér Turnbull, že je pro něj svoboda vyznání důležitější než stejnopohlavní manželství a vůdce opozice Shorten zase řekl, že by Liberální strana Austrálie neměla podpořit legislativu, která by omezovala svobodu vyznání.\n\nPrvní televizní spot podporující kampaň \"Ne\" zobrazuje svatbu tří žen a cílí na vzdělávací program Safe Schools Coalition Australia. Jako protipól této kampaně je spot s Kerryn Phelpsovou vyzývající k hlasování \"Ano\". Další spoty vyzývající k hlasování \"Ano\" jsou video s Ian Thorpe a jinými osobnostmi. Kampaň se promítla i do závěru páté sezóny seriálu \"The Bachelor\". \n\nDalším televizní spot podporující kampaň za hlasování \"Ne\" je založen na knize The Gender Fairy, přičemž paroduje dvě matky z původního spotu. Ten se setkal s ostrou kritikou z řad mluvčího kampaně za hlasování \"Ano\" Tiernana Bradyho, který o něm řekl, že je \"podpásový\" a \"nedůstojný\".\n\nPrávní předpisy platné po dobu výzkumu trestají každého, kdo by jiného vydíral, zastrašoval, ohrožoval či jakýmkoli jiným způsobem napadal pro jeho sexuální orientaci, genderovou identitu, intersex status nebo náboženství pokutou v maximální výši 12600 AUD. To se týká také příslušných kampaní. Koncem 26. září odhadla skupina Ebiguity zabývající se marketingovými službami, že skupina pro \"Ne\" Koalice za manželství utratila přibližně 3 975 872 AUD za kampaň, což je více než u dvou hlavních skupin (Australian Marriage Equality a Equality Campaign) vyzývajících k hlasování \"Ano\", kde se jejich útrata pohybovala v řádu 2 920 740 AUD. Výkonný ředitel Qantas Alan Joyce osobně podpořil kampaň za hlasování \"Ano\" darem ve výši 1 milionů australských dolarů.\n\nSMS kampaň za hlasování \"Ano\" se stala předmětem stížností často motivovaných obavami z případného zneužití čísel mobilních telefonů. Nicméně představitelé kampaně potvrdili, že čísla byla generována prostřednictvím technologie náhodného vytáčení.\n\nOrganizace zahrnující Konferenci australských katolických biskupů (\"Australian Catholic Bishop's Conference\"), Australská presbytariánská církev a Rada australských imámů (\"Australian National Imams Council\") řekly, že v nejlepším zájmu dětí je být mimo dosah těchto diskuzí. Homoparentalita je v Austrálii upravovaná různě podle jednotlivých státu a teritorií. Výzkum zveřejněný na webových stránkách \"The Conversation\" indikuje, že děti rodičů stejného pohlaví můžou vyrůstat stejně kvalitně a někdy i lépe než u rodičů různého pohlaví.\n\nObdobí probíhajícího plebiscitu bylo spojeno s dramatickým nárůstem počtu LGBTIQ lidí vyhledávajících pomoc ze strany psychologů. Beach Out Australia zaznanemanala nárůst z 20 na 30 % klientů během průzkumu a i linky důvěry Lifeline informovaly, že se jim rapidně zvýšil nárůst telefonátů.\n\n\n"}
{"id": "1323667", "url": "https://cs.wikipedia.org/wiki?curid=1323667", "title": "Jüri Tamm", "text": "Jüri Tamm\n\nJüri Tamm (* 5. února 1957 Pärnu) je bývalý estonský kladivář, reprezentující Sovětský svaz a od roku 1991 samostatné Estonsko. Jeho osobní rekord je 84,40 m, je tak osmým nejlepším kladivářem všech dob.\n\nDne 16. května 1980 na mítinku v Leselidze vytvořil pokusem dlouhým 80,46 m světový rekord, který však za půl hodiny překonal Jurij Sedych výkonem 80,64 m. Na olympiádě 1980 získal bronzovou medaili. Jako student sportovní akademie v Dněpropetrovsku se zúčastnil dvou Univerziád, v roce 1981 byl druhý a v roce 1983 vyhrál. V roce 1985 vyhrál Kontinentální pohár v atletice, byl mistrem SSSR v hodu kladivem v letech 1987 a 1988, získal stříbrnou medaili na mistrovství světa v atletice 1987, kde skončil za reprezentačním kolegou Sergejem Litvinovem, a bronz na olympiádě 1988. Na Letních olympijských hrách 1992 získal pro Estonsko páté místo, na mistrovství světa v atletice 1995 i olympiádě 1996 vypadl v kvalifikaci.\n\nV letech 1999–2011 byl poslancem Riigikogu za sociální demokraty (v roce 2010 oznámil odchod ze strany) a členem hospodářského výboru, v letech 2001–2008 a znovu od roku 2016 zastává funkci místopředsedy Estonského olympijského výboru. Působí také v estonském Rotary Clubu. V roce 2006 mu byl udělen Řád bílé hvězdy. \n\n"}
{"id": "1323671", "url": "https://cs.wikipedia.org/wiki?curid=1323671", "title": "34. pěší divize (Wehrmacht)", "text": "34. pěší divize (Wehrmacht)\n\n34. pěší divize (německy: \"34. Infanterie-Division\") byla divize německé armády (Wehrmacht) za druhé světové války.\n\n34. pěší divize byla založena 1. dubna 1936 v Koblenci a zmobilizována v srpnu 1939 v rámci první sestavovací vlny německé armády. Divize zaujala obranné pozice v Saarpfalzu a poté se účastnila západního tažení.\n\nV červnu roku 1941 se divize zapojila do operace Barbarossa v rámci Skupiny armád Střed a další tři roky se téměř nepřetržitě účastnila bojových akcí. Po těžkých ztrátách v okolí Čerkaského kotle jižně od Zaškiva a bojích u Umaně byla divize v květnu 1944 doplněna o stínovou divizi Neuhammer. V červenci 1944 byla divize přeložena do Itálie k armádní skupině Zangen, kde v dubnu 1945 kapitulovala.\n"}
{"id": "1323674", "url": "https://cs.wikipedia.org/wiki?curid=1323674", "title": "Apoštolář", "text": "Apoštolář\n\nApoštolář nebo Apoštol je liturgická kniha používaná v řeckokatolické a pravoslavné církvi, která obsahuje liturgické čtení ze Skutků apoštolů a listy apoštolů. V byzantském ritu se Zjevení Janovo nikdy nečte (i když je součástí kánonu novozákonních knih), a proto se jeho text v apoštoláři nenachází. \n\nText apoštoláře je rozdělen na tzv. začala (začátky) tedy perikopy a dohromady jich je 335. Apoštolář je uspořádán jako biblické knihy v Novém zákoně podle východního stylu - po Skutcích apoštolů následuje List Jakubův, První a Druhý list Petrův, První, Druhý a Třetí list Janův, List Judův a Pavlovy epištoly.\n\nNěkdy obsahuje i stálé části božské liturgie určené pro kantora a pro měnící části např. prokimeny.\n"}
{"id": "1323678", "url": "https://cs.wikipedia.org/wiki?curid=1323678", "title": "Standardizovaná lišta NATO", "text": "Standardizovaná lišta NATO\n\nStandardizovaná lišta NATO je montážní systém používaný na ručních střelných zbraních pro montáž optických zaměřovačů a dalšího příslušenství. Systém je standardizován normou STANAG 4694 (zkratka z NATO Standardization Agreement, česky Standardizační dohoda NATO). \nStandard byl přejat od roku 2012 do ČOS 100010 (Český obranný standard).\n\nPředchůdcem standardizované lišty NATO je lišta Picatinny (norma MIL-STD-1913. ČOS 100010 standard MIL-STD-1913 nenahrazuje, ale uvádí jej mezi souvisejícími dokumenty. Dále uvádí, že nový standard je zpětně kompatibilní s příslušenstvím vytvořeným pro lištu podle MIL-STD-1913.\n\n\nMimo uvedený standard existuje více montážních systémů pro montáž zaměřovačů případně i dalšího příslušenství. Následný seznam montážních systémů není úplným výčtem. Některé z uvedených systémů jsou používány jen pro krátké zbraně. \n\n"}
{"id": "1323679", "url": "https://cs.wikipedia.org/wiki?curid=1323679", "title": "All of Us", "text": "All of Us\n\nAll of Us je americký televizní sitcom, jehož autory jsou Jada Pinkett Smith, Will Smith a Betsy Borns. Premiérově byl vysílán v letech 2003–2007, zpočátku na stanici UPN, následně na The CW (od 2006). Celkově bylo natočeno 88 dílů ve čtyřech řadách. Seriál je volně založen na motivech rodiny Jady Pinkett a Willa Smithových.\n\nRobert James je rozvedený televizní reportér žijící se svým synem Bobbym a svou snoubenou Tiou, která pracuje jako učitelka ve školce. Bobbyho má ve střídavé péči se svou bývalou ženou Neesee, se kterou kvůli synovi předstírá přátelský vztah. K přátelům rodiny patří Dirk, Robertův nejlepší kamarád a producent, a Tiina nejlepší kamarádka a učitelka Jonelle.\n\n\n"}
{"id": "1323680", "url": "https://cs.wikipedia.org/wiki?curid=1323680", "title": "Římskokatolická farnost Mysločovice", "text": "Římskokatolická farnost Mysločovice\n\nŘímskokatolická farnost Mysločovice je územní společenství římských katolíků s farním kostelem Nejsvětější Trojice v děkanátu Zlín. \n\nPrvní písemná zpráva o obci pochází z roku 1397, kdy je poprvé zmiňován původní kostel (zřejmě dřevěný). Dnešní farní kostel byl postaven v letech 1752–1758. V roce 2002 byla dokončena jeho liturgická úprava s novým oltářem a ambonem z mramoru. Fasáda kostela byla obnovena roku 2008. \n\nFarářem je od července 2011 R. D. Mgr. Michal Šálek.\n\nVe farnosti se pravidelně koná tříkrálová sbírka. V roce 2017 činil její výtěžek 120 520 korun.\n"}
{"id": "1323688", "url": "https://cs.wikipedia.org/wiki?curid=1323688", "title": "Everybody Hates Chris", "text": "Everybody Hates Chris\n\nEverybody Hates Chris je americký televizní sitcom, jehož autory jsou Chris Rock a Ali LeRoi. Premiérově byl vysílán v letech 2005–2009, zpočátku na stanici UPN, následně na The CW (od 2006). Celkově bylo natočeno 88 dílů ve čtyřech řadách. Seriál je volně založen na příbězích z dospívání Chrise Rocka.\n\nSeriál je zaměřen na nejrůznější příběhy brooklynské rodiny, která je tvořena otcem Juliem, matkou Rochelle, syny Chrisem a Drewem a dcerou Tonyou. Nejlepším Chrisovým kamarádem je vědátor Greg, který s ním chodí na školu.\n\n\n"}
{"id": "1323689", "url": "https://cs.wikipedia.org/wiki?curid=1323689", "title": "Západ 2017", "text": "Západ 2017\n\nZápad 2017 ( ) bylo společné strategické cvičení Ozbrojených sil Ruské federace a Běloruska, které bylo naplánováno na 14. až 20. září 2017.\n\nPodle oficiálních údajů se cvičení zúčastní až 13 000 vojáků. Podle NATO se však cvičení může účastnit více než 100 tisíc vojáků. Například podle českého generála Jiřího Šedivého dochází z ruské strany k manipulaci s počtem účastníků, kdy na hlavní cvičení je navázáno několik dalších.\n\nPodle rozhodnutím prezidentů Ruska a Běloruska ze dne 29. září 2009 se společné cvičení má konat každé dva roky, příčemž cvičení Zapad se koná od roku 2009 pravidelně co čtyři roky. Organizátoři vojenských cvičení si pro tento účel vymysleli 3 fiktivní agresory: Vejšnorii, Vesbarii a Lubenii, kteří útočí na Bělorusko. Vejšnorie byla umístěna do západní části Běloruska, Vesbarie a Lubenie na území Litvy, Lotyšska a Polska.\n\nCílem vojenského cvičení je ověřit schopnosti Ruska a Běloruska v případě zajištění bezpečnosti Svazového státu a jeho připravenost odrazit možnou agresi a zvýšit koordinaci vojenských velitelských a kontrolních agentur, terénních a leteckých formací a vojenských jednotek. Ke cvičení byli pozváni pozorovatelé NATO. Během zasedání Parlamentního shromáždění OBSE v Minsku byli pozváni také zástupci delegace OBSE z USA.\n\nDne 13. července 2017 si Rusko a NATO vyměnily informace o cvičeních.\n\nPři startu z vojenské základny u obce Šajkovka v Kalužské oblasti sjel z dráhy a byl neopravitelně poškozen strategický nadzvukový bombardér Tupolev Tu-22M3.\n"}
{"id": "1323690", "url": "https://cs.wikipedia.org/wiki?curid=1323690", "title": "Nepříznivý Saturn", "text": "Nepříznivý Saturn\n\nNepříznivý Saturn (v italském originále Saturno contro) je italský hraný film z roku 2007, který režíroval Ferzan Özpetek podle vlastního scénáře. Film zachycuje skupinu přátel, kteří se musejí vyrovnat s náhlou smrtí jednoho z nich.\n\nArchitekt Lorenzo a spisovatel Davide jsou pár, který pro své přátele pořádá pravidelná setkání při večeři. Jednoho večera tak přichází psycholožka Angelica, vždy ironická Neval s manželem Robertem, Davidův bývalý přítel Sergio, Roberta a Lorenzův nový kamarád a začínající spisovatel Paolo. Na druhý den Lorenzo náhodou zjistí, že bankéř Antonio, manžel Angeliky, má milenku, majitelku květinářství Lauru. Lorenzo pro své přátele organizuje výlet na Liparské ostrovy. Při další večeři, kdy Lorenzo s přáteli slaví novou zakázku, Lorenzo zkolabuje. Skončí v kómatu v nemocnici s ochrnutým mozkem. Jeho přátelé jsou v šoku a celá situace ovlivní jejich životy. Antonio přizná Angelice, že má poměr. V nemocnici se Lorenzovi přátelé setkávají s jeho otcem a nevlastní matkou. Otec chce odvézt syna z Říma. Po Lorenzově smrti se všichni setkávají ve venkovském domě, kde se kdysi Lorenzo s Davidem potkali.\n\n"}
{"id": "1323694", "url": "https://cs.wikipedia.org/wiki?curid=1323694", "title": "Pivdenne", "text": "Pivdenne\n\nPivdenne může být:\n"}
{"id": "1323695", "url": "https://cs.wikipedia.org/wiki?curid=1323695", "title": "Pivdenne (město v Charkovské oblasti)", "text": "Pivdenne (město v Charkovské oblasti)\n\nPivdenne (, – \"Pivděnnoje\") je město v Charkovské oblasti na Ukrajině. K roku 2015 mělo bezmála osm tisíc obyvatel.\n\nPivdenne leží přibližně osmnáct kilometrů jihozápadně od Charkova, správního střediska oblasti. Na jihu sousedí s Merefou. Přes Pivdenne a Merefu vede z Charkova železniční spojení směrem na Dnipro a Pavlohrad.\n"}
{"id": "1323696", "url": "https://cs.wikipedia.org/wiki?curid=1323696", "title": "Charles Marie de La Condamine", "text": "Charles Marie de La Condamine\n\nCharles Marie de La Condamine (28. ledna 1701 Paříž – 4. února 1774 Paříž) byl francouzský cestovatel, geograf a matematik. Strávil deset let v současném Ekvádoru, kde připravil první mapu oblasti Amazonky vzniklou na základě astronomických pozorování.\n\n\n"}
{"id": "1323697", "url": "https://cs.wikipedia.org/wiki?curid=1323697", "title": "Daniel Romanovič Haličský", "text": "Daniel Romanovič Haličský\n\nDaniel Romanovič (Haličský), tež král Daniel ukrajinsky Данило Романович (Галицький) nebo король Данило (1201, Halyč – 1264, Chełm) byl první haličsko-volyňský král (1253–1264). Již roku 1221 v knížectví získal faktickou moc. Čelil mongolské invazi (1240–41) ve spojení s maďarským a polským králem, a také papežem a jeho křižáky, byť závislosti na Zlaté hordě nakonec nezabránil. Vzhledem ke své prozápadní orientaci (na papeže v Římě, jímž se nechal roku 1253 prohlásit za krále) je významným pro současnou ukrajinskou národní identitu. Ve Lvově, který založil, je dnes po něm pojmenováno letiště, byť do Lvova (z Chełmu, jenž Danylo rovněž založil) přenesl sídlo království až Danielův syn a nástupce Lev Danylovič, po němž byl Lvov také pojmenován.\n\n"}
{"id": "1323699", "url": "https://cs.wikipedia.org/wiki?curid=1323699", "title": "X-Men: Nová generace", "text": "X-Men: Nová generace\n\nX-Men: Nová generace (v anglickém originále The Gifted) je americký dramatický televizní seriál, jehož autorem je Matt Nix. Vysílán byl v letech 2017–2019 na stanici Fox, celkově vzniklo ve dvou řadách 29 dílů. Seriál je odvozen ze superhrdinské komiksové série o X-Menech a je propojen s jejich filmovou sérií.\n\nRodiče Caitlin a Reed Struckerovi zjistí, že jejich děti mají schopnosti mutantů. Proto se s nimi před vládou skryjí a připojí se k tajné komunitě mutantů, kteří bojují o své přežití.\n\n\n\nSeriál \"X-Men: Nová generace\" byl po natočení pilotu objednán stanicí Fox v květnu 2017. Úvodní díl byl odvysílán 2. října 2017. V lednu 2018 stanice Fox oznámila, že objednala druhou řadu seriálu, jejíž první díl byl odvysílán v září 2018. Série byla ukončena v únoru 2019 a v dubnu toho roku oznámila televize Fox, že seriál, nejméně sledované drama stanice, ruší.\n\n"}
{"id": "1323700", "url": "https://cs.wikipedia.org/wiki?curid=1323700", "title": "Gifted", "text": "Gifted\n\nGifted může být:\n"}
{"id": "1323704", "url": "https://cs.wikipedia.org/wiki?curid=1323704", "title": "Sergej Vinogradskij", "text": "Sergej Vinogradskij\n\nSergej Nikolajevič Vinogradskij (13. září 1856, Kyjev – 24. února 1953, Brie-Comte-Robert) byl ruský mikrobiolog, objevitel chemolitotrofie a nitrifikačních bakterií. Věnoval se především bakteriálním procesům probíhajícím v půdě. Jako jeden z prvních popsal biogeochemický cyklus. Od roku 1922 žil ve Francii. \n"}
{"id": "1323705", "url": "https://cs.wikipedia.org/wiki?curid=1323705", "title": "Cambridžský americký hřbitov a památník", "text": "Cambridžský americký hřbitov a památník\n\nCambridžský americký hřbitov a památník je hřbitov a kaple mezi vesnicemi Coton a Madingley v Cambridgeshire v Anglii. Byl otevřen v roce 1956 a připomíná americké vojáky a ženy, kteří zemřeli ve druhé světové válce. Spravuje ho American Battle Monuments Commission.\n\nHřbitov pochází z roku 1943, kdy byl otevřen jako dočasný hřbitov na 30,5 akrech pozemků, které darovala univerzita v Cambridge. Po válce byl vybrán jako jediný stálý americký vojenský hřbitov druhé světové války na britských ostrovech a asi 42% těch, kteří byli dočasně pohřbeni v Anglii a Severním Irsku během války, byli znovu pohřbeni na Cambridžském hřbitově. Byl otevřen 16. července 1956. Hřbitov obsahuje 3 809 náhrobků, pozůstatky 3 812 vojáků, včetně letců, kteří zemřeli nad Evropou, a námořníků ze severoatlantických konvojů. U zdi nezvěstných jsou čtyři sochy vojáků, zhotovené americkým umělcem Wheelerem Williamsem. Na zdi jsou jména 5 127 nezvěstných vojáků, z nichž většina zemřela v bitvě o Atlantik nebo v strategickém bombardování severozápadní Evropy.\n\nVedle personálu amerických sil je zde také pohřbeno 18 členů ozbrojených složek Commonwealthu, kteří byli americkými občany sloužícími hlavně v královském letectvu a pomocné letecké dopravě, kromě důstojníka královského kanadského letectva a dalšího z britských sborů, jejichž hroby jsou registrovány a udržovány Commonwealth War Graves Commission.\n\nV květnu 2014 bylo otevřeno nové centrum pro návštěvníky.\n\nPamátník má délku 85 stop, šířku 30 stop a výšku 28 stop a je postaven z portlandského vápence; dveře z teaku jsou zdobeny reliéfními modely vojenské techniky druhé světové války. Památník je rozdělen na velkou muzejní místnost s malou kaplí na druhém konci dveří. Velká mapa na zdi ukazuje schematicky lety odlétané z východní Anglie spolu s konvoji přes severní Atlantik a další akce ve válce.\n"}
{"id": "1323709", "url": "https://cs.wikipedia.org/wiki?curid=1323709", "title": "Redfoo", "text": "Redfoo\n\nStefan Kendal Gordy (* 3. září 1975, Los Angeles), známý pod uměleckým jménem Redfoo, je americký rapper, diskžokej a zpěvák afroamerického původu. Je nejmladším synem Berry Gordyho, zakladatele nahrávací společnosti Motown Records, a spisovatelky Nancy Leviské. V roce 2006 založil se svým synovcem SkyBlu skupinu LMFAO. V roce 2012 začal sólovou kariéru.\n\n"}
{"id": "1323714", "url": "https://cs.wikipedia.org/wiki?curid=1323714", "title": "Gustavs Zemgals", "text": "Gustavs Zemgals\n\nGustavs Zemgals (12. srpna 1871 – 6. ledna 1939, Riga) byl lotyšský politik, druhý prezident Lotyšska (v letech 1927–1930). V mládí se živil jako právník a novinář. V roce 1905 založil liberální deník \"Jaunā Dienas Lapa\", později byl šéfredaktorem deníku \"Mūsu Laiki\" či časopisu \"Domas\". V roce 1917 byl zvolen starostou Rigy, později v nové republice zastával i ministerské posty (např. ministr financí 1931-1932). Byl spoluzakladatelem Lotyšské demokratické strany, později radikálně-demokratické strany, od roku 1922 byl představitel strany Demokratický střed (\"Demokrātiskais Centrs\").\n"}
{"id": "1323725", "url": "https://cs.wikipedia.org/wiki?curid=1323725", "title": "Východočeský krajský přebor 1979/80", "text": "Východočeský krajský přebor 1979/80\n\nVe Východočeském krajském přeboru 1979/80 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. \n\nPoznámky:\n\n"}
{"id": "1323740", "url": "https://cs.wikipedia.org/wiki?curid=1323740", "title": "Alberts Kviesis", "text": "Alberts Kviesis\n\nAlberts Kviesis (22. prosince 1881 – 9. srpna 1944 Riga) byl lotyšský politik, třetí prezident Lotyšska (v letech 1930–1936). Na prezidenta neúspěšně kandidoval již roku 1927. V letech 1921–1923 byl lotyšským ministrem vnitra, kromě toho byl představitelem agrárnické strany (\"Centriskā partija Latvijas Zemnieku savienība\"). V mládí se živil jako právník, práva vystudoval na univerzitě v Tartu. Významně se podílel na vývoji právního a soudního systému nové lotyšské republiky. Během převratu Kārlise Ulmanise v roce 1934 nijak do dění nezasáhl, ačkoli jako vrchní velitel armády mohl. Bez odporu pak podepsal všechny zákony Ulmanisovy vlády. Po sovětské okupaci se skrýval, během německé okupace naopak působil veřejně. Na konci války chtěl utéct spolu s ustupujícím německým námořnictvem, nastoupil na německou válečnou loď, ale zemřel na infarkt myokardu ještě v rižském přístavu.\n"}
{"id": "1323742", "url": "https://cs.wikipedia.org/wiki?curid=1323742", "title": "Seznam pohřbených na kroměřížském hřbitově", "text": "Seznam pohřbených na kroměřížském hřbitově\n\nPohřbení na hřbitově v Kroměříži - přehled hrobů osobností na hřbitově v Kroměříž. Další informace o osobnostech spojených s městem Kroměříž můžete najíti i na stránce s kroměřížskými pamětními deskami. \n\nVýkon správy pohřebiště zajištují Kroměřížské technické služby, s. r. o.. Péčí správy hřbitova byly v letech 2018 a 2019 na vybraných hrobech obnoveny jejich nápisy. \nPohřebiště je veřejně přístupné denně a to:\n\nod 1. května do 10. listopadu ...od 7 hod do 20 hod.,\n\nod 11. listopadu do 30. dubna ...od 7 hod do 18 hod.\n\nVýznamné vojenské hroby jsou zařazeny i mezi hroby čestné.\n\nMezi čestnými hroby jsou zařazeny i kněžské hroby posledních kroměřížských piaristů a hrob Antonína Breitenbachera.\n\n"}
{"id": "1323744", "url": "https://cs.wikipedia.org/wiki?curid=1323744", "title": "Hawker Siddeley", "text": "Hawker Siddeley\n\nHawker Siddeley byla skupina britských firem zaměřená na konstrukci a výrobu letadel. V 60. letech patřila spolu s British Aircraft Corporation mezi nejdůležitější letecké výrobce v Británii. V roce 1977 se Hawker Siddeley stal součástí nově založené státní firmy British Aerospace (BAe).\n\nHawker Siddeley Aircraft Corporation Ltd. byla založena v roce 1935 sloučením firmy Hawker Aircraft s výrobcem vozidel a motorů Armstrong Siddeley a výrobcem letadel Armstrong Whitworth Aircraft. Ve stejném roce získala společnost Hawker Siddeley dvě další - Avro a Air Training Services. Spojené společnosti pokračovaly v prodeji svých typů letadel pod vlastním jménem, ale výroba byla rozšířena v celé skupině.\n\nV roce 1948 byla společnost přejmenována na \"Hawker Siddeley Group\". Letecký sektor se nyní nazýval \"Hawker Siddeley Aviation\" (HSA) a část pro výrobu řízených střel, raket, munice či zařízení pro kosmické lety nesl název \"Hawker Siddeley Dynamics\" (HSD). V roce 1959 byla spojením výrobců leteckých motorů Armstrong Siddeley a Bristol Aero Engines založena firma Bristol Siddeley. Roku 1959 Hawker Siddeley získal také společnost Folland Aircraft, která byla v roce 1960 následována společnostmi de Havilland Aircraft Company a Blackburn Aircraft.\n\n29. dubna 1977 byly dceřiné společnosti \"Hawker Siddeley Aviation\" a \"Dynamics\" podle zákona o letectví a stavbě lodí (\"Aircraft and Shipbuilding Industries Act \") znárodněny a sloučeny s British Aircraft Corporation (BAC) a Scottish Aviation, čímž vznikla British Aerospace (BAe).\n\n"}
{"id": "1323746", "url": "https://cs.wikipedia.org/wiki?curid=1323746", "title": "Karel Bojer", "text": "Karel Bojer\n\nKarel Bojer (* 29. září 1935, Strakonice) je bývalý český silniční motocyklový závodník. \n\nZískal šest titulů mistra Československa a vyhrál 21 závodů mistroství Československa. Jezdil na motocyklech ČZ. V roce 1956 získal svůj první titul mistra republiky ve třídě do 175 cm³, prvenství zopakoval v roce 1958. Ve třídě do 125 cm³ získal mistrovské tituly v letech 1961 a 1962. První závod ve třídě do 250 cm³ vyhrál v roce 1964 v Rosicích. Poslední šestý titul mistra Československa získal v roce 1968 ve třídě do 125 cm³. V mistrovství světa debutoval v roce 1966 v Brně, kdy skončil devátý ve třídě do 125 cm³. V roce 1967 skončil v Brně ve stejné třídě na 13. místě. V roce 1969 skončil ve třídě do 250 cm³ patnáctý. V roce 1970 měl pád. Při Velké ceně Nizozemí v roce 1968 v Assenu skončil čtrnáctý. V roce 1969 při Velké ceně Německa na okruhu Hockenheimring skončil na 8. místě za Bohumilem Stašou a při Velké ceně Itálie na okruhu v Imole skončil ve třídě do 250 cm³ na 10. místě. Při Velké ceně Jugoslávie skončil ve třídě do 250 cm³ na 7. místě.\n\n\n"}
{"id": "1323748", "url": "https://cs.wikipedia.org/wiki?curid=1323748", "title": "Marcia J. Bates", "text": "Marcia J. Bates\n\nMarcia J. Batesová (* 1942 Kalifornie) je americká emeritní profesorka v oboru Informační studia na \"Graduate School of Education and Information Studies\" (GSE&IS) na Kalifornské univerzitě v Los Angeles. Publikovala mnoho článků o organizaci znalostí, o designu se zaměřeném na uživatele, dále se zabývala informačním chováním při vyhledávání informací, vyhledávacími strategiemi, informačními systémy a přístupem k osobním informacím.\n\nVystudovala informační vědu a knihovnictví na Kalifornské univerzitě v Berkeley, kde roku 1967 získala titul M.L.S. (Master of Library and Information Science) a v roce 1972 i titul Ph.D. Následně začala učit na Marylandské univerzitě v College Parku a na Washingtonské univerzitě v Seattlu. Po ukončení funkčního období na Washingtonské univerzitě v roce 1981 byla povýšena na pozici emeritní profesorky na Kalifornské univerzitě v Los Angeles, kde působí dodnes. \n\nMnoho jejích publikací bylo v oblasti návrhu informačního systému zaměřeného na uživatele. Byla zvolená členkou Americké společnosti pro rozvoj vědy (American Association for the Advancement of Science). V roce 2001 získala cenu Freda Kilgoura pro výzkum v oblasti knihovnictví a informačních technologií. Nejčastěji se tak můžeme setkat s pojmy \"berrypicking\", \"taktika vyhledávání informací\" (information search tactics) a \"kaskáda interakcí\" (cascade of interaction).\n\nKromě konkrétních pojmů vytvořila obecnou kategorizaci informační vědy jako disciplíny. V článku \"The Invisible Substrate of Information Science\" (Bates, 1999) napsala, že oproti většinovému vnímání různých disciplín na spektru \"umění - společenské vědy - přírodní vědy\" je třeba nahlížet na informační vědu jako na tzv. metadisciplínu. Disciplínu, která toto spektrum protíná. Jako další příklady metadisciplín uvádí vzdělávání nebo žurnalismus.\n\nCitovaná je teorie berrypickingu, která se zabývá přizpůsobením vyhledávání reálnému životu. V reálném životě hledáme potřebné informace pomocí více zdrojů a dotaz tak průběžně mění svůj charakter. Proto každá nově získaná informace mění koncepci položeného dotazu. Dotaz je v průběhu vyhledávání měněn v závislosti na okolních informacích. Tento princip přirovnala ke sbíráním bobulí v přírodě – berrypickingu. Bobule sbíráme postupně, protože nerostou ve svazcích, ale roztroušeně na celém keři. Informace tedy podle této teorie musíme získávat postupně, nikoliv v celku.\n\n"}
{"id": "1323751", "url": "https://cs.wikipedia.org/wiki?curid=1323751", "title": "Konfliktní surovina", "text": "Konfliktní surovina\n\nKonfliktní surovina je přírodní zdroj, který je těžen v oblasti probíhajícího násilného konfliktu a současně slouží pro financování konfliktu. Situace, kdy cenné suroviny rozdmychávají občanské konflikty, jak různé frakce soupeří o přístup k nim, a ve výsledku jsou tak pro danou oblast spíše přítěží, je označována jako tzv. prokletí přírodních zdrojů. Jedním z výrazných příkladů je situace během konfliktu v Kivu v Demokratické republice Kongo, kde od roku 2004 různé armády, skupiny rebelů a zahraniční aktéři profitují z těžby minerálů, čímž současně přispívají k násilnostem a drancování regionu.\n\nMezi hlavní konfliktní minerály jsou počítány kasiterit (zdroj cínu), wolframit (zdroj wolframu), coltan (zdroj tantalu) a zlaté rudy. Mnoho konfliktů se též rozhořelo kvůli sporům o přístup k ložiskům ropy a zásadní konfliktní surovinou se stává voda. Tzv. krvavé diamanty (konfliktní diamanty) jsou pak významnou konfliktní surovinou mezi drahými kameny.\n\n"}
{"id": "1323752", "url": "https://cs.wikipedia.org/wiki?curid=1323752", "title": "Josef Švandrlík", "text": "Josef Švandrlík\n\nJosef Švandrlík (15. února 1866, Třebusice – 1917 Terst, Itálie) byl český malíř, stavitel a pedagog. \n\nStudoval na Akademii výtvarných umění v Praze u prof. Františka Sequense, dále na akademiích v Antverpách a Paříži. Působil v Praze (studio v ul. Höflerova č. 10), rodných Třebusicích a v Itálii. Je autorem mnoha figurálních kompozic, například obrazu \"Ukřižovaného\" (životní velikost) v kapli Nejsvětější Trojice na zámku Koleč, dnes se tam nenachází, snad byl přestěhován (havarijní stav zámku).\n\n"}
{"id": "1323765", "url": "https://cs.wikipedia.org/wiki?curid=1323765", "title": "Modjo", "text": "Modjo\n\nModjo byla francouzská hudební skupina aktivní v letech 1998–2003. Byla řazena k žánru house, nebo nu-disco. Celosvětově se proslavila písní \"Lady (Hear Me Tonight)\" z roku 2000. Hit ovládl singlovou hitparádu v Irsku, Itálii, Rumunsku, Skotsku, Španělsku, Švýcarsku i Velké Británii. Byl též jedničkou v Eurochart Hot 100. Roku 2001 skupina vydala své jediné album nazvané \"Modjo\". Skupinu tvořili dva členové, Romain Tranchart a Yann Destal.\n"}
{"id": "1323767", "url": "https://cs.wikipedia.org/wiki?curid=1323767", "title": "Izotopy protaktinia", "text": "Izotopy protaktinia\n\nProtaktinium (Pa) má 30 známých radioaktivních izotopů, s nukleonovými čísly 211 až 240, a několik jaderných izomerů. Nejstabilnější izotopy jsou Pa (poločas přeměny 32 760 let), Pa (26,975 dne), Pa (17,4 dne), Pa (1,50 d) a Pa (1,32 d). Všechny ostatní mají poločasy kratší než 23 hodin, většina pod 2 minuty.\n"}
{"id": "1323772", "url": "https://cs.wikipedia.org/wiki?curid=1323772", "title": "Titu Maiorescu", "text": "Titu Maiorescu\n\nTitu Liviu Maiorescu (15. ledna 1840, Craiova – 18. června 1917, Bukurešť) byl rumunský politik a literární kritik. V letech 1912–1913 byl premiérem Rumunska. V letech 1910–1914 ministrem zahraničních věcí. Byl představitelem Konzervativní strany (\"Partidul Conservator\"). Roku 1863 založil vlivnou literární skupinu Junimea. V Bukurešti je po něm dnes nazvána univerzita. \n"}
{"id": "1323775", "url": "https://cs.wikipedia.org/wiki?curid=1323775", "title": "Zasloužilý umělec Tádžikistánu", "text": "Zasloužilý umělec Tádžikistánu\n\nZasloužilý umělec Tádžikistánu (Ҳунарпешаи Шоистаи Тоҷикистон) je čestný titul, existující od roku 1990. Dříve existoval titul \"Zasloužilý umělec Tádžické SSR. Titulem jsou oceňováni zvlášť vynikající umělci země. Vedle tohoto uměleckého titulu existuje ještě vyšší titul Národní umělec Tádžikistánu.\n"}
{"id": "1323778", "url": "https://cs.wikipedia.org/wiki?curid=1323778", "title": "František Všetička", "text": "František Všetička\n\nFrantišek Všetička (* 25. dubna 1932, Olomouc) je český literární historik a teoretik, vysokoškolský pedagog a vědecký redaktor. Je též beletrista, autor románů, fejetonů a překladatel z polštiny.\n\nVystudoval Slovanské gymnázium v Olomouci. Po maturitě v roce 1952 začal studovat obor český jazyk a dějepis na Filozofické fakultě Univerzity Palackého (FF UP) v Olomouci, kterou absolvoval 1957 diplomovou prací \"Literárněteoretické názory S. K. Neumanna v 10. letech 20. století\".\n\nV letech 1957–1961 učil na průmyslových školách v Uničově a v Lipníku nad Bečvou, od roku 1961 byl odborným asistentem Pedagogického institutu v Gottwaldově/Zlíně, od roku 1964 na Pedagogické fakultě Univerzity Palackého (PedF UP) v Olomouci. Titul kandidáta věd (CSc.) ziskal v roku 1967 prací \"Václav Říha\", a akademický titul doktor filozofie (PhDr.) ziskal v 1968 prací \"Kapitoly o kompozici\".\nPo obhajobě habilitační práce \"Čtyři hlasy. O kompoziční výstavbě poezie pro děti\" byl od roku 1991 docentem PedF UP v Olomouci, a od 1990 až 1994 tamtéž vedoucím katedry. Souběžně byl vědeckým redaktorem řady \"Studia philologica\" při Vydavatelství UP. V roce 1997 odešel do důchodu.\n\nJeho teoretické myšlení formoval v počátcích anglista olomoucké univerzity Ladislav Cejp, po něm pak práce ruské formální školy; výbor z těchto prací vydal v roce 1971 pod názvem \"Kompozice prózy\". František Všetička se jako teoretik zabývá poetikou literárních děl, zejména jejich kompoziční výstavbou. Svůj zájem věnuje české literatuře v plném jejím rozsahu, od gotické poezie přes barokní lidové drama až po tvorbu současnou. Obdobně se zaměřuje na literaturu slovenskou, ruskou a polskou a na komparace mezi těmito literaturami a literaturou českou.\n\nDebutoval v roce 1949 ve \"Stráži lidu\" v Olomouci, od poloviny 50. let publikoval v časopisech \"Červený květ\", \"Listy filologické\", \"Česká literatura\", \"Květen\", \"Kultura\", \"Host do domu\", \"Zlatý máj\", \"Plamen\", \"Česká rusistika\", \"Tvář\", \"Akord\", \"Literární noviny\", \"Impuls\", \"Tvar\", \"Slovenská literatúra\" v Bratislavě, \"Katolický týdeník\", \"Alternativa Nova\", \"Kurýr\" v Olomouci, dále v časopisech \"Zeitschrift für Slawistik\" v Berlíně, \"Annali-Sezione Slava\" v Neapoli, \"Studia slavica\" v Budapešti aj.\n\n\n"}
{"id": "1323780", "url": "https://cs.wikipedia.org/wiki?curid=1323780", "title": "Frederick Wilfrid Lancaster", "text": "Frederick Wilfrid Lancaster\n\nFrederick Wilfrid (Wilf) Lancaster (4. září 1933 – 25. srpna 2013) byl americký informační vědec zabývající se především získáváním informací a indexováním. \n\nNarodil se ve Stanley (Durham County, Velká Británie). V letech 1953 – 1962 pracoval především jako knihovník a v roce 1963 zahájil vědeckou kariéru. Nejprve pracoval v Newcastle-upon-Tyne Public Libraries a ve společnosti Tube Investments. Po odchodu do Spojených států amerických v roce 1959 pracoval v Akron Public Library, ve společnostech The Babcock and Wilcox, Herner and Company a v National Library of Medicine v Marylandu. Poté pracoval pro společnost Westat Research až do roku 1970, kdy nastoupil jako profesor na Graduate School of Library and Information Science, University of Illinois at Urbana-Champaign.[2]\n\nSe svou ženou Cesarií se oženil 24. června 1961, a v říjnu následujícího roku se jim narodila dcera Miriam. Na konci roku 1962 se přestěhovali do Anglie, ale zde zůstali jen 1 rok a poté se opět vrátili do USA a usadili se v Marylandu. Zde se jim narodili dva synové, Owen (1965) a Jude (1969). V roce 1970, když začal Lancaster na plný úvazek učit na University of Illinois, se přestěhovali do Urbany, kde se jim v roce 1973 narodil nejmladší syn Aaron. Později (1992 a 2003) si osvojili ještě dvě indické dívky – Lakshmi a Raji.\n\nLancaster pracoval jako knihovník a badatel a později jako profesor. Mezi milníky jeho profesního života patřily pozice specialista pro informační systémy Národní lékařské knihovny v Marylandu. Tamtéž se posléze stal ředitelem služby vyhledávání informací. Mezi lety 1970 a 1973 působil jako ředitel programu biomedicínské knihovnictví. \n\nZa svou profesní kariéru poskytoval poradenství více než 30 agenturám a knihovnám ve Spojených státech i v zahraničí. Mezi nimi jsou například následující: National Library of Medicine (NLM, Národní lékařská knihovna), UNESCO, Central Intelligence Agency (CIA); American Film Institute (Americký filmový institut), US Army Corps of Engineers (Americké armádní sbory inženýrů), National Institute of Neurological Diseases and Stroke (Národní institut neurologických chorob a mrtvice), Arab League Documentation Centre (Arabská liga dokumentačního centra) v Egyptě, národní knihovnám Austrálie a Venezuely a Bureau National d'Information Scientifique et Technique (Národní úřad pro vědecké a technické informace) v Paříži.\n\n\n\n\n\nTento článek používá informace z článku Frederick Wilfrid Lancaster na webu wiki.knihovna.cz.\n"}
{"id": "1323785", "url": "https://cs.wikipedia.org/wiki?curid=1323785", "title": "Rikard Nordraak", "text": "Rikard Nordraak\n\nRikard Nordraak (12. června 1842, Oslo – 20. března 1866, Berlín) byl norský hudební skladatel. Roku 1864 složil norskou státní hymnu \"Ja, vi elsker dette landet\" (\"Ano, my milujeme tuto zemi\"). Autor jejího textu, Bjørnstjerne Bjørnson, byl Nordraakův bratranec. Spoluzakládal hudební společnost Euterpe. Zemřel na tuberkulózu a byl pohřbený na hřbitově Vår Frelsers Gravlund v Oslu.\n"}
{"id": "1323788", "url": "https://cs.wikipedia.org/wiki?curid=1323788", "title": "Hvězdice amurská", "text": "Hvězdice amurská\n\nHvězdice amurská (\"Asterias amurensis\") je ostnokožec − hvězdice, zařazený do řádu Forcipulatida, čeledi Asteriidae a rodu \"Asterias\". Popis druhu učinil dánský přírodovědec Christian Frederik Lütken v roce 1871 a existuje několik vědeckých synonym. Hvězdice dává přednost pobřežním vodám. Původní areál výskytu hvězdice amurské zahrnoval pobřeží na východě Asie, jako je například u Japonska nebo Ruska či Koreji, avšak došlo k introdukci na nová území; druh se může dostávat do nových areálů například pomocí lodí. Areál výskytu se tak rozšířil kupříkladu na pobřeží Evropy, Aljašky nebo Austrálie, kam byl druh zavlečen během 80. let 20. století, a přilehlé Tasmánie; zde je výskyt zaznamenán od roku 1986. Přestože jinak žije o teplotě vody maximálně 10 °C, ani život v teplejším prostředí pro hvězdici nepředstavuje problém. Pro schopnost rychle se rozmnožovat (během dvou let se v Port Philip Bay namnožily až na 12 milionů hvězdic a roku 2000 jich zde žilo zhruba 75 milionů) a velkou žravost patří hvězdice amurská mezi invazní druhy a je škodlivá. Jako predátor, konzumující velkou škálu různé potravy, představuje nebezpečí pro ostatní živočichy (měkkýši) a rovněž žere rybářům jejich úlovky. Přínosnost pro lidi je nulová, i když se uvažovalo o prodeji jako suvenýry.\n\nHvězdice amurská má celkem pět ramen, její velikost se vyšplhá až na půl metru. Pohybuje se pomocí trubičkovitých končetin. Tělo tohoto druhu může být zbarveno různými barvami, spodní strana je nicméně vždy žlutá. Hvězdice amurská má oddělená pohlaví, samec i samice jsou si však nicméně vzájemně podobní (nevyvinul se pohlavní dimorfismus). Doba rozmnožování závisí na ročním období. Oplodnění probíhá vně těla, samičky vypouštějí i 25 milionů vajíček a samci své spermie, které se spojí ve vodě a zde také probíhá vývoj následných larev. Ten trvá kolem dvou až čtyř měsíců; poté malé hvězdice začnou žít na pevnině jako dospělci. Během prvního roku rostou rychlostí až 6 mm za měsíc, později se vývoj zpomalí. Při velikosti 4,5 až 5 cm se již mohou rozmnožovat a dožívají se dvou až tří let. Hvězdice amurská má několik přirozených nepřátel, například jiné hvězdice \"Solaster paxillatus\" a \"Coscinasterias muricata\", kraba kamčatského (\"Paralithodes camtschaticus\") a kraba \"Leptomithrax gaimardii\".\n"}
{"id": "1323792", "url": "https://cs.wikipedia.org/wiki?curid=1323792", "title": "B́", "text": "B́\n\nB́ (minuskule b́) je speciální písmeno latinky. Nazývá se B s čárkou. V současnosti se již nepoužívá v žádném jazyku, ale dříve se používalo v hornolužické a dolnolužické srbštině, kde však je nyní nahrazeno za bj (b́e (zastarale)–bje (současně)–bě (česky))\n"}
{"id": "1323799", "url": "https://cs.wikipedia.org/wiki?curid=1323799", "title": "Girlfriends (seriál)", "text": "Girlfriends (seriál)\n\nGirlfriends je americký televizní sitcom, jehož autorkou je Mara Brock Akil. Premiérově byl vysílán v letech 2000–2008, zpočátku na stanici UPN, následně na The CW (od 2006). Celkově bylo natočeno 172 dílů v osmi řadách. \"Girlfriends\" patřily k nejsledovanějším seriálům mezi černošskými diváky a byl z nich odvozen spin-off \"The Game\".\n\nSeriál je zaměřen na příběhy čtyř úspěšných žen žijících v Los Angeles, jejichž neoficiální vůdkyní je právnička Joan. Mezi její přítelkyně patří její bývalá asistentka Maya, jejich kamarádka z univerzity Lynn a Joanina kamarádka z dětství Toni.\n\n\n"}
{"id": "1323800", "url": "https://cs.wikipedia.org/wiki?curid=1323800", "title": "Třída Black Swan", "text": "Třída Black Swan\n\nTřída Black Swan byla lodní třída britských šalup z období druhé světové války. Celkem bylo ve dvou skupinách postaveno 39 jednotek této třídy. Stavba dalších pěti byla zrušena. Za druhé světové války je provozovala královská námořnictva Velké Británie a Indie. Čtyři šalupy byly potopeny a dvě další neopravitelně poškozeny. Jejich zahraničními uživateli se po válce stali Egypt, Pákistán a Západní Německo.\n\nTřída byla další evolucí předcházejících šalup třídy \"Egret\". Oproti ní měla prodloužený trup, vyšší rychlost a upravenou výzbroj. V letech 1938–1946 bylo britskými loděnicemi postaveno celkem 39 jednotek této třídy. První čtyři plavidla první série byla postavena v letech 1938–1941. V letech 1941–1946 následovalo dalších 31 jednotek vylepšeného modelu. Jejich konstrukce byla vylepšena na základě zkušeností s první čtveřicí (mimo jiné byl zvýšen výkon pohonného systému). Dvě další rozestavěná plavidla nebyla dokončena a stavba dalších tří (\"Partridge\", \"Waterhen\" a \"Wryneck\") byla zrušena před založením kýlu. Do třídy \"Black Swan\" jsou navíc počítána i čtyři plavidla podtřídy \"Modified Bittern\" postavená v letech 1940–1943 pro Indii.\n\nJednotky třídy \"Black Swan\":\n\nVýzbroj tvořilo šest dvouúčelových 102mm kanónů ve dvoudělových věžích, které doplňoval čtyřhlavňový 40mm kanón a dva čtyřhlavňové 12,7mm kulomety. Plavidla čtyři vrhače a dvě skluzavky hlubinných pum, kterých bylo neseno celkem 40 kusů. Pohonný systém tvořily dva tříbubnové kotle Admiralty a dvě parní turbíny Parsons, pohánějící dva lodní šrouby. Nejvyšší rychlost dosahovala 19,75 uzlu.\n\nBěhem služby byla výzbroj upravována. Roku 1943 byly kulomety nahrazeny čtyřmi 20mm kanóny Oerlikon. Protiponorkovou výzbroj posílil salvový vrhač hlubinných pum Hedgehog. Celková zásoba hlubinných pum se zvýšila na 110 kusů. V letech 1944–1945 zůstaly dva Oerlikony, které posílily další čtyři Oerlikony vylepšeného modelu Mk.II/IV.\n\nPlavidla postavená různými loděnicemi se mírně lišila v rozměrech, výtlaku a výzbroji. Základní výzbroj tvořilo šest dvouúčelových 102mm kanónů ve dvoudělových věžích, které doplňovalo deset 20mm kanónů Oerlikon, dále osm vrhačů a dvě skluzavky hlubinných pum, kterých bylo neseno celkem 110 kusů. Během služby byla výzbroj různě modifikována, obvyklá byla instalace účinnějších 40mm kanónů Bofors a salvových vrhačů Hedgehog. Vylepšený pohonný systém měl výkon 4300 hp. Rychlost zůstala stejná\n\nCelá třídy byla velmi intenzivně nasazena ve druhé světové válce. Zejména se podílela na doprovodu konvojů.\n\n\n\n\n\n"}
{"id": "1323801", "url": "https://cs.wikipedia.org/wiki?curid=1323801", "title": "Girlfriends", "text": "Girlfriends\n\nGirlfriends může být:\n"}
{"id": "1323802", "url": "https://cs.wikipedia.org/wiki?curid=1323802", "title": "Historická metoda", "text": "Historická metoda\n\nHistorická metoda je soubor technik a postupů, které užívají historikové při práci s primárními zdroji a jinými důkazy, včetně důkazů, které nabízí archeologie, pro výzkum a následné psaní historie ve formě historických záznamů. Studium historické metody a různých způsobů psaní dějin je známé jako historiografie.\n\nKritika zdrojů odkazuje na kritickou evaluaci zdrojového materiálu výzkumu. Zhodnocuje, od jaké míry je zdroj validní, důvěryhodný a relevantní.\n\nGilbert J Garraghan si v rámci kritického hodnocení zdrojů pokládá šest otázek:\n\n\nPrvní čtyři otázky jsou známy jako vyšší kritika; pátá, nižší kritika; a spolu externí kritika. Šestý a poslední dotaz se nazývá vnitřní kritika. Společně se pak jedná souhrnně o kritiku zdrojů.\n\nVzhledem k tomu, že jen málo dokumentů bylo přijato jako zcela spolehlivé, Louis Gottschalk stanovil obecné pravidlo, a to že \"pro každý jednotlivý dokument by měl být proces ověřování důvěryhodnosti proveden separátně a bez ohledu na obecnou důvěryhodnost autora\". Autorská důvěryhodnost může do jisté míry stanovit obecný tón přístupu ke zdroje, každá extrahovaná informace ale musí být vyhodnocována zvlášť.\n\nBernheim (1889) a Langlois a Seignobos (1898) navrhli ve věci evaluace protichůdných zdrojů postup sestávající ze 7 kroků:\n\n\nHistorici připouští užívání anonymních zdrojů ke stanovení historického faktu.\n"}
{"id": "1323804", "url": "https://cs.wikipedia.org/wiki?curid=1323804", "title": "Tadeusz Baird", "text": "Tadeusz Baird\n\nTadeusz Aleksander Baird (26. července 1928 Grodzisk Mazowiecki – 2. září 1981 Varšava) byl polský hudební skladatel a pedagog.\n\nV době 2.světové války studoval u Bolesława Woytowicze a Kazimiera Sikorského. V letech 1947–1951 pokračoval ve studiu u Piotra Rytela a Piotra Perkowského na Státní vyšší hudební škole ve Varšavě. Vedle toho studoval hru na klavír u Tadeusze Wituského a muzikologii na univerzitě ve Varšavě.\n\nJako skladatel debutoval krátce po válce. Spolu s Kazimierzem Serockým a Janem Krenzem založil volné sdružení skladatelů, které si říkalo \"Skupina 49\". Jejich cílem byla kompozice hudby v duchu světového vývoje hudby 20. století, což bylo v přímé opozici vůči, ve východním bloku vládnoucí, estetice socialistického realismu . V polovině 50. let dvacátého století se stal jedním z tvůrců převratu v polské hudbě. Používal moderní kompoziční techniky. Jako jeden z prvních ve svých skladbách aplikoval dodekafonii. Byl jedním z iniciátorů a organizátorů mezinárodního festivalu soudobé hudby Varšavský podzim, který se poprvé konal v roce 1956.\n\nOd roku 1974 vyučoval skladbu na varšavské \"Státní vysoké škole múzických umění\". V roce 1977 byl jmenován profesorem a stal se vedoucím katedry skladby. Od roku 1976 byl předsedou polské sekce \"Mezinárodní společnosti pro soudobou hudbu\" (ISMC/SimC) a od roku 1979 členem \"Akademie der Künste\" v Berlíně . V roce 1981 se stal čestným členem Svazu polských skladatelů.\n\nZemřel náhle 2. září 1981 ve Varšavě následkem aneurysma mozkových tepen. Je pohřben na Powązkowském hřbitově.\n\n\nKomponoval širokou škálu symfonické a komorní hudby. Nejdůležitější však jsou vokální cykly inspirované poesií. Je autorem hudebního dramatu Zítra komponovaného na motivy povídky Josepha Conrada. Komponoval rovněž hudbu pro film, divadlo a televizi. Navzdory seriální technice vyrůstá jeho dílo z romantických tradic. \n\n\n\n\n\n\n\n"}
{"id": "1323805", "url": "https://cs.wikipedia.org/wiki?curid=1323805", "title": "Klášter františkánů (Brno)", "text": "Klášter františkánů (Brno)\n\nFrantiškánský klášter v Brně je komplex barokních budov někdejšího kláštera františkánů z let 1651–1671 vzniklého při kostele sv. Máří Magdaleny. Objekt sestávající z několika budov se rozkládá na někdejším Římském náměstí v dnešní Františkánské ulici v centru Brna. Klášter je chráněn jako kulturní památka, přesto však patří mezi nejohroženější historické budovy ve městě.\n\nŘád františkánů v Brně existoval od roku 1451, kdy vznik konventu inicioval italský mnich sv. Jan Kapistránský. Původní konvent řádu stával před městskými hradbami pod Petrovem u Svrateckého náhonu, v místech dnešní Nádražní ulice, kde františkáni již roku 1452 započali s výstavbou kláštera s kostelem. Stavební práce pokračovaly pravděpodobně až do poloviny 16. století. V roce 1643 byl klášter místními obyvateli poničen před obléháním švédskými vojsky, aby nemohl být nepřítelem použit jako opěrný bod. Když Švédové odtáhli, pokusili se františkáni klášter obnovit, avšak o dva roky později, před druhým obléháním Švédy, došlo k jeho definitivní zkáze.\n\nPo skončení třicetileté války získal řád jako náhradu za zničený klášter od města čtyři starší gotické budovy v centru města v bývalé židovské čtvrti s kostelíkem sv. Máří Magdalské, někdejší synagogy. Františkáni zde do roku 1654 vybudovali klášterní konvent v raně barokním slohu společně s přestavbou kostela sv. Maří Magdaleny. Autorem stavebního plánu byl zřejmě Ondřej Erna.\n\nDalší stavební práce ovšem pokračovaly i v dalších letech 1671. V roce 1672 byl přistavěn špitál s lékárnou a v letech 1677–1704 přibyla knihovna s archivem a klášter byl vyzdoben.\n\nNa konci 17. století byl klášter rozšířen, a v roce 1748 částečně přestavěn a navýšen o jedno podlaží. Na těchto úpravách se zřejmě spolupodílel také věhlasný architekt Mořic Grimm.\n\nRoku 1786 v době církevních reforem císaře Josefa II. byl klášter zrušen a budovy konventu byly přebudovány pro potřeby dopravního ústavu císařské armády (tzv. Transporthaus). Klášterní kostel sv. Máří Magdaleny se stal farním a za presbytářem kostela vznikla fara.\n\nBudovy bývalého kláštera byly ještě několikrát stavebně upravovány, a od roku 1889 zde sídlil například státní sklad knih. V letech 1912–1950 v objektu působili eucharistiáni.\n\nV roce 1991 začala část objektu využívat Kongregace bratří Nejsvětější Svátosti (petrini) a na konci 90. let větší část objektu získala prostějovská stavební firma Pozemstav s úmyslem přebudovat jej na administrativní a výstavní prostory. Teprve v roce 2008 se podařilo změnit územní plán tak, aby bylo možné prostory určené ke kulturnímu a společenskému vyžití upravit na kanceláře, avšak projekt na komplexní přestavbu areálu vyhotovený architektkou Vlastou Loutockou, narazil na nesouhlas řádu petrinů, kteří využívali některé z budov areálu. Ti ovšem na přelomu roku 2012 z Brna odešli a církevní majetek nyní spravuje brněnské biskupství. Při plánovaných úpravách se počítá také s využitím rozsáhlého gotického sklepení pod většinou objektu.\n\nV současné době patří někdejší klášter františkánů stále mezi nejohroženější památky města Brna. Ani v roce 2017 nebyly z administrativních důvodů zahájeny práce na revitalizaci objektu. Prozatím byly provedeny alespoň zajišťovací statické práce a nejnutnější opravy střechy.\n"}
{"id": "1323806", "url": "https://cs.wikipedia.org/wiki?curid=1323806", "title": "Melitta (společnost)", "text": "Melitta (společnost)\n\nMelitta je německá společnost z Mindenu, zaměřující se nejenom na výrobu a prodej kávových filtrů, nýbrž i na prodej kávy, kávovarů a automatů na kávu, založená Melittou Bentz (1873–1950) v Drážďanech roku 1908. V tomto roce byla společnost, vyrábějící původně pouze filtry na kávu, přihlášená jak u tamějšího živnostenského úřadu, tak i úspěšně zapsána u berlínského patentového úřadu.\n\nVyvážet do České republiky a do Švýcarska započala již krátce po první světové válce (cca 1922). První pobočka ve Spojených státech amerických byla zřízena až v roce 1963. \n\n"}
{"id": "1323807", "url": "https://cs.wikipedia.org/wiki?curid=1323807", "title": "The Game (seriál, 2006)", "text": "The Game (seriál, 2006)\n\nThe Game je americký televizní sitcom, jehož autorkou je Mara Brock Akil. Premiérově byl vysílán v letech 2006–2015, zpočátku do roku 2009 na stanici The CW, po obnovení následně na BET (od 2011). Celkově bylo natočeno 148 dílů v devíti řadách. Jedná se o spin-off sitcomu \"Girlfriends\", se kterým patřil k nejsledovanějším seriálům mezi černošskými diváky.\n\nMelanie studuje medicínu a vzdá se přijetí na prestižní školu, jenom aby mohla být se svým přítelem Derwinem, profesionálním hráčem amerického fotbalu. Přestěhuje se s ním do San Diega, neboť Derwin se stal posilou místního týmu San Diego Sabers. Oba zde poznávají nové přátele, především ze sportovního okruhu.\n\n\n"}
{"id": "1323810", "url": "https://cs.wikipedia.org/wiki?curid=1323810", "title": "Pavol Juráš", "text": "Pavol Juráš\n\nPavol Juráš (* 1982 v Ružomberku) je slovenský divadelní režisér a scénograf.\n\nOd roku 2000 působí v České republice. Na Vysoké škole múzických umění v Bratislavě vystudoval divadelní režii u prof. Ľubomíra Vajdičky, na Janáčkově akademii múzických umění v Brně poté operní režii a absolvoval doktorské studium v oboru Interpretace a teorie interpretace. Obhájil disertační práci na téma „Vznik nového hudebně-dramatického díla“.\n\nStudoval herectví u doc. Marie Mrázkové, k jejíž herecké škole a režijnímu způsobu myšlení se hlásí, dále také scénografii u prof. Milana Čorby. Byl studentem oboru režie hudebního divadla na Hochschule für Musik und Theater Hamburg u prof. Floriana Malte Leibrechta a hospitantem v John Neumeier Ballett Hamburg, také asistentem italského režiséra Gianfranca de Bossia.\n\nV Česku vytvořil více inscenací (Národní divadlo v Praze, Národní divadlo Brno a další). Z operních inscenací jmenujme například: \"Kouzelná flétna\" (Mozart), \"Pimpinone\" (Georg Philipp Telemann), \"Šaty dělají člověka\" (Johann Adolf Hasse) nebo melodramy \"Vodník\" a \"Pomsta květin\" (Zdeněk Fibich). Činoherní inscenace zahrnují \"Sarah Bernhardt – Memoir\" (Murrell), Masterclass (McNally), \"Slečna Julie\" (August Strindberg), \"Don Carlos\" (Friedrich Schiller), \"Oldřich a Božena\" (František Hrubín) a další. Známé jsou jeho projekty mimo kamenné divadlo, kde kombinuje netradiční prostor, divadlo, drama, operu a balet: \"Uspud\" (česká premiéra, Erik Satie), \"Malý princ\", \"Metamorphoses\", \"Zápisník zmizelého (Leoš Janáček). Je autorem mnoha happeningů, výstav, scénických instalací, komponovaných koncertů, fashion show a performancí.\n\nPro své inscenace tvoří zároveň scénografii. Navrhl kolekci masek pro festival Divadelní svět Brno (2009–2012). Pro Národní divadlo Brno napsal a inscenoval tři klasické pohádky: \"Šípková Růženka\", \"Popelka\" a \"Čert a Káča\". \"Popelka\" hostovala i v dalších českých divadlech a zvítězila u diváků jako nejlepší inscenace roku 2011. V době působení v Národním divadle Brno započal dětský program či angažování dobrovolníků do chodu divadla. O úspěšném projektu přednášel například na konferenci, již pořádal Divadelní ústav v Praze. Juráš je také autorem divadelní hry o Václavu Nižinském.\n\nS Danielem Dvořákem odstartoval tradici Plesu v opeře v Brně, pro nějž napsal scénář, navrhl kostýmy a též ho režíroval. Úspěch Plesu mu přinesl pozvání realizovat Ples ve Státní opeře Praha (2013, 2014, 2015, 2016).\n\nJuráš pracuje jako fotograf a grafický designér. Je známý jako teoretik, žurnalista a kritik zejména v oblasti opery a baletu. Spolupracoval s umělci napříč žánry, jako jsou například Emília Vášáryová, Jitka Molavcová, Marek Eben, Leoš Mareš, Peter Dvorský, Alois Mikulka, Josef Jelínek, Jiří Bubeníček, Nina Poláková, Eliška Balzerová, Pavla Vykopalová, Roman Vencl, Martin Kraus, Jana Stryková, Marie Durnová, Monika Maláčová, Milan Paľa, Ondrej Olos, Jana Přibylová, Jan Fousek či se zahraničními umělci, jako Julia Machalina, Paul Potts, Vasilij Medveděv, Kirill Simonov, Jelena Vostrotina, Charles Mackerras, Giacomo Bevilacqua a další.\n\nS proslulým ruským choreografem Vasilijem Medveděvem spolupracoval jako autor výpravy pro balet Coppelia s National Ballet of Panama, který měl premiéru v historické budově Národního divadla a zaznamenala ho také televize. Dále pro balet Vasilije Medveděva \"Oněgin\" (Teatr Wielki, Lodž) navrhl scénu a kostýmy, za něž získal prestižní cenu Puškinovy nadace Pushkin Legacy Award. Pro Makedonský národní balet ve Skopje připravil výpravu pro balet \"Dáma s kaméliemi\". Podílel se také na světové premiéře baletu \"Kleopatra\" jako autor výtvarné složky inscenace, která byla dedikovaná jubileu primabaleríny Alexandry Mjalkové. Inscenaci zaznamenala také národní televize. V Slovenském národním divadle v Bratislavě, opět spolu s Vasilijem Medveděvem, připravil klasický balet \"Korzár\" podle historických návrhů. Pro Slovenské národné divadlo rovněž navrhl scénu, kostýmy a light design pro galavečer \"Umenie pre život\", který zaznamenala Slovenská televízia. Juráš speciálně pro toto gala představení rekonstruoval historické kostýmy zapomenutého baletu Maria Petipy \"Modrovous\". Sólové party ztvárnily hvězdy baletu Velkého divadla z Moskvy Kristina Kretova a Artěm Ovčarenko.\n\nS mladým ruským choreografem Kirillem Simonovem připravil novodobou verzi Chačaturjanova baletu \"Spartakus\" pro Štátne divadlo v Košiciach (2016) a druhou verzi pro Teatr Wielki v polské Lodži (2017). S Enom Pecim pracoval na nové verzi Stravinského baletu \"Petruška\" pro Vídeňský státní balet (Wiener Staatsballett) pod vedením tanečníka Manuela Legrise.\n\nPavol Juráš je často zván jako žurnalista do předních evropských baletních a operních divadel a na mezinárodní festivaly (Dance Open Petrohrad, Wiener Festwochen, La Scala Milán, Wiener Staatsoper, Royal Opera House Covent Garden v Londýně, Wiener Staatsballett, Semperoper Drážďany, Staatsballett Berlín, Teatro di San Carlo Neapol, Teatro La Fenice Benátky, Opera Narodowa Varšava, Hamburgische Staatsoper, Bayerisches Staatsballet v Mnichově, John Neumeier Ballet, English National Opera a další). O umění píše na svém webu www.pavoljuras.com poté, co několik let působil jako redaktor webových stránek, jako umenie.sk, kultura.sk, teatro.sk, či operaplus.cz.\n\nAnglická novinářka Margaret Willis o jeho práci napsala: „Pavol Juráš je muž s velkým talentem. Jeho kostýmy možno připodobit k Baletu Russes s jejich barvami a detaily.“\n"}
{"id": "1323812", "url": "https://cs.wikipedia.org/wiki?curid=1323812", "title": "Mešita Ibrahim-al-Ibrahim", "text": "Mešita Ibrahim-al-Ibrahim\n\nMešita Ibrahim-al-Ibrahim je mešita na britském zámořském území Gibraltaru, poloostrově u jižního Španělska. Mešita stojí na jih směrem k úžině Gibraltaru několik kilometrů od Maroka.\n\nBudova byla darem od krále Saúdské Arábie Fahda bin Abd al-Azíze a trvalo dva roky, než byla postavena za cenu kolem 5 milionů liber. Oficiálně byla otevřena 8. srpna 1997. Je to nejjižnější mešita v kontinentální Evropě a je jednou z největších mešit v nemuslimské zemi. Součástí mešity je také škola, knihovna a přednášková místnost. \n"}
{"id": "1323818", "url": "https://cs.wikipedia.org/wiki?curid=1323818", "title": "Karel Cejp", "text": "Karel Cejp\n\nKarel Cejp (22. února 1900 Rokycany – 22. září 1979 tamtéž) byl český přírodovědec a vysokoškolský pedagog. Jeho oficiální autorská botanická a mykologická zkratka je „Cejp“.\n\nNarodil se v roce 1900 v zemědělské rodině v Rokycanech. Obecnou a měšťanskou školu, stejně jako gymnázium absolvoval tamtéž; byl žákem Bohuslava Horáka. V letech od 1919 až 1923 vystudoval přírodní vědy a zeměpis na Přírodovědecké fakultě Univerzity Karlovy (PF UK) v Praze. Byl studentem u profesora Josefa Velenovského. Titul Doktor přírodních věd (RNDr.) získal v roce 1923, jeho dizertační práce se týkala srovnávací morfologie vyšších rostlin. Pak nastoupil na místo asistenta Botanického ústavu UK. Od roku 1926 se začal zabývat také mykologií (nauka o houbách a plísních). V roce 1933 se habilitoval jako docent, v roce 1948 byl jmenován profesorem. \n\nJe považován na zakladatele studia a výuky mykologie na UK. Člen řady odborných spolků, organizací, redaktor. Dlouholetý člen Muzejní společnosti v Rokycanech a také její představitel po smrti Bohuslava Horáka. V roce 1970 jmenován čestným občanem Rokycan. Napsal kolem 600 odborných statí, z publikovaných regionálních prací lze připomenout tyto: \"Květena strašických Brd\", \"Rokycany 1924\" a \"Kašpar Sternberg a jeho Březina\" vydanou v roce 1938. Poslední léta života strávil v Rokycanech.\n\n\n"}
{"id": "1323819", "url": "https://cs.wikipedia.org/wiki?curid=1323819", "title": "Indosaurus", "text": "Indosaurus\n\nIndosaurus (\"Indický ještěr\") byl masožravý dinosaurus (teropod) z čeledi Abelisauridae. Žil přibližně před 69 milióny let (spodní maastricht) na území dnešní Indie (okolí města Džabalpur, stát Madhjapradéš). Fosilie v podobě fragmentu lebky (kat. ozn. GSI K27/565) byly objeveny v sedimentech souvrství Lameta. Předpokládaná hmotnost indosaura činí asi 700 kilogramů. Typový druh \"I. matleyi\" byl popsán paleontology Charlesem Alfredem Matleyim a Friedrichem von Huenem v roce 1933. Robustnost lebky napovídá, že tento dinosaurus mohl mít nad očima výrazné kostěné výrůstky. Blízkým příbuzným tohoto rodu mohl být argentinský druh \"Carnotaurus sastrei\", ačkoliv byl geograficky značně vzdálený. Do rodu \"Indosaurus\" možná patří i rody \"Indosuchus\" a \"Compsosuchus\".\n\n\n"}
{"id": "1323824", "url": "https://cs.wikipedia.org/wiki?curid=1323824", "title": "Cejp", "text": "Cejp\n\nCejp je české příjmení. Přechýlenou variantou je Cejpová. \n\n"}
{"id": "1323826", "url": "https://cs.wikipedia.org/wiki?curid=1323826", "title": "Lucila Gandolfo", "text": "Lucila Gandolfo\n\nLucila Gandolfo (*22. ledna 1966, Buenos Aires) je argentinská herečka, zpěvačka a učitelka zpěvu a herectví.\n\nRodina její matky pochází z Velké Británie a Lucila Gandolfo tak hovoří plynně anglicky. Studovala Bostonskou konzervatoř a londýnskou Royal Academy of Music.\n\nOd roku 2016 ztvárňuje roli Sharon Bensonové v latinskoamerickém seriálu Soy Luna, který se vysílá na dětské televizní stanici Disney Channel. V roce 2015 si také zahrála menší roli ošetřovatelky po boku Emmy Watson ve filmu Kolonie režiséra Floriana Gallenbergera.\n\n"}
{"id": "1323831", "url": "https://cs.wikipedia.org/wiki?curid=1323831", "title": "Izotopy uranu", "text": "Izotopy uranu\n\nUran (U) má 28 známých radioaktivních izotopů, s nukleonovými čísly 216 až 243, a několik jaderných izomerů. Přírodní uran se skládá ze dvou prvotních izotopů s dlouhými poločasy přeměny, U a U, a z U, který je meziproduktem rozpadové řady U. Nejstabilnější izotopy jsou U (poločas přeměny 4,468×10 let, přirozený výskyt 99,274 %), U (7,04×10 let, 0,720 %), U (2,342×10 let), U (2,455×10 let, 0,005 %) a U (1,592×10 let). Všechny ostatní mají poločasy kratší než 70 let, většina pod 1 hodinu.\n\nUran-238 je alfa zářič, který se uran-radiovou rozpadovou řadou postupně přeměňuje až na Pb. Rozpadová řada uranu-235 (aktiniová řada) končí nuklidem Pb. Stálý poměr rychlosti přeměn v těchto řadách se dá využít k radioaktivnímu datování. Uran-233 se vyrábí ostřelováním thoria-232 neutrony.\n\nUran-233 je štěpitelný izotop uranu, který se získává z thoria-232. Byl zkoumán pro možné využití v jaderných zbraních a reaktorech, ovšem nikdy nebyl takto použit.\n\nUran-233 se po absorpci neutronu obvykle štěpí, ale někdy v něm neutron zůstane a utvoří uran-234.\n\nUran-234 je izotop uranu, který v přírodě vzniká jako nepřímý produkt přeměny uranu-238, ale tvoří jen asi 0,005 4 % přírodního uranu, protože má poločas přeměny jen 245 500 let.\nObohacený uran má větší obsah tohoto izotopu než přírodní, jelikož v něm U vzniká jako vedlejší produkt při obohacování, protože je lehčí než U, koncentruje se o něco rychleji. Jeho zvýšené množství je v jaderných reaktorech přípustné, ovšem přepracovaný uran by měl ještě větší obsah U, což by nebylo vhodné, jelikož U není štěpitelný a absorbuje pomalé neutrony za vzniku U.\n\nU představuje 0,72 % přírodního uranu. Je důležitý pro jaderné elektrárny i jaderné zbraně, neboť jde o jediný dobře štěpitelný přírodní nuklid, jeho jádro tak lze snadno rozbít tepelnými neutrony.\n\nU je nejběžnější izotop uranu, je také štěpitelný, ovšem má mnohem menší účinný průřez, štěpení je tak mnohem obtížnější a méně účinné; lze z něj však ostřelováním rychlými neutrony získat U, který se přeměňuje β přeměnou na Np a to na dobře štěpitelné Pu.\n"}
{"id": "1323851", "url": "https://cs.wikipedia.org/wiki?curid=1323851", "title": "Bára Tlučhořová", "text": "Bára Tlučhořová\n\nBára Tlučhořová (* 12. září 1988 Příbram) je česká moderátorka rádia Kiss.\n\nNarodila se v Příbrami. Střední pedagogickou školu vystudovala v Prachaticích a poté studovala Univerzitu Jana Amose Komenského v Praze, kterou ukončila s titulem Magistr.\n\nJako moderátorka začínala v listopadu roku 2013 v rádiu Kiss Jižní Čechy. Od února 2014 byla jedním z moderátorů nově vzniklého ranního pořadu \"Jižní rána\". Od dubna 2017 po sjednocení regionálních mutací rádia Kiss pod celostátní vysílání jednotného programu zůstala na jeho vlnách a se svým kolegou, Romanem Andělem, moderuje pořad \" Ranní Kiss s Bárou a Romanem\".\n\nPůvodně pracovala jako učitelka v mateřské škole v Podlesí. Nyní se kromě vysílání v rádiu věnuje převážně moderování firemních i charitativních akcí, školních večírků a společenských událostí.\n\n"}
{"id": "1323860", "url": "https://cs.wikipedia.org/wiki?curid=1323860", "title": "Absolutno", "text": "Absolutno\n\nAbsolutno či absolutum je ve filosofii věčný, nadprostorový a nadčasový prazáklad věcí, povznesený na mnohost věcí, nad protiklad subjektu a objektu, já a ne-já, ducha a tělo, často identifikovaný s bohem.\n\nAbsolutno je nejvyšší jsoucno, které je základem, poslednou příčinou (prapříčinou) všeho co je. Absolutno je bytí nezávislé od žádného jiného bytí, je nepodmíněné, autonomní, dokonalé a existující samo pro sebe a osobě.\n\nPodle středního platonismu je absolutno počátek i konec všeho, nejvyšší vůle, otec i stvořitel všeho jsoucna, dokonalost sama, zákonodárce a zároveň tvůrce předurčení; konečný cíl lidské existence, která je opět konečným cílem světa všech věcí. Prostřednicvím člověka se mají věci spojit s bohem.\n\nPodle scholastiky je absolutno Bůh jako bytost, která nezávisí od jiné; stojí v protikladu ke každé relativní existenci a hlavně vůči poznání.\n\nPodle Barucha Spinozy je absolutno Bůh, z kterého je potřeba odvozovat vše.\n\nZákladní pojmem Hegelova objektivního idealismu je absolutno. Hegel ho chápal v duchu tradice idealistické metafyziky, která zahrnovala také filosofickou nauku o nejvyšším jsoucnu, které je základem, poslední přičinou a konečným smyslem všeho co je. Pochopil ho jako Boha, tak jak je ve své věčné bytosti před stvořením přírody a konečného ducha.\n\nHegelův Bůh je velmi vzdálený vůči všem antropomorfním náboženským představám. Pojem absolutna jako fundamentu všeho jsoucího, přírody i lidské společnosti a dějin, je vysloveně filosofický pojem.\n\nPodle Immanuela Kanta je absolutno nemožné dosáhnout, je nepoznatelné.\n\nPodle Arthura Schopenhauera je absolutno synonymem vůle.\n"}
{"id": "1323861", "url": "https://cs.wikipedia.org/wiki?curid=1323861", "title": "Ḱ", "text": "Ḱ\n\nḰ (malé písmeno ḱ) je speciální znak latinky. Nazývá se K s čárkou. Používá se v přepisu písmena Ќ v makedonské cyrilici a v jazyce Saanich, používaném v Kanadě. Velké písmeno Ḱ lze zapsat jako U+1E30, LATIN CAPITAL LETTER K WITH ACUTE (Unicode) nebo &#7728; (HTML), malé ḱ U+1E31, LATIN SMALL LETTER K WITH ACUTE (Unicode) nebo &#7729; (HTML).\n"}
{"id": "1323862", "url": "https://cs.wikipedia.org/wiki?curid=1323862", "title": "Jan van Bijlert", "text": "Jan van Bijlert\n\nJan van Bijlert či Jan Hermansz. van Bijlert (1597 nebo 1598 – listopad 1671) byl holandský malíř, jehož styl byl v začátcích ovlivněn italským malířem Caravaggiem.\n\nJan van Bijlert se narodil v Utrechtu. Jeho otec Herman Beerntsa van Bijlert pracoval jako umělec, vytvářející vitráže. Je tedy možné, že Jan van Bijlert se základům umění učil u svého otce. Malbu studoval u Abrahama Bloemera. Stejně jako ostatní malíři z Utrechtu cestoval po Francii a Itálii. V roce 1621 byl společně s Cornelisem van Poelenburchem a Willemem Molijnem zakládajícím členem kruhu holandských a flámských umělců v Římě, známých jako Bentvueghels. Členové spolku dostávali při přijetí přezdívku, van Bijlertova přezdívka byla \"Aeneas\".\n\nV roce 1625 se vrátil do Utrechtu, kde se oženil a připojil se k \"schutterij\" – což byla dobrovolná městská stráž či občanská milice ve středověkém a raném Nizozemsku. Úkolem schutterií bylo chránit město před útokem a jednat v případě vzpoury nebo požáru. V roce 1630 se stal členem utrechtského malířského cechu sv. Lukáše a vstoupil do reformované církve. V letech 1632–1637 působil jako děkan cechu sv. Lukáše a v roce 1634 byl jmenován regentem bratrstva Sint-Jobsgasthuis. V roce 1639 pomáhal založit malířskou školu \"Schilders-College\". Zemřel v Utrechtu v roce 1671.\n\nJan van Bijlert byl velice plodným malířem. Zanechal po sobě asi 200 obrazů. Po návratu z Říma on, stejně jako jiní utrechtští umělci, kteří přišli do styku s Caravaggiovým dílem, malovali ve stylu odvozeném od tohoto malíře. Tito umělci z Utrechtu jsou označováni jako Utrecht Caravaggisti. Caravaggeský styl raných obrazů Van Bijlerta se projevuje využitím kontrastu mezi světlými a temnými tóny k modelování trojrozměrných forem. Tímto způsobem se mu dařilo vytvářet výsledný dramatický efekt.\n\nOkolo roku 1630 se van Bijlert vrátil ke klasičtějšímu stylu, pravděpodobně pod vlivem Cornelise van Poelenburcha. Jeho barvy se staly lehčími a jemnějšími. K jeho oblíbeným námětům patřily náboženské scény, žánrové scény a také portréty velmistrů a šlechticů. Mnohé jeho práce jsou podobné pracem utrechtského malíře Jacoba Ducka.\n\nJeho žáky byli Bartram de Fouchier, Ludolf Leendertsz de Jongh, Johannes de Veer, Mattheus Wijtmans a Abraham Willaerts.\n"}
{"id": "1323865", "url": "https://cs.wikipedia.org/wiki?curid=1323865", "title": "Čašnická rovina", "text": "Čašnická rovina\n\nČašnická rovina (bělorusky Чашніцкая раўніна) je rovina na jihu Běloruského pojezeří. Pokrývá území Čašnického rajónu, jih Běšankovického rajónu, sever a západ Senněnského rajónu ve Vitebskské oblasti. Na severu sousedí s Polackou nížinou, na východě s Vitebskou vysočinou a Lučoskou nížinou, na jihu s Aršanskou vysočinou, na jihozápadě a západě s Věrchněbjarezinskou nížinou a Ušacko-Ljepějskou vysočinou.\n\nZe západu na východ má 40 až 72 km, z jihu na sever od 30 do 70 km. Zaujímá rozlohu 2,5 tisíc km². Střední výška je 140–160 m. Nejvyšší bod s výškou 192 metrů leží v jižní části Čašnické roviny.\n\nNa formování reliéfu roviny se podílelo postupně pět různých zalednění. Nejvýraznější vliv měla poslední dvě zalednění. Převažují drnově podzolové a drnově podzolové bažinné půdy.\n\nNa území Čašnické roviny se nacházejí zásoby snadno tavitelné hlíny, písku a štěrku, rašeliny a bahna. Řeky patří do povodí Daugavy. Nejýznamější jsou Ula s přítoky Usvějka, Svkačanka a Lukomka, řeka Kryvinka s přítokem Bjarozka, a řeka Abalianka. Je zde mnoho jezer, z nichž největší jsou Žerynskaje, Saro, Sjanno, Bjarozaŭskaje.\n"}
{"id": "1323866", "url": "https://cs.wikipedia.org/wiki?curid=1323866", "title": "Aršansko-Mohylevská rovina", "text": "Aršansko-Mohylevská rovina\n\nAršansko-Mohylevská rovina (bělorusky \"Аршанска-Магілёўская раўніна\", rusky \"Оршанско-Могилёвская равнина\") je fyzickogeografický region, který se rozkládá v Mohylevské oblasti a na jihovýchodě Vitebské oblasti v Bělorusku. Táhne se od severozápadu k jihovýchodní v šířce více než 200 km a od západu na východ od 50 km do 120 km. Absolutní výška se pohybuje v rozmezí 150 až 200 m.\n\nAršansko-Mohylevská rovina hraničí s Aršanskou vysočinou, Horacko-Mscislaŭskou vysočinou a Centralnabjarezinskou rovinou. Průměrné převýšení oproti sousedním rovinám na západě a jihu je 40 až 50 m. \n"}
{"id": "1323871", "url": "https://cs.wikipedia.org/wiki?curid=1323871", "title": "Karl Schrötter", "text": "Karl Schrötter\n\nKarl Schrötter, plným jménem Karl Borromeus Johann Nepomuk Alois Schrötter (23. července 1827 Olomouc – 7. listopadu 1872 Olomouc), byl lékárník a starosta Olomouce německé národnosti.\n\nNarodil se v rodině olomouckého lékárníka Johanna Nepomuka Schröttera a jeho manželky Františky, rozené Starniglové. Rod Schrötterů patřil mezi olomoucké lékárníky, kteří od roku 1778 sídlili na olomouckém Horním náměstí.\n\nKarl Schrötter vystudoval chemii a pokračoval v rodinné tradici lékárníků, kteří provozovali tzv. Krajinskou lékárnu. Též externě vyučoval chemii na olomoucké vyšší státní reálce. Byl ředitelem různých společností a velkostatkářem v Jesenci. V roce 1865 byl zvolen místostarostou, v roce 1866 starostou Olomouce. V roce 1870 byl znovu zvolen starostou a též poslancem Moravského zemského sněmu.\n\nV roce svého znovuzvolení Karl Schrötter onemocněl na zápal plic a zánět osrdečníku. Jeho zdravotní stav byl proměnlivý a zemřel o dva roky později. Město Olomouc uspořádalo Karlu Schrötterovi slavnostní pohřeb s průvodem procházejícím městem, na kterém byly zastoupeny osobnosti a spolky. Přestože zesnulý starosta Schrötter byl Němec a jeho politika spíše proněmecká, v pohřebním průvodu byl zastoupen i Sokol.\n\nKarl Schrötter byl ženat s Marií, rozenou Weberovou, původem z Výšovic. V matrikách narozených byly prozatím dohledány děti Marie (* 1851) a Hugo (1856–1911), který se stal profesorem chemie ve Štýrském Hradci. Rodina bydlela v domě č. p. 323. Velkostatek v Jesenci spravoval po otci další syn, právník a zemský poslanec Karl Schrötter ml. (??–1908).\n\nJako zastupitel města a pozdější starosta se Karl Schrötter zasloužil např. o reformu obecného školství v Olomouci. Za jeho výkonu funkcí byla reorganizována městská policejní stráž, přebudován městský vodovod, rozšířeno vydláždění, byl reorganizován městský hasičský spolek.\n\nVe funkci starosty se též pokoušel o zrušení olomoucké pevnosti, což by umožnilo rozvoj města. Za svého života však tohoto cíle nedosáhnul, podobně jako obnovení univerzity.\n\nKarl Schrötter se též zasloužil o založení městského parku (\"Stadtpark\"), dnešních Smetanových sadů. Původní Rudolfova alej byla za prusko-rakouské války roku 1866 z obranných důvodů z větší části zničena. V září téhož roku bylo povoleno založení městského parku na plochách na tuto alej navazujících a v krátké době bylo provedeno.\n\nV říjnu 1866 navštívil Olomouc císař František Josef I., který starostu Schröttera vyznamenal rytířským křížem řádu Františka Josefa (\"Ritterkreuz des Franz-Josefs-Ordens\").\n"}
{"id": "1323872", "url": "https://cs.wikipedia.org/wiki?curid=1323872", "title": "Jacob Duck", "text": "Jacob Duck\n\nJacob Duck (také Ducq, Duyck, Duick, Duc) (1600 – pohřben 22./28. ledna 1667) byl holandský malíř a zlatník.\n\nPředpokládá se, že Jacob Duck (zvaný kachna) se narodil v Utrechtu. Od roku 1611 se učil v Utrechtu zlatníkem a nakonec se stal v tomto oboru v roce 1619 mistrem. Od roku 1621 se učil u utrechtského malíře Joosta Cornelisze Droochsloota. Jacob Duck většinou působil v Utrechtu, ale v letech 1636 až 1646 pracoval také v Haarlemu, hlavním městě provincie Severní Holandsko. V letech 1656 až 1660 žil v Haagu. V roce 1661 se vrátil do Utrechtu, kde zemřel a byl pohřben v klášteře sv. Máří Magdalény. Jacob Duck nejčastěji maloval vojáky, postavy a každodenní scény. Jeho díla vlastní mnoho významných muzeí, včetně muzea Ermitáž v Petrohradu. \n"}
{"id": "1323874", "url": "https://cs.wikipedia.org/wiki?curid=1323874", "title": "Boucher", "text": "Boucher\n\nPříjmení Boucher [bušé] (francouzsky „řezník“) má následující nositele:\n\n"}
{"id": "1323876", "url": "https://cs.wikipedia.org/wiki?curid=1323876", "title": "Rytířské skutky Ogiera Dánského", "text": "Rytířské skutky Ogiera Dánského\n\nRytířské skutky Ogiera Dánského (asi 1215, \"La chevalerie Ogier de Danemarche\") je rozsáhlý francouzský středověký hrdinský epos, jeden z tzv. \"chansons de geste\", patřící\ndo \"Cyklu Doona Mohučského\". Za autora je považován jakýsi Raimbert de Paris. Historickým podkladem písně je výprava Karla Velikého do Itálie proti langobardskému králi Didierovi v letech 772 až 773.\n\nRytíř Ogier (někdy také Ožier) je vnukem Doona Mohučského a je jeho nejslavnějším potomkem. Jeho otcem je nejstarší Doonův syn Gaufrey Dánský (Gaufrey de Danemarche), dobyvatel Dánska (odtud i Ogierův přídomek).\n\nK eposu byl ve 13. století vytvořen prolog \"Ogierovo mládí\" (asi 1273-1274, \"Enfances Ogier\") od Adeneta le Roi (existuje rovněž frankoitalská verze) a epilog \"Ogierovo mnišství\" (\"Moniage Ogier\"). který se dochoval v latinské legendě meauxského opatství. Ogier je rovněž hrdinou provensálské písně \"Chanson d´Agolant\" z počátku 14. století.\n\nDnes zracená je píseň \"Ogier le Danois\" od lutyšského francouzsky píšícího básníka a prozaika Jeana d'Outremeuse z druhé poloviny 14. století.\n\nOgier patří k významným rytířům císaře Karla Velikého. Když císařův prchlivý syn Charlot zabije v hádce týkající se partie šachu Ogierova nemanželského syna a císař jej odmítne potrestat, přísahá Ogier pomstu a odchází na dvůr langobardského krále Didiera, který proti císaři povstane. V bitvě, ve které je Didier poražen, zabije Ogier Amise a Amila, hrdiny stejnojmenného eposu líčícího jejich věrné přátelství.\n\nZ prohrané bitvy unikne Ogier jen díky svému zázračnému koni a je pak sedm let obléhán na hradě Castelfort, kde jej nakonec zajme rytíř a knez Turpin. Ze soucitu ke svému někdejšímu druhu si vymůže na císaři, že jej může sám uvěznit v remešském Porte de Mars za podmínky, že jej umoří hladem, což ovšem Turpin nesplní.\n\nKdyž po sedmi letech vtrhnou do Francie Saracéni, celá země volá po Ogierovi. Císař se proto zeptá Turpina na jeho osud a dozví se, že hrdina žije. Bojí se jej však pustit na svobodu pro jeho přísahu, že se Charlotovi pomstí.. Nakonec mu nezbude nic jiného, než Ogiera propustit. Ten skutečně saracénského krále porazí a zajme. Ogierova pomsta na Charlotovi se pak díky zjeveni anděla zmírní na pohlavek. Nakonec se Ogier ožení s dcerou anglického krále a od císaře obdrží jako léno Henegavsko a Brabant.\nO prvních Ogierových statečných činech vypráví píseň \"Ogierovo mládí\" (asi 1273-1274, Enfances Ogier) od Adeneta le Roi, ve které jou vylíčeny Ogierovy hrdinské skutky při boji se Saracény v Itálii.\nS Ogierem se rovněž setkáme v provensálské písni z \"Karolínského (královského) cyklu\" \"Aspremont\", jejímž obsahem je mimo jiné souboj Ogiera s africkým emírem Agolantem.\n\nV eposu \"Otinel\" (asi 2. polovina 13. století) je Ogier při vojenském tažení císaře Karla v Lombardii zajat Saracény a nucen přihlížet bitvě. Podačí se mu však včas uniknout a přispěje k vítězství.\n\nZávěr Ogierova života je obsahem písně \"Ogierovo mnišství\" (\"Moniage Ogier\") ze 13. století. Na vrcholu své světské slávy pozná Ogier její marnost a rozhodne se, že se stane řeholníkem. Oblékne si kutnu, chodí od kostela ke kostelu a zvoní zvonky upevněnými na jeho poutnické holi, aby poznal, kde vládne opravdová kázeň. Zjistí, že jedině v meauxském chrámu se mniši nedali zvonky vyrušit z rozjímání. Vstoupí proto do jejich kláštera, kde dožije svůj život..\n\n"}
{"id": "1323877", "url": "https://cs.wikipedia.org/wiki?curid=1323877", "title": "Noční autobusové linky v Praze", "text": "Noční autobusové linky v Praze\n\nNoční autobusová doprava v Praze byla zavedena 27. listopadu 1932, centrálu měla ve stanici Náměstí Republiky.\n\nNoční autobusové linky zpočátku většinou využívaly tramvajových tras a zastávek.\n\nDne 27. listopadu 1932 vznikly 3 noční autobusové linky s abecedním označením od A do C: \n\nDne 1. května 1938 byly zavedeny další 2 noční linky:\n\nV říjnu roku 1938 s počátkem mobilizační přípravy na druhou světovou válku byly zrušeny všechny denní i noční autobusové linky.\n\nDenní i noční linky, které byly před válkou zrušeny byly opět zavedeny roku 1945.\n\nNa konci roku 1951 bylo v souvislosti se zavedením jednotného tarifu, zrušeno písmenné označení linek a nahrazeno trojmístnými čísly autobusových linek. Denní linky dostaly číselné označení 1xx, noční linky zase 2xx. Kromě nočních linek obsazovaly číselnou řadu 2xx také rychlíkové linky tzv. překryvné sítě a některé rekreační linky.\n\n"}
{"id": "1323878", "url": "https://cs.wikipedia.org/wiki?curid=1323878", "title": "Poslušnost vůči autoritě", "text": "Poslušnost vůči autoritě\n\nPoslušnost vůči autoritě () popisuje lidskou tendenci přisuzovat větší váhu názorům autorit a být těmito názory dramaticky více ovlivněn. Tento jev zkoumá a přesně popisuje Milgramův experiment\n\nVe většině případů člověk cítí jakousi povinnost vůči autoritám, a má tendenci vyhovovat jejím požadavkům.\n\nV jakékoli společnosti umožňuje široce přijímaný systém autority růst výroby, obchod, efektivní využívání zdrojů a sociální kontrolu. Vzhledem k tomu, že opakem sociální kontroly je anarchie, je systém autorit považován za správný. S pojmy jako podřízenost a věrnost autoritě se lze setkat ve školách, právu nebo v armádě a v politických systémech. Jak člověk vyrůstá, dozvídá se, že se mu následování přirozených autorit vyplácí, takoví lidé totiž obvykle disponují hlubšími znalostmi, moudrostí a mocí. Důsledkem ale je, že nekritické následování autorit může zapříčinit zkratku v rozhodování.\n\nExperiment realizoval v roce 1963 americký psycholog Stanley Milgram. Snažil se ověřit, jak daleko jsou lidé schopni zajít ve své poslušnosti k autoritě. Milgram se tak pokusil přispět k vysvětlení psychologických příčin holokaustu.\n"}
{"id": "1323882", "url": "https://cs.wikipedia.org/wiki?curid=1323882", "title": "Coleman", "text": "Coleman\n\nColeman může být:\n\n\n\n"}
{"id": "1323883", "url": "https://cs.wikipedia.org/wiki?curid=1323883", "title": "Andrej Pásztor", "text": "Andrej Pásztor\n\nAndrej Pásztor [andrej pástor] (10. října 1916 – ?) byl slovenský fotbalový obránce.\n\nV československé lize hrál za Jednotu Košice (1945–1947), vstřelil dvě prvoligové branky. Za Horthyovského Maďarska působil také v klubu Kassai AC.\n\n"}
{"id": "1323884", "url": "https://cs.wikipedia.org/wiki?curid=1323884", "title": "Pavol Kaincz", "text": "Pavol Kaincz\n\nPavol Kaincz [pavol kajnc] (14. září 1919 Košice – 6. ledna 1985 tamtéž) byl slovenský fotbalista, který nastupoval nejčastěji jako obránce.\n\nV československé lize hrál za Jednotu Košice (1945–1948), aniž by skóroval.\n\n"}
{"id": "1323885", "url": "https://cs.wikipedia.org/wiki?curid=1323885", "title": "Jan X. (patriarcha)", "text": "Jan X. (patriarcha)\n\nJan X. (arabsky: البطريرك يوحنا العاشر) (vlastním jménem Youhanna Yazigi; * 1. ledna 1955, Latákie) je syrský pravoslavný arcibiskup a současný patriarcha Antiochie a celého Východu.\n\nNarodil se 1. ledna 1955 v Latákii. Jeho otec Mounah Yazigi byl učitelem arabštiny a pocházel původně z vesnice Marmarita a jeho matka Rosa roz. Moussi z Tripolisu.\n\nNa Univerzitě Tishreen získal titul z oboru stavebnictví a roku 1978 bakalářský titul z teologie na Institutu teologie svatého Jana Damašského (Univerzita v Balamandu). Roku 1983 absolvoval teologickou fakultu Aristotelovy univerzity v Soluni se zaměřením na liturgii. Dále je absolventem Konzervatoře byzantské hudby v Soluni.\n\nRoku 1979 byl metropolitou latákijským Jan Mansourem vysvěcen na diakona.\n\nRoku 1981 byl jmenován lektorem Teologického institutu svatého Jana Damašského.\n\nRoku 1983 byl metropolitou Johnem Mansourem vysvěcen na presbytera. Začal působit jako duchovní v latákijské archieparchii. Působil jako igumen Patriarchálního kláštera svatého Jiří Al Humayrah.\n\nRoku Pyrgou byl Posvátným synodem Antiochie zvolen biskupem v Pyrgou, v oblasti známé jako An-Nasara či Al-Hosn. Dne 24. ledna 1995 získal biskupské svěcení (chirotonii).\n\nV letech 2001-2005 působil také jako představený kláštera Naší Paní v Balamandu.\n\nDne 17. června 2008 jej Posvátný synod zvolil metropolitou Západní a Jižní Evropy a dne 19. srpna 2010 se stal metropolitou Evropy. V této funkci působil do 17. prosince 2012, kdy byl synodem zvolen patriarchou Antiochie a celého Východu.\n\nJe bratrem aleppského metropolity Pavla Yazigiho, který byl roku 2013 se syrským arcibiskupem Gregoriosem Yohannou Ibrahimem unesen militanty.\n\n\n"}
{"id": "1323888", "url": "https://cs.wikipedia.org/wiki?curid=1323888", "title": "Kyle Kulinski", "text": "Kyle Kulinski\n\nKyle Kulinski (* 31. ledna 1988 Westchester County) je americký progresivní politický komentátor a moderátor své vlastní talk show, \"Secular Talk\" (též \"The Kyle Kulinski Show\").\n\nNarodil se v Westchester County ve státě New York. Po rodičích je italsko-polského původu. V roce 2010 absolvoval Iona College s bakalářským titulem z politických věd a vedlejším zaměřením na psychologii.\n\nVe své talk show \"Secular Talk\" diskutuje většinou události z politiky, náboženství a kultury. Její slogan je „Loajální faktům. Principy nad politiku.“ Myšlenku založit a vést tento formát dostal už na škole, na YouTube ji zaregistroval 21. dubna 2008. Secular Talk publikuje na YouTube, produkuje ji ze svého domova v New Yorku. Je součástí sítě The Young Turks, ale je na ní redakčně nezávislá.\n\nNa začátku září 2017 vydal 1250 vydání své show (každé s cca 7 tématy). Na YouTube má k červenci 2018 přes 564 tisíc odběratelů a 452 milionů zhlédnutí.\n\nSám sebe popisuje jako sociálního demokrata, agnostického ateistu a sekulárního humanistu. Také prohlásil, že je „mezinárodně“ umírněný, čímž naznačil, že Spojené státy americké jsou pravo-levicově posunuty doprava oproti mezinárodnímu úhlu pohledu. Kritizuje vztah mezi minulými a současnými administrativami Spojených států amerických vůči Saúdské Arábii, „kapitalizaci zisků, socializaci ztrát“ nebo neschopnost členů demokratické strany.\n\nV lednu 2017 spolu s Cenkem Uygurem založil politické hnutí demokraté spravedlnosti coby protipól stávajících amerických demokratů (demokratů establišmentu).\n\nPopisuje se za agnostického ateistu až antitheistu. Rozdělení náboženství a státu (jež je základním pilířem americké společnosti) je současně jedním z častých témat, která si do svého pořadu vybírá – respektuje osobní náboženské vyznání u každého jednotlivce, ale kritizuje vliv náboženství (především křesťanství) do politiky veřejných činitelů a zájmových skupin, popř. poukazuje na pokrytectví některých náboženských figur.\n\n"}
{"id": "1323889", "url": "https://cs.wikipedia.org/wiki?curid=1323889", "title": "Theofilos III.", "text": "Theofilos III.\n\nTheofilos III. (vlastním jménem Ilias Giannopoulos; 4. dubna 1951, Gargalianoi) je soušasný pravoslavný patriarcha Jeruzaléma a celé Palestiny.\n\nNarodil se 4. dubna 1951 v Gargalianoi v regionu Messénie. Jeho rodiče se jmenovali Panagiotes Giannopoulos a Triseugenia Giannopoulos.\n\nV červenci 1964 odešel do Jeruzaléma kde se zapsal na patriarchální školu, kterou ukončil roku 1970.\n\nDne 28. června 1970 byl postřižen na mnicha patriarchou Benediktem I. a získal nové jméno Theofilos. Dne 1. července 1970 byl na Hoře Kalvárie vysvěcen z rukou arcibiskupa Bazila Jordánského vysvěcen na diakona a ves tejný den sloužil v Chrámu Božího hrobu. Poté působil jako patriarchální diakon.\n\nDne 1. července 1975 byl Diodorem, arcibiskupem v Hierapolis vysvěcen na presbytera a ve stejný rok byl poslán na Státní a Kapodistriánskou Univerzitu v Athénách aby získal vyšší teologické vzdělání. Po studiu se vrátil do Jeruzaléma kde se stal hlavním sekretářem patriarchálního sekretariátu, učitelem na patriarchální škole a roku 1979 supervizorem kláštera sv. Charalamba.\n\nRoku 1981 odešel do Anglie kde studoval na Univerzitě v Durhamu. Po návratu do Jeruzaléma byl jmenován sekretářem Posvátného synodu, respektive tiskové kanceláře synodu. Dále studoval na Hebrejské univerzitě v Jeruzalémě.\n\nRoku 1996 byl prvním křesťanským duchovním který se dostal do uzavřené wahhábismické společnosti v Kataru. Později se stal exarchou Chrámu Božího hrobu.\n\nV letech 2000-2003 byl vyslancem u Moskevského patriarchátu, kde antiochijský patriarchát zřídil metochion.\n\nDne 14. února 2005 byl Posvátným synodem zvolen arcibiskupem z Táboru. Biskupské svěcení (chirotonii) získal ve stejný den z rukou patriarchy Irenea.\n\nDne 22. srpna 2005 byl synodem zvolen 141. patriarchou Jeruzaléma a celé Palestiny.\n\n"}
{"id": "1323890", "url": "https://cs.wikipedia.org/wiki?curid=1323890", "title": "Vasil Papp", "text": "Vasil Papp\n\nVasil Papp (20. listopadu 1919 Berehovo – ), později známý jako Ladislav Papp, byl rusínský fotbalista, který nastupoval jako útočník a obránce.\n\nV československé lize hrál za Jednotu Košice (1945–1946), aniž by skóroval. Do Košic přišel společně s Cebekem Čančinovem z SK Rusj Užhorod, kde hráli za Horthyovského Maďarska druhou nejvyšší soutěž. Z Košic odešel do Michalovců, kde byl na konci 40. a začátkem 50. let 20. století jednou z vůdčích osobností mužstva.\n\n"}
{"id": "1323893", "url": "https://cs.wikipedia.org/wiki?curid=1323893", "title": "Dokonalý Spiderman", "text": "Dokonalý Spiderman\n\nDokonalý Spiderman (v anglickém originále \"Ultimate Spider-Man)\" je americký animovaný sci-fi televizní seriál založený na komiksech o Spider-Manovi, vytvořený Stanem Leem a  Stevem Ditkem. Scenáristé seriálu jsou Brian Michael Bendis (napsal také komiksové série se stejným jménem), Paul Dini a Man of Action (skupina sestávající ze Stevena T. Seagleho, Joa Kellyho, Joa Caseyho a Duncana Rouleau). Třetí řada seriálu byla přejmenována na \"Ultimate Spider-Man: Web-Warriors\" a poslední čtvrtá řada nesla název \"Ultimate Spider-Man vs. the Sinister 6\" (\"Dokonalý Spiderman versus Šílená šestka\"). \n\nSeriál byl oznámen na začátku roku 2012 na Disney XD a debutoval rovněž s druhou řadou seriálu \"\" jako součást programovacího bloku Marvel Universe 1. dubna 2012. \n\nNa New York Comic Conu 2016 bylo potvrzeno, že čtvrtá řada seriálu bude poslední a bude nahrazen novým seriálem \"Marvel's Spider-Man\". Seriál skončil 7. ledna 2017 dvoudílnou epizodou \"Graduation Day\".\n\nSeriál o Spider-Manovi začíná v době, kdy už ho svět zná jeden rok. Zachraňuje životy a poráží protivníky. Nick Fury ze S.H.I.E.L.D.u mu právě nabízí možnost pracovat se skutečnými super hrdiny. Spider-Manovými kolegy budou například Nova, White Tiger, Iron Fist nebo Power Man.\n\nSeriál je adaptací komiksu \"Ultimate Spider-Man\", který byl vytvořený Brianem Michaelem Bendisem. Bendis a Paul Dini byli scenáristé a producenti show.\" Man of Action (skupina sestávající ze Stevena T. Seagleho, Joa Kellyho, Joa Caseyho a Duncana Rouleau), tvůrci animovaných seriálů \"Ben 10\" a \"Generator Rex\", byli vedoucí producenti seriálu. Pro první řadu bylo objednáno 26 epizod. Podle Paula Diniho se v seriálu objevuje \"nově definovaný\" Peter Parker a kombinace často hostujících hvězd volně založený na Bendisovem komiksu a původního materiálu, jako je například původ některých hrdinů a padouchů. Herec J. K. Simmons převzal svou roli  J. Jonah Jamesona z filmové trilogie Spider-Mana, kterou natočil Sam Raimi. Významnými hlasovými herci jsou Adrian Pasdar jako Iron Man (vrátil se do role, poté co hral v anime Iron-man od Madhouse a Marvelu) a Kevin Michael Richardson, který daboval Robbieho Robertsona and Bulldozera.\n\nSpider-Man se stává novým členem S.H.I.E.L.D.u. pod vedením Nicka Furyho, v týmu s dalšími čtyřmi dospívajícími superhrdinami. Zločinci jako Living Laser, Venom a Doctor Doom byli videni v traileru ukázaném  na 2011 San Diego Comic Conu.\n\nDokonalý Spiderman měl premiéru 1. dubna 2012 na Disney XD v USA, zatímco na Xbox Live a PlayStation Store byla pilotní epizoda vydána 2. dubna 2012. Ve Velké Británii a Irsku měl seriál premiéru na Disney UK and Ireland 31. května 2013. V Kanadě měl premiéru 22. června 2012 na Teletoonu.\n\nDisney XD and Marvel oficiálně oznámily třetí řadu 20. července 2013 na San Diego Comic Conu. Třetí řada, přejmenována na \"Ultimate Spider-Man: Web Warriors, obsahuje Spider-manovo připojení k Avengers a představení postáv jako Cloak and Dagger, Amadeus Cho, Ka-Zar and Agent Venom.\"\n\nČtvrtá řada, přejmenována na Ultimate Spider-Man vs. the Sinister 6 (Dokonalý Spiderman versus Šílená šestka), měla premiéru 21. února 2016.\n\n\n\n\nSeriál je celosvětově vysílán na Disney XD. V Kanadě měl premiéru 22. června 2012, v Jihoafrické republice 1. července 2012, také na SABC 1 a 31. května 2013 ve Velké Británii a Irsku. Seriál byl vysílán v Austrálii na 7mate v roce 2013 a na Disney XD 10. dubna 2014. V Indonésii byl vysílán na Global TV od roku 2015. Ve Velké Británii byl také vysílán na stanici CITV.\n\n"}
{"id": "1323896", "url": "https://cs.wikipedia.org/wiki?curid=1323896", "title": "Jan Bartůněk", "text": "Jan Bartůněk\n\nJan Bartůněk (* 11. srpna 1949, Praha) je bývalý český silniční motocyklový závodník.\n\nPrvní závod jel v roce 1972 ve Žďáru nad Sázavou na Jawě 250 cm³ Milana Chalupníka a skončil na sedmém místě. V roce 1973, již jako zaměstnanec Jawy, se kvalifikoval do mistrovství Československa. Při první startu v mistrovství Československa v Písku v roce 1974 měl ve třídě 250 cm³ poruchu. V roce 1975 jezdil občas i na čtyřtaktu Jawa 350 cm³. V roce 1979 jezdil na bývalé tovární dvoudobé Jawě 250 cm³ se šoupátkovým rozvodem po Peteru Balážovi a Bohumilu Stašovi, které dostali s Oldřichem Kábou. Získal titul mistra republiky. Další titul mistra republiky se stejným motocyklem získal v roce 1987.\n\n\n"}
{"id": "1323902", "url": "https://cs.wikipedia.org/wiki?curid=1323902", "title": "Krajský přebor Západočeského kraje 1979/80", "text": "Krajský přebor Západočeského kraje 1979/80\n\nV Krajském přeboru Západočeského kraje 1979/80 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. \n\nPoznámky:\n\n"}
{"id": "1323905", "url": "https://cs.wikipedia.org/wiki?curid=1323905", "title": "Solovecký ostrov", "text": "Solovecký ostrov\n\nSolovecký ostrov (), někdy též Velký solovecký ostrov, je se svými 246 km² největší ze skupiny Soloveckých ostrovů v Bílém moři. Nachází se zde Soloveckij, jediná vesnice souostroví, stejně jako Solovecký klášter a většina k němu náležejících pousteven. Administrativně spadá do Archangelské oblasti Ruska.\n\nArcheologické vykopávky dokládají, že ostrov byl obydlen již v pravěku. Od 15. století, kdy byl založen klášter, jej obývají Rusové. Jedinou vesnicí na Soloveckém ostrově i na celém souostroví je obec Soloveckij, kde roku 2012 žilo 860 obyvatel.\n\nNa Soloveckém ostrově je možno rozlišit tři reliéfní oblasti:\nNejvyšším vrcholem Soloveckého ostrova je \"Podnebesný\" (80,3 m) a \"Sekirný\" (73 m). Kromě toho je zde ještě několik vyvýšenin a hřbetů vysokých 25-60 metrů. Většina takových hřbetů se nachází v centrální části ostrova: na východ od kláštera se táhnou \"Chlebové kopce\", na severozápad od kláštera \"Valdajské kopce\", na sever v oblasti Rudého jezera hřbety \"Síťových\", \"Hřmotných\" a \"Vlčích kopců\".\n\nTvar vyvýšenin na Soloveckém ostrově odpovídá směru pohybu ledovce, který Solovecké ostrovy formoval.\n\nPůda je písčitá, plná oblých balvanů a nepříliš bohatá na živiny. Humusový horizont je hluboký průměrně 0,2 až 0,25 m, v krajních případech i 0,05 m či 0,6 m. Převládající půdní typ je podzol, velmi časté jsou bažiny.\n\nNa ostrově je okolo 500 jezer, z nichž největší je \"Rudé jezero\" (dříve \"Bílé jezero\") v centrální části. Velká část jezer je spojena kanály, zbudovanými jednak kvůli zásobení kláštera vodou (přivádí tedy vodu do Svatého jezera u klášterních hradeb), jednak k dopravě nákladů. Plavební kanály dnes slouží jako turistická atrakce a je možné jimi proplouvat na zapůjčených veslicích.\n\n"}
{"id": "1323934", "url": "https://cs.wikipedia.org/wiki?curid=1323934", "title": "Jan Krenz", "text": "Jan Krenz\n\nJan Krenz (* 14. července 1926 Wloclawek) je polský hudební skladatel a dirigent.\n\nKlavír studoval nejprve u Stanislawy Raubeové ve Varšavě. Za německé okupace pokračoval ve studiu hry na klavír u Zbigniewa Drzewieckého, dále studoval skladbu u Kazimierza Sikorského a dirigování u Kazimierza Wilkomirského. V roce 1943 byl na konspirativním koncertě proveden jeho \"Smyčcový kvartet\". Studia dokončil v roce 1947.\n\nJako dirigent debutoval v roce 1946 v Lodži, kde představil mimo jiné i svou \"Toccatu pro klavír a smyčcový orchestr\". V letech 1947–1949 byl druhým dirigentem \"Státní filharmonie v Poznani\" a zároveň v poznaňské opeře nastudoval operu Únos ze serailu Wolfganga Amadea Mozarta. Od roku 1950 pravidelně vystupoval v zahraničí. V letech 1949–1951 byl asistentem Grzegorze Fitelberga, ředitele rozhlasového orchestru v Katovicích. Po Fitelbergově smrti v roce 1953 jej ve funkci šéfdirigenta vystřídal. S orchestrem absolvoval řadu úspěšných zahraničních zájezdů, včetně historicky nejdelšího turné polského orchestru po Sovětském svazu, v Mongolsku, Číně, Japonsku, Novém Zélandu a Austrálii, kde absolvoval celkem 55 koncertů.\n1953 zemřel Fitelberg\n\nV roce 1967 se stal prvním dirigentem a v roce 1968 také uměleckým ředitelem \"Velkého divadla ve Varšavě\". V letech 1968–1973 pak vedl dánský rozhlasový orchestr v Kodani a spolupracoval s holandskou rozhlasovou stanicí Hilversum (1983-1985), stejně jako s orchestrem Yomiuri Nippon Symphony Orchestra v Tokiu. V letech 1979–1982 byl také generálním hudebním ředitelem v Bonnu. S orchestrem Beethovenhalle prováděl i operní představení. Jako host řídil většinu světových symfonických orchestrů (Berlínská filharmonie, Staatskapelle Dresden, Leningradská filharmonie, Tonhalle v Curychu, Orchestr della Scala v Miláně, Royal Concertgebouw v Amsterdamu, Česká filharmonie a další orchestry v Londýně a ve Spojených státech). Pravidelně se účastní Mezinárodního festivalu soudobé hudby Varšavský podzim a festivalů v Edinburghu, Bergenu, Praze, Montreux, Osace a ve Vídni. \n\nKrenz nahrává, mimo jiné, pro firmy Philips, Supraphon, Olympia Lyssna zejména hudbu polských skladatelů, ale i další díla klasické a romantické hudby. Nevyhýbá se ani současným skladatelům. Za své nahrávky získal řadu mezinárodních ocenění. \n\n\n\n\n"}
{"id": "1323935", "url": "https://cs.wikipedia.org/wiki?curid=1323935", "title": "Švrček", "text": "Švrček\n\nŠvrček je české příjmení.\n\n"}
{"id": "1323950", "url": "https://cs.wikipedia.org/wiki?curid=1323950", "title": "Zentangle", "text": "Zentangle\n\nZentangle je relaxační kresba spojující v sobě umělecké dílo a prvky relaxační jako je uvolnění, uklidnění, zlepšení nálady. Za její objevitele jsou považování Rick Roberts a Maria Thomas.\nKresbu zentangle může realizovat každý, není třeba zvláštního výtvarného nadání. Kreslí se na čtvereček rozměru 8,9 x 8,9 cm označovaný zentanglisty jako dlaždička nebo na papír kruhového tvaru o průměru 11,4 cm. Kreslí se perem a tužkou, k efektům se využívá stínování, aura, zaoblení, jiskra, protlačení a zvětšení jako v kapce rosy.\n\n"}
{"id": "1323953", "url": "https://cs.wikipedia.org/wiki?curid=1323953", "title": "Theodor Nussbaum", "text": "Theodor Nussbaum\n\nTheodor Nussbaum (29. prosince 1880 Boskovice – 31. října 1965 Uherské Hradiště) byl český soudce, v letech 1940 až 1944 druhý a poté do roku 1946 první prezident Nejvyššího soudu, byl také členem Ústavního soudu Československé republiky.\n\nNarodil se v Boskovicích v domě čp. 76/3, jeho otec byl Antonín Nussbaum, kancelista okresního soudu v Boskovicích a později kancelářský ředitel vrchního zemského soudu v Brně, a matka Marianna Nussbaumová, rozená Svobodová. Měl sestru Marii, provdanou Fialovou. Celá jejich rodina se hlásila k české národnosti (sčítání obyvatel v roce 1900), zápisy v matrice narození i sňatkové jsou psány česky. Státním příslušníkem byl zpočátku Rakouska-Uherska, později státním příslušníkem Československa. Jeho manželkou byla Irena Nussbaumová, rozená Kancnýřová, se kterou se oženil 6. února 1910 v Brně. V Brně žil na adresách Eichhorngasse (Veveří) čp. 57 a náměstí Aloise Konečného (Konečného náměstí) čp. 1.\n\nMaturoval na Prvním českém gymnaziu v Brně v roce 1899, poté studoval práva na Právnické fakultě Vídeňské univerzity. Jako c. k. okresní soudce je Theodor Nussbaum doložen k roku 1910 ve Slavkově u Brna. Po vzniku Československa působil do roku 1923 na ministerstvu spravedlnosti, poté se stal soudním radou Nejvyššího soudu v Brně, kde byl v roce 1937 zvolen senátním prezidentem. Věnoval se trestní agendě. Byl též vyslán k Ústavnímu soudu, kde 10. května 1938 složil slib a za člena byl zvolen 13. února 1939. Členem Ústavního soudu zůstal i po okupaci nacistickým Německem.\n\nZa protektorátu měla justice zůstat v českých rukách. Pro tuto funkci byl Theodor Nussbaum předurčen, protože byl vlastenec a práva vystudoval ve Vídni. V roce 1940 se stal druhým a v roce 1944 prvním prezidentem Nejvyššího soudu (do té doby byla funkce prvního prezidenta neobsazena, soud proto vedl Nussbaum nejdříve jako služebně nejstarší předseda senátu a poté z titulu druhého prezidenta – místopředsedy). Ve své funkci přetrval až do konce druhé světové války také díky tomu, že centrála gestapa byla vybombardovaná. Soudcem Nejvyššího soudu byl i poté, co jej roku 1946 ve funkci předsedy nahradil Ivan Dérer. Zůstal jím stejně jako ústavním soudcem až do roku 1948, kdy se z politických a morálních důvodů nechal předčasně penzionovat.\n\nVeřejného života se účastnil v moravsko-slezském odboru Československé myslivecké jednoty (předsedou v letech 1945–1948), v \"Jednotě českých právníků\" a v \"Právnické jednotě moravské\" (od roku 1947 starosta). Po převratu v únoru 1948 byl z Brna vykázán a trvalé bydliště našel po počátečních těžkostech v Uherském Hradišti. Pochován je v Uherském Hradišti – Mařaticích.\n\n\n"}
{"id": "1323955", "url": "https://cs.wikipedia.org/wiki?curid=1323955", "title": "Oxid rheničitý", "text": "Oxid rheničitý\n\nOxid rheničitý je sloučenina rhenia v oxidačním stavu IV, jeho vzorec je ReO. Jde o šedou až černou krystalickou látku se strukturou rutilu. Používá se jako katalyzátor.\n\nLze jej připravit komproporcionační reakcí oxidu rhenistého s kovovým rheniem:\n\nPři zahřívání dochází ke zpětné reakci, disproporcionaci:\n\nReakcí s peroxidem vodíku nebo oxidujícími kyselinami vytváří rhenistany. S taveninou hydroxidu sodného reaguje za vzniku rheničitanu sodného:\n"}
{"id": "1323957", "url": "https://cs.wikipedia.org/wiki?curid=1323957", "title": "Immanuel Velikovsky", "text": "Immanuel Velikovsky\n\nImmanuel Velikovsky - (10.6.1895, Bělorusko -17.11.1979), psychiatr, lékař a vědec. Je známý jako autor řady kontroverzních knih o starověké historii. Zasloužil se o založení Hebrejské university v Jeruzalémě. Je autorem knihy \"Worlds in Collision\", která se stala americkým bestsellerem. Kniha byla vydána v roce 1950. Ve svých knihách Velikovsky používá komparativní mytologii a obrací se na starověké literární prameny včetně Starého zákona. Podle Velikovského Země v minulosti zažila srážky s jinými planetami, hlavně s Venuší a Marsem.\nImmanuel Velikovský se narodil v roce 1895 v prosperující židovské rodině ve Vitebsku - nynějším Běloruskem - v Rusku jako syn Šimona (Simon Yehiel) Velikovsky (1859–1937) a Beila Grodensky. Už jako dítě se naučil několik jazyků. Studoval na gymnaziu v Moskvě, kde vynikal v ruštině a matematice. Gymnazium absolvoval se zlatou medailí v roce 1913. Velikovský poté odcestoval do Evropy, navštívil i Palestinu. Krátce studoval medicínu v Montpellier ve Francii a absolvoval kurzy premedikace na univerzitě v Edinburghu. Před vypuknutím první světové války se vrátil do Ruska, zapsal se na univerzitu v Moskvě a v roce 1921 obdržel titul doktor medicíny.\n\nPo získání lékařského titulu odešel z Ruska do Německa, do Berlína. S finanční podporou svého otce Velikovský vydal a publikoval dva svazky vědeckých prací přeložených do hebrejštiny. Svazky byly nazvány \"Scripta Universitatis Atque Bibliothecae Hierosolymitanarum\" (\"Psaní Jeruzalémské univerzity a knihovny\"). Spolu s Albertem Einsteinem připravil scripta, zabývající se matematikou a fyzikou. Tento projekt byl základním kamenem při budování Hebrejské univerzity v Jeruzalémě, neboť nová univerzita darovala kopie těchto script knihovnám jiných akademických institucí výměnou za bezplatné darování kopií publikací od těchto institucí. V roce 1923 se Velikovský oženil s houslistkou Elishevou Kramerovou.\n\nVelikovský žil v Palestině od roku 1924 do roku 1939. Pracoval zde v oblasti obecné lékařské praxe, psychiatrie a psychoanalýzy, kterou studoval u Wilhelma Stekela, žáka Sigmunda Freuda ve Vídni. Během této doby publikoval asi tucet dokumentů v lékařských a psychoanalytických časopisech. Publikoval také ve Freudově periodiku Imago. V roce 1939 Velikovský v předtuše války odešel s rodinou do New Yorku. Měl v úmyslu strávit zde sabbatický rok prací na své knize \"Oedipus a Akhenaton\". Kniha byla inspirována Freudovou knihou \"Mojžíš a monoteismus\", ve které Freud uváděl možnost, že faraon Achetaton (Akhenaton) byl legendární Oidipus. Freud tvrdil, že Akhenaton, údajně monoteistický egyptský faraon, byl zdrojem náboženských principů, které Mojžíš poté učil izraelský lid po odchodu z Egypta a během putování židů pouští. Freudovo přesvdčení bylo zčásti založeno na podobě Žalmu 104 v bibli a na egyptském hymnu objeveném na zdi hrobky Akhenatonova generála Ai v městě Akhetaton. Aby vyvrátil Freudovu myšlenku a v touze dokázat Exodus jako takový, Velikovský hledal důkazy pro odchod Židů z Egypta a jejich putování pouští v egyptských dokumentech. Jedním takovým dokumentem byl dokument známý jako \"Ipuwerský papyrus,\" o kterém se Velikovský domníval, že popisuje události podobné několika biblickým ranám. Na základě papyru se Velikovský rozhodl revidovat konvenční chronologii starověkých dějin.\nBěhem několika týdnů po příchodu Velikovského do USA začala druhá světová válka. Místo svého původního knižního projektu začal Velikovský rozvíjet radikální teorii, zvanou \"Kosmologie\", která ho proslavila. Po zbytek druhé světové války pokračoval ve výzkumu a psaní o svých názorech, hledal prostředky k jejich šíření do akademické sféry a veřejnosti. Soukromě publikoval v roce 1945 dvě své práce \"Scripta Academica\", brožury shrnující jeho teorie:\"Theses for Reconstruction of Ancient History\" a \"Cosmos Without Gravitation\". V roce 1947 poslal kopie brožur do akademických knihoven a také různým učencům, včetně Harvardského astronoma Harlowa Shapleyho. Jeho knihu \"Worlds in Collision\" Velikovskému osm vydavatelství odmítlo. Nakonec byla kniha vydána u Macmillan Publishers Ltd, významném nakladatelství na trhu s akademickými učebnicemi. Ještě předtím, než se kniha objevila, nakladatelství \"Harper's Magazine\" stejně jako \"Reader's Digest\" publikovalo velmi pozitivní recenzi. Obě nakladatelství byla napadena zuřivými oponenty. Když se Harlow Shapley dozvěděl o vydání díla, s jehož obsahem byl obeznámen z brožury, kterou mu Velikovský zaslal, byl velmi rozzloben. Dokonce vyhrožoval organizací bojkotu obou vydavatelství. Během dvou měsíců byla proto kniha převedena na vydavatelství Doubleday. Kniha se stala v USA bestselerem. V roce 1952 Doubleday publikoval první z Velikovského revidovaných chronologických dokumentů \"Ages in Chaos\", následovaný v roce 1955 dokumentem \"Earth in Upheaval\" (geologický objem).V listopadu 1952 se Velikovsky přestěhoval z Manhattanu do Princetonu v New Jersey.\n\nPro většinu 50. a 60. let dvacátého století byl Velikovský na univerzitách a vědeckých pracovištích \"persona non grata\". Po tomto období začal přijímat pozvání k přednáškám. Přednášel, často k rekordním davům, na univerzitách napříč Severní Amerikou. V roce 1972 Kanadská rozhlasová společnost vysílala hodinovou televizní relaci o specializaci Velikovského a o jeho díle, po níž následovalo třicet minut dokumentárního filmu BBC 1973 .\n\nBěhem zbytku sedmdesátých let Velikovský věnoval velkou část svého času a energie vyvracení své kritiky v akademické oblasti. Pokračoval v cestě po Severní Americe a Evropě, pořádal přednášky a obhajoval své myšlenky. V té době už nebyl nejmladší, trpěl diabetem a měl diagnostikovanou klinickou depresi, která podle jeho dcery mohla být zaviněna pokračujícím odmítáním jeho práce. Zemřel v roce 1979.\n\n"}
{"id": "1323963", "url": "https://cs.wikipedia.org/wiki?curid=1323963", "title": "I. A třída Východočeského kraje 1979/80", "text": "I. A třída Východočeského kraje 1979/80\n\nV soubojích I. A třídy Východočeského kraje 1979/80 (jedna ze skupin 6. nejvyšší fotbalové soutěže) se utkalo 28 týmů (ve dvou skupinách po 14 účastnících) dvoukolovým systémem podzim–jaro.\n\nPoznámky:\n\nPoznámky:\n\n"}
{"id": "1323971", "url": "https://cs.wikipedia.org/wiki?curid=1323971", "title": "Ermesinda Asturská", "text": "Ermesinda Asturská\n\nErmesinda Asturská byla sňatkem s Alfonsem I. Asturským („Alfons Katolický“) asturskou královnou. Narodila se jako dcera asturského krále Pelaya a jeho královny Gaudiosy.\n\nLatinská \"Chronicon Albeldense\" uvádí, že Ermesinda byla dcera prvního asturského krále Pelaya a jeho manželky Gaudiosy a že jejím bratrem byl Favila, druhý asturský král. Emesinda nechala převést své nároky na trůn na svého manžela Alfonse, syna Petra Cantabrijského. Alfons, známý jako Alfons I. nebo Alfons Katolický, se stal po smrti švagra Favily asturským králem a Ermesinda se stala královnou.\n\nPřesné datum Ermesendina narození je neznámé, ale zdá se, že se narodila mezi lety 720 a 730. Možná se narodila v Asturii, kde byl její otec krále, o tom však chybí dokumenty. Datum jejího úmrtí je neznámé.\n\nPo Ermesindině smrti bylo její tělo pohřbeno zřejmě v klášteře Santa María u Cangas de Onís. Její manžel tam byl pohřben také.\n\nErmesinda měla se svým manželem Alfonsem I. tři dětiː\n\n"}
{"id": "1323972", "url": "https://cs.wikipedia.org/wiki?curid=1323972", "title": "Karol Śniegoń", "text": "Karol Śniegoń\n\nKarol Śniegoń (1892–1972) byl polský protestantský (letniční) duchovní a publicista; předseda Svazu pro rozhodné křesťanství a následně Sjednocené evangelikální církve.\n\nV letech 1920–1927 byl redaktorem časopisu \"Głos Prawdy\". Úřad předsedy Sjednocené evangelikální církve zastával v letech 1950–1953; z toho byl v letech 1950–1951 komunistickým režimem vězněn. Byl dlouholetým pastorem sboru v Těšíně.\n\n"}
{"id": "1323973", "url": "https://cs.wikipedia.org/wiki?curid=1323973", "title": "Robert Patrick", "text": "Robert Patrick\n\nRobert Patrick (rodným jménem Robert Hammond Patrick Jr.; * 5. listopadu 1958, Marietta, Georgie, USA) je americký herec známý například z filmů \"Nepřítel pod ochranou\", \"Walk the Line\", \"Okrsek 49\" nebo především jako T-1000 z \"\". Mimo to hrál i v seriálu \"Akta X\" v sedmé, osmé a deváté sérii. Většinou ztvární záporné postavy a za své herecké výkony byl čtyřikrát nominován na cenu Saturn.\n\nRobert Patrick se narodil ve městě Marietta v americké Georgii 5. listopadu 1958. Jeho rodiče Nadine a bankéř Robert Patrick Sr. poté měli ještě čtyři mladší děti: Richarda, který je frontmanem rockové kapely Filter a bývalým kytaristou Nine Inch Nails, Cheri, Karen a Lewise. Své dětství strávil na předměstí Clevelandu v Bay Village, avšak jeho rodina se často stěhovala, takže pobýval i v Bostonu, Atlantě, Detroitu nebo Daytonu.\n\nRoku 1977 absolvoval střední školu Farmington High School ve Farmingtonu v Michiganu a o herectví se začal zajímat až po dostudování. Právě kvůli zájmu o herectví nakonec ještě před ukončením studií opustil univerzitu Bowling Green State University. Stal se malířem pokojů, kterým byl až do roku 1984, kdy se na lodi plavil s přáteli několik mil od pobřeží Clevelandu na Erijském jezeře a loď se rozpadla. Tři hodiny plaval k pobřeží a poté se ještě vrátil pro své přátele, kteří na lodi zůstali. Tehdy šestadvacetiletý Robert Patrick se z Ohia přestěhoval do Los Angeles v Kalifornii a začal se živit jako barman, přičemž nová profese ho ne vždy uživila a částečně se z něj tak stal bezdomovec. V rozhovoru pro magazín \"Ability\" se později přiznal, že byl v té době drogově závislý a navíc alkoholik.\n\n24. listopadu 1991 se Robert Patrick oženil s herečkou Barbarou Hooperovou (*1961). Pár se společně objevil například v \"Aktech X\". nebo ve filmu z roku 1995 \"Zero Tolerance\". Mají spolu dvě děti: dceru Austin (*1997) a syna Samuela (*2000).\n\nPravidelně se účastní charitativní motocyklové akce \"Love Ride\", která se koná každoročně v Jižní Kalifornii a je prezidentem neziskové organizaci Boozefighters, která podporuje veterány, děti a chudé lidi.\n\nV roce 1990 získal malou roli ve filmu \"Smrtonosná past 2\" v hlavní roli s Brucem Willisem a později následovali i další méně významné role. Zlom přišel roku 1991, kdy se ho James Cameron rozhodl obsadit do snímku \"Terminátor 2: Den zúčtování\" jako hlavní zápornou postavu: T-1000. Natáčení \"Terminátora\" změnilo jeho život a prakticky i nastartovalo celou Patrickovu filmovou kariéru.\n\nRoku 1992 získal roli ve filmu \"Poslední akční hrdina\" a následovalo i několik dalších větších rolí. Díky jeho znalosti bojových umění si v roce 1994 zahrál rovnou ve dvou filmech: \"Hong Kong '97\" a \"Dvojitý drak\". V roce 1993 si Chris Carter, tvůrce \"Akt-X\", Patricka poprvé všiml ve snímku \"Oheň v oblacích\" a když v 7. sérii David Duchovny přestal v seriálu účinkovat, Carter se rozhodl Roberta Patricka kontaktovat a nabídl mu roli Johna Doggetta. Patrick roli přijal, ale po odchodu Davida Duchovnyho ze seriálu brzy hodnocení kleslo a po dalších dvou sériích byl seriál úplně ukončen.\n\nV roce 2000 si zahrál ve třech epizodách seriálu \"Rodina Sopránů\" (\"Št'astný poutník\", \"Krach\", \"Panoptikum\") jako David Scatino. O čtyři roky později se objevil v dalším seriálu: jako Marshall Sumner v pilotní epizodě seriálu \"\".\n\n2001 ztvárnil roli Roberta Rodrigueze ve filmu \"\", v hlavní roli s Darylem Sabarou a Alexou PenaVega. Roku 2005 získal roli v oscarovém snímku \"Walk the Line\", kde ztvárnil Raye Cashe, otce hlavního hrdiny Johna Cashe (pro něhož byl předlohou skutečný Johnny Cash). Rok nato získal roli hlavního trenéra Ricka Tolleye ve filmu \"Návrat na vrchol\". Ještě roku 2006 si zahrál s Harrisonem Fordem v krimi filmu \"Firewall\" od režiséra Richarda Loncraina. Mimo to se věnoval i dabingu: ve třetí sérii animovaného seriálu \"\" namluvil postavu mistra Piandaa.\n\nMezi lety 2012 až 2014 ztvárnil hlavní roli Jacksona Herveauxe v americkém seriálu \"Pravá krev\". Mimo to od roku 2014 hraje postavu agenta Caba Galla v televizním seriálu \"Tým Škorpion\". 28. března 2017 bylo oznámeno, že se objeví i v připravovaném seriálu od Amazon Video \"Lore\".\n\n"}
{"id": "1323975", "url": "https://cs.wikipedia.org/wiki?curid=1323975", "title": "Efekt manipulace s výsledky vyhledávání", "text": "Efekt manipulace s výsledky vyhledávání\n\nEfekt manipulace s výsledky vyhledávání () označuje změnu v chování a preferencích uživatelů internetových vyhledávačů způsobenou manipulací výsledků vyhledávání.\n\nEfekt manipulace s výsledky vyhledávání je jeden z vůbec nejzásadnějších behaviorálních efektů, které byly kdy objeveny. Nejzřetelněji je jeho vliv vidět na volebních výsledcích. Podle studie z roku 2015 by mohla manipulace s výsledky vyhledávání ovlivnit až 20 procent nerozhodnutých voličů a v některých demografických prostředích dokonce až o 80 procent. \n\nK ověření teze bylo uskutečněno celkem pět experimentů ve dvou zemích a za účasti více než 4500 respondentů. Pokusy byly randomizovány (subjekty byly náhodně zařazeny do skupin), kontrolovány (včetně skupin s intervencemi a bez nich), vyvažovány (kritické údaje, jako jsou jména, byly předány polovině účastníků v jednom pořadí a polovině v opačném pořadí) a dvojitě zaslepené (ani subjekty, ani nikdo, kdo s nimi interagoval, neznal hypotézy nebo skupinové úkoly). Výsledky byly replikovány čtyřikrát.\n\nPři experimentech prováděných ve Spojených státech vzrostl podíl lidí, kteří upřednostňovali toho kterého kandidáta mezi 37 až 63 % po jediném vyhledávání.\nOvlivnit jednání lidí ale mohou kromě vyhledávače i sociální sítě. Ve dnech voleb v roce 2010 společnost Facebook vyslala upomínku více než 60 milionům uživatelů. Připomínka způsobila, že kolem 340 000 lidí hlasovalo ve volbách, ačkoli to původně neměli v plánu. V rámci jiného experimentu společnosti Facebooku z roku 2014 se po dobu jednoho týdne odesílaly 689 000 uživatelům Facebooku zprávy, které obsahovaly buď většinu pozitivních výrazů, většinu negativních výrazů, a nebo výrazů neutrálních. První skupina lidí pak užívali pak v rámci komunikace víc pozitivních výrazů, druhá skupina pak spíš výrazy negativní. Oba experimenty byly provedeny bez vědomí nebo souhlasu účastníků.\nDo druhého experimentu bylo zahrnuto 2 000 způsobilých, nerozhodnutých voličů po celé Indii během voleb do dolní komora parlamentu v roce 2014. Občané byli jednak seznámeni s kandidáty a také vystaveni politické kampani. Pořadí výsledků ve vyhledávání by v tomto případě posílilo pozici některých kandidátů o více než 20 procent a o více než 60 procent v některých demografických skupinách.\n\nExperiment ve Velké Británii byl proveden s téměř 4 000 účastníky těsně před národními volbami v roce 2015 a zkoumal způsoby, jak zabránit manipulaci. Randomizace pořadí nebo výstrahy označující zkreslení měly na na vnímání zkreslení respondenty potlačující účinky.\n\nEvropské regulační orgány obvinily společnost Google z manipulace s výsledky svého vyhledávače tak, aby upřednostňoval služby společnosti Google i přesto, že by se konkurenční služby zařadily výš. Do srpna 2015 nebyla stížnost vyřešena, a tak společnost čelila možné pokutě ve výši 6 miliard dolarů a přísnější regulaci, která by mohla omezit její konkurenceschopnost v Evropě. V listopadu 2014 hlasoval Evropský parlament poměrem 384 ku 174 pro symbolický návrh na rozdělení vyhledávacího giganta na dvě části - jeho vyhledávač a vše ostatní.\n"}
{"id": "1323977", "url": "https://cs.wikipedia.org/wiki?curid=1323977", "title": "Elvíra Menéndez", "text": "Elvíra Menéndez\n\nElvíra Menéndez (\"Elvira Mendes\"; zemřela mezi 20. únorem a 12. říjnem 921) byla sňatkem s králem Ordoñem II. leónskou královnou.\n\nElvíra se narodila jako dcera galicijského šlechtice, hraběte z Tuy a Oporta Hermenegilda Gutiérreze, který byl zodpovědný za reconquestu Coimbry, a jeho manželky Ermesendy Gatónez. Kolem roku 892 se Elvíra provdala za infanta Ordoña, syna krále Alfonsa III. Asturského, který vládl jako král v Galicii a později po smrti svého bratra Garcíy I. v roce 914 jako král Leónu. Elvíra se svým manželem potvrzovala četné listiny, z nichž se mnohé týkaly privilegií a darů galicijské šlechtě a náboženských ustavení, především katedrály v Santiago de Compostela.\n\nElvíra zemřela mezi 20. únorem a 12. říjnem 921. Podle kronikáře Sampira, když král Ordoño přijal po svém návratu z úspěšného tažení proti Maurům v Zamoře zprávu o její smrti, \"...byla jeho bolest tak velká jako radost z jeho úspěchu.\" Elvíra byla pohřbena v Panteonu asturských králů v katedrále Svatého Salvadora v Oviedu.\n\nElvíra měla s Ordoñem několik dětíː\n\n"}
{"id": "1323980", "url": "https://cs.wikipedia.org/wiki?curid=1323980", "title": "Urraca Sánchez z Pamplony", "text": "Urraca Sánchez z Pamplony\n\nUrraca Sánchez z Pamplony (†956) byla leónskou královnou a princeznou z Pamplony.\n\nUrraca se narodila jako dcera krále Sancha I. z Pamplony a Tody z Pamplomy a byla tak rodem královskou princeznou.\n\nByla sestrou krále Garcíy Sáncheze I. z Pamplony a tetou krále Sancha II. z Pamplony.\n\nProvdala se za Ramira II. Leónského a měla s ním syna Sancha I. Leónského a dceru jeptišku a regentku Elvíru Ramírez.\n\nByla babičkou krále Ramira III. Leónského.\n"}
{"id": "1323982", "url": "https://cs.wikipedia.org/wiki?curid=1323982", "title": "Urraca Fernández", "text": "Urraca Fernández\n\nUrraca Fernández (úmrtí 1007) byla v letech 951 až 994 manželkou dvou leónských a jednoho navarrského krále. Vládla jako regentka jménem svého syna Gonzala, který měl dostat aragonské hrabství a později byla spoluregentkou navarrského království, se svou snachou a navarrskými biskupy, za svého vnuka Sancha III. Navarrského.\n\nUrraca se narodila jako kastilská infantka a dcera hraběte Fernána Gonzáleza Kastilského a Sanchy Sánchez z Pamplony.\n\nPoprvé ji otec provdal v roce 951 za Ordoña III. Leónského. Fernánova podpora Sancha Tlustého stála Urracu lásku jejího manžela a ten ji v roce 956 zapudil. Měla s ním však tři dětiː\n\n\nV roce 958, po Ordoñově smrti, se znovu provdala za Ordoña IV. Leónského. Ten zemřel v roce 960.\n\nJejí třetí a nejvýznamnější manželství bylo uzavřeno v roce 962 se Sanchem II. z Pamplony. Oba, Sancho i Urraca, byli vnoučaty Sancha I. z Pamplony. Urraca měla se Sanchem několik dětíː\n\n"}
{"id": "1323984", "url": "https://cs.wikipedia.org/wiki?curid=1323984", "title": "Chování při vyhledávání informací", "text": "Chování při vyhledávání informací\n\nChování při vyhledávání informací (Information seeking) popisuje záměrné vyhledávání informací s cílem dosáhnout určitého cíle a uspokojit určitou informační potřebu. V průběhu tohoto procesu může člověk pracovat s manuálními informačními systémy, lidmi i počítačem. Jedná se o podmnožinu získávání informací. Nezaměňovat s informačním slíděním .\n\nT.D. Wilson vymezil čtyři základní pojmy, které popisují chování uživatelů při vyhledávání informací:\n\nInformační chování je souhrn lidského chování ve vztahu ke zdrojům a informačním kanálům, zahrnuje aktivní i pasivní informační hledání a informační využívání.\n\nJe předmětem tohoto článku. Jedná se o záměrné vyhledávání informací v důsledku uspokojení nějakého cíle. V průběhu vyhledávání může dojít k interakci s manuálními informačními nebo s počítačově- orientovanými systémy (web).\n\nInterakce uživatele s informačními systémy všeho druhu. Skládá se ze všech interakcí se systémem, ať už na úrovni interakce mezi člověkem a počítačem (například použití myši a kliknutí na odkaz) nebo intelektuální úrovni (přijetí Booleovské strategie vyhledávání), které budou zahrnovat i duševní akty, jako je posuzování významu dat a informací při získávání informací.\n\nSkládá se z fyzické a duševní činnosti zapříčiněné začleňováním nalezených informací do osobního vědomostního fondu. Může zahrnovat fyzické úkony, jako je označení části textu upozorňujícího na jeho význam nebo důležitost, stejně tak i duševní akty, které se týkají porovnání nových informací se stávajícími znalostmi.\n\nVýzkum oboru informačních věd se soustřeďuje na praktiky hledání informací osob různých oblastech profesionální práce. Byly provedeny studie o chování při vyhledávání informací (mimo jiné) u knihovníků, akademických pracovníků, lékařů, inženýrů a právníků. Výzkumu hojně čerpal z prácí Leckie, Pettigrew (nyní Fisher) a Sylvaina, kteří v roce 1996 provedli rozsáhlou revizi literatury LIS (stejně jako literaturu jiných akademických oborů) o odborném hledání informací. Autoři navrhli analytický model profesionálního chování při hledání informací, který by měl být zobecnitelný napříč profesemi. Cílem modelu bylo přinést nové poznatky a dát vzniknout rafinovanějším a použitelnějším teoriím hledání informací.\n\nRobinsonova teorie stanovuje, že se člověk vyhledávající informace v pracovním prostředí spoléhá stejnou měrou na kolegy i na úložiště informací a tráví stejný čas se oběma zdroji. Rozložení času mezi jednotlivé etapy hledání informací se však liší v závislosti na zdroji. Při konzultaci s jinými lidmi tráví lidé méně času vyhledáním informačního zdroje, stejné množství času snahou porozumět informaci a více času při řešení problémů a rozhodování se, než tehdy, kdy konzultuje neživý informační zdroj. Výzkum také zjistil, že lidé tráví podstatně více času pasivním přijímáním informací (tj. informace, o které nepožádali), spíše než aktivně (tj. informace, o které požádali). Tento vzorec se pak odráží i v případě, že informace poskytují oni ostatním.\n\n\"V tomto článku byl použit text z článku Modely chování při vyhledávání informací projektu Wikisofia.\n"}
{"id": "1323985", "url": "https://cs.wikipedia.org/wiki?curid=1323985", "title": "Abraham Bloemaert", "text": "Abraham Bloemaert\n\nAbraham Bloemaert (25. prosince 1566, Gorinchem – 27. ledna 1651 Utrecht) byl nizozemský malíř, rytec, vytvářel lepty a také je tiskl. Jeho umělecké začátky se datují do roku 1585, kdy maloval v manýristickém stylu. V novém století změnil svůj styl tak, aby odpovídal novým barokním trendům. Věnoval se hlavně krajinomalbě či historickým námětům. Jako umělec po jistou dobu učil většinu z tzv. utrechtských Caravaggistů (Utrecht Caravaggisti).\n\nBloemaert se narodil v Gorinchemu. Byl synem architekta Cornelise Bloemaerta I., který v roce 1575 svou rodinu přestěhoval do Utrechtu. Abraham byl nejprve žákem Gerrita Splintera, což byl žák Fransise Florise a Joose de Beera. Mezi roky 1581 a 1583 žil v Paříži. Studoval zde šest týdnů u Jehana Bassota a snad i u Jeana Cousina mladšího. Další zkušenosti získal v umělecké škole ve Fontainebleau od svého spolužáka Hieronyma Franckena. Do Utrechtu se vrátil v roce 1583. Další fáze francouzských náboženských válek později zničila mnoho uměleckých děl na zámku Fontainebleau. Když byl jeho otec v roce 1591 jmenován městským architektem v Amsterdamu, Abraham ho tam následoval. Po smrti svého otce se v roce 1593 konečně vrátil do Utrechtu, kde založil vlastní dílnu. Zemřel v Utrechtu 27. ledna 1651.\n\nPodle Encyclopedia Britannica vynikal Bloemaert jako kolorista. Byl nesmírně produktivní a maloval a vytvářel lepty historických a alegorických obrazů, krajin, zátiší, obrazů zvířat a květeny. V první dekádě sedmnáctého století začal Bloemaert vytvářet své krajinné malby tak, aby ukazovaly malebné zřícené chatky a další pastorační prvky. V těchto dílech mají náboženské nebo mytologické náměty podřadnou roli. Život na venkově zůstal oblíbeným tématem Bloemerta, maloval jej s rostoucí naturalitou.\n\nMezi jeho mnoha žáky byli jeho čtyři synové, Hendrick, Frederick, Cornelis a Adriaan, kteří si získali značnou pověst jako malíři nebo rytci. Dalšími žáky byli Jan Aerntsz de Hel, Abraham Jacobsz van Almeloveen, Cornelius de Beer, Nicolaes van Bercheyck, Jan van Bijlert, Gerhard van Honthorst, Leonaert Bramer, Bartholomeus Breenbergh, Hendrick ter Brugghen, Jacob Gerritsz Cuyp, Willem van Drielenburg, Wybrand de Geest, Nicolaus Knüpfer, Hendrik Munnicks, Frederick Pithan, Cornelis van Poelenburch, Henrik Schook, Anthoni Ambrosius Schouten, Robert Jansz Splinter, Matthias Stom, Herman van Swanevelt, Dirck Voorst, Quintijnus de Waerdt, Jan Baptist Weenix, Petersz van Zanen.\n"}
{"id": "1323991", "url": "https://cs.wikipedia.org/wiki?curid=1323991", "title": "33. pěší divize (Wehrmacht)", "text": "33. pěší divize (Wehrmacht)\n\n33. pěší divize () byla divize německé armády (Wehrmacht) za druhé světové války.\n\n33. pěší divize byla založena 1. dubna 1936 v Darmstadtu a v srpnu 1939 byla zmobilizována. Následně byla divize zaujala obranná postavení v Saarpfalzu. Po účasti na západním tažení byla divize v říjnu 1940 převelena zpět do Německa a 11. listopadu 1940 reorganizována v 15. tankovou divizi.\n"}
{"id": "1323992", "url": "https://cs.wikipedia.org/wiki?curid=1323992", "title": "Kompresorová cesta", "text": "Kompresorová cesta\n\nKompresorová cesta (: Compressor Route, : Via Compressore) je kontroverzní horolezecká cesta na horu Cerro Torre (3 133 m n. m.) v Patagonii na území Argentiny v Jižní Americe.\n\nV roce 1958 se italský horolezec Cesare Maestri vydal na horolezeckou expedici na vrchol Cerro Torre, avšak vedoucí expedice mu nakonec výstup zakázal. Maestri se sem vrátil o rok později a spolu s Tonim Eggerem na vrchol údajně vystoupil, přičemž Egger při sestupu zahynul. Zda dvojice na vrchol skutečně vystoupila není jasné, jediné svědectví jsou pouze Maestriho výpovědi (vrcholová fotografie se nedochovala, fotoaparát, který se nacházel v Maestriho batohu, byl stržen lavinou spolu s Eggerem).\n\nMaestri se na Cerro Torre znovu vrátil v červnu 1970, tentokrát s vrtačkou a kompresorem pro osazení nýtů, který poskytla firma Atlas Copco. Tentokrát lezl jinou cestou než původně a na dotazy, proč nezopakoval původní cestu, odpovídal neurčitě, kvůli čemuž se pochybnosti o výstupu v roce 1959 ještě zvětšily. Vrcholu však nedosáhl. Znovu se vrátil v listopadu 1970, a to opět s kompresorem, ale ani tentokrát nevystoupil na vrchol stěny. 2. prosince se dostal až těsně pod převislou asi 20 metrů vysokou vrcholovou čepici tvořenou zmrzlým sněhem, kterou nezlezl, protože ji nepovažoval za součást hory (\"hrouda sněhu, která stejně jednou spadne\"). Výstup si kromě svého názvu vysloužil i velkou kritiku horolezců jak pro způsob přelezu cesty, tak i samotný směr výstupu většinou v kompaktní hladké skále, i přesto že se nedaleko nabízí přirozený horolezecký terén s možností vlastního zakládání jištění. Téma kontroverze prvního výstupu na Cerro Torre i střet horolezeckých postojů je také nosnou nití ve filmu .\n\nV roce 1978 zopakovali přelez Jim Bridwell a Steve Brewer. V prosinci 2011 přelezli cestu čeští horolezci Jindřich Hudeček, Michal Brunner a Standa Štěpán, v roce 1990 také Miroslav Šmíd.\n\nO volný přelez cesty se pokoušela spousta horolezců, mezi jinými Rakouský lezec a vítěz světového poháru ve sportovním lezení David Lama v letech 2010 a 2011. Do cesty i s filmovým štábem přidali ještě 60 nýtů a to opět i v místech, kde se dalo osadit vlastní jištění, za což si také vysloužil velkou kritiku. Nové nýty odstranil v roce 2011 Rolando Garibotti (horský vůdce z Patagonie).\n\nPrvní volný přelez cesty bez použití nýtů uskutečnili až Hayden Kennedy a Jason Kruk v lednu 2012, na druhý pokus za 13 hodin, odstranili při tom 120 původních nýtů, během výstupu jich použili 5, nikoliv pro výstup vlastní, ale jako jištění a štand. David Lama přelezl poté cestu volně rovněž v lednu 2012 za 24 hodin.\n\n\n"}
{"id": "1323993", "url": "https://cs.wikipedia.org/wiki?curid=1323993", "title": "Irenaios (Atanasiadis)", "text": "Irenaios (Atanasiadis)\n\nIrenaios (vlastní jménem Nikolaos Atanasiadis; * 9. srpna 1933, Rethymno) je řecký pravoslavný kněz, arcibiskup a nejvyšší představitel Krétské pravoslavné církve.\n\nNarodil se 9. srpna 1933 v Rethymnu.\n\nTeologické vzdělání získal na Církevním institutu na Krétě. Navštěvoval seminář v Chalki a na College Warminister.\n\nPoté byl postřižen na mnicha a přijal jméno po svatém Ireneji z Lyonu. Svou službu začal v chrámu svatých Petra a Pavla v Bristolu.\n\nPo návratu na Krétu vedl Církevní instutut a stal se protosynkelem metropole Kisam.\n\nV únoru 1975 byl zvolen metropolitou kydonijským a apokoronaským. Biskupské svěcení získal 23. února 1975 z rukou krétského arcibiskupa Eugenia (Psalidakise).\n\nDne 30. srpna 2006 byl po smrti arcibiskupa Timothea jmenován krétským arcibiskupem. Uveden do úřadu byl 24. září stejného roku.\n\n"}
{"id": "1324000", "url": "https://cs.wikipedia.org/wiki?curid=1324000", "title": "Zuáv", "text": "Zuáv\n\nZuáv () byl příslušník lehké pěchoty Francouzské armády původem z Francouzské severní Afriky v letech 1830-1962. V 19. století vznikaly jednotky inspirované jejich uniformami i v ozbrojených silách dalších států.\n\nPrvní samostatný prapor zuávů vznikl z iniciativy maršála de Bourmont, v souvislosti s francouzským dobytím Alžírska, v roce 1830 z příslušníků berberského kmene \"Zuwawa\" či \"Zouaoua\", patřícího mezi Kabyly, doplněných francouzskými, arabskými a dalšími dobrovolníky, včetně bývalých osmanských janičářů. Jednotka si brzy vysloužila mimořádnou pověst pro svůj bojový elán a byla často nasazována v čele útoků jako úderná síla.\nV letech 1835-1841 byl útvar rozšířen na pluk o třech praporech, přičemž neustále narůstal podíl francouzských dobrovolníků. V roce 1852 vznikly další dva pluky, složené nyní převážně z dobrovolníků jak z metropolitní Francie tak francouzských kolonistů z Francouzského Alžírska.\n\nPluky zuávů se staly mezinárodně proslulými za Krymské války, kdy v roce 1855 vznikl další pluk, zařazený do císařské gardy Napoleona III., a také v italské válce za nezávislost v roce 1859 v bitvách u Magenty a Solferina, což vedlo k napodobování jejich stejnokrojů v armádách dalších států.\n\nV době prusko-francouzské války v letech 1870-1871 byli zuávové, nyní již složení prakticky pouze z francouzských státních občanů, mobilizováni a nasazeni na území Francie, kde v bojích utrpěli těžké ztráty. V této válce bojovali i příslušníci bývalé papežské jednotky zuávů, pod jménem \"Volontaires de l'Ouest\" (Západní dobrovolníci).\n\nPo roce 1871 se charakter útvarů dále změnil, když po zavedení všeobecné vojenské služby Třetí republikou, patřily pluky zuávů mezi útvary v nichž brannou povinnost plnili francouzští občané ze severoafrických kolonií. Pluky si však nadále zachovaly i vysoký podíl dobrovolníků a délesloužících (\"engagés volontaires et réengagés\"). Části všech pluků zuávů byly také nově dislokovány na území Francie, zatímco dříve tam byl posádkou pouze pluk Gardových zuávů (\"Zouaves de la garde\"), po zániku gardy nesoucí číslo 4.\n\nKdyž v roce 1914 vypukla první světová válka, byly na západní frontu odeslány všechny čtyři existující i několik nově vzniklých pochodových pluků zuávů, často nasazované jako úderné jednotky do nejtěžších bojů. Vznikly také tři smíšené pluky zuávů a tirailleurů (\"régiments mixtes de zouaves et tirailleurs\") skládající se částečně z domorodých vojáků alžírského či tuniského původu. Ty byly po roce 1918 změněny na výhradně tirailleurské jednotky. Již v roce 1915 byla opuštěna původní malebná uniforma, která se od vzniku zuávů téměř nezměnila, a byla nahrazena khaki stejnokrojem až na některé detaily shodným s dalšími francouzskými koloniálními jednotkami.\n\nV meziválečném období se charakter zuávských pluků, kterých nyní existovalo celkem šest, posunul k běžné řadové pěchotě, která se od dalších útvarů Francouzské armády odlišovala pouze svými převážně severoafrickými posádkami a některými prvky slavnostní uniformy. \n\nPluky zuávů byly nasazeny i ve druhé světové válce, v níž utrpěly těžké ztráty v bitvě o Francii. Po roce 1944 se dva pluky podílely na osvobozování jižní Francie a další jednotky se podílely na obléhaní německých posádek odříznutých ve francouzských přístavech a poté na finálním spojeneckém tažení na území Německa. Většina jednotek byla za války redukována na sílu praporů, a vzhledem k nedostatku mužstva francouzského původu byli v letech 1942-1945 do jednotek zuávů povoláváni i severoafričtí muslimové. \n\nPo roce 1945 se jednotky zuávů vrátily do severní Afriky, kde byly posléze nasazeny v Alžírské válce, a po roce 1962 a získání nezávislosti Alžírskem byly rozpuštěny.\n\nTradice zuávů poté zachovávalo francouzské armádní výcvikové centrum commandos (\"Centre d'entraînement commando-9e régiment de zouaves\", CEC), než bylo roku 2006 zrušeno.\n\nUniforma zuávů se vyznačovala inspirací orientálními a severoafrickými oděvními styly, odrážejícími původ útvaru, a svou barvitou exotikou představovala jeden z prvků přitahujících dobrovolníky do jednotek. Zahrnovala krátkou otevřenou kazajku přiléhavého střihu tmavomodré barvy zdobenou šňůrami (jejich barvy rozlišovaly jednotlivé pluky), široké pytlovité kalhoty (\"serouel\") červené barvy (v létě ale bílé plátěné) a červený fez (\"tarbouche\" či \"chéchia\") se střapcem, a jasně modrou šerpu (\"ceinture bleue\") okolo pasu.\nPo první světové válce byla tato uniforma užívána již jen jako slavnostní a vycházková, a v poli byl užíván stejnokroj shodný s ostatní pěchotou francouzské armády.\n\nUniformy stejného stylu, ale v jiných barevných kombinacích, nosily i další francouzské severoafrické koloniální jednotky, jako spahiové a alžírští střelci (\"Tirailleurs algériens\").\n\nOpásání \"ceinture bleue\" bylo převzato uniformou Cizinecké legie.\n\nZuávové však měli nepřímý vliv i na uniformy dalších útvarů Francouzské armády, neboť dodnes užívané označení důstojnických hodností páskami (\"galons\") na rukávech byla praxe původně vzniklá u jednotek zuávů.\n\nV Polské armádě během Lednového povstání vznikl v roce 1863 pluk „Zuávů smrti“ () pod vedením bývalého příslušníka francouzského pluku zuávů Françoise Rochebruneho. \n\nPluky zuávů vznikly v době války Severu proti Jihu jako dobrovolnické v armádě Severu, a uniformy inspirované zuávskými oblékaly i některé jednotky v armádě Jihu.\n\nPo skončení občanské války se tyto uniformy v USA přestaly používat.\n\nJednotka zuávů nazvaná existovala v letech 1861-1870 i v armádě Papežského státu. Jejím zakladatelem byl bývalý příslušník francouzských zuávů generálporučík Christophe de Lamoricière, který z Francie odešel do exilu v roce 1851, po nástupu Napoleona III. na trůn. \n\nPo zániku Papežského státu a jeho armády se část jednotky zapojila do prusko-francouzské války na straně prozatímní vlády Francie. Paradoxně tak bojovali na stejné straně jako Garibaldiho dobrovolníci, proti kterým stáli ve válkách o italské sjednocení.\n\n\n"}
{"id": "1324012", "url": "https://cs.wikipedia.org/wiki?curid=1324012", "title": "Pozornostní selekce", "text": "Pozornostní selekce\n\nPozornostní selekce (\"Attentional bias\") označuje jev kdy je rozhodování jedince ovlivněno myšlenkami, ke kterým se v danou chvíli upírá jeho pozornost. Tyto pozornostní předsudky mohou vysvětlovat fakt, že jednotlivec nevyhodnotí alternativní možnosti, neboť jeho myšlenkový proud má zcela konkrétní směr udávaný konkrétními myšlenkami. Pozornostní selekce je také spojována s klinicky rozeznatelnými symptomy, jako je deprese nebo úzkost.\n\nPři rozhodování má pozornostní selekce namířená pozitivním směrem pozitivní důsledky, jako zvýšená sociální angažovanost, zvýšené prosociální chování, utlumení externalizačních poruch a klidnější emoční chování. Naopak jednotlivci s klinicky relevantními příznaky, jakými jsou úzkost nebo chronická bolest, upřednostňují prvky ohrožení před prvky jednoznačně pozitivními.\n\nV rámci jednoho z experimentů byly jeho účastníkům prezentovány obličeje s neutrálním, spokojeným a zlým výrazem. Obličeje byly vidět po dobu 500 a 1250 milisekund. Z výsledků vyplynulo, že lidé trpící úzkostí vykazovali pozornostní slekci ve prospěch obličeje zlého. Výsledkem je spirálový efekt. Jedinec uvidí jen negativní obličeje, to prohloubí jeho depresi a ta způsobí posílení pozornostní selekce. \n\nVýzkum z posledních dvou desítek let potvrzuje, že se pozornostní selekce manifestuje i v rámci závislostí a to v podobě podnětů z návykových látek.\n\nVýzkum (pomocí Stroopova modelu) testoval vliv směšování slov souvisejících s kouřením (cigareta, kouř) se slovy s negativními konotacemi (nemoc, bolest a vina), se slovy s pozitivními konotacemi (bezpečí, radost a naděje) a se slovy s konotací neutrální (nástroj, lopata, kladivo). Výsledky ukázaly silnou korelaci mezi pomalejším reakčním časem a mírou negativního jazyka používaného při debatě o kouření. Výsledky poukazují na pozornostní zkreslení ve smyslu vlivu negativního jazyka na individuální postoj jednotlivce ke kouření. Pakliže byl vyzván aby přemýšlel o negativních důsledcích kouření, pracoval vnitřně víc se slovy s negativní konotací, kterým byl vystaven, a jako důsledek měl o poznání měnší chuť na cigaretu než jedinec, který byl vystaven slovům s konotací pozitivní.\n\nLidé s klinickými příznaky jakými jsou deprese nebo úzkost se zpravidla nejprve zaměřují na negativní a ohrožující informace. Příčina tohoto vztahu je zatím ale nejasná. Dvě studie zkoumaly příčiny pomocí experimentálního vyvolávání diferenciálních pozornostních reakcí na emoční stimuly a zaznamenaly vliv na následnou citovou zranitelnost. Výsledky potvrzují, že způsobení pozornostně selektivní reakce má na citovou zranitelnost vliv. Existuje tedy naděje, že by kognitivně-experimentální postupy navržené kolem těchto výsledků mohly v budoucnu mít terapeutické využití.\n"}
{"id": "1324031", "url": "https://cs.wikipedia.org/wiki?curid=1324031", "title": "Loď Q", "text": "Loď Q\n\nLoď Q je označení pro válečnou loď či ozbrojenou obchodní loď disponující zamaskovanou těžkou výzbrojí, která se vydává za neozbrojenou obchodní loď. Obvykle je jejím účelem boj proti pirátům, korzárům či lehkým válečným lodím napadajícím obchodní lodě, které k sobě láká coby na pohled bezmocná kořist, aby je následně za pomoci momentu překvapení zlikvidovala, některé však byly budovány i pro útoky na obchodní lodi. \n\nFilosofie lodi Q se objevila nejpozději v 17. století (např. britská \"HMS Kingfisher\" vybudovaná jako past na alžírské piráty). Velkého rozvoje dosáhla za první světové války, kdy Britové začali houfně budovat lodě Q jako protiponorkové pasti, ovšem jejich přínos byl pochybný, protože jejich zprvu úspěšné nasazení vedlo jen k tomu, že Německo přešlo k mnohem brutálnějším způsobům ponorkového boje, proti nimž se už lodě Q nemohly efektivně uplatnit. Na druhé straně, která používala Q lodi k narušování lodní dopravy nepřítele, se proslavil pomocný křižník \"SMS Wolf\", který v letech 1916-1918 absolvoval bojovou plavbu z Kielu až do vod Austrálie a zpět.\n\nQ lodě se uplatnily i ve druhé světové válce. Jednou z nejznámějších se stal německý pomocný křižník \"Kormoran\", který se 11. listopadu 1941 střetl v krátkém a zuřivém boji \"na blízko\" s australským lehkým křižníkem \"HMAS Sydney\", který ho chtěl prověřit. Obě lodi se vzájemně potopily.\n"}
{"id": "1324032", "url": "https://cs.wikipedia.org/wiki?curid=1324032", "title": "Jean-Claude Larchet", "text": "Jean-Claude Larchet\n\nJean-Claude Larchet (* 9. srpna 1949) je pravoslavný teolog a filosof francouzského původu, jeden z nejvýznačnějších patrologů současnosti.\n\nNarodil se 9. srpna 1949 ve Francii do katolické rodiny. Postupně získal doktoráty z filosofie (1987) a teologie (1994) na universitě ve Štrasburku. Během studií se začal zajímat o řeckou patristiku a její současné komentátory (zejména Vladimira Losského). Příklon k východnímu křesťanství ho přivedl do pravoslavné církve. Jeho duchovním otcem se stal Sergij Čevič (Serge Chevitch, 1904–1987).\n\nBěhem let 1973–1979 se setkal s řadou významných pravoslavných duchovních autorit, mj. archimandritou Justinem Popovičem (1894–1979), archimandritou Sofronijem Sacharovem (1896–1993) a žáky athoského starce Josefa Hesychasty (zem. 1959). J.-C. Larchet vyučoval pod dobu 30 let patristiku a teologii v mnoha zemích, mj. v Argentině, Belgii, Bulharsku, Kanadě, na Kypru, ve Francii, Velké Británii, Gruzii, Řecku, Itálii, Libanonu, Polsku, Rumunsku, Rusku, Srbsku či na Slovensku.\n\nVe svých knihách Larchet kombinuje vědeckou akribii a poctivost se smyslem pro poselství ortodoxního křesťanství a směřování pravoslavné církve.\nJe autorem 27 knih, 150 článků a přibližně 700 recenzí, přeložených do 17 jazyků.\n\n\n\n\n\n\nTřísvazkové dílo o myšlení sv. Maxima Vyznavače dnes patří mezi patristickou klasiku:\n\n\n\n\n\n\n"}
{"id": "1324036", "url": "https://cs.wikipedia.org/wiki?curid=1324036", "title": "Černina", "text": "Černina\n\nČernina je obec na Slovensku v okrese Humenné v Prešovském kraji ležící v jižní části Nízkých Beskyd.\nPrvní písemná zmínka pochází z roku 1492. Nachází se zde římskokatolický kostel Nejsvětějšího Srdce Ježíšova.\n\n"}
{"id": "1324039", "url": "https://cs.wikipedia.org/wiki?curid=1324039", "title": "Bičnatci", "text": "Bičnatci\n\nBičnatci (\"Uropygi\") je řád pavoukovců, žijící v teplých oblastech Ameriky, Asie a západní Afriky. Dělí se na dva podřády: vlastní bičnatce (\"Thelyphonida\") a krátkochvosty (\"Schizomida\"). Je popsáno patnáct čeledí a okolo stovky druhů bičnatců.\n\nVzhledem připomínají štíry. Tělo je zploštělé, hlavohruď nemají článkovanou, na rozdíl od zadečku, který je zakončen bičovitým výrůstkem. K chůzi používají pouze šest nohou, první pár končetin je přeměněn na hmatové orgány. Aktivní jsou převážně v noci, kdy loví menší bezobratlé živočichy. Nemají jedovou žlázu, kořist usmrcují stiskem masivních makadel opatřených ostrými trny.\n\nNejvětšími bičnatci jsou příslušníci čeledi \"Mastigoproctus\", dosahující délky okolo osmi centimetrů a váhy až třicet gramů.\n\nNa obranu vystřikují tekutinu obsahující kyselinu octovou, díky tomu se jim také říká \"octovníci\".\n\n"}
{"id": "1324042", "url": "https://cs.wikipedia.org/wiki?curid=1324042", "title": "IPhone 8", "text": "IPhone 8\n\niPhone 8 a iPhone 8 Plus jsou smartphony designované, vyvíjené a prodávané firmou Apple. Byly představeny 12. září 2017 spolu s iPhonem X v Steve Jobs Theater v Apple Parku generálním ředitelem Timem Cookem. Prodej započal dne 22. září 2017. V České republice a dalších státech prodej začal 29. září 2017.\n\niPhone 8 a 8 Plus mají displej Retina HD, avšak disponují také novou technologií True Tone, kterou lze nalézt na iPadu Pro a novém iPhonu X. Dále zahrnují SoC Apple A11 Bionic, což je hexa-core procesor s 10nm procesem.\n\nOba dva iPhony lze koupit ve verzích s 64 GB a 256 GB. Dále jsou vybaveny funkcí bezdrátové napájení standardu Qi a jsou vodě-odolné a prachu odolné, stupeň krytí IP67. Prodávají se ve třech základních barvách: stříbrné, zlaté a vesmírně šedé.\n\niPhony 8 a 8 Plus mají menší baterie než modely iPhonu 7, ale se stejně dlouho výdrží.\n\niPhone 8 obsahuje stejný fotoaparát jako jeho předchůdci, ale s novým senzorem. iPhone 8 Plus obsahuje taktéž stejné dva fotoaparáty jako v iPhonu 7 Plus, ale s řadou vylepšení.\n\nJedná se o 12 Mpx širokoúhlý fotoaparát s Six-Element objektivem, autofokusem, IR filtrem, možnosti sekvenčních fotografií, clonou f/1.8 a optickou a digitální stabilizací obrazu.\n\nDokáže nahrávat videa v rozlišení 4K ve 24, 30 nebo 60 fps nebo 1080p ve 30 nebo 60 fps. Také dokáže natáčet zpomalené záběry (1080p ve 120 nebo 240 fps) či časosběr se stabilizací. Může zachytit i panoramatické fotografie. iPhone 8 Plus je opatřen teleobjektivem s 2× optickým zoomem a 10× digitálním zoomem, Portrait Lighting ve fázi beta a clonou f/2.8. Quad-LED blesk \"True Tone\" ma nyní také Slow Sync.\n\nOba dva modely mají 7 Mpx FaceTime HD fotoaparát se clonou f/2.2. Jsou schopny focení sekvenčních fotografií, kontroly expozice, rozpoznání obličeje, auto-HDR, automatické stabilizace, Retina flashe a nahrávání videa v rozlišení HD ve formátu 1080p.\n\nOba iPhony byly uvedeny s operačním systémem iOS 11.\n\nNěkteří vlastníci iPhonu 8 nahlásili problém, kdy při volání způsobovala součástka \"praskající\" nebo \"statický\" zvuk, který narušoval audio. Apple uvedl, že daný problém je zjištěn pouze v \"malém počtu\" případů, a že společnost pracuje na aktualizaci softwaru, která ho vyřeší. Problém byl opraven ve verzi 11.0.2\n\n"}
{"id": "1324045", "url": "https://cs.wikipedia.org/wiki?curid=1324045", "title": "Dedačov", "text": "Dedačov\n\nDedačov je obec na Slovensku v okrese Humenné v Prešovském kraji.\nPrvní písemná zmínka pochází z roku 1543.\n\n"}
{"id": "1324046", "url": "https://cs.wikipedia.org/wiki?curid=1324046", "title": "Ambrosios (Zographos)", "text": "Ambrosios (Zographos)\n\nAmbrosios (vlastním jménem Aristolélis Zographos; * 15. března 1960, Aigina) je řecký pravoslavný kněz, arcibiskup a metropolita celé Koreje.\n\nNarodil se 15. března 1960 na ostrově Aigina.\n\nStřední školu navštěvoval na svém rodném ostrově. Roku 1978 nastoupil na Univerzitu v Athénách, kterou dokončil roku 1983. Roku 1985 byl vysvěcen na diakona a roku 1991 na presbytera. Po vysvěcení sloužil v Metropoli Nikaia-Pireus a to jako osobní sekretář metropolity Georgia (Pavlidese). Dále působil v metropolích Monemvasia a Sparta.\n\nV letech 1988-1989 pracoval v knihovně a galerii ikon v Klášteře svaté Kateřiny na Hoře Sinaj.\n\nV letech 1991-1993 studoval na Hellenic College Holy Cross Greek Orthodox School of Theology v Brooklinu kde získal magisterský titul z teologie. V letech 1993-1996 absoloval postgraduální studium v teologickém semináři Princetonské univerzity, kde získal doktorský titul z církevní historie a historie umění.\n\nPři pobytu v USA sloužil v různých farnostech v Nové Anglii a New Jersey.\n\nDne 21. prosince 1998 získal na Athénské univerzitě doktorát a 23. prosince stejného roku odešel do Jižní Korey kde začal půbosobit jako děkan katedrály svatého Mikuláše v Soulu a kancléř pravoslavné metropole v Koreji.\n\nDne 21. prosince 2006 byl vysvěcen na biskupa v Zelonu.\n\nDne 28. května 2008 byl Posvátným synodem Ekumenického patriarchátu zvolen metropolitou Korey. Uveden do úřadu byl 20. července 2008.\n\n"}
{"id": "1324050", "url": "https://cs.wikipedia.org/wiki?curid=1324050", "title": "Coupe Banque Nationale 2017", "text": "Coupe Banque Nationale 2017\n\nCoupe Banque Nationale 2017, oficiálním sponzorským názvem Coupe Banque Nationale présentée par Mazda 2017, byl tenisový turnaj pořádaný jako součást ženského okruhu WTA Tour, který se hraje na krytých dvorcích s kobercem v halovém komplexu PEPS de l'Université Laval. Probíhal mezi 11. až 17. zářím 2017 v kanadském Québecu jako dvacátý pátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová třicet sedmička Lucie Šafářová z České republiky, jež v semifinále prohrála, rovněž jako v budapešťském finále, s Tímeou Babosovou. Jako poslední přímá účastnice do dvouhry nastoupila 217. hráčka žebříčku Grace Minová ze Spojených států.\n\nPremiérový titul na okruhu WTA Tour vybojovala 23letá Belgičanka Alison Van Uytvancková. Druhou společnou trofej získal nejvýše nasazený maďarsko-český pár Tímea Babosová a Andrea Hlaváčková, která obhájila trofej z předchozího ročníku. \n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v důsledku žebříčkové ochrany:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1324051", "url": "https://cs.wikipedia.org/wiki?curid=1324051", "title": "Václav Leo Anderle", "text": "Václav Leo Anderle\n\nVáclav Leo Anderle (25. srpna 1859 Krejcar u Chlumětína – 27. června 1944 Poděbrady) byl český akademický malíř, pedagog, publicista a lesník\n\nVáclav Leo Anderle se narodil se v Krejcaru u Chlumětína v rodině mysliveckého adjunkta Josefa Anderleho. Studoval v Chrudimi a v Litomyšli na reálce, kde maturoval i z kreslení. Na přímluvu svého profesora z litomyšlské reálky, kterým byl ak.mal. L. Ferber odešel na Malířskou akademii do Vídně. Studium z vážných rodinných důvodů přerušil a vrátil se domů, kde nastoupil své první místo u lesního úřadu na velkostatku Rychmburk. Po tříleté praxi se vrátil do Vídně a dokončit studia na Malířské akademii. Po absolvování studia nastoupil na dobrovolnou jednoroční vojenskou službu. Po návratu z vojenské služby nastoupil na velkostatku v Rychmburku a Chotěšově jako nadlesní a lesní správce. Během této služby absolvoval zkoušku pro samostatné lesní hospodáře. Později působil v Chorvatském \"Krasu\" a v Lekeniku u Záhřebu. Následně se vrátil znovu do Rychmburku, odtud pak odešel do Výtoně v Pošumaví, a potom do Buchau am Federsee ve Wűrttembersku. Nakonec byl na vlastní žádost přeložen na Českomoravskou vysočinu, do polesí Bukovina u Krouny. V roce 1912 odešel do výslužby a přestěhoval se do Slatiňan, kde zastával funkci okresního lesního technika a zároveň učil coby docent lesnické nauky na c.k. české vyšší zemské hospodářské škole. V roce 1919 byl jmenován ministerstvem zemědělství správcem czerninského velkostatku ve Vrchlabí. Od roku 1920 vedl státní okresní lesní inspektorát pro východní Čechy v Hradci Králové. Následně až do roku 1933 vedl lesní hospodářství velkostatku Žireč. Po smrti manželky se přestěhoval k dceři do Raspenavy, odtud přesídlil do Borohrádku a nakonec se usadil v Poděbradech, kde 27. června 1944 zemřel.\n\nVáclav Leo Anderle byl vedle malíře Stanislava Lolka jedním z mála českých akademických malířů, kteří se věnovali malbě zvěře.\n\n\n\n\n\n\n\n"}
{"id": "1324055", "url": "https://cs.wikipedia.org/wiki?curid=1324055", "title": "Tom Brokaw", "text": "Tom Brokaw\n\nThomas John Brokaw (* 6. února 1940 Webster) je americký novinář a televizní moderátor.\n\nPochází z rodiny s hugenotskými kořeny. Vystudoval politologii na University of South Dakota, už na škole působil jako rozhlasový hlasatel a v roce 1966 nastoupil na stanici NBC. Od roku 1973 byl jejím zpravodajem z Bílého domu, v této funkci referoval o aféře Watergate. Od roku 1976 uváděl ranní televizní talk show \"Today\" a od roku 1982 se stal moderátorem hlavního zpravodajského pořadu \"NBC Nightly News\". Působil v něm do roku 2004 a byl ve své době řazen k „velké trojce anchormanů“, do níž patřili ještě Dan Rather ze CBS a Peter Jennings z ABC. Jako první americký žurnalista pořídil rozhovor s Michailem Gorbačovem a v roce 1989 v přímém přenosu informoval o pádu Berlínské zdi. Známý byl také jeho pořad \"The Arms, the Men, the Money\" o pozadí aféry Írán-Contras. Je autorem knihy \"The Greatest Generation\" (1998), věnované Američanům bojujícím ve druhé světové válce. Získal sedm Cen Emmy, Peabodyho cenu (1989), Prezidentskou medaili svobody (2014) a Řád čestné legie (2016).\n\n"}
{"id": "1324063", "url": "https://cs.wikipedia.org/wiki?curid=1324063", "title": "Felice Accrocca", "text": "Felice Accrocca\n\nMons. Felice Accrocca (* 2. prosince 1959, Cori) je italský římskokatolický kněz a metropolitní arcibiskup Beneventa.\n\nNarodil se 2. prosince 1959 v Cori.\n\nPo střední škole nastoupil na Pontificio Collegio Leoniano v Anagni a poté studoval na Univerzitě La Sapienza literaturu. Na Papežské univerzitě Gregoriana získal doktorát z církevní historie.\n\nNa kněze byl vysvěcen 12. července 1986 a byl inkardinován do diecéze Latina-Terracina-Sezze-Priverno.\n\nPo vysvěcení působil jako kaplan farnosti S. Maria Assunta v Cielu a poté v Cisterně. Dále jako kněz farnosti S. Luca v Latině, moderátor biskupské kurie, kněz farnosti S. Pio X v Latině, diecézní asistent \"Azione Cattolica\", kněz farnosti Sacro Cuore, sekretář diecézního synodu, koordinátor pro diecézní laiky a pomocný redaktor diecézního měsíčníku \"Chiesa Pontina\". Od roku 1994 také působil jako ředitel diecézní teologické školy Paolo VI či jako biskupský vikář pro pastoraci.\n\nDne 18. února 2016 jej papež František ustanovil metropolitním arcibiskupem v Beneventu. Biskupské svěcení získal 15. května 2016 z rukou biskupa Mariana Crociaty a spolusvětitelé byli arcibiskup Andrea Mugione a arcibiskup Giuseppe Petrocchi.\n\n"}
{"id": "1324068", "url": "https://cs.wikipedia.org/wiki?curid=1324068", "title": "José Hiraís Acosta Beltrán", "text": "José Hiraís Acosta Beltrán\n\nMons. José Hiraís Acosta Beltrán (* 22. září 1966, Pezmatlán) je mexický římskokatolický kněz a biskup diecéze Huejutla.\n\nNarodil se 22. září 1966 v Pezmatlánu v státu Hidalgo.\n\nTeologické vzdělání získal v \"Seminario Regional de Nuestra Señora de Guadalupe\" v Tule. Na Královské a papežské univerzitě v Mexiku získal licenciát z filosofie. Dne 25. listopadu 1992 byl biskupem Juanem de Dios Caballero Reyes vysvěcen na jáhna. Na kněze byl vysvěcen 11. června 1993 stejným biskupem.\n\nPo vysvěcení působil jako farní vikář, vicerektor menšího semináře, profesor a formátor vyššího semináře a soudce církevního tribunálu v Huejutle. Dále jako prefekt studií a spirituál Vyššího semniáře v Huejutle.\n\nDne 28. ledna 2016 jej papež František ustanovil diecézním biskupem v Huejutle. Biskupské svěcení získal 14. března 2016 z rukou arcibiskupa Christopha Pierra a spolusvětitelé byli biskup Juan de Dios Caballero Reyes a biskup Salvador Rangel Mendoza.\n\n"}
{"id": "1324070", "url": "https://cs.wikipedia.org/wiki?curid=1324070", "title": "Pošta 6 (Bělehrad)", "text": "Pošta 6 (Bělehrad)\n\nBudova Pošty 6 (v srbské cyrilici Пошта 6 se nachází v centru Bělehradu, na ulici \"Savska\", v blízkosti Sávského náměstí (\"Savski trg\"). Funkcionalistická budova vznikla po druhé světové válce.\n\nV roce 1929 vznikl na místě současné budovy objekt pošty v srbsko-byzantském stylu podle návrhu architekta Momira Korunoviće. Ten byl však poničen během bombardování města na začátku druhé světové války. Vážnou ránu mu zasadila poté i bombardování spojeneckých letectev v závěru konfliktu. Po skončení války zůstala namísto historizující budovy pouze ruina, kterou se tehdejší správa města rozhodla radikálně přestavit. Původní objekt byl snížen o dvě patra, odstraněny všechny ornamenty a nová fasáda vznikla v funkcionalistickém slohu. Návrh vypracoval architekt Pavle Krat a dokončen byl v roce 1947.\n\nPřestavba objektu odpovídala trendu doby po druhé světové válce, byla však v pozdější době kritizována za zničení architektonicky hodnotné a zajímavé budovy. Bělehradští představitelé se v 2. dekádě 21. století pokoušeli v rámci projektu Beograd na vodi zajistit financování pro rekonstrukci budovy pošty a její přestavbu do podoby, kterou měla před druhou světovou válkou.\n"}
{"id": "1324071", "url": "https://cs.wikipedia.org/wiki?curid=1324071", "title": "Innayya Chinna Addagatla", "text": "Innayya Chinna Addagatla\n\nMons. Innayya Chinna Addagatla (* 2. května 1937, Ravipadu) je indický římskokatolický kněz a biskup diecéze Srikakulam.\n\nNarodil se 2. května 1937 v Ravipadu.\n\nDne 4. ledna 1965 byl vysvěcen na kněze.\n\nDne 17. dubna 1989 jej papež Jan Pavel II. jmenoval biskupem diecéze Nalgonda. Biskupské svěcení přijal 29. června 1989 z rukou biskupa Mariadase Kagithapu a spolusvětitelé byli arcibiskup Saminini Arulappa a biskup John Mulagada.\n\nDne 1. července 1993 jej papež Jan Pavel II. ustanovil biskupem diecéze Srikakulam.\n\n"}
{"id": "1324076", "url": "https://cs.wikipedia.org/wiki?curid=1324076", "title": "Julius Babatunde Adelakun", "text": "Julius Babatunde Adelakun\n\nMons. Julius Babatunde Adelakun (* listopad 1934 Oniganbari) je nigerijský římskokatolický kněz a emeritní biskup diecéze Oyo.\n\nNarodil se v listopadu roku 1934 v Oniganbari. Knězem byl vysvěcen 27. června 1965 a inkardinován do diecéze Oyo.\n\nDne 16. listopadu 1972 ho papež Pavel VI. jmenoval pomocným biskupem diecéze Oyo a titulárním biskupem z Thunigaby. Biskupské svěcení přijal 11. února 1973 z rukou biskupa Owena McCoye, spolusvětitelé byli biskup Michael Patrick Olatunji Fagun a biskup Anthony Olubunmi Okogie. Dne 13. dubna 1973 ho stejný papež ustanovil diecézním biskupem Oyo. V této funkci působil do 4. listopadu 2009, kdy papež Benedikt XVI. přijal jeho rezignaci na post diecézního biskupa z důvodu dosažení kanonického věku 75 let.\n\n"}
{"id": "1324078", "url": "https://cs.wikipedia.org/wiki?curid=1324078", "title": "Fonseca", "text": "Fonseca\n\nFonseca může být:\n\n\n"}
{"id": "1324085", "url": "https://cs.wikipedia.org/wiki?curid=1324085", "title": "Songnim", "text": "Songnim\n\nMěsto Songnim ( – \"Songnim si\") je město a přístav v provincii Severní Hwanghe v Severní Koreji. Leží na levém, východním břehu Tedongu přibližně dvacet kilometrů východně od Nampcho. K roku 2008 měl Songnim bezmála 130 tisíc obyvatel. Nejvýznamnějším průmyslem ve městě je železárenství.\n\nDo roku 1910 se jednalo o vesnici \"Solme\" (). V letech 1910 až 1945, během japonské okupace Koreje, se obec nazývala korejsky \"Kjŏmipcho\" () a japonsky \"Kendžiho\" (). V této době také došlo k růstu na město v souvislosti s rozvojem železárenství – slévárna zde byla založena v roce 1916.\n\nOd roku 1947 se město nazývá Songnim.\n\nBěhem Korejské války bylo město zcela vybombardováno.\n"}
{"id": "1324089", "url": "https://cs.wikipedia.org/wiki?curid=1324089", "title": "Tokčchon", "text": "Tokčchon\n\nMěsto Tokčchon ( – \"Tŏkčchŏn si\" v původním zápise čínskými znaky:德川市) je město v provincii Jižní Pchjongan v Severní Koreji. Leží na severním okraji provincie, na severu hraničí s provincií Severní Pchjongan.\n\nBěhem japonské okupace Koreje v letech 1910–1945 se Tokčchon jmenoval \"Tokugawa\" (德川市 – Tokugawa-ši).\n\nNejvýznamnějším průmyslem je výroba automobilů v motorovém závodě Sŭngni.\n\nPřes město vede železniční trať Pchongjang – Kudžang.\n"}
{"id": "1324094", "url": "https://cs.wikipedia.org/wiki?curid=1324094", "title": "Coupe Banque Nationale 2017 – ženská dvouhra", "text": "Coupe Banque Nationale 2017 – ženská dvouhra\n\nŽenská dvouhra Coupe Banque Nationale 2017 probíhala v polovině září 2017. Do singlové soutěže québeckého tenisového turnaje nastoupilo třicet dva hráček. Obhájkyní titulu byla druhá nasazená a 48. hráčka žebříčku Océane Dodinová z Francie, která před druhým kolem z turnaje odstoupila pro závrať.\n\nVítězkou se stala sedmá nasazená Belgičanka Alison Van Uytvancková, jež ve finále zdolala maďarskou turnajovou trojku Tímeu Babosovou po třísetovém průběhu 5–7, 6–4 a 6–1. Na okruhu WTA Tour si tak 23letá belgická šampionka připsala premiérové turnajové vítězství, když na každé z předchozích akcích probíhající sezóny nevyhrála více než jeden zápas. V duelu odvrátila deset z jedenácti brejkbolových příležitostí soupeřky. V následném vydání žebříčku postoupila na 68. příčku, což znamenalo posun o 30 míst. \n"}
{"id": "1324096", "url": "https://cs.wikipedia.org/wiki?curid=1324096", "title": "Milan Beránek", "text": "Milan Beránek\n\nMilan Beránek (* 30. března 1936 Dražůvky na Moravě) je český sochař, malíř a básník. Jeho celé jméno je Milan Antonín Jan Evangelista Beránek.\n\nBeránkova tvorba je jednou ze svébytných linií umění druhé poloviny 20. století, která vypovídá o důležitých momentech nejen v dějinách umění, ale i tehdejším společenském a politickém dění v bývalém Československu.\n\nPřestože je Milan Beránek autorem velmi plodným, jeho tvorba nikdy nebyla vystavována jako celek. Při různých společných i autorských výstavách byl vždy vidět jen fragment či tematicky vybrané práce. Beránkova tvorba je jednou z alternativních linií umění druhé poloviny 20. století, která vypovídá o důležitých momentech nejen v dějinách umění, ale i tehdejším společenském a politickém dění.\n\nMilan Beránek, plným jménem \"Milan Antonín Jan Evangelista Beránek\" se narodil jako syn manželů Antonína Beránka, dozorce finanční stráže a rolnické dcery Marie Navrátilové 30. března roku 1936 v Dražůvkách na Moravě. Krátce po jeho narození bydleli kvůli otcově službě převážně na Slovensko-maďarských hranicích. Díky změnám politických a územních poměrů po podepsání Mnichovské dohody a faktické okupaci Čech, Moravy a Slezska Německem, se rodina v roce 1938 přestěhovala do Hodonína.\n\nV Hodoníně žil až do ukončení druhé světové války roku 1945. Beránkův otec Antonín byl v průběhu sílícího teroru v období heydrichiády zatčen, odvezen do Vídně, a zde nakonec na podzim roku 1943 popraven. Matka byla opakovaně vyslýchána, zatčena a nasazena na nucené práce v průmyslu. V roce 1944 se štěstím přežili bombardování Hodonína, ale rodina přišla o mnoho přátel a známých.\n\nPo skončení války bylo matce Milana Beránka nabídnuto od Akčního výboru obětem nacizmu zakoupení konfiskátu v Břeclavi v nově osídlovaném pohraničí. Milan se spolu s maminkou přestěhoval pouhý kilometr od Poštorné, rodiště jeho otce. Aby bylo možné dům zaplatit, byl matce svěřen i obchod, který vedla jako spoluvlastník. V roce 1948 byl zakoupený dům v Břeclavi vyvlastněn státem. \n\nJako dítě neměl Milan Beránek nijak zvláštní vztah k umění. V první polovině padesátých let (1951-1955) studoval na Vyšší průmyslové škole v Břeclavi a bylo mu dokonce nabídnuto studium jaderné fyziky v bývalém Sovětském svazu. Zůstal ale v Čechách a po úspěšných maturitních zkouškách v oboru \"projektování a provoz elektrického zařízení průmyslových podniků\" přijal umístěnku do Urxových závodů v Ostravě (původně závod na destilaci dehtu Julia Rütgerse, po znárodnění též Ostravské chemické závody) jako energetik.\n\nPo třech měsících v prvním zaměstnání nastoupil Milan Beránek povinnou vojenskou prezenční službu ve Slaném. Vojáci mimo jiné fasovali speciální plastickou hmotu na pečetění uzamčených skladů. Tehdy devatenáctiletý Milan Beránek si krátil svou službu modelováním z této plastelíny, vznikaly tak první plastiky a zrodila se zde jeho celoživotní láska k výtvarné činnosti.\n\nPo skončení vojny v roce 1957 již nenastoupil do ostravských Urxových závodů, ale vyřídil si přeložení do Brna, kde získal místo v ZKL Brno jako revizní technik. Úspěšně absolvoval zkoušky na večerní výtvarnou školu Jaroslava Kvapila, obor sochařství, ak. sochař František Šenk a také zahájil studium na Základní výtvarné škole, obor Modelování tematické a obor Modelování a tvarování.\n\nV roce 1964 měl přestoupit ve funkci revizního technika do pobočného závodu ZKL v Praze, ale díky byrokratickému pochybení nemohl být Milan Beránek do nového zaměstnání přijat. Nakonec v témže roce nastoupil jako revizní technik u Technického opravárenského závodu potravin Praha.\n\nDíky přesídlení do Prahy získal větší možnosti dále studovat i tvořit. V roce 1965 byl přijat do Tvůrčí skupiny Praha pod vedením ak. soch. Josefa Líska. Navštěvoval a také absolvoval Lidovou akademii umění, ateliér sochařský, který vedl ak. sochař Miroslav Pangrác. V této době také potkal většinu svých budoucích přátel a sílil jeho odpor vůči komunistickému režimu.\nV roce 1966 založil výtvarnou skupinu Nezávislí, ve které působil spolu se sochařem Václavem Skalickým, karikaturistou Karlem Benetkou, Martou Řežábkovou, Danielem Ladmanem, Jiřím Němcem a teoretikem Jaroslavem Hlaváčkem. Skupině se dařilo nějaký čas poměrně úspěšně pořádat společné výstavy v galeriích a výstavních prostorách měst bývalého Československa.\n\nByl členem výtvarné skupiny Tvar Praha, která měla galerijní prostory v budově OD Kotva, Nerudově ulici, v prostorách Semaforu či na Karlštejně. Po roce 1989 byla tato skupina rozpuštěna.\nNejviditelnějším projevem tvorby a zájmem jeho studia byly sochy, plastiky či objekty, ale je tu i další aspekt Beránkovy práce – texty a básně. Dle Beránkových vzpomínek na počátku stála jeho platonická láska. Introvertní autor nedokázal najít způsob, kterým by svůj komplikovaný vztah ke své milé dokázal vyjádřit a pokusil se o to tedy básní. V roce 1969 se v Brně žení s Věrou Navrátilovou. Toto manželství však vydrželo pouhé tři roky.\n\nV závěru roku 1971 byla jeho matka surově zbita příslušníky VB a o pár dní později byli Milan Beránek s matkou napadeni výtržníky při cestě do kostela. Tato epizoda paradoxně vyústila v autorovo odsouzení v roce 1972 za \"urážku státního zřízení\" (par. 198 písm. b tr. zák – trestný čin hanobení národa, rasy a přesvědčení).\n\nKoncem šedesátých a začátkem sedmdesátých let dvacátého století začal Milan Beránek stále více ve své tvorbě využívat předmětů nalezených ve svém okolí a posunoval se tak od modelování a práce se sochařskou hmotou spíše k vytváření nových celků z nalezených artefaktů. Autor nadále pilně tvořil a více experimentoval a kromě svého zaměstnání revizního technika věnoval většinu času tvorbě i dalšímu vzdělávání. Také se více stýkal s umělci a lidmi, kteří protestovali proti politické situaci. Díky odporu vůči režimu se tak spřátelil například s Václavem Havlem, Václavem Malým, Petrem Uhlem a dalšími výraznými osobnosti z okruhu tehdejších odpůrců režimu. Účastnil se setkání na Hrádečku a později se stal signatářem Charty 77.\n\nV letech 1985-1987 absolvoval dvouleté pomaturitní studium na Střední odborné škole výtvarné Emanuela Famíry – dnešní Výtvarná škola Václava Hollara. Po změně režimu v roce 1989 je vystavena část jeho prací v sídle Libri prohibiti, knihovně, kterou začal na počátku 90. let budovat Jiří Gruntorád, autorův blízký přítel.\n\nTomu umělec svého času propůjčoval atelier pro jeho vydavatelskou činnost a množení samizdatových materiálů. Když se zdálo, že byla redakce odhalena, Jiří atelier opustil, ale vzápětí nato byl zatčen a vyslýchán. Za cenu vlastní újmy však svého přítele Milana Beránka nikdy neprozradil.\n\nVětšina Beránkových děl z pozdější doby nebyla nikdy veřejně vystavována a autor postupně proměnil svůj třípokojový byt v prostor, kde se prolínala galerie, ateliér a domov. Vystavená, uskladněná a rozpracovaná díla tak dostala další rozměr a utvořila společně neopakovatelný celek, ve kterém měla každá původně samostatná část své dané místo a smysl.\n\n\"„Líbit se moje tvorba nemá a ani nechce. Porozumění a spříznění je mou snahou. Hledám a poznávám, snažím se pochopit a mám obavu o život svůj i život ostatních. Každého, kdo vědomě, bez viny, je dobrý nebo zlý s vlastním osudem, který přetváří dle svých schopností, a světlem, za kterým v životě jde.“\"\",\" poznamenal si Milan Beránek na papír s datem 8. srpna 1984.\n\nTato myšlenka charakterizuje celou tvorbu Milana Beránka. Jeho díla nejsou tvořena na efekt a nekladou si za cíl zaujmout za každou cenu diváka, poučovat ho nebo mu cokoli podsouvat. Autor zkrátka tvoří pro sebe, ne pro obecenstvo. \"„Snažím se vyjádřit své vnitřní pocity k době, ve které žiji a usiluji svoje vidění uvést do výtvarného souladu s vlastním výtvarným projevem.“\" poznamenává autor ve svých poznámkách.\n\nJiž od samého začátku jeho tvorby, kdy vzal do ruky poprvé pečetní plastelínu, aby ztvárnil své pocity během vojenské služby, bylo jeho cílem ztvárnit niterné pochody, osamělost, strach, ale i pochyby či radost a modelováním je přenést z hloubi mysli či duše do hmotného, třírozměrného světa. Je pochopitelné, že obzvláště v raných pracích figuruje často jako ústřední motiv lidské tělo -figura.\n\nDřívější umělcovy práce mohou evokovat jednoho z nejvýznamnějších sochařů 20 století Henry Moora. Přestože autor používá podobné prostředky pro Moorovy sochy charakteristické (perforace s průhledy a harmonické konkávní i konvexní linie tvarů), ztvárňuje postavy svým způsobem a zjednodušuje je na samu hranici figurálnosti. Na rozdíl od Moora, který odmítal složitější názvy či popisky svých děl a obhajoval názor, že v umění by mělo být obsaženo jisté tajemství a mělo by na diváka klást vyšší požadavky, Beránek pojmenovával své objekty zcela přesně a často je doprovázel i textem, který \"vysvětluje\" kompozici či tvary a později barvy objektu.\n\nMilan Beránek často vychází z biblických témat, jež jsou sama o sobě emotivně laděná. Nastolují otázky spojené se strachem a bolestí. Vynášejí na povrch pochyby a strach ze samotného bytí, respektive z věčného tázání po jeho smyslu. Zdá se, jakoby umělec pomocí elementárních emocí a tradičních náboženských témat hledal archetypální zdroj životní síly a naděje – nutkavé touhy žít. Ve všech jeho raných pracích pak hraje hlavní roli cit pro vyjádření vlastního chápání času a prostoru. Výrazným prvkem, který lze vysledovat napříč celým dílem i životem bylo silné náboženské založení (Římsko-katolické vyznání) a neustálé zpytování otázek víry a svědomí. \nUmělec komentuje svou tvorbu té doby slovy: \"Podstatnou část svého výtvarného projevu realizuji v návrzích zpracovaných v sochařské plastelíně, která se mě stala pro svoje ideální vlastnosti nenahraditelnou. Konečnou realizaci těchto modelů neovlivňuji.\"\n\nZatímco na počátku tvorby si tvůrce zamiloval profesionální sochařskou plastelínu (kterou nahradil pečetní materiál ze svých prvních děl z období vojenské služby), díky jejímž vlastnostem dokázal naprosto přesně realizovat své představy, později se pustil do asambláží a sestavování plastik – objektů z nalezených předmětů.\n\nDá se vypozorovat souvztažnost autorovy tvorby s dílem Zbyňka Sekala (1923 Praha – 1998 Vídeň). Stejně jako Sekalova tvorba, je i tvorba Beránkova, (což se týká hlavně jeho objektů tvořených z nalezených předmětů), časově obtížně zařaditelná.\n\nV porovnání se Zbyňkem Sekalem, nebo surrealistickými asamblážemi Libora Fáry ale nezachází Milan Beránek do úplného detailu a jeho objekty mají daleko syrovější podobu než třeba vrcholně estetizované asambláže zmiňovaných tvůrců. Některé z objektů chápe sám autor v podstatě jako \"rozpracované\". Někdy jejich realizace byla \"částečně okamžitá\", někdy však trvalo dlouhé údobí, aby daný výtvarný smysl byl teprve novými událostmi pochopen a dotvořen. Konečné zpracování díla tak trvalo několik hodin, jindy dny až roky a některé předměty stále čekají na své na dokončení.\n\nParalelní výtvarné objekty, které Beránek tvoří jsou ve velké míře z odložených věcí. Jsou to předměty převážně nahodile objevené, jako třeba v případě poškozené secesní sošky z bouraného objektu na Letné, použité v působivém díle \"Praha k secesi barbarská.\"Následně dává umělec volný průchod své fantazii a přetváří tyto předměty dle vlastních úvah a možných záměrů s nimi. Jedná se o určitou tvůrčí hru a ateliérem se tak stávají nejen jeho vlastní byt ale i místa, která navštěvuje, či navštěvoval.\n\nČásti původních, většinou neznámých celků, se spojují k sobě a aniž by byla porušena jejich forma, krystalizují do dalších celků majících naprosto odlišnou výpovědní hodnotu. Věci odsouzené k zániku dostávají nový život a název díla pak většinou vtipně podtrhuje jeho námět. Příkladem může být \"Mladý muž s černým fousem, vyhraněného politického světového názoru s deštníkem poměrně chatrného stavu a s očima na šťopkách\". Nezřídka se díla jeví jako sarkastická odpověď na tehdejší politickou dobu. např. Sprcha pro premiéra, 1975\n\nPro podtržení výsledného dojmu sjednocuje autor barevnost předmětů, přičemž ji redukuje na minimum. Prakticky tak nenaleznete v jeho tvorbě objekty, či asambláže, které by měly více jak tři barvy.\n\nKromě nalezených věcí byly dalšími materiály, které autor využíval, kov, dřevo, případně plátno a plexisklo. Velkou a možnou, avšak ne zcela realizovanou budoucnost autor ve své tvorbě očekával od skla a především od zrcadel. Zrcadlo bylo pro něj myšlenkově a citově nezastupitelné hlavně pro jeho účinek na samotného pozorovatele předmětu a jeho časově utvářený dopad. Dalším využitím byl pak zpřístupněný pohled do míst, která jinak není možné současně obsáhnout.\n\nPředměty umělec nejraději využíval v části celku, a tedy neporušoval jejich formu. Nutná spojení prováděl lepidlem, hřebíky, závity, mimořádně svařováním.\n\nPostupně se Milan Beránek přesunuje od závažného pojetí svých děl k určité ironii, nadhledu a svébytnému humoru. Některá díla, či jejich názvy přímo prozrazují jeho mínění o tehdejším socialistickém zřízení. Takovými díly jsou třeba: \"Mechanický pamětník slavných historických výročí pro masy a nižší jim nadřazené složky, technicky uzpůsobený i pro zpětný chod, do krátkých časových vzdáleností. (Stroj pro disidenty)\"nebo \"Unikátní prototyp zjednodušeného, formálně nezávadného psacího stroje z pozvolně plynoucí reality reálného socialismu, určený jednoznačně pro české, moravské i slovenské spisovatele za stavu ohrožení. (Psací stroj pro disidenty)\"\n\nNemalou část umělcovy tvorby tvoří básně. Psal o lásce, víře, ale také o nesnázích, se kterými musel ve svém životě bojovat, včetně politické situace.\n\nMezi autorovými básněmi můžeme také objevit i experimentální texty, které navazují na tvorbu autorů převážně z šedesátých let. Experimentální poezie znamenala pro autory volné pole působnosti, možnost osvobození od ideologičnosti jazyka. Básně s rytmicky se opakujícími se slovy s jasnou architektonickou skladbou textu přecházejí někdy až ve shluky stejných nebo podobných znaků, jež na papíře tvoří autonomní obraz než básnické dílo.\nK těmto pracím se váže soubor několika černobílých tušových kreseb vycházejících z tradice informelu. Některé z nich jsou pojaté formou koláže, která je složena z rozpitých černých skvrn či mřížek, do nichž zasahují vlepené novinové texty, obrázky nebo červené fólie. Jednotlivé nápisy jsou vytržené z kontextu a připomínají tak ideologická hesla. Druhá část je tvořena spontánními kresbami vyjadřujícími pocity a dojmy autora. Umělec někdy nechává tuš svévolně rozpíjet, jindy ji roztírá v tenkých vrstvách po papíře. Kresby tak získávají expresivní někdy až meditativní charakter.\n\n\n\n\n\n\n\n\n\n"}
{"id": "1324098", "url": "https://cs.wikipedia.org/wiki?curid=1324098", "title": "I. A třída Západočeského kraje 1979/80", "text": "I. A třída Západočeského kraje 1979/80\n\nV soubojích I. A třídy Západočeského kraje 1979/80 (jedna ze skupin 6. nejvyšší fotbalové soutěže) se utkalo 36 týmů (ve třech skupinách po 12 účastnících) dvoukolovým systémem podzim–jaro.\n\nPoznámky:\n\nPoznámky:\n\nPoznámky:\n\n"}
{"id": "1324103", "url": "https://cs.wikipedia.org/wiki?curid=1324103", "title": "Olaf (jméno)", "text": "Olaf (jméno)\n\nOlaf nebo Olav (/ˈoʊləf/, /ˈoʊlɑːf/, anglicky Ōleifr, Anleifr /ˈoʊlæf/; staronorsky: Áleifr, Ólafr) je běžné skandinávské jméno. Původ je možné odvodit jak z původního starogermánského Anu-laibaz, tak staroanglické formy Ǣlāf, Anlāf, příp. staronovgorodského dialektu Uleb.\n\nV norštině poměrně běžné jméno Olav / Olaf odkazuje na norskou královskou rodinu, švédské Olov / Olof odkazuje na švédskou královskou rodinu. Starší, zejména na irském venkově a skotské vysočině vyslovované Amlaíb and Amhlaoibh, transkripce Aulay, též Mac Amhlaoibh / Mac Amhalghaidh a polatinštělé Olaus stále poukazuje ke švédské královské rodině, ve smyslu: „ten, který zde byl ponechán, aby v případě potřeby vládl“. Další z tradovaných verzí odkazuje na počeštěnou verzi latinizované formy Ola fem. a Claus mask.\n\nMasivní rozšíření je datováno v matrikách až po roce 1648, starší záznamy se povětšinou nedochovaly, případně se jedná o lokální absenci, vyjma několika výjimek.\n"}
{"id": "1324106", "url": "https://cs.wikipedia.org/wiki?curid=1324106", "title": "Jan Ignác Cimbal", "text": "Jan Ignác Cimbal\n\nJan Ignác Cimbal též Johann Ignaz Cimbal (1722 Bílovec – 1795 Vídeň), byl moravský a rakouský malíř a rytec období pozdního baroka a rokoka, pracoval v Čechách, na Moravě, ve Slezsku, Uhrách a ve Vídni\nZ rodného Bílovce odešel zprvu studovat na gymnázium milosrdných bratří v Příboře, kde byl motivován pro studium chrámového malířství. Odtud šel do Vídně, kde v letech 1742–1753 vystudoval malířství na Akademii v ateliéru F. A. Maulbertsche, jehž stylem a rokokovou barevností byl ve své tvorbě silně ovlivněn.\n\nJeho přáteli byli malíř Felix Ivo Leicher z Bílovce a sochař Raymond Sieß, který byl křestním kmotrem Cimbalových dětí. Maloval nástěnné malby a oltářní plátna pro mnohé chrámy a kláštery v monarchii. Roku 1760 se oženil s Josefou Oblasserovou, dcerou vídeňského malíře Wolfganga Oblassera. Oba jejich synové se stali malíři ve Vídni: Jakub (* 1752) a Jan (* 1754).\n\nPracoval často pro Kláštery milosrdných bratří, například v Brně a ve Valticích, dále vytvořil oltářní obraz sv. Augustina a sv. Jana z Boha pro hospital milosrdných bratří v Kuksu. Z východních Čech se dochovaly jeho malby ještě v Novém Městě nad Metují a v Rychnově nad Kněžnou. Rád spolupracoval s malíři Janem Jablonský a Ignácem Mayerem starším.\n\nDále maloval ve Vídni, v Linci, ale i v Uhrách, kam dodal mj. oltářní obraz svatého Emericha do Veszprému. Své návrhové kresby a malby také prováděl v grafických listech, nejčastěji technikou mědirytu nebo leptu.\n\n\n"}
{"id": "1324108", "url": "https://cs.wikipedia.org/wiki?curid=1324108", "title": "Bose", "text": "Bose\n\nBose (výslovnost [Bošu]) je příjmení bengálského původu, které patří následujícím osobnostem:\n\n"}
{"id": "1324111", "url": "https://cs.wikipedia.org/wiki?curid=1324111", "title": "Coupe Banque Nationale 2017 – ženská čtyřhra", "text": "Coupe Banque Nationale 2017 – ženská čtyřhra\n\nŽenská čtyřhra Coupe Banque Nationale 2017 probíhala v polovině září 2017. Do deblové soutěže québeckého tenisového turnaje nastoupilo šestnáct dvojic. Obhájcem titulu byla česká dvojice Andrea Hlaváčková a Lucie Hradecká, jejíž členky nestartovaly společně. Hlaváčková nastoupila s Maďarkou Tímeou Babosovou. Spoluhráčkou Hradecké se stala krajanka Barbora Krejčíková, s níž dohrála ve čtvrtfinále na raketách Andreescuové s Branstineovou.\n\nVítězem se stal nejvýše nasazený maďarsko-český pár Tímea Babosová a Andrea Hlaváčková, který ve finále zdolal Kanaďanky startující na divokou kartu Biancu Andreescuovou a Carson Branstineovou po hladkém dvousetovém průběhu 6–3 a 6–1. Obě šampionky si do žebříčku WTA připsaly 280 bodů a získaly druhou společnou trofej po výhře na rabatském Grand Prix SAR La Princesse Lalla Meryem 2017. Babosová vybojovala třináctý deblový titul na okruhu WTA Tour a pro Hlaváčkovou to bylo dvacáté druhé takové turnajové vítězství. \n\n"}
{"id": "1324114", "url": "https://cs.wikipedia.org/wiki?curid=1324114", "title": "Skeppshults Gjuteri", "text": "Skeppshults Gjuteri\n\nSkeppshults Gjuteri AB je švédská slévárna, která vyrábí výrobky pro domácnost z litiny. Velká část položek je stále vyráběna ručně.\n\nSpolečnost byla založena v roce 1906 Charlesem Anderssonem, poté co se vrátil z Ameriky, kde získal znalosti o odlévání. V jeho domě ve Skeppshultu, který se nachází u říčky Nissan, začal Charles Andersson provozovat slévárnu. \n\nFirma Skeppshult je světově proslulá výrobou kvalitního litinového nádobí, které vyváží např. i do Švýcarska, Japonska, Kanady, České republiky, ale třeba i do Číny. \n\n"}
{"id": "1324132", "url": "https://cs.wikipedia.org/wiki?curid=1324132", "title": "Jan-Luca Posch", "text": "Jan-Luca Posch\n\nJan-Luca Posch (* 7. ledna 1998 Imst) je rakouský reprezentant ve sportovním lezení, juniorský vicemistr světa v lezení na obtížnost, juniorský mistr Evropy a vítěz Evropského poháru juniorů v boulderingu.\n\nMedaile z mistrovství světa juniorů a později z Rock Masteru získala také jeho starší sestra Katharina Posch (* 1994) a stříbro z mistrovství Evropy juniorů mladší bratr Mathias Posch (* 1999).\n\n\n"}
{"id": "1324148", "url": "https://cs.wikipedia.org/wiki?curid=1324148", "title": "Hannelore Kraftová", "text": "Hannelore Kraftová\n\nHannelore Kraftová, nepřechýleně Hannelore Kraft (* 12. června 1961, Mülheim an der Ruhr) je německá politička a ekonomka, členka Sociálnědemokratické strany Německa (SPD). V letech 2010–2017 zastávala úřad ministerské předsedkyně německé spolkové země Severní Porýní-Vestfálsko (NRW). \n\nNarodila se v roce 1961 manželům Külzhammerovým v Mühlheimu an der Ruhr. Rodiče pracovali oba v tomto městě u podniku hromadné dopravy. Matka Anni Külzhammerová, která zemřela ve věku 81 let v roce 2016, byla průvodčí. Otec Manfred Külzhammer byl řidič tramvají. \n\nV roce 2010 se Hannelore Kraftová stala vůbec první ministerskou předsedkyní této nejlidnatější německé spolkové země, a to když se jí podařilo uzavřít vládní koalici se Zelenými. I když neměla ve sněmu absolutní většinu, byla volba Kraftové umožněna hlasy strany Die Linke (Levice). Kvůli této nestálé podpoře vlády se 13. května 2012 konaly předčasné volby do zemského sněmu. SPD v  nich získala 39,1 % hlasů a spolu se Zelenými mohla vytvořit koalici s velkou a stabilní většinou ve sněmu. 20. června 2012 byla Hannelore Kraftová zvolena opět ministerskou předsedkyní, a to 137 hlasy, tedy s devíti hlasy navíc oproti síle vládních stran.\n\nPři zemských volbách o pět let později, 14. května 2017, utrpěla SPD a také Kraftová osobně se ziskem 31,5 % hlasů porážku proti Křesťanskodemokratické unii (CDU) a jejímu předsedovi zemské organizace a zároveň volebnímu lídrovi Arminovi Laschetovi. To mělo za následek okamžité ohlášení Kraftové o jejím odstoupení ze stávajícího úřadu a složení všech stranických funkcí.\n\nV roce 2012, tj. za svého úřadování jako ministerská předsedkyně Severního Porýní-Vestfálska, byla dle průzkumu televizní stanice ZDF nejoblíbenější německou političkou, až v pořadí za ní se umístili Angela Merkelová (CDU), Wolfgang Schäuble (CDU), Peer Steinbrück (SPD) a Frank-Walter Steinmeier (SPD).\n\nJe vdaná, jejím manželem je Udo Kraft, povoláním samostatný řemeslník (elektroinstalatér), s nímž společně vychovala syna Jana Krafta (* 1993). Rodina žije v Mülheimu an der Ruhr (blízko Essenu).\n"}
{"id": "1324151", "url": "https://cs.wikipedia.org/wiki?curid=1324151", "title": "Mỹ Linh", "text": "Mỹ Linh\n\nMỹ Linh (* 19. srpna 1975, Hanoj) je vietnamská zpěvačka. \n\nNarodila se jako Đỗ Mỹ Linh do rodiny dělniků. Zpěvu se věnuje od útlého věku a získala celou řadu cen na několika dětských hudebních soutěžích. V současné době je považována za jednu ze stálic mezi hvězdami vietnamské populární hudby (Thanh Lam, Hồng Nhung a Trần Thu Hà).\n\n"}
{"id": "1324156", "url": "https://cs.wikipedia.org/wiki?curid=1324156", "title": "Žabo-Kala", "text": "Žabo-Kala\n\nŽabo-Kala (rusky \"Жабо-Кала\") je hrad v Čerekském okrese v Kabardino-Balkarské republice Ruské federace. Stojí na skále v nadmořské výšce cca 1390 metrů v Chulamsko-Bezengském údolí, na pravém břehu řeky Čerek Chulamskij při cestě z Babugentu do Bezengi.\n\nHrad byl jako mohutné feudální sídlo rodu Žaboevých vybudován ve středověku, pravděpodobně již ve 12. století. Podle jedné legendy však pevnost založili Balkarci Basijatovi, předkové Žaboevých. \n\nŽabo-Kala se nachází poblíž zaniklé vsi Žaboevo a Dolního a Horního Chulamu (\"Нижний\" a \"Верхний Хулам\") v oblasti, která byla v roce 1944 postižena násilným vysídlením balkarského obyvatelstva do střední Asie. Balkarcům byl povolen návrat do vlasti až v roce 1957, avšak ne všichni se mohli vrátit do původního místa bydliště, protože jejich domovy buď zanikly, nebo byly obsazeny přistěhovalci jiných národností.\n\nStavba je vybudována na speciálně upraveném a otesaném skalním plató a je orientována ve směru jihozápad - severovýchod. Uvnitř objektu byly čtyři velké místnosti, z toho dvě obytné, vybavené výklenky, vyvýšenými místy pro lůžka a podzemními prostory pro zásoby. Zdi jsou 75 až 120 cm silné a jsou v nich četné střílny a okna, aby bylo možno sledovat přístupy do údolí ze všech světových stran. Hrad nebyl nikdy dobyt. Podle dochovaných zdí byla stavba přinejmenším třípatrová, ale pravděpodobně ještě vyšší. Celková zastavěná plocha činí více než 80 m². Zřícenina není zabezpečena a její stav lze označit za kritický.\n\n"}
{"id": "1324162", "url": "https://cs.wikipedia.org/wiki?curid=1324162", "title": "RD-171M", "text": "RD-171M\n\nRD-171М je raketový motor na kapalné pohonné látky, vyvinutý NPO Energomaš. Představuje modifikaci motoru RD-171. Ve srovnání s RD-171 byl zvýšen tah motoru o 5 %, byla vylepšena jednotka přívodu paliva (zejména turbočerpadlo) a regulační systém (nejsou použity škrtící kroužky okysličovadla, čímž se výrazně zjednodušila konstrukce motoru, snížila hmotnost a zlepšila spolehlivost). Směšovací hlavy jsou vyrobeny svařováním, na rozdíl od přírubových spojů na motorech RD-170 a RD-171 (což je spojeno s pozitivními statistikami práce generátoru plynů, v RD-170/RD-171 zamýšlené pro možnost rychlé výměny hlav po technologických testech). Používal se v prvním stupni nosných raket Zenit-3.\n\n\n\n\n"}
{"id": "1324165", "url": "https://cs.wikipedia.org/wiki?curid=1324165", "title": "Winfried Kretschmann", "text": "Winfried Kretschmann\n\nWinfried Kretschmann (* 17. května 1948, Spaichingen) je německý gymnaziální učitel a politik, původem z Polska, zastávající od května roku 2011 za stranu Svaz 90/Zelení úřad ministerského předsedy německé spolkové země Bádensko-Württembersko. \n\nNarodil se po druhé světové válce jako syn katolicky smýšlejícího učitele v Bádensku-Württembursku. Po složení maturitní zkoušky v roce 1968 vystudoval v 70. letech na univerzitě v Hohenheimu učitelství biologie, chemie a také etiky pro gymnázia. \n\nV zemských volbách v roce 2011 byl zvolen historicky vůbec prvním ministerským předsedou za stranu Zelení. V roce 2016 opětovně obhájil již v prvním volebním kole svůj dříve nabytý mandát. \n\nOd roku 1975 je ženatý s Gerlinde Kretschmannovou, s níž má tři děti. Pár spolu žije v Sigmaringenu.\n\n"}
{"id": "1324167", "url": "https://cs.wikipedia.org/wiki?curid=1324167", "title": "Stavovské Zamází", "text": "Stavovské Zamází\n\nStavovské Zamází (nizozemsky Staats-Overmaas) bylo v letech 1661-1795 jednou ze Zemí generality Spojených provincií nizozemských. Vzniklo roku 1661 smlouvou o rozdělení, podepsanou mezi Španělskem a Spojenými provinciemi nizozemskými, jež mezi oba státy rozdělila území tzv. Zamází, což byla nesouvislá oblast na pravém břehu řeky Mázy, rozkládající se převážně v jižní části moderní nizozemské provincie Limburku a dále zasahující do moderních belgických provincií Limburku a Lutychu a německé spolkové země Severního Porýní-Vestfálska. Zamází původně náleželo k vévodství Brabantskému, ale později je spravovalo Limburské vévodství. Z takto vymezeného Zamází připadly Spojeným provinciím území v moderní nizozemské provincii Limburku a dále v moderní belgické provincii Lutychu, roku 1785 pak Spojené provincie ztratily belgické části.\n\nCelé Stavovské Zamází zahrnovalo části území tří panství:\n"}
{"id": "1324168", "url": "https://cs.wikipedia.org/wiki?curid=1324168", "title": "Cheeseburger", "text": "Cheeseburger\n\nCheeseburger je druh hamburgeru, který obsahuje sýr. Obvykle bývá sýr umístěn na mase uvnitř cheeseburgeru, nikoli na bulce. Někdy se, jako u jiných druhů hamburgerů, přidávají i další ingredience, například salát.\n\nVe fast foodech je do cheesburgerů často přidáván tavený sýr, jindy se používá mnoho jiných druhů sýrů.\n\nDávání sýru do hamburgerů začalo být populární v USA už ve 20.-30. letech 20. století.\n\n"}
{"id": "1324176", "url": "https://cs.wikipedia.org/wiki?curid=1324176", "title": "Grzegorz Fitelberg", "text": "Grzegorz Fitelberg\n\nGrzegorz Fitelberg (18. října 1879 Daugavpils Lotyšsko – 10. června 1953 Katovice, Polsko) byl polský dirigent, hudební skladatel a houslista, člen hnutí \"Mladé Polsko\".\n\nGrzegorz Fitelberg byl synem vojenského hudebníka Hozjasza Fitelberga. V letech 1891–1896 studoval na Hudebním institutu ve Varšavě hru na housle u Stanisława Barcewicze a skladbu pod vedením Zygmunta Noskowského. Po dokončení studia působil jako houslista orchestru Velkého divadla ve Varšavě a od roku 1901 byl členem Varšavské filharmonie. V roce 1898 získal první cenu ve skladatelské soutěži Ignace Paderewského v Lipsku za \"Sonátu a-moll pro housle a klavír\". V roce 1901 získal rovněž 1. cenu v soutěži hraběte Maurice Zamoyského ve Varšavě za \"Trio f-moll pro housle, violoncello a klavír\". V sezoně 1904/1905 debutoval jako dirigent Varšavské filharmonie.\n\nDalší Fitelbergova umělecká činnost byla ovlivněna přátelstvím a spoluprací se skladatelem Karolem Szymanovským. Společně s ním založil a vedl \"Společnost mladých polských skladatelů\" a pořádal koncerty z jejich děl. V letech 1908-1911 stál v čele Varšavské filharmonie a často jako dirigent hostoval u orchestrů v Berlíně, Lipsku, Drážďanech, Rize a ve Vídni. V sezóně 1912-1913 působil jako dirigent Dvorní opery ve Vídni. Rovněž řídil orchestr Musikverein, s nímž 25. a 26. dubna 1912 navštívil Krakov.\n\nV roce 1913 se krátce vrátil do Varšavy a poté na pozvání Sergeje Kousevického odcestoval do Ruska . V letech 1914-1919 působil v Petrohradě. Vedl orchestr divadla \"Muzykalnaja drama\", orchestr Mariinského divadla a orchestr Michajlovského divadla. Od roku 1917 dirigoval Státní orchestr a po odchodu Sergeje Kousevického (1920) stanul v jeho čele. V sezoně 1920/1921 byl dirigentem Velkého divadla v Moskvě. V roce 1921 byl jmenován dirigentem souboru Ruský balet Sergeje Ďagileva. Spolupracoval s ním až do roku 1924. Dirigoval mimo jiné představení v Paříži , Londýně , Monte Carlu a Bruselu. V letech 1924-1934 vedl Varšavskou filharmonií a spolupracoval s Velkým divadlem ve Varšavě. Vystupoval rovněž v zahraničí. V roce 1925 měl sérii koncertů v divadle \"Colon\" v Buenos Aires a řídil inscenace řady ruských oper v Paříži. V letech 1934–1939 organizoval a vedl \"Symfonický orchestr Polského rozhlasu\" ve Varšavě. Vedle běžných rozhlasových koncertů uváděl veřejné koncerty ve Varšavě a Krakově a na Světové výstavě v Paříži v roce 1937, kde orchestr získal zlatou medaili.\n\nV listopadu 1939 Fitelberg za dramatických okolností opustil Varšavu a přes Vídeň a Milán odešel do Paříže. V roce 1940 uvedl několik koncertů v Bristolu (BBC), Londýně a Haagu k uctění polských obětí války. V listopadu 1940 odešel do Jižní Ameriky. V letech 1940–1941 byl dirigentem \"Teatro Colon\" v Buenos Aires. Od roku 1942 až do konce války působil v USA. V roce 1946 se vrátil do Evropy a řídil řadu koncertů ve Velké Británii, Nizozemí a ve skandinávských zemích. Jeho první koncert po návratu do Polska se konal v říjnu 1946 v Krakově. V roce 1947 se stal ředitelem \"Velkého symfonického orchestru Polského rozhlasu\" v Katovicích. S tímto orchestrem vystupoval ve Varšavě, Vratislavi, Krakově, v Československu (1948), v Rumunsku a Maďarsku (1950). \n\nKromě koncertní činnosti byl i pedagogem. V letech 1927-1930 vyučoval dirigování na varšavské konzervatoři. V sezóně 1950-1951 působil jako profesor \"Státní vysoké školy múzických umění\" v Katovicích. Jeho žák Karol Stryja byl iniciátorem vzniku dirigentské soutěže pojmenované Fitelbergovým jménem.\n\nZemřel 10. června 1953 v Katovicích. Je pohřben na vojenském hřbitově ve Varšavě.\n\nJeho syn Jerzy Fitelberg (1903-1951) se stal hudebním skladatelem.\n\n\ndále vyznamenání řecká, jugoslávská a rumunská\n\n\n\nFitelberg velmi často pomáhal svému příteli Szymanovskému s instrumentací jeho děl. Také po smrti skladatele Mieczysława Karłowicze dokončil a instrumentoval jeho symfonickou báseň \"Epizod na maskaradzie\" op. 14.\n\n\n"}
{"id": "1324190", "url": "https://cs.wikipedia.org/wiki?curid=1324190", "title": "Bitva na Něvě", "text": "Bitva na Něvě\n\nBitva na Něvě, či \"Něvská bitva\" ( \"Невская битва\") se odehrála 15. července 1240 na řece Něvě v místech dnešního Sankt-Petěrburgu mezi švédskými vojsky vedenými jarl Birgerem a družinou Novgorodských pod velením knížete Alexandra Jaroslaviče, později zvaného Něvský.\n\nNa pozadí bitvy stálo celkové oslabení Rusi následkem ničivých mongolských nájezdů po roce 1237. Toho chtěli využít Švédové k získání kontroly nad strategickým místem při ústí Něvy a města Stará Ladoga, které patřily mezi klíčové body na obchodní cestě „od Varjagů k Řekům“.\n\nPoté, co se kníže Alexandr dověděl o postupu Švédů, vedl své vojsko podél řeky Volchovy, aby do Ladogy dorazil dříve, než protivník, což se mu podařilo. Ve městě se k jeho vojsku připojili také místní obyvatelé. Švédové, v jejichž řadách byli také Norové a Finové, mezitím pronikli k ústí řeky Ižory.\n\nRusové využili husté mlhy a napadli švédské ležení. Okamžik překvapení byl silný a Švédové utrpěli těžkou porážku, načež se zbytek švédské armády dal na útěk. Kroniky se zmiňují o tom, že Alexandr v průběhu bitvy vypíchl jarlu Birgerovi oko.\n\nDíky vítězství v této bitvě, v níž Alexandr prokázal pozoruhodné vůdčí schopnosti a odvahu, získal později přízvisko \"Něvský\". Bitva na Něvě odvrátila švédskou invaze a na několik desítek let určila podobu rusko-švédské hranice.\n\nDalší slávy dosáhl Alexandr v bitvě na Čudském jezeře, která se udála o dva roky později.\n\nNa domnělém předpokládaném místě bitvy, tehdy na předměstí Petrohradu, byl carem Petrem I. Velikým roku 1710 založen monastýr sv. Alexandra Něvského (Alexandro-Něvská Svatotrojická lávra) a v roce 1723 sem car nechal přenést ostatky velikého knížete.\n"}
{"id": "1324197", "url": "https://cs.wikipedia.org/wiki?curid=1324197", "title": "Gruzovce", "text": "Gruzovce\n\nGruzovce jsou obec na Slovensku v okrese Humenné v Prešovském kraji.\nPrvní písemná zmínka pochází z roku 1568. Nachází se zde římskokatolický kostel Nanebevstoupení Páně.\n\n"}
{"id": "1324199", "url": "https://cs.wikipedia.org/wiki?curid=1324199", "title": "Hrubov", "text": "Hrubov\n\nHrubov je obec na Slovensku v okrese Humenné v Prešovském kraji na úpatí Ondavské vrchoviny.\nPrvní písemná zmínka pochází z roku 1478. Nachází se zde římskokatolický kostel svatých Petra a Pavla.\n\n"}
{"id": "1324205", "url": "https://cs.wikipedia.org/wiki?curid=1324205", "title": "Jabloňový hřbet", "text": "Jabloňový hřbet\n\nJabloňový hřbet (, burjatsky \"Яаблан дабаан\") je pohoří v ruském Zabajkalsku. Táhne se v délce přes 650 kilometrů od údolí Chiloku severovýchodním směrem až k hornímu toku Oljokmy, kde na něj navazuje Stanové pohoří. Maximální šířka hřbetu činí 80 km. Nejvyšší horou je Kontalakskij Golec, která má 1706 metrů nad mořem. Horský hřeben tvoří rozvodí mezi Pacifikem a Severním ledovým oceánem, pramení zde přítoky Amuru, Leny a Jeniseje. Hory tvoří východní hranici Burjatska, na jejich úpatí leží města Ulan-Ude a Čita. \n\nHory pocházejí z období paleozoika a jsou tvořeny převážně žulou, břidlicí a pískovcem, rostou zde modříny, borovice a jedle, ve výškách nad 1400 metrů převládá tundra. Těží se cín a hnědé uhlí.\n\nOblast prozkoumal v 18. století Peter Simon Pallas. Název pohoří nepochází od jabloní, které tu nerostou, ale z burjatského výrazu \"jabacha\" („jít“), podle množství průsmyků, které domorodcům umožňovaly cestovat přes hory. \n"}
{"id": "1324208", "url": "https://cs.wikipedia.org/wiki?curid=1324208", "title": "Johanna Holfeld", "text": "Johanna Holfeld\n\nJohanna Holfeld (* 1999 Drážďany) je německá reprezentantka ve sportovním lezení ze saského horolezeckého klubu \"DAV Sächsischer Bergsteigerbund\". Vicemistryně Německa a vítězka Německého poháru v lezení na obtížnost.\n\n\n"}
{"id": "1324220", "url": "https://cs.wikipedia.org/wiki?curid=1324220", "title": "Třebovské hradisko", "text": "Třebovské hradisko\n\nTřebovské hradisko je zaniklý hrad v katastrálním území obce Staré Město v okrese Svitavy. Dochoval se v podobě terénních reliktů na jižním vrcholu vrchu Dubina v nadmořské výšce 550 metrů, asi 1,5 kilometru severovýchodně od centra Moravské Třebové. Jeho zbytky se nachází na území přírodní památky Hradisko a jsou chráněny jako kulturní památka ČR.\n\nPrvní písemná zmínka o hradu pochází z roku 1281. Jeho stavitelem byl ve druhé polovině třináctého století nejspíše Boreš z Rýzmburka. Za Borešovy dědice spravoval majetek jejich poručník Fridrich ze Šumburka. Posádky jím ovládaných hradů loupily v okolí, a proto proti nim v letech 1285–1286 vytáhlo královské vojsko vedené Závišem z Falkenštejna a dobylo je. Třebovské hradisko potom pravděpodobně nebylo obnoveno. V roce 1325 panství připadlo jako odúmrť králi Janu Lucemburskému, od kterého jej získali páni z Lipé. Hrad uváděný okolo poloviny čtrnáctého století spolu s městem Třebovou, stál nejspíše již na místě třebovského zámku.\n\nStaveniště jednodílného hradu má přibližně pětiboký půdorys o rozměrech 50 × 45 metrů. Z opevnění se dochoval val, za kterým se nachází příkop hluboký asi tři metry a široký 8,5–12,5 metru. Za pozůstatky staveb jsou považovány tři výrazné prohlubně v prostoru plochy obklopené příkopem. Do areálu se vstupovalo z východu po úzké šíji, na které jsou patrné náznaky dalšího valu a příkopu.\n\nVzhledem k absenci zděných konstrukcí se předpokládá, že hlavními stavebními materiály použitými při stavbě byly dřevo a hlína. Podobné stavby jsou známé také z jiných částí panství Boreše z Rýzmburka, který je mohl využívat jako provizorní opěrné body v době kolonizace krajiny.\n\n\n"}
{"id": "1324221", "url": "https://cs.wikipedia.org/wiki?curid=1324221", "title": "Vanessa Jamesová", "text": "Vanessa Jamesová\n\nVanessa Jamesová (* 27. září 1987 Scarborough, Kanada) je reprezentantka Francie v krasobruslení. Jejím partnerem v disciplíně sportovní dvojice je o čtyři roky mladší Morgan Ciprès.\n\nNarodila se na předměstí kanadského Toronta, má sestru (dvojče) Melyssu. Dětství prožila na Bermudách, kde se narodil její otec, jako desetiletá přesídlila do USA a od roku 1998 se věnovala krasobruslení ve \"Washington Figure Skating Clubu\", původně jako sólistka. Díky otcově původu získala britské občanství a v roce 2006 se stala mistryní Velké Británie v ženské kategorii. Startovala na mistrovství světa juniorů v krasobruslení 2007, kde obsadila 27. místo. \nPoté se začala věnovat sportovním dvojicím; jejím prvním partnerem byl Hamish Gaman, kterého pak nahradil Francouz Yannick Bonheur. Jamesová se proto počátkem roku 2008 přestěhovala do Paříže, kde vstoupila do klubu Français Volants a přijala francouzské občanství. S Bonheurem skočili v roce 2009 desátí na mistrovství Evropy v krasobruslení a dvanáctí na mistrovství světa v krasobruslení, v roce 2010 byli sedmí v Evropě, dvanáctí na světě a čtrnáctí na olympiádě, kde byli první černošským párem v historii. \n\nNa konci sezóny 2009/10 Bonheur a Jamesová ukončili spolupráci, nevyšel plán na vytvoření dvojice s Maximinem Coiou, který mezitím ukončil amatérskou kariéru, nakonec se jejím partnerem stal Morgan Ciprès, který do té doby jezdil soutěže mužů. Spolu se stali pětinásobnými mistry Francie, v roce 2013 vyhráli International Challenge Cup v Haagu a v roce 2014 Denkova-Staviski Cup v Sofii. Na olympiádě 2014 byli sedmí v soutěži sportovních dvojic a šestí v soutěži družstev, získali bronz na Univerziádě 2015, na mistrovství Evropy byli třetí v roce 2017, čtvrtí 2013 a 2016 a pátí 2014 a 2015. Na mistrovství světa bylo jejich nejlepším výsledkem osmé místo v roce 2017.\n\n"}
{"id": "1324228", "url": "https://cs.wikipedia.org/wiki?curid=1324228", "title": "T-X", "text": "T-X\n\nT-Xje fiktivní gynoid a hlavní soupeř Terminátora ve filmu . Jedná se o prvního terminátora této filmové série, který má podobu ženy.\n\n\n\n\nČeskoslovenská filmová databáze\n"}
{"id": "1324229", "url": "https://cs.wikipedia.org/wiki?curid=1324229", "title": "Velodrom Brno", "text": "Velodrom Brno\n\nVelodrom Brno je velodrom v Brně-Pisárkách. Má 400 metrů dlouhou zastřešenou betonovou dráhu. Konala se zde mistrovství světa v dráhové cyklistice v letech 1969 a 1981.\nNa místě dnešního velodromu, v lokalitě zvané Bauerova rampa, stála jakási předchůdkyně dnešní dráhy. První cyklistické závody se zde konaly 21. července 1889. Dráha byla původně hliněná, s antukovým svrškem. Ten byl v roce 1951 nahrazen asfaltovým a v roce 1957 betonovým povrchem. S betonovou drahou pak přibyly bariéry, osvětlení, šatny, hospodářská budova s ubytovnou, garáže atp. Současná podoba pochází z roku 1969, kdy se na velodromu uskutečnilo mistrovství světa, pro jehož účely bylo nutné velodrom opět zmodernizovat; přidaly se nové šatny, ošetřovna, restaurace. Velodrom slouží klubu TJ Favorit Brno a jako areál pro pořádání koncertů a vystoupení.\n\n\n"}
{"id": "1324230", "url": "https://cs.wikipedia.org/wiki?curid=1324230", "title": "Qaqortuatsiaq", "text": "Qaqortuatsiaq\n\nQaqortuatsiaq je zaniklá osada v kraji Avannaata v Grónsku. Nachází se na severu ostrova Appat v průlivu Torsukattak, který je součástí Umanackého zálivu. Jednalo se o lom a je možné, že bude v budoucnu obnoven. \n"}
{"id": "1324232", "url": "https://cs.wikipedia.org/wiki?curid=1324232", "title": "461 (číslo)", "text": "461 (číslo)\n\nČtyři sta šedesát jedna je přirozené číslo. Římskými číslicemi se zapisuje CDLXI a řeckými číslicemi υξα. Následuje po číslu čtyři sta šedesát a předchází číslu čtyři sta šedesát dva.\n\n461 je:\n\n"}
{"id": "1324238", "url": "https://cs.wikipedia.org/wiki?curid=1324238", "title": "462 (číslo)", "text": "462 (číslo)\n\nČtyři sta šedesát dva je přirozené číslo. Římskými číslicemi se zapisuje CDLXII a řeckými číslicemi υξβ. Následuje po číslu čtyři sta šedesát jedna a předchází číslu čtyři sta šedesát tři.\n\n462 je:\n\n"}
{"id": "1324240", "url": "https://cs.wikipedia.org/wiki?curid=1324240", "title": "463 (číslo)", "text": "463 (číslo)\n\nČtyři sta šedesát tři je přirozené číslo. Římskými číslicemi se zapisuje CDLXIII a řeckými číslicemi υξγ. Následuje po číslu čtyři sta šedesát dva a předchází číslu čtyři sta šedesát čtyři.\n\n463 je:\n\n"}
{"id": "1324242", "url": "https://cs.wikipedia.org/wiki?curid=1324242", "title": "Otakar Vinklář", "text": "Otakar Vinklář\n\nPlukovník Otakar Vinklář (27. prosinec 1930 Radošovice – 10. února 2019) byl český letec, účastník odboje proti komunistickému režimu a politický vězeň. \n\nPo absolvování základní školy se vyučil mechanikem. V roce 1949 se dostal na letecké učiliště ve Šternberku. První zkušenost s létáním získal na cvičišti v Havlíčkově Brodu. Po dvou letech mohl létat profesionálně. Z učiliště vyšel jako poručík letectva. Od roku 1950 pracoval v Československých aeroliniích. V roce 1953 se chystal s několika kolegy utéct z komunistického Československa přeletem přes hranice. Byl ale prozrazen a v roce 1954 odsouzen za velezradu na 11 let. Trest trávil v uranovém dole Rovnost. V roce 1960 byl propuštěn na amnestii.\n\nOd 90. let byl aktivní v Konfederaci politických vězňů a v dalších organizacích.\n\n28. října 2004 mu byl prezidentem Václavem Klausem propůjčen Řád Tomáše Garrigua Masaryka III. třídy, a to „za vynikající zásluhy o demokracii a lidská práva“.\n\n"}
{"id": "1324243", "url": "https://cs.wikipedia.org/wiki?curid=1324243", "title": "Exanima", "text": "Exanima\n\nExanima je počítačová hra vydaná roku 2015 studiem Bare Mettle Entertainment. Jedná se o plnohodnotnou hru původně sloužící jako testovací demo pro hru Sui Generis, ta pak má obsahovat oproti Exanimě i hru více hráčů a otevřený svět.\n\nExanima je akční RPG s velkým důrazem na fyziku každého objektu ve hře. Ovládání hry je právě kvůli fyzice dost náročné a komické, ale pohyby působí hlavně surově a neohrabaně a to spolu s prostředím vytváří vhodnou atmosféru. Hra je stále ve vývoji.\n\n\n"}
{"id": "1324244", "url": "https://cs.wikipedia.org/wiki?curid=1324244", "title": "Pavel Vašíček (malíř)", "text": "Pavel Vašíček (malíř)\n\nPavel Vašíček (* 7. února 1979, Mladá Boleslav) je český malíř.\n\nPavel Vašíček vystudoval obor broušení a rytí drahého kamene na Střední uměleckoprůmyslové škole šperkařské v Turnově (1994 – 1998) a poté broušení a rytí skla na Vyšší odborné škole sklářské v Novém Boru. Zde dvakrát zvítězil v mezinárodní soutěži s návrhem designu nápojového skla. V letech 2000-2006 studoval na Akademii výtvarných umění v Praze v ateliéru klasických malířských technik prof. Zdeňka Berana. Roku 2005 obdržel Ateliérovou cenu.\n\nPoprvé vystavoval již během studia roku 2001. Od roku 2010 je členem S.V.U. Mánes. Roku 2015 byl pozván k tříměsíčnímu pracovnímu pobytu v Chemnitz.\n\nPavel Vašíček žije a tvoří v Kutné Hoře. Jeho bratr Petr Vašíček je malíř.\nPavel Vašíček brilantně ovládl staromistrovskou techniku olejomalby a upozornil na sebe ještě jako student, když mu byla udělena Ateliérová cena (\"Hlava\", 2005). Patří k výrazným představitelům mladé generace českých realistických malířů, kteří vzešli z malířské školy Zdeňka Berana. Je dobře obeznámen s vývojovými etapami evropské klasické i moderní malby a zachoval si blízký vztah k expresionismu i barokní formě, ale též k lipské škole a Neo Rauchovi. Používá široký rejstřík výrazů, od hyperrealistického portrétu k abstrakci a expresivní a gestické malbě. Jeho obrazy se vyznačují kontrastní a zářivou barevností, lehkostí a mimořádným citem pro barevné ladění. Používá většinou velké formáty, ale i menší obrazy jsou plné napětí a vyznívají monumentálně.\n\nVašíčkovy starší figurální kompozice spojují náměty klasické malby se světem fikce a bezprostřední reality, nebo, podle Vladimíra Franze - prvky soudobého myšlení vyprávěné prostřednictvím barokních kompozičních schémat a malířských postupů. Reflektuje současnost stále více ovlivňovanou sdělovacími prostředky a masovou kulturou (\"Pop kultura\", 2007) a ve svých malířských vizích klade naléhavé otázky po uchování individuality a soukromí člověka (\"Sen o intimitě\", 2017). Realistická nebo hyperrealistická malba je pouze prostředkem, s jejíž pomocí uvádí diváka do prostředí, které může být snem, vizí, vzpomínkou, vhledem do jiné dimenze, filmovým okénkem zastupujícím celek (\"Hrdinova anamnéza\", 2009). Jestliže komponuje do svých obrazů odkazy na hrdiny komiksů (\"Setkání\", 2011), sdělovací prostředky a techniku, pak s cílem zneklidnit diváka a přimět ho ke smíření s realitou, která zahrnuje vznešené i profánní (\"Andělé\", 2011, \"Bez kůže v kůži\", 2012).\n\nV cyklu obrazů z let 2010-2015 se zabývá ikonami moderní doby, které sdělovací prostředky prezentují na hranici pokleslého kýče. Vašíček tyto \"superhrdiny\" vytrhuje z jejich prostředí a zasazuje je do nezvyklých souvislostí. Právě rámování situace pro vytváření příběhu, umění uvést pozorovatele na okraj problému skrze napětí, znejistění a jiné komplikace, a zanechat ho na jeho vlastní cestě k řešení, dává obrazům filozofické vyznění. Atmosféra převládajícího neklidu, či klidu před bouří, prozrazuje romantický postoj někde mezi mesiášskou tendencí současného umění zachránit svět a prostě neskromným cílem pouze malovat.\n\nV krajinách, portrétech a monumentálních záhadně jinotajných malbách se snoubí emoce a konstruktivní složky, exprese, realita i abstrakce (\"V okamžiku\", 2017, \"Vědomí\", 2017). Malíř nepřestává klást důraz na intelektuální obsah sdělení a do určité míry ironizuje přehnaný estetismus a dobové umělecké konvence. Také ve Vašíčkově krajinomalbě je obsažen dramatický prvek - i když zde chybí figury, je na obrazech přítomnost člověka zcela zřejmá a stejně jako v lidských duších tu probíhají prudká dramata, zuří bouře, naznačují se tajemství a otevírají skuliny do světa za obrazem (\"Koncentrace\", 2017).\n\n\n\n\n"}
{"id": "1324248", "url": "https://cs.wikipedia.org/wiki?curid=1324248", "title": "Scott Cunningham", "text": "Scott Cunningham\n\nScott Douglas Cunningham (27. června 1956, Royal Oak (Michigan) – 28. března 1993) byl americký spisovatel a wiccan.\n\nNarodil se 27. června 1956 v Royal Oak (Michigan) v William Beaumont Hospital jako druhý syn Chestera Granta Cunninghama a Rose Marie Wilhoit Cunningham. Roku 1959 se rodina ze zdravotních důvodů jeho amtky přestěhovala do San Diega.\n\nNa Státní univerzitě v San Diegu studoval kreativní psaní které dokočil roku 1978. Za studia byl jeho spolubydlícím okultista a spisovatel Donald Michael Kraig.\n\nRoku 1980 začal své první zasvěcení v tradici Wicca a to pod vedením Ravena Grimassiho. Ve výcviku zůstal do roku 1982 kdy odešel vykonávat sólovou praxi čarodějnictví.\n\nByl zastáncem názoru aby byla tradice Wicca více přístupnější.\n\nRoku 1983 byl byl diagnostikován lymfom a roku 1990 kryptokoková meningitida. Zemřel 28. března 1993 ve věku 36 let.\n\n\n"}
{"id": "1324250", "url": "https://cs.wikipedia.org/wiki?curid=1324250", "title": "Rybářské revíry Vsetínské Bečvy", "text": "Rybářské revíry Vsetínské Bečvy\n\nRybářské revíry Vsetínské Bečvy jsou úseky řeky, které obhospodařuje Český rybářský svaz a jsou určené k vykonávání rybářského práva. Jsou uvedeny v Soupisu revírů a na řece jsou označovány a číslovány proti proudu řeky. Vsetínská Bečva má čtyři revíry uvedené v následujícím popisu.\n\nJe pstruhový rybářský revír Vsetínské Bečvy evidovaný pod č. 473 003 s délkou toku 8 km má rozlohu 16 ha. Revír obhospodařuje MOČRS Valašské Meziříčí. Začíná soutokem s Rožnovskou Bečvou – Dolní , která je samostatným pstruhovým revírem č. 473 001 a 473 002 a je z obou řek menší, s délkou povodí 37,6 km a plochou 35,4 ha. Přítok Brňovský, Křivský, Škaredka, Vápenný a Kotlinský jsou CHRO - lov ryb zakázán. Soutok se nachází na horním okraji města Valašské Meziříčí, níže pod silničním mostem ve směru na Poličnou a dále Bystřici pod Hostýnem, souřadnice GPS: ve výšce 284 m n. m.. Pod soutokem nese řeka název jen Bečva a je již mimopstruhová. Řeka protéká Vsetínskem – regionem Valašsko, které je rozloženo kolem řeky na úpatí Vsetínských a Hostýnských vrchů. V regionu se zachovaly významné kulturní a přírodní památky. K řece je velmi dobrý přístup po silnici č. 57 a po železniční trati z Hranic na Mor. do Vsetína. V těsné blízkosti vede stezka pro pěší i cyklisty. Potoky Brňovský, Křivský, Škaredka, Vápenný a Kotlinský jsou CHRO, kde je lov ryb zakázán. Říčka Bystřička (přítok Vsetínské Bečvy) - Bystřice Valašská 1P je samostatným pstruhovým revírem č. 473 017 (vyjma přehradní nádrže).\nRevír Bečva Vsetínská 1 je svým charakterem podhorskou řekou.\nPro revír je charakteristický přechod parmového pásma do pásma lipanového. Řečiště široké okolo 20 m má většinou upravené břehy z uskládaných kamenů, někde spojených betonem, které jsou porostlé vrbím nebo nízkými i vysokými olšemi a jinými dřevinami vyskytujícími se v blízkosti vody. Řeka má poměrně malý spád, který nevyžadoval výstavbu splavů. Proudné úseky se střídají s většinou mělkými tůněmi a s vodními pláněmi. Dno je převážně štěrkové, místy i s většími kameny.\nV širokém korytě se následkem velkých vod po deštích a po tání sněhu vytvářejí mělčiny, díry a štěrkové pláže. Z rybí obsádky je nejvíce zastoupen ve pstruhovém revíru nežádoucí jelec tloušť, z dalších pak jelec proudník, parma obecná, ostroretka stěhovavá, plotice obecná, ouklejka pruhovaná a úhoř říční. Pstruh obecný, pstruh duhový a lipan podhorní se vyskytují jen v proudných úsecích a v kaskádách. Pozoruhodná místa pro rybolov jsou na následujících obrázcích.\n\nSilničním mostem silnice č I/57 Na Nové v obci Bystřička, souřadnice GPS: ve výšce 306 m n. m. končí pstruhový rybářský revír Bečva Vsetínská 1. \n\nJe pstruhový rybářský revír Vsetínské Bečvy evidovaný pod č. 473 004 s délkou toku 13 km má rozlohu 22 ha. Revír obhospodařuje MOČRS Vsetín. Začíná nad silničním mostem v obci Bystřička Na Nové, souřadnice GPS: , ve výšce 306 m n. m.. Přítoky jsou pstruhové, v potoku Jasénka a v náhonu od jezu na Vsetíně je lov ryb zakázán. Přítok Rokytenka (přítok Vsetínské Bečvy) je samostatným pstruhovým revírem Rokytenka 1 č. 473 081, s délkou povodí 15 km a plochou 4 ha. Řeka protéká Vsetínskem – regionem Valašsko, které je rozloženo kolem řeky na úpatí Vsetínských, Hostýnských a Vizovických vrchů. V regionu se zachovaly roubené dřevěné stavby a další významné kulturní památky. K řece je velmi dobrý přístup po silnici č. 57 a po železniční trati z Hranic na Mor. do Vsetína. V těsné blízkosti vede stezka pro pěší i cyklisty.\nBečva Vsetínská 2 je svým charakterem revírem podhorské řeky.\nCharakteristikou revíru je přechod parmového pásma do pásma lipanového. Ve srovnání s revírem Bečva Vsetínská 1 má řeka větší spád a je zde více splávků, splavů a i jez. Široké řečiště má rovněž upravené břehy z uskládaných kamenů, někde spojených betonem, které jsou porostlé pobřežními dřevinami vyskytujícími se v blízkosti vody. Proudné úseky se střídají s pláněmi nad splávky a s většinou mělkými tůněmi pod nimi. V poslední době jsou některé splávky zhotovovány jako skluzy záhozem z lomového kamene, dno je převážně štěrkové, v tůních i s většími kameny.\nZ rybí obsádky je nejvíce zastoupen ve pstruhovém revíru nežádoucí jelec tloušť, z dalších pak jelec proudník, parma obecná, ostroretka stěhovavá, plotice obecná, ouklejka pruhovaná a úhoř říční. Pstruh obecný, pstruh duhový a lipan podhorní se vyskytují hlavně v proudných úsecích a v kaskádách. Počty lososovitých ryb a lipanů jsou přímo závislé na plnění zarybňovací povinnosti. Pozoruhodná místa pro lov jsou na následujících obrázcích.\n\nJezem ve Vsetíně pod Bečevnou, souřadnice GPS: , ve\nvýšce 350 m n. m. končí pstruhový rybářský revír Bečva Vsetínská 2.\nJe pstruhový rybářský revír Vsetínské Bečvy evidovaný pod č. 473 005 s délkou toku 11 km má rozlohu 11 ha. Revír obhospodařuje MOČRS Vsetín. Začíná nad jezem ve Vsetíně pod Bečevnou, souřadnice GPS: , ve výšce 352 m n. m.. Přítoky jsou pstruhové, v Hořanském potoku a v náhonu od jezu nad obcí Hovězí je lov ryb zakázán. Přítok Senice je samostatným pstruhovým revírem Senice 1 č. 473 085, s délkou povodí 29 km a plochou 12 ha. Řeka protéká Vsetínskem – regionem Valašsko – Horní Vsacko údolím, které je rozloženo na úpatí Vsetínských vrchů a pohoří Javorníky. Od obce Ústí řeka protéká CHKO Beskydy obcemi Ústí, Janová, Hovězí a Halenkov. K zajímavostem regionu patří roubené dřevěné stavby a další významné přírodní a kulturní památky. K řece je velmi dobrý přístup po silnici č. 487 a po železniční trati do Velkých Karlovic. V těsné blízkosti vede cyklostezka.\n\nBečva Vsetínská 3 je revírem stále ještě podhorské řeky. \nCharakteristikou revíru je lipanové pásmo s přechodem do pásma pstruhového. Ve srovnání s revírem Bečva Vsetínská 2 má řeka téměř dvojnásobný spád a je zde ještě více splávků, splavů a i jez. Řečiště široké 10 až 20 m má rovněž upravené břehy z uskládaných kamenů, někde spojených betonem, které jsou porostlé pobřežními dřevinami vyskytujícími se v blízkosti vody, nebránícími muškaření. Proudné úseky jsou delší, střídají se s pláněmi nad splávky a s většinou mělkými tůněmi pod nimi. V poslední době jsou rovněž některé splávky zhotovovány jako skluzy záhozem z lomového kamene, které v žádném případě počtem ani horším zadržováním vody nenahradily dřívější dřevěné hontové splávky. Dno je převážně štěrkové, místy se skalnatými šikmými prahy, a s většími kameny.\nV revíru se vyskytuje ve pstruhovém revíru nežádoucí jelec tloušť, z dalších pak jelec proudník, parma obecná a úhoř říční. Pstruh obecný, pstruh duhový a lipan podhorní se vyskytují hlavně v proudných úsecích a v kaskádách. Žije zde i ouklejka pruhovaná, střevle potoční, mřenka mramorovaná a vranka obecná. I zde všeobecně platí, že počty lososovitých ryb a lipanů jsou přímo závislé na plnění zarybňovací povinnosti a regulaci nežádoucích ryb jejích pravidelným slovováním a regulace výskytu volavek, kormoránů a vyder.\nPozoruhodná místa pro lov jsou na následujících obrázcích.\n\nJezem nad Halenkovem, souřadnice GPS: , ve výšce 430 m n. m. končí rybářský pstruhový revír Bečva Vsetínská 3. \n\nJe pstruhový rybářský revír Vsetínské Bečvy evidovaný pod č. 473 006 s délkou toku 21 km má rozlohu 14 ha. Revír obhospodařuje MOČRS Vsetín. Začíná nad jezem v Halenkově, souřadnice GPS: , ve výšce 431 m n. m.. Přítoky Brodská, Malá a Velká Stanovnice včetně přítoku Skaličí jsou CHRO - lov ryb zakázán, ostatní přítoky jsou pstruhové včetně jezera v Jezerném v k. o. Velké Karlovice. Řeka protéká Vsetínskem – regionem Valašsko – Horní Vsacko údolím, které je rozloženo na úpatí Vsetínských vrchů a pohoří Javorníky obcemi Halenkov, Nový Hrozenkov, městem Karolinka a rekreačním a turistickým centrem a střediskem zimních sportů Velkými Karlovicemi. Pozoruhodný je se skanzen a přírodními památkami v okolí např. prales Razula. K řece je velmi dobrý přístup po silnici č. 487 a po železniční trati do Velkých Karlovic. V těsné blízkosti vede cyklostezka.\n\nBečva Vsetínská 4P je v horní polovině již revírem horské řeky. \n\nRevír lze charakterizovat jako pstruhové pásmo s výskytem lipana. Ve srovnání s revírem Bečva Vsetínská 3 je řeka více proudná a spádná, s přiměřeným počtem skluzů záhozem z lomového kamene, splavů a je zde i jez. Řečiště je již užší, okolo 5 m, má rovněž upravené břehy z uskládaných kamenů, někde ještě z poloviny 20. století, které jsou porostlé vrbami a olšemi, většinou nebránícími muškaření. Proudné úseky jsou většinou krátké, často střídají se tišinami nad splávky a s mělkými tůněmi pod nimi. Původní dřevěné hontové splávky jsou zde ojedinělé. Dno je převážně štěrkové, častěji se skalnatými šikmými prahy nebo většími kameny.\nV revíru se vyskytuje po jez Na Vranči v Novám Hrozenkově nežádoucíjelec tloušť, všude pak ouklejka pruhovaná, střevle potoční, mřenka mramorovaná a vranka obecná. Pstruh obecný, pstruh duhový, siven americký a lipan podhorní se vyskytuje hlavně v proudných úsecích kde je dostatek vody a v kaskádách. Rovněž i zde počty lososovitých ryb a lipanů jsou přímo závislé na plnění zarybňovací povinnosti a regulaci nežádoucích predátorů.\nPozoruhodná místa pro lov jsou na následujících obrázcích.\n\nPramenem pod vrchem Čarták, souřadnice GPS , ve výšce 910 m n. m. končí pstruhový rybářský revír Bečva Vsetínská 4P. \n\nJe mimopstruhový rybářský revír v těsné blízkosti Vsetínské Bečvy 4P, evidovaný pod č. 471017. Rozloha revíru - jezera je 5 ha a je napájeno spodní vodou ze sousední Vsetínské Bečvy, pstruhového revíru Bečva Vsetínská 4P č.473006. Umělé jezero vzniklo vybagrováním štěrku, který se použil na výstavbu nedaleké vodní nádrže Stanovnice budované v létech 1977 až 1987, sloužící k zásobování kvalitní pitnou vodou Vsetínska, Valašsko Kloboúcka a Zlínska.\nRevír obhospodařuje MO ČRS Vsetín a platí zde celosvazová pstruhová povolenka, nebo povolenka „Výboru územního svazu pro Severní Moravu a Slezsko“. Loví se dle rybářského řádu a platných bližších podmínek, horní míra kapra 70 cm. Na revíru je omezena docházka. \nJezero leží v k.ú Nový Hrozenkov v malebném údolí mezi pohořím Vsetínské vrchy a Javorníky, GPS:.\nJezero je přístupné autem, autobusem, na kole i pěšky z blízké vedlejší silnice, cyklostezky a z železniční trati, stanice Nový Hrozenkov nebo Karolinka. Mimo rybaření jezero slouží \nk vodním radovánkám a proto se ujal místní název „Balaton“. V areálu je potřebné sociální zařízení, bufet, hřiště na plážový volejbal a základna pro akrobatické skoky do vody na lyžích i prknech.\nRybolov na jezeře je příjemný, voda je čistá, namodralé barvy, přístup k vodě je pohodlný. Dostatek volného prostoru okolo jezera vytváří ideální podmínky pro jezerní muškaření.\nRybí osádku tvoří amur,cejn velký,kapr obecný,lín obecný,okoun říční,štika obecná,pstruh duhový a pstruh obecný.Množství ryb je přímo závislé na plnění zarybňovací povinnosti a regulaci nežádoucích predátorů.\n\nRybářský průvodce po Vsetínské Bečvě ISBN 978-80-7399-674-1\n"}
{"id": "1324252", "url": "https://cs.wikipedia.org/wiki?curid=1324252", "title": "Zetea", "text": "Zetea\n\nZetea (maďarsky: Zetelaka) je obec v župě Harghita v Rumunsku. Obec leží na historickém území Sikulska. Severně od obce byla malá dácká pevnost z doby kolem změny letopočtu, obehnaná hradbou a příkopem.\n\n\nV obci žije maďarská sikulská většina. Podle sčítání lidu roku 2002 v obci žilo 5 753 obyvatel, z nichž se 99,44 % (5 751 obyv.) přihlásilo k maďarské národnosti a zbytek k rumunské.\n\n"}
{"id": "1324253", "url": "https://cs.wikipedia.org/wiki?curid=1324253", "title": "Franziska Sterrer", "text": "Franziska Sterrer\n\nFranziska Sterrer (* 1998) je rakouská reprezentantka ve sportovním lezení. Juniorská mistryně Evropy a vítězka Evropského poháru juniorů v boulderingu.\n\n\n\n"}
{"id": "1324257", "url": "https://cs.wikipedia.org/wiki?curid=1324257", "title": "Lunch. Drunk. Love.", "text": "Lunch. Drunk. Love.\n\nLunch. Drunk. Love. je dvanácté studiové album americké punk rockové hudební skupiny Bowling for Soup. Deska byla vydána 10. září 2013 v koprodukci vydavatelství Que-so a Brando Records. Peníze na nahrávání kapela získala prostřednictvím služby PledgeMusic.com, v níž měli fanoušci možnost přispět a financovat tak projekt alba. Celkem bylo na album nahráno 13 písní, k nimž byla přidána jedna bonusová – exkluzivně pro přispěvatele. Čtyři z nich, „Real“, „Right About Now“, „Envy“ a „Circle“, byly vydány coby videoklipy (singly). Album se umístilo na 142. pozici v žebříčku Billboard 200 a na 100. místě v UK Albums Chart.\n"}
{"id": "1324259", "url": "https://cs.wikipedia.org/wiki?curid=1324259", "title": "Aiguille du Dru", "text": "Aiguille du Dru\n\nAiguille du Dru (také Drus, Dru nebo francouzsky Les Drus) je hora vysoká 3754 m n. m. nacházející se v Montblanském masivu v jihovýchodní části Francie u města Chamonix.\n\nNejvyšší vrchol hory je:\nDalším, mírně nižším podvrcholem je:\nVrcholy se nacházejí na západním hřebenu Aiguille Verte (4122 m). Severní strana Petit Dru je považována za jednu ze šesti největších severních stěn Alp. V roce 2005 došlo na Petit Dru ke zřícení skalní masy, která zničila několik délek Bonattiho pilíře a jiných horolezeckých cest.\n\nPrvovýstupci na \"Grand Dru\" byli britští alpinisté Clinton Thomas Dent a James Walker Hartley s průvodci Alexanderem Burgenerem a Kasparem Maurerem, kteří 12. září 1878 vylezli jihovýchodní stranou.\n\nNa \"Petit Dru\" poprvé vystoupuili 29. srpna 1879 J. E. Charlet-Straton, P. Payot a F. Follignet jižní stranou přes jihozápadní hřeben. Sólový prvovýstup uskutečnit Walter Bonatti roku 1955.\n"}
{"id": "1324260", "url": "https://cs.wikipedia.org/wiki?curid=1324260", "title": "Pereščepyne", "text": "Pereščepyne\n\nPereščepyne (; ) je město v Dněpropetrovské oblasti na Ukrajině. Má obyvatel.\n\nPereščepyne leží levém břehu Orilu, levého přítoku Dněpru, a zároveň na kanále Dněpr–Donbas. V rámci Dněpropetrovské oblasti leží na jejím severním okraji, v přímém sousedství Charkovské oblasti.\n\nPřímo přes město prochází od jihu na severovýchod dálnice M18, po které je zde vedena Evropská silnice E105. Dnipro je po ní vzdáleno 75 kilometrů jižně a Charkov je po ní vzdálen 150 kilometrů severovýchodně. Přibližně dva kilometry západně od města leží stejnojmenná železniční stanice na trati vedoucí rovněž z Dnipra do Charkova.\n\n"}
{"id": "1324264", "url": "https://cs.wikipedia.org/wiki?curid=1324264", "title": "Jaroslav Hlavatý", "text": "Jaroslav Hlavatý\n\nJaroslav Hlavatý (1. ledna 1944, Borek – 6. srpna 2005, Dvůr Králové nad Labem) byl český silniční motocyklový závodník. \n\nPocházel z Vítězné. V místrovství Československa startoval ve třídě do 125 cm³ na motocyklu ČZ v roce 1969 a na motocyklu Ravo v letech 1970-1973. V roce 1972 získal titul mistra republiky. Závod mistrovství republiky vyhrál v roce 1972 ve Velkém Meziříčí a v roce 1973 v Klatovech. V závodě 300 zatáček Gustava Havla v Hořicích skončil v roce 1973 na druhém místě.\n\n\n\n"}
{"id": "1324269", "url": "https://cs.wikipedia.org/wiki?curid=1324269", "title": "Nakladatelství a tiskárna Josef R. Vilímek", "text": "Nakladatelství a tiskárna Josef R. Vilímek\n\nNakladatelství a tiskárna Josef R. Vilímek je zrušené nakladatelství v Praze 1, které se nacházelo na rohu ulic Opatovická a Černá a bylo propojeno s domem ve Spálené ulici. Společně s nakladateli Janem Ottou a Františkem Topičem se Vilímkovo nakladatelství stalo jedním z nejznámějších na přelomu 19. a 20. století. Po roce 1949 sloužily budovy centrální distribuci knih, od roku 1996 zde sídlí Vyšší odborná škola publicistiky.\n\nRoku 1858 založili přátelé z pražské německé techniky Josef Richard Vilímek (1835–1911) a Josef Svátek časopis \"Humoristické listy\". Od 60. let 19. století vedl časopis Vilímek sám a změnil jej na časopis politicko-satirický. Vydával humoristické kalendáře, almanachy a hry loutkáře Matěje Kopeckého. Na začátku 60. let také otevřel s Josefem Novákem Slovanské knihkupectví a pracoval v něm až do roku 1867.\n\nRoku 1872 zřídil vlastní tiskárnu v domě „U Slovanské lípy“ ve Spálené ulici (pozdější soudní budova). O dvanáct let později zakoupil dva domy – dům ve Spálené 15 (čp. 89-II) přestavěl a na zahradě domu v Opatovické 20 (čp. 158-II) dal postavit moderně vybavenou knihtiskárnu. Budovy propojil průchodem. Byt i redakci \"Humoristických listů\" měl v domě ve Spálené ulici, později zde bylo otevřeno knihkupectví. Roku 1886 předal podnik synovi Josefu R. Vilímkovi mladšímu (1860–1938).\n\nByt Vilímka mladšího v Opatovické ulici propojovala s tiskárnou uzavřená pavlač ve výši prvního patra. Pavlač měla historizující věžičku, do které navrhl roku 1890 Mikoláš Aleš emblémy \"Reprodukční umění\" a \"Tiskařství\".\n\nVilímek mladší vydával převážně původní a přeloženou beletrii. Zavedl edice „Slavní autoři literatur světových“, „Vilímkova knihovna“ nebo „Vilímkovy ilustrované romány“, pro děti a mládež časopis \"Malý čtenář\" a edice „Knihovna malého čtenáře“, „Knihovna mládeže dospívající“, „Dívčím srdcím“ nebo „Z knihy do srdéčka“. Mimo to vydával mapy, jízdní řády, průvodce a cestopisy a literaturu naučnou. Sám napsal spisek \"Z Prahy k Baltickému moři v balonu\" o cestě, kterou podnikl k příležitosti Jubilejní zemské výstavy 1891.\n\nMimořádnou pozornost věnoval obrazové části knih. Z jeho knihtiskárny vyšla například díla Julia Vernea s červenou vazbou s motivy hlavních příběhů a s původními ilustracemi převzatými spolu s autorizací z francouzských vydání. Roku 1892 si Vilímek smluvně zajistil výhradní právo na český překlad všech budoucích Verneových románů. Koncem roku určil definitivní název nové edice: „Dobrodružné cesty – výbor nejlepších románů Julia Vernea“. Inspiroval se pravděpodobně edicí ilustrovaných německých překladů verneovek z nakladatelství Hartleben (Dobrodružné cesty). V půlce prosince vybral zahajovací titul, novinku „Le Château des Carpathes“, jejíž název upravil na „Tajemný hrad v Karpatech“. Zatímco redaktor František Serafínský Procházka pracoval na překladu a sazeč připravoval podle původního francouzského vydání rozvržení textu, Vilímek jednal o zaslání štočků s ilustracemi. Prospekt na podporu zahajované edice vytiskl na rotačce, která se sice ukázala pro štočky nevhodná, ale byla rychlejší. Termín vydání potřeboval Vilímek stihnout, protože knihkupec a nakladatel z Celetné ulice Alois Hynek chystal vydat vlastní edici překladů Verneových románů, které byly poprvé ve Francii vydané před více než rokem a na něž se nevztahovala podle rakouské legislativy autorská práva. Protože Hynek pravděpodobně neměl uzavřenou smlouvu na původní ilustrace, své překlady doplnil ilustracemi Věnceslava Černého. V lednu 1893 se tak na pulty knihkupectví dostaly dvě edice léta opomíjeného Verneova díla – novinky ve Vilímkově edici a starší tituly v edici Hynkově. K nim se nedlouho poté připojil i nakladatel Jan Otto. Vilímkův promyšlený výběr rytin umožnil snížit cenu sešitu na 20 krejcarů a skladováním vytištěných archů mohl reagovat na potřeby trhu a postupně je brožovat nebo vázat do knih. Během roku 1893 tak vydal celkem šest verneovek. Dalšími vydávanými autory byli například Karel May, sir Arthur Conan Doyle nebo Karel Klostermann.\nKmenovými ilustrátory byli zpočátku Věnceslav Černý a později Zdeněk Burian.\nV prosinci roku 1899 zničil budovu tiskárny a skladiště štočků a rukopisů požár. Při rekonstrukci tiskárna prozatím obnovena nebyla (Vilímek se v té době podílel na zakládání České grafické unie), prostory tiskárny zabralo nakladatelství. Knihkupectví bylo přemístěno do Ferdinandovy třídy čp. 24 (Národní) do Šlikova paláce (později zbořeného), ve kterém zůstalo do roku 1938. Tiskárna byla po čase obnovena a umístěna v Řeznické čp. 14. a poté navrácena do nového objektu v Opatovické ul.\n\nRoku 1927 koupil Vilímek dva domy, čp. 160 a 161 na nároží ulic Opatovická a Černá. Dal je zbořit a na jejich místě postavila stavební firma ing. Bohumila Belady v letech 1928–1930 výraznou modernistickou budovu charakteristickou půlkruhově vyklenutým nárožím. Ta byla přistavěna na část původního průčelí Vilímkova domu v Opatovické 20 a stavebně propojena s původními provozy. Na nádvoří Opatovické 20 pak vznikly garáže firmy. Provoz měl nově k dispozici dva suterény, moderní technické vybavení, sazárnu, tiskárnu, knihárnu, sklady a administraci.\n\nVe vestibulu byla v dřevěné dlažbě zabudována točna na vykládku a nakládku automobilů. Obnoven byl průchod do Spálené ul. Kanceláře a redakce byly znovu otevřeny v původní budově na nádvoří. Tu nově propojil s bytem trakt s terasou namísto dřevěné pavlače. Celý objekt nakladatelství sjednotily dekorativní prvky – pilastry a kruhové terče. Zdobily čelní zdi i stěny nádvoří a průjezdů původní stavby i vybavení místností.\n\nRoku 1933 se z firmy stala komanditní společnost, kterou jako ředitel vedl Vilímkův zeť Jan Sainer. Ediční program se posunul k náročné tvorbě. Bedřich Fučík v čele nakladatelství uvedl na trh edice „Tvar“ a „Barokní knihovna“ ilustrované kmenovými ilustrátory Zdenkem Seydlem, Františkem Tichým a Karlem Svolinským.\n\nV roce 1949 byla firma násilně zlikvidována.\n\nBudovy s tiskárnou sloužily až do roku 1989 centrální distribuci knih, například Knižnímu velkoobchodu.\n\nPři privatizaci na počátku 90. let 20. století objekt získala přímým prodejem firma, která využila Vilímkovo jméno ke své činnosti. Tato privatizace se stala součástí soudního sporu. Od této společnosti (J. R. Vilímek s. r. o.) koupila budovu roku 1994 liberecká firma NELSON s. r. o. Část budovy pak získala do pronájmu firma REAL TISK, která sídlí ve druhém poschodí a má k dispozici také přízemí a sklady, dalším nájemcem je Vyšší odborná škola publicistiky (VOŠP), která se nachází v prvním a částečně ve druhém patře.\n\nKromě budovy s tiskárnou se dochovala z původního mobiliáře dřevěná policová knihovní skříň původně určená pro rozsáhlou Vilímkovu soukromou knihovnu umístěnou ve spojovacím traktu. Skříň se nachází v mimopražském depozitáři Památníku národního písemnictví. Na uliční fasádě domu jsou nad okny stále patrné stopy po nápisu „Nakladatelství Jos. R. Vilímek“.\n\n\n"}
{"id": "1324271", "url": "https://cs.wikipedia.org/wiki?curid=1324271", "title": "Thanh Hien (rozcestník)", "text": "Thanh Hien (rozcestník)\n\nThanh Hien může být:\n\n"}
{"id": "1324272", "url": "https://cs.wikipedia.org/wiki?curid=1324272", "title": "Katalogy asijského folklóru", "text": "Katalogy asijského folklóru\n\nNejznámější katalog pro klasifikaci lidových vyprávění, systém A. Aarneho a S. Thompsona, byl založen na základě evropského folklóru, což limituje jeho použitelnost pro další regiony. Zejména složitá je jeho aplikace na lidovou ústní slovesnost dálného východu, neboť ta se vyvíjela prakticky bez kontaktu s Evropou.\n\nByly učiněny některé pokusy použít systém Aarneho a Thompsona (AT) i pro folklór asijský. Podle vzoru tohoto slavného evropského katalogu sestavil index motivů čínského lidového vyprávění Nai-tung Ting v roce 1978. Jeho katalog je sice obsáhlý, avšak je kritizován pro opomíjení narativů, které do systému AT nezapadají.\n\nOdlišný přístup zvolila Ikeda Hiroko ve svém katalogu japonského folkloru z roku 1971. Autorka ze systému AT sice vycházela, avšak přizpůsobovala ho charakteru asijské ústní slovesnosti v redefinování jednotlivých typů narací z původního katalogu a přidávání vlastních.\n\nZcela novou klasifikaci folkloru dálného východu předložil Keigo Seki ve svém díle z let 1957–1958, věnovaném japonským lidovým vyprávěním. Byť zjevnou inspirací tomuto katalogu byl systém AT, Seki vytvořil nezávislé třídění folklorních témat a žánrů. Sekiho dílo obsahuje 18 folklórních typů podle témat, např. „Člověk a vodní duch“.\n\nOdlišný systém pak představuje katalog, který pro japonský folklór sestavil Kódži Inada v roce 1988. Ten definuje 1211 typů, které však rozdělil do čtyřech skupin, které však lze zpětně provázat s dělením katalogu Aarneho a Thompsona.\n\nZcela mimo vliv AT pak stojí strukturální analýza mongolského hrdinského eposu, kterou navrhl Walther Heissig. Jeho klasifikace připomíná funkce Vladimira Jakovleviče Proppa, avšak Heissigovo pořadí jednotlivých motivů není závazné.\n\nHeissigův systém stanovuje následujících 14 motivů:\n\n\n\n"}
{"id": "1324273", "url": "https://cs.wikipedia.org/wiki?curid=1324273", "title": "Cải lương", "text": "Cải lương\n\n\n"}
{"id": "1324289", "url": "https://cs.wikipedia.org/wiki?curid=1324289", "title": "Bílá ryba", "text": "Bílá ryba\n\nBílá ryba, bělice je rybářský termín, který může označovat různé druhy ryb a patří mezi ně jak ryby mořské tak i sladkovodní. Jsou to např.:\n"}
{"id": "1324290", "url": "https://cs.wikipedia.org/wiki?curid=1324290", "title": "Ibsán", "text": "Ibsán\n\nIbsán ( , \"Ivcan\"), v českých překladech Bible přepisováno též jako Ibsan, Ibcan či Abesam, je jméno jednoho ze starozákonních soudců, o němž se zmiňuje kniha Soudců. Biblista Heller jeho jméno vykládá jako \"„Rozbahněný“\", ale poukazuje též na jiný význam, jenž může souviset s velkou únavou či útrapou matky při jeho porodu.\n\nIbsán soudil syny Izraele po soudci Jiftáchovi sedm let. Podle Davida Ganse toto období spadá do let 2787–2793 od stvoření světa neboli do let 974–968 před naším letopočtem. Za života soudce Ibsána se odehrál příběh Rút a židovská tradice ztotožňuje osobu Ibsána s Bóazem, jenž pojal Rút za manželku v rámci pravidel levirátu. Podle této tradice Ibsán soudil v judském městě Bét-lechem, kde byl po své smrti také pochován, a ne ve městě téhož jména, o němž se zmiňuje kniha Jozue a jež leželo na území kmene Zabulón. Po Ibsánovi soudil syny Izraele soudce Elón.\n\nZ toho mála, co můžeme z knihy Soudců vyčíst o Ibsánovi, je zřejmé, že to byl muž, který považoval rodinu za základ národa. Nejen, že zplodil 30 synů a 30 dcer, ale také všem těmto svým potomkům opatřil manželské partnery.\n\n\n"}
{"id": "1324299", "url": "https://cs.wikipedia.org/wiki?curid=1324299", "title": "Bělice", "text": "Bělice\n\nBělice může znamenat:\n"}
{"id": "1324300", "url": "https://cs.wikipedia.org/wiki?curid=1324300", "title": "Vysouvací panel", "text": "Vysouvací panel\n\nVysouvací panel je prvek webových stránek, který umožňuje zobrazovat na webových stránkách podpůrný obsah. Uživatel si tento prvek zobrazí přes odkazy umístěně v obsahu webových stránek.\n\nÚčelem těchto vysouvacích panelů je zpřehlednit rozložení webových stránek a zjednodušit orientaci návštěvníka na webu. Vysouvací panely si může uživatel zobrazit přes odkazy v textu, až když on sám o ně bude mít zájem. Vysouvací panely jsou vhodné při vkládání podrobnějších a odbornějších obsahů, které by příliš zahltily samotné webové stránky. \n\nPro co je možné vysouvací panely použít:\nV rozšířené verzi a nadstavbě vysouvacích panelů je možné tyto prvky využít i jako robustní knowledge base systém. Tato část může sloužit jako vlastní centrum nápovědy nebo databáze obsahů webových stránek.\n"}
{"id": "1324311", "url": "https://cs.wikipedia.org/wiki?curid=1324311", "title": "Evangelický hřbitov v Neborech", "text": "Evangelický hřbitov v Neborech\n\nEvangelický hřbitov v Neborech se nachází ve městě Třinec, v části Nebory, a to na jejím okraji, nedaleko hranic s obcí Ropice. Má rozlohu 5294 m² (bez pozemku se zvonicí).\n\nEvangelický (luterský) hřbitov v Neborech byl založen asi roku 1859. Nachází se na něm zděná hřbitovní zvonice, která byla vystavěna v 19. století a v meziválečné době prošla přestavbou. Roku 1934 byl na hřbitově vztyčen pomník vojákům, padlým v první světové válce (v říjnu 2012 byl odborně zrenovován). Roku 1975 byl hřbitov rozšířen jihozápadním směrem. Hřbitov je ve vlastnictví sboru SCEAV v Neborech, jeho provozovatelem je město Třinec.\n\n\n"}
{"id": "1324312", "url": "https://cs.wikipedia.org/wiki?curid=1324312", "title": "IPhone X", "text": "IPhone X\n\niPhone X (čte se jako iPhone 10) je v pořadí 11. generace smartphone společnosti Apple. Telefon byl přestaven 12. září 2017 ve Steve Jobs Theater v nově vybudovaném Apple Campusu spolu s iPhone 8 a iPhone 8 Plus jako hlavní vlajková loď jeho mobilních produktů roku 2017. Začal se prodávat 3. listopadu 2017.\n\nPodle Applu se jedná o revoluci, která určí směr, jakým se budou ubírat telefony dalších deseti let – OLED displej přes celou přední část telefonu a odstraňování fyzických tlačítek. iPhone X je tak historicky první iPhone, který neobsahuje charakteristické tlačítko \"Home\". Veškeré jeho funkce nově suplují gesta.w\n\nSpolu s domovským tlačítkem zmizelo u iPhone X odemykání pomocí otisků prstů (Touch ID), které nově nahrazuje Face ID odemykání za pomocí skenu obličeje.\n\nPodobně jako oba osmičkové telefony, má i tento na zádech tvrzené sklo (Gorilla Glass 5) z důvodu implementace bezdrátového nabíjení standardu Qi. Telefon ale neumí novější standard WPC a tak telefony zvládají nabíjení při maximálních 7 W oproti dvojnásobně rychlým 15 W. iPhone X je vodě a prachu odolný (stupeň krytí IP67), obsahuje stereoreproduktory, Bluetooth 5 a nový šestijádrový (2 jádra zaměřená na výkon a 4 malá jádra se specializují na efektivitu a úsporu energie) procesor Apple A11 Bionic. Ten je specifický svým zaměřením na augmentovanou realitu a výpočetní úkony umělé inteligence, kvůli které je v procesoru speciální dvoujádrový koprocessor, jež se zaměřuje na výpočty neuronových sítí.\n\nPřední kamera má 7 Mpx, zadní kamera má 12 Mpx snímač. Zadní kamera obsahuje duálni fotoaparát s čočkami se světelností ƒ/1.8 a ƒ/2.4, obě se stabilizací obrazu. Telefon umožňuje nahrávat video 4K při 60 fps anebo 1080p při 240 fps ve zpomaleném záběru. Důraz je kladen na portrétovou fotografii a díky specializovaném čipu lze u fotografie simulovat různé druhy osvětlení případně odstraňovat pozadí v průběhu focení.\n\nV roce 2017 se stalo nejsilnější trendem světa smartphonů \"odstraňování rámečků\" přístrojů. Apple však nebyl v této oblasti první. První telefon s největší plochou displeje byl Sharp Aquos Crystal X, který má na vrchní části přední části displeje a po jeho bocích pouze 2.4 mm široký rámeček (screen-to-body ratio: 82,45 %), jež se prodával pouze na japonském trhu u jednoho operátora (o rok později se pokoušeli o uvedení na USA trhu, ale neúspěšně). V případě Sharp Aquos nešlo o masově vyráběný telefon a ani o high-end přístroj, ale o model slabší střední třídy. Do ČR se dostal bezrámečkový displej až v listopadu 2016, a to v podobě Xiaomi Mi Mix, se screen-to-body ratio 88,6 %. Ten ale trpěl problémem, že nefungoval na našich LTE frekvencích mobilního internetu. LG G6 se tak dá považovat za první bezrámečkový telefon (screen-to-body ratio: 76.6 %), který uměl využít LTE internetu v Česku. Samsung tento trend u svých mobilních telefonů řešil zaoblením okrajů, čímž opticky zvětšuje velikost displeje vůči tělu přístroje. Za první smartphone, který ukázal trend výřezů otvorů v displejích, se dá považovat Essential Phone vydaný v červenci 2017, který má screen-to-body ratio 84.85 %. Samotný iPhone X má screen-to-body ratio 82.35 % a velikost postranních rámečků 4,3 mm.\n\nTechnologická společnost OMRON Corporation drží světové prvenství v technologii rozpoznávání tváří v rámci mobilních telefonů. Jejich Symbianová aplikace, která dosahovala 99 % účinnosti, byla představena 4. března 2005 na konferenci Security Show Japan. Odemykání obličejem u smartphonů představil Google ve své verzi Androidu Ice Cream Sandwich 19. října 2011, která byla založena na technologii popsané týmem vědců z Stanfordovy Univerzity v rámci výzkumu publikovaném roku 2010. Podobně i jako v případě iPhone X se u demo ukázky řešení Androidu objevily problémy. Přístroj Galaxy Nexus se nepovedlo ani po několika pokusech na pódiu odemknout, což bylo následně omluveno tím, že předvádějící mají na sobě tuny makeupu a jsou pod jevištními světly lamp. V případě Applu však nešlo o chybu technického rázu, ale o lidský faktor. S telefonem v průběhu představování modelu bylo manipulováno, a jak zmiňuje Apple ve své dokumentaci, telefon se automaticky zablokuje po 2 neúspěšných pokusech. Nový způsob odemykání iPhone má být oproti Touch ID, s pravděpodobností záměny otisku prstů 1:50 000, řádově bezpečnější – Face ID má splňovat šanci 1:1 000 000 při odemknutí dvojníkem v populaci.\n\niPhone X byl uveden s operačním systémem iOS 11, který přináší drobné změny designu (tučnější text nadpisů a ovládacích prvků, přepracované aplikace kalkulačky a telefonu, zamykací obrazovky a ovládacího centra, které je nyní přizpůsobitelné). Zároveň došlo k vylepšení schopností Siri, která také získala přirozenější hlas. Systém nyní umožňuje pomocí Drag&Drop omezenou práci se soubory, spolu s aplikací Soubory byl tak uveden velmi jednoduchý souborový systém. Nově došlo k rozšíření podpory řady standardů, mezi nejznámějšími FLAC, HEVC a HEIF. V iOS 11 došlo k rozšíření schopností aplikace HomeKit, která například nově podporuje reproduktory. App Store bylo od základu přepracováno. Pro vývojáře aplikací pro iOS API obsahuje CoreML (knihovna pro práci s umělou inteligencí) a ARkit (knihovna pro augmentovanou realitu), se kterými má Apple velké plány a přizpůsobil tomu i nový šestijádrový procesor.\n\n"}
{"id": "1324313", "url": "https://cs.wikipedia.org/wiki?curid=1324313", "title": "Jiří Nenal", "text": "Jiří Nenal\n\nJiří Nenal (* 11. dubna 1942 Prostějov), často uváděný jako Jiří Nenál, je bývalý český fotbalový útočník a trenér. Žije ve svém rodišti, kde je dlouholetým hráčem a předsedou TJ Kulečník Prostějov.\n\nProstějovský rodák a odchovanec hrál v československé lize za Rudou hvězdu Brno, aniž by skóroval. Do Rudé hvězdy přestoupil už v dorosteneckém věku, studoval v Brně a vyhlédl si ho Alfréd Sezemský. Nastupoval převážně v juniorce pod vedením Zdeňka Hajského. Po zrušení RH Brno působil ve Spartaku Vlašim, odkud se vrátil na podzim 1963 do druholigového B-mužstva brněnského Spartaku ZJŠ (dobový název Zbrojovky). V lednu 1964 se vrátil do Prostějova, kariéru uzavřel v Pivíně.\n\nVe středu 27. srpna 1975 rozhodl jedinou brankou prostějovské utkání 3. kola československého poháru, v němž domácí čtvrtoligové Železárny vyřadily prvoligovou Zbrojovku Brno.\n\nPo skončení hráčské kariéry se stal trenérem. Působil pouze v prostějovských Železárnách (1977–1985), které vedl jako hlavní trenér (1977–1979), dále byl asistentem Karla Brücknera (1979–1981) a Vladimíra Mokrohajského (1981–1983).\n\n"}
{"id": "1324319", "url": "https://cs.wikipedia.org/wiki?curid=1324319", "title": "Česvinica", "text": "Česvinica\n\nČesvinica, je vesnice v opčině Ston v Chorvatsku, v Dubrovnicko-neretvanské župě. V roce 2001 měla 85 obyvatel a 21 domů.\n\nČesvinica je vesnice ve vnitrozemí poloostrova Pelješac, severozápadně od Stonu.\n\n\n"}
{"id": "1324324", "url": "https://cs.wikipedia.org/wiki?curid=1324324", "title": "Hudcovce", "text": "Hudcovce\n\nHudcovce jsou obec na Slovensku v okrese Humenné v Prešovském kraji.\nPrvní písemná zmínka pochází z roku 1467. Nachází se zde římskokatolický kostel svaté Terezie z Lisieux.\n\n"}
{"id": "1324327", "url": "https://cs.wikipedia.org/wiki?curid=1324327", "title": "Gisela Pauly", "text": "Gisela Pauly\n\nGisela Pauly (alternativně Gisa Pauly; * 1947, Gronau) je německá scenáristka, novinářka a spisovatelka, věnující se psaní kriminálních příběhů. \nNarodila se krátce po druhé světové válce ve spolkové zemi Severní Porýní-Vestfálsko; nežli se vydala v roce 1993 na dráhu spisovatelky pracovala po dobu 20 let jako učitelka.\n\nJe známou spisovatelkou detektivek, jejichž děj se odehrává na německém ostrově Sylt. Do češtiny byla dle NK ČR přeložena k roku 2017 jediná její kniha, a to \"Porodní bába na Syltu\" (2015).\n\n"}
{"id": "1324331", "url": "https://cs.wikipedia.org/wiki?curid=1324331", "title": "Volkswagen Arteon", "text": "Volkswagen Arteon\n\nVolkswagen Arteon je v současnosti největší rodinný vůz automobilky Volkswagen, který spadá do kategorie vyšší střední třídy. Model byl poprvé představen na ženevském autosalonu 2017 a jeho výrobu zahájil závod v Emdenu v létě 2017.\n"}
{"id": "1324332", "url": "https://cs.wikipedia.org/wiki?curid=1324332", "title": "Zasloužilý umělec (Vietnam)", "text": "Zasloužilý umělec (Vietnam)\n\nZasloužilý umělec (\"Nghệ sĩ ưu tú\", zkratka \"NSƯT\") je čestný titul, kterým jsou oceňováni vietnamští umělci za svou vynikající uměleckou činnost. Je propůjčován státem na základě zákona o soutěžení a vyznamenání č. 15/2003/QH11. Vyšším oceněním je čestný titul Lidový umělec. Tento model ocenění umělců se opírá o vzor sovětský, kde se udělovaly čestné tituly Zasloužilý umělec SSSR a Národní umělec SSSR.\n"}
{"id": "1324335", "url": "https://cs.wikipedia.org/wiki?curid=1324335", "title": "Isabella Tomasiová", "text": "Isabella Tomasiová\n\nIsabella Tomasi, řeholním jménem Maria Crocifissa od Neposkvrněného početí (29. května 1645, Agrigento - 16. října 1690, Palma di Montechiaro) byla italská katolická řeholnice, sestra kardinála Giuseppe Maria Tomasiho. V současné době u ní probíhá proces svatořečení a náleží jí titul Ctihodná.\n\nIsabella Tomasi byla vychována ve šlechtické rodině silně ovlivněné náboženskou vírou. 7. října 1660 se stala benediktinkou v Palma di Montechiaro. Při slibech přijala jméno sestra Maria Crocifissa della Concezione. Není jisté, zda vstoupila do kláštera právě z vůle své rodiny, ale je to velmi pravděpodobné. Věnovala se rozjímání a slynula skutky křesťanské lásky. Její dobrá pověst se donesla biskupu Ignaziovi D'Amico, který za ní poslal tři jezuity, aby mu zvěsti ověřili. Kněží se prý vrátili ohromeni její svatostí. Sestra Maria uvedla, že roku 1672 se jí zjevila Panna Marie Bolestná a oznámila jí: \"Kříž bude tvou věčnou klauzurou.\" Poté bývala často nemocná, občas křičela a omdlévala u oltáře, nebo varovala ostatní, že ďábel chce aby sloužila jemu a ne Bohu. Podle výpovědí spolusester snášela těžkosti s nadějí. Současní odborníci se domnívají, že trpěla bipolární afektivní poruchou nebo schizofrenií. Zemřela předčasně 16. října 1690. V roce 1701 byl zahájen proces blahořečení.\n\nPodle legendy využil ďábel Marii Crocifissu k napsání zašifrované zprávy. Událost je v historických pramenech popsána tak, že se řeholnice ráno probudila s rukou špinavou od inkoustu a vedle ní se nacházel jakýsi popsaný list. Nikdo nebyl s to písmo rozluštit, a tak zůstal po 300 let vystaven v klášteře. Vědci se v průběhu staletí domnívali, že je dopis psán jazykem, který si sestra Maria sama vymyslela za využití již existujících jazyků, které dobře ovládala. Až roku 2017 se podařilo výzkumnému týmu z Catanie text rozluštit za využití dekódovací software z deep webu.\n\nProces svatořečení byl zahájen 10. srpna 1717 v arcidiecézi Agrigento. Dne 15. srpna 1797 byly uznány její hrdinské ctnosti a byla prohlášena Ctihodnou.\n\n"}
{"id": "1324336", "url": "https://cs.wikipedia.org/wiki?curid=1324336", "title": "Stanisław Barcewicz", "text": "Stanisław Barcewicz\n\nStanisław Barcewicz (16. dubna 1858 Varšava – 1. září 1929 tamtéž) byl polský houslista, hudební pedagog a dirigent. Jeden z nejvýznačnějších polských houslových virtuózů.\n\nStanisław Barcewicz studoval hru na housle nejprve na Hudebním institutu ve Varšavě u Apolinary Kątskiho a Władysława Górskiho. K dalšímu studiu odešel do Moskvy, kde byli jeho učiteli čeští houslisté Ferdinand Laub a Jan Hřímalý. Vedle toho studoval i skladbu u Petr Iljič Čajkovského. Absolvoval se zlatou medailí v roce 1876.\n\nIhned po absolvování školy začal koncertovat s mimořádným úspěchem v hudebních centrech celé Evropy. Jeho repertoár byl velice rozsáhlý, obsahoval většinu klasických a romantických koncertních skladeb. Zejména byla oceňována jeho intertretace děl Henryka Wieniawského a Felixe Mendelssohna-Bartholdyho. Nejčastěji vystupoval s klavíristou Alexandrem Michałowským. Hrál na housle postavené v 18. století italským houslařem Giovanni Battistou Guadagninim.\n\nV roce 1885 se Barcewicz stal koncertním mistrem varšavské opery. Následujícího roku debutoval i jako dirigent nastudováním opery \"Gioconda\" Amilcare Ponchielliho. Od roku 1893 působil ve varšavské opeře jako druhý dirigent. Zaměřil se zejména na uvádění děl polských skladatelů. Vedle toho dirigoval i symfonické orchestry včetně \"Varšavské filharmonie\".\n\nOd roku 1886 se věnoval také pedagogické činnosti. Na Hudebním institutu učil hře na housle a violu, vedl třídu komorní hudby a řídil školní orchestr. V letech 1910–1918 byl ředitelem ústavu. Vychoval řadu předních polských houslistů.\n\nV roce 1923 byl vyznamenán Řádem znovuzrozeného Polska. Zemřel ve Varšavě 1. září 1929. Je pochován na Powązkowském hřbitově.\n\n"}
{"id": "1324337", "url": "https://cs.wikipedia.org/wiki?curid=1324337", "title": "Oracle (rozcestník)", "text": "Oracle (rozcestník)\n\nOracle [ˈorəkl] (angl.) může znamenat:\n\n\n\n"}
{"id": "1324341", "url": "https://cs.wikipedia.org/wiki?curid=1324341", "title": "Radúz Mácha", "text": "Radúz Mácha\n\nRadúz Mácha (* 15. června 1987, Valašské Meziříčí ) je český herec.\n\nPochází z Valašska, z Rožnova pod Radhoštěm. Již jako žák základní školy se věnoval aktivně sportu (tenis a hokej – závodně) a chodil do dramatického kroužku při místní Základní umělecké škole.\n\nZačal studovat na gymnáziu, ale odešel po čtyřech letech \ndo Ostravy, kde studoval hudebně-dramatický obor Janáčkovy konzervatoře v Ostravě (2003–2007) a později pokračoval ve studiu činoherního herectví na Janáčkově akademii múzických umění v Brně u Oxany Smilkové, kde absolvoval v roce 2011.\n\nJiž během studií konzervatoře vystupoval pohostinsky v Těšínském divadle, v Divadle Petra Bezruče v Ostravě a v Národním divadle moravskoslezském. Během studií na JAMU hostoval v divadelním spolku Eventualité, divadle Husa na provázku a v HaDivadle. Od třetího ročníku JAMU hostoval také v Národním divadle na jevišti Stavovského divadla a Nové scény. \n\nOd srpna roku 2011 se stal členem Činohry Národního divadla v Praze.\n\nMimo angažmá v Národním divadle hostoval v roce 2013 také v Divadle X10 (J. Topol: \"Hodina lásky\") a od roku 2015 ve Vršovickém divadle MANA (Miloš Orson Štědroň: \"(H)usque ad finem\"). V letech 2011–4 vystupoval v pražském divadle Hybernia v roli Victora Huga v muzikálu \"Quasimodo\". Také vystupoval v roli Claudia ve hře W. Shakespeara \"Mnoho povyku pro nic\" na Letních shakespearovských slavnostech v Praze.\n\nStal se tváří projektu \"Na dřeň\", který vyhledává dobrovolníky do registru dárců kostní dřeně.\n\nOd roku 2015 spolupracuje příležitostně s fotbalovým klubem \"Amfora Klub Praha\".\n\nJeho manželkou je od roku 2015 baletka Marta Drastíková, solistka Baletu Národního divadla a držitelka ceny Thálie, se kterou se seznámil již na konzervatoři v Ostravě. V březnu 2016 se jim narodila dcera Matylda.\n\nV roce 2008 zorganizoval na náměstí v Rožnově pod Radhoštěm divadelní vystoupení, kterého se zúčastnilo 1 600 dětí. Akce byla vyhlášena jako „Ekologický počin 2008“ a zapsána jako český rekord a kuriozita do České knihy rekordů.\n\n\n\n\n\n\n\n"}
{"id": "1324343", "url": "https://cs.wikipedia.org/wiki?curid=1324343", "title": "Knoblauchsland", "text": "Knoblauchsland\n\nKnoblauchsland je region v Bavorsku mezi městy Norimberk, Fürth a Erlangen, protéká jím řeka Regnitz. Je známý produkcí zeleniny, především česneku kuchyňského, který mu dal název, písmeně doložený už v roce 1600 (\"Knoblauchsland\" = „česneková země“), dále se zde pěstuje cibule kuchyňská, lilek brambor, hlávkové zelí, chřest lékařský, tykev obecná, ředkev setá, tabák virginský a různé okrasné rostliny. Západním okrajem Knoblauchslandu prochází dálnice Bundesautobahn 73, na jeho území leží také Norimberské letiště. Turistickými atrakcemi jsou zámek Neunhof a krajinný park Irrhein. Venkovskou krajinu obývá mnoho druhů ptáků, např. čejka chocholatá, koroptev polní, konipas luční, skřivan polní nebo bramborníček hnědý.\n\n"}
{"id": "1324349", "url": "https://cs.wikipedia.org/wiki?curid=1324349", "title": "Dm-drogerie markt", "text": "Dm-drogerie markt\n\ndm-drogerie markt GmbH & Co. KG je německý nadnárodní drogistický řetězec, založený v roce 1973 profesorem Götzem Wolfgangem Wernerem v Karlsruhe. Společnost se v rámci svojí obchodní činnosti opírá o antroposofický koncept, založený rakouským filozofem a esoterikem Rudolfem Steinerem.\n\nTato společnost působí také od roku 1993 na českém drogistickém trhu, svojí první pobočku založila v Českých Budějovicích, kde má také svoji centrálu. Její tržby zde dosáhly k roku 2014/2015 více než 7 miliard Kč.\n\nV roce 2016 vešlo také ve veřejnou známost, že ceny za produkty této společnosti jsou v České republice až dvakrát vyšší než v domácím Německu.\n\n\n"}
{"id": "1324354", "url": "https://cs.wikipedia.org/wiki?curid=1324354", "title": "Mostečtí lvi", "text": "Mostečtí lvi\n\nMostečtí lvi je český klub ledního hokeje, který sídlí v Mostu v Ústeckém kraji. Založen byl v roce 2017. Od sezóny 2018/19 působí ve 2. lize, třetí české nejvyšší soutěži ledního hokeje. Klubové barvy jsou modrá a bílá.\n\nVe městě původně působil HC Most, který se však po sestupu z 1. české hokejové ligy v sezóně 2016/17 přestěhoval do Slaného. Za podpory městského zastupitelstva tak vznikl úplně nový klub. Tomu se podařilo hned v první sezóně své existence uspět v Ústeckém krajském přeboru a kvalifikovat se tak do dalšího ročníku 2. ligy, spolu s týmem HC Studénka.\n\nSvé domácí zápasy odehrává na zimním stadionu Most s kapacitou 2 646 diváků.\n\n\nZdroj: \n\n\n\nZdroj: \n\n"}
{"id": "1324358", "url": "https://cs.wikipedia.org/wiki?curid=1324358", "title": "Doodlebug", "text": "Doodlebug\n\nDoodlebug je britský krátkometrážní experimentální thriller z roku 1997, který si natočil, sepsal, sestříhal a spoluprodukoval režisér Christopher Nolan. Šlo sice už o jeho třetí krátký film, ale byl první, který se dostal mezi širokou veřejnost. Film je dlouhý přibližně tři minuty.\n\nSnímek vypráví o muži, který se snaží cosi chytit ve svém bytě. Nakonec zjišťuje, že se snaží zabít svou zmenšeninu. Poté, co zničí svou zmenšeninu se nad ním objeví jeho zvětšenina a rozšlápne ho botou.\n\nNolan snímek natočil jako svůj studentský snímek za zhruba 1000 liber.\n\nHlavní roli si zahrál ve filmu zahrál Jeremy Theobald, s kterým Nolan spolupracoval ještě na snímcích \"Larceny\" a \"Sledování\".\n\nHudbu k snímku složil Nolanův takřka dvorní skladatel David Julyan ( \"Sledování\", \"Memento\", \"Insomnie\", \"Dokonalý trik\", \"Jezero smrti\", \"Chata v horách\"..).\n\nJedná se o první Nolanův film, který se dostal mezi širokou veřejnost ( předchozí krátké filmy \"Tarantella\" (1989) a \"Larceny\" (1996) byli promítány pouze na festivalech).\n\n"}
{"id": "1324366", "url": "https://cs.wikipedia.org/wiki?curid=1324366", "title": "Club Universidad Nacional", "text": "Club Universidad Nacional\n\nClub Universidad Nacional je fotbalový klub ze Ciudad de México, reprezentující Mexickou národní autonomní univerzitu, největší vysokou školu v zemi. Je znám také pod názvy \"Pumas\" (podle svého maskota pumy) nebo UNAM (zkratka španělského názvu Universidad Nacional Autónoma de México). Domácí zápasy hraje na olympijském stadionu pro 68 954 diváků. Klubové barvy jsou zlatá a modrá.\n\nJe účastníkem nejvyšší soutěže Liga MX, kterou sedmkrát vyhrál (1976–77, 1980–81, 1990–91, Clausura 2004, Apertura 2004, Clausura 2009, Clausura 2011), v historické ligové tabulce je na sedmém místě. V roce 1975 klub získal Copa MX. Je také trojnásobným vítězem Ligy mistrů CONCACAF (1980, 1982 a 1989), v roce 1981 vyhrál Copa Interamericana, již zaniklou soutěž, v níž se střetli vítěz Ligy mistrů CONCACAF a Poháru osvoboditelů. V roce 2004 zvítězil UNAM na přípravném turnaji Trofeo Santiago Bernabéu.\n\nJako univerzitní tým hrál od roku 1937, v roce 1954 se zprofesionalizoval. Podle průzkumu z roku 2016 jsou Pumy třetím nejoblíbenějším fotbalovým klubem v Mexiku, za jejich příznivce se označilo 9,9 % dotázaných. Hlavním rivalem je Club América, vzájemná utkání jsou známa jako \"Clásico Capitalino\".\n\nZa Club Universidad Nacional hráli Bora Milutinović, Hugo Sánchez, Jorge Campos, Claudio Suárez a Bernd Schuster.\n\nV letech 2005–2013 existoval farmářský klub Pumas Morelos, sídlící v Cuernavace.\n\n"}
{"id": "1324367", "url": "https://cs.wikipedia.org/wiki?curid=1324367", "title": "Schranz (rozcestník)", "text": "Schranz (rozcestník)\n\nSchranz má více významů:\n\n\n"}
{"id": "1324376", "url": "https://cs.wikipedia.org/wiki?curid=1324376", "title": "Josef Kafka (spisovatel)", "text": "Josef Kafka (spisovatel)\n\nJosef Kafka (25. října 1858 Rokycany – 3. května 1929 Praha) byl český přírodovědec, paleontolog, zoolog, hydrobiolog, botanik a také spisovatel vědecko-populárních prací, překladatel z němčiny, zaměstnanec Národního muzea v Praze (do roku 1919 Muzeum Království českého), kde se později stal ředitelem geologicko-paleontologických sbírek.\nOtec jmenoval Josef a matka Marie Terezie, která byla dcerou Karla Breitenfeldera, obuvníka z Karlových Varů. Josef starší se v Rokycanech v době narození syna živil jako knihař. Po úmrtí otce žila matka Marie Kafková v Praze a starala se o sedm dětí, z nichž Josef byl nejstarší.\n\nPo studiích na reálné škole v Rokycanech a na Vysokém učení technickém a Karlově univerzitě v Praze nastoupil roku 1883 jako úřední zaměstnanec Musea Království českého v Praze, kde získal místo asistenta u prof. MuDr. Antonína Friče. Pod jeho vedením se začal věnovat průzkumu rybníků, řek a jezer. Společné úsilí vedlo k tomu, že roku 1888 Antonín Frič se svými spolupracovníky založil přenosnou vědeckou stanici pro pozorování života ve sladkovodních tocích, která byla první svého druhu v Evropě. I díky těmto poznatkům mohl roku 1892 publikovat svoji práci pod názvem \"Zvířena českých rybníků\", vysoce hodnocené dílo o fauně českých rybníků.\n\nV roce 1895 se stal adjunktem paleontologického oddělení, v letech 1918 až 1923 byl jmenován ředitelem geologicko-paleontologických sbírek Národního muzea.\n\nJosef Kafka byl činorodý vědec s širokým záběrem zájmů a bádání, které daleko přesahovaly jeho pracovní náplň, stál u zrodu mnoha zajímavých projektů.\n\nSpolečně s Antonínem Fričem a jihočeským rybníkářem Josefem Šustou, se zasloužili o popularizaci oboru hydrobiologie.\n\nAktivně se zajímal a spolupracoval na myšlence otevření zoologické zahrady v Praze. V brožuře \"Pamětní spis o zoologické a akklimatační zahradě v Praze\" načrtl pozdější možnou podobu takového projektu, a to nejen obrazově, ale přidal i několik odborných rad.. Ovšem samotné realizace Zoologické zahrady v Praze se nedožil, zemřel dva roky před jejím otevřením.\n\nZájem o zahradnictví se promítl nejen do jeho badatelské práce; od roku 1925 se podílel i na vydávání časopisu \"Šťastný domov\", kdy v roli šéfredaktora vedl rubriku o zahradničení zahradní architektuře a architektuře domu. Časopis \"Šťastný domov\" však zanikl po 24 letech od prvního vydání krátce před jeho smrtí roku 1929. Svoji představu o zvelebování zahrad představil již roku 1911 knihou \"Zahrádka při domě rodinném\".\n\nPřekládal z němčiny a podílel se na některých heslech Ottova slovníku naučného.\n\nS manželkou Magdalenou, rozenou Mejkalovou (1858-??) měl devět dětí narozených v letech 1882-1902.\n\nV roce 1929 byl jmenován čestným občanem Rokycan.\n\nJiž roku 1884 se stal spolupracovníkem časopisu \"Vesmír\", který vycházel pod šéfredaktorským dohledem Antonína Friče. V letech 1884 až 1886 publikoval svoji první odbornou přírodopisnou práci \"Mechovky země české\". Kromě toho řídil \"Grégrovu příručku\", která se prezentovala jako politicko-hospodářský kalendář.\n\nRoku 1885 vydal knihu o akvaristice s názvem \"Akvarium, jeho živočišstvo a rostlinstvo\". Bylo to právě působení profesora Antonína Friče, které zvýšilo jeho zájem o chov ryb a jejich život, ať již v oblasti přírodní či při umělém chovu. Zvláštní pozornost věnoval akvaristice, kdy čerpal z Fričova Biologického ústavu ve Spálené ulici. Je pokládán za jednoho ze zakladatelů této zájmové činnosti v českých krajinách. Akvaristice i životu ve sladkovodních tocích se pak aktivně věnoval plných 45 let, šířil osvětu v této oblasti a věnoval se i badatelské činnosti. Jako expert Zemědělské rady pomáhal se zvelebováním českého pstruhařství a kaprového hospodářství, podílel se na konceptu rybářského zákona v Československa, zapojil se do ochrany životního prostředí, konkrétně vystupoval proti znečišťování vod. Také založil a redigoval \"Rybářský věstník\", který sloužil k rozvoji našeho říčního rybářství a od čtvrtého ročníku tohoto časopisu (1924) zde vyšel i oddíl věnovaný právě akvaristice.\n\nPřispíval či se podílel na vydávání dalších časopisů, např. \"Hospodář československý\" (1889-1891), \"Rukověť zemědělská\" či \"Pražská Včela\". Od roku 1890 redigoval \"Fotografický věštník\", sám byl totiž vášnivým fotografem a údajně si svůj atelier zařídil přímo v budově Národního muzea.\n\nPři příležitosti Jubilení zemské výstavy v Praze roku 1891 se podílel na publikaci \"Illustrovaný průvodce všeobecnou zemskou jubilejní výstavou s průvodcem Prahou\". O rok později vyšel jeho \"Ilustrovaný průvodce po africké výstavě cestovatele dr. Emila Holuba\", který měl čtenářům přiblížit neobvyklé exotické sbírky českého cestovatele Emila Holuba z jeho cest po Africe. Ovšem k Zemské jubilejní výstavě se vrátil ještě jednou, a to spoluprací a řízením rozsáhlého díla \"Sto let práce\", které vycházelo v létech 1891 až 1895.\n\nSepsal též osmnáctisvazkové dílo s názvem \"Kafkův illustrovaný průvodce po Království českém\", které tvořilo místopis Čech s využitím tehdy dostupných dopravních prostředků pro cestování; poskytovalo turistům dostatek informací a jednotlivé díly byly sepsány v duchu geologického členění Čech. Dílo vycházelo od roku 1897 a dočkalo se za jeho života dvou vydání.\n\nAutor publikaci popisuje takto:\n\n\n\n"}
{"id": "1324381", "url": "https://cs.wikipedia.org/wiki?curid=1324381", "title": "Jazyky Papuy-Nové Guineje", "text": "Jazyky Papuy-Nové Guineje\n\nPočet jazyků, kterými se mluví na Papui-Nové Guineji, se odhaduje na 850, navzdory tomu, že zde žije pouze asi 7 milionů lidí. Papua-Nová Guinea je proto jazykově nejrozmanitější oblastí na světě. Mnoha jazyky se mluví také v indonéské části Nové Guineje. Jako lingua franca se používá tok pisin (pidžin angličtina). Papua-Nová Guinea má 4 úřední jazyky, jsou jimi tok pisin, angličtina, hiri motu, a znaková řeč Papuy-Nové Guineje (PNGSL).\n\nAčkoli je angličtina úředním jazykem, používá ji pouze asi 1-2% populace.\n\nTok pisin je kreolský jazyk na bázi angličtiny, používá se po celé Papui-Nové Guineji, většina lidí z mladší generace tok pisin ovládá.\n\nHiri motu je pidžin, který vychází z jazyka motu. Řadí se mezi austronéské jazyky.\n\nUnserdeutsch (rabaulština) je jazyk, kterým mluví několik málo lidí na severu země. Vychází z němčiny, jedná se o pozůstatek kolonie, co se v této oblasti oblasti nacházela.\n\nZvláště ve střední části Papuy-Nové Guineje se mluví mnoha různými jazyky, které se od sebe velmi liší. Ty se dělí do mnoha malých jazykových rodin nebo jsou izolované. Všechny tyto jazyky se souhrnně nazývají papuánské jazyky (jedná se o jazykový svaz).\n\nAustronéské jazyky je jazyková rodina, kterou se mluví hlavně v Indonésii, na Madagaskaru, v Polynésii a na mnoha dalších místech Asie a Oceánie. Austronésané přišli na Papuu-Novou Guineu asi před 3500 lety. Hovoří se jimi především v severní části Nové Guiney.\n\n64, 2% populace nad 15 let je gramotných.\n"}
{"id": "1324389", "url": "https://cs.wikipedia.org/wiki?curid=1324389", "title": "Jaroslav Šindelář (1972)", "text": "Jaroslav Šindelář (1972)\n\nJaroslav Šindelář (3. prosince 1972 Vsetín) je český sochař, restaurátor historických sochařských děl a pedagog výtvarné výchovy působící na Plzeňsku. V letech 1991 až 1993 absolvoval Střední průmyslovou školu kamenickou a sochařskou v Hořicích a v letech 1993 až 1999 studoval na pedagogické fakultě Zápodočeské univerzity v Plzni (výtvarný obor). Jeho otcem je akademický malíř a sochař Jaroslav Šindelář (* 11. června 1950), jeho bratrancem je sochař, restaurátor a pedagog Ondřej Šindelář (* 1. února 1981). Jaroslav Šindelář ml. působí na Soukromé střední uměleckoprůmyslové škole \"Zámeček\" (SUPŠ Zámeček) v Plzni, kde vyučuje obory modelování a tvarování, restaurování a konzervování.\n\nSpolu s architekty Janem Beranem, Františkem Rybou a Václavem Valným stál u zrodu myšlenky obnovit pomník T. G. Masaryka v Mostě. Spolu s jeho bratrancem Ondřejem Šindelářem z původních fragmentů sochy zrekonstruovali třímetrovou bronzovou sochu. Fragmenty původní sochy získali v květnu 2012 a na rekonstrukci pracovali až do listopadu 2013, kdy byl jejich sádrový model převezen do slévárny.\n\nNa základě iniciativy rodiny Churavých vytvořil podle fotografické dokumentace bronzovou bustu generála Josefa Churavého.\n"}
{"id": "1324390", "url": "https://cs.wikipedia.org/wiki?curid=1324390", "title": "Strážnice (zámek)", "text": "Strážnice (zámek)\n\nStrážnice je hrad přestavěný na zámek na severním okraji stejnojmenného města v okrese Hodonín. Gotický hrad byl založen ve druhé polovině třináctého století a Žerotínové ho nechali v šestnáctém století přestavět na renesanční zámek. Dochovaná podoba je výsledkem klasicistních a romantických úprav z devatenáctého století. Zámecký areál je chráněn jako jako kulturní památka ČR.\n\nKrálovský hrad byl ve Strážnici založen někdy po roce 1260, kdy bylo po bitvě u Kressenbrunnu Strážnicko trvale připojeno k Českému království. Jeho vznik ve druhé polovině třináctého století dokládají archeologické nálezy, ale první písemná zmínka o něm pochází až z roku 1302, kdy na hradě snad sídlil Milota z Dědic. Spolu s hrady v Uherském Ostrohu a Veselí nad Moravou měl strážnický hrad chránit novou hranici před útoky z Uher.\n\nNa počátku čtrnáctého století hrad patřil českým králům, ale možným zástavním držitelem byl také Vok z Kravař, který se oženil s jednou z nemanželských dcer krále Přemysla Otakara II. Ověřeným držitelem hradu z rodu pánů z Kravař byl až Vokův syn Beneš (1330–1375).\n\nNa počátku husitských válek byla Strážnice v majetku Petra ze Strážnice významným husitským centrem na jižní Moravě. V roce 1421 začalo okolí plenit uherské vojsko, a Petr ze Strážnice se pod jeho tlakem od husitství odklonil a uznal Zikmunda Lucemburského za krále. Později se opět přidal na stranu kališníků, u kterých zůstal až do své smrti v roce 1434. Petrův syn Jiří ze Strážnice hrad přestavěl v pozdně gotickém slohu. Roku 1468 se na hradě setkali Jiří z Poděbrad a Matyáš Korvín, a domluvili zde Matyášův sňatek s Kateřinou z Poděbrad.\n\nPo smrti Jiřího z Kravař připadlo strážnické panství Alžbětě, jedné z jeho čtyř dcer. Jejím druhým manželem se stal Petr IV. z Rožmberka, který město, hrad a řadu dalších vesnic roku 1486 zastavil Janovi ze Žerotína. Janovi synové Jan, Viktorín, Jiřík, Bartoloměj a Bernart majetek roku 1501 získali do svého vlastnictví a samotná Strážnice připadla Janovi ze Žerotína. V roce 1568 Strážnici zdědila kolínská větev Žerotínů zastoupená Janem Jetřichem, který hrad přestavěl na renesanční zámek.\n\nV letech 1604–1606 Strážnicko trpělo nájezdy Bočkajových oddílů během povstání Štěpána Bočkaje proti Habsburkům. Opevněný zámek chránila silná posádka, a proto ho vzbouřenci nedokázali dobýt. Během českého stavovského povstání panství patřilo Janu Fridrichovi ze Žerotína, který se ho díky dluhům nezúčastnil. Přesto byl potrestán pokutou osmi tisíc moravských zlatých za aktivity svého otce Jana Jetřicha. Během třicetileté války se zámek roku 1621 ubránil uherskému útoku, ale panství bylo znovu zpustošeno v roce 1623. Jan Jetřich ze Žerotína potom odešel do exilu a panství po jeho smrti v roce 1628 koupil plukovník a válečný rada František z Magni.\n\nRoku 1671 zemřel Františkův syn Štěpán z Magni a správu panství převzala vdova hraběnka Anna Kateřina ze Žďáru známá utiskováním poddaných. Když roku 1683 město přepadli uherští povstalci, část měšťanů utekla na zámek, kde se útočníkům bránili. Hraběnka je však obvinila ze spolčení s útočníky. V roce 1691 poddaní ve městě povstali a Anna Kateřina se musela zachránit nočním útěkem do Bzence. Dalším dvěma útokům povstaleckého vojska Františka Rákócziho zámek odolal roku 1704.\n\nZadlužené panství v roce 1765 získal hrabě František Karel Magnis, který založil park, zámeckou knihovnu a kapelu zaměřenou na italskou světskou hudbu. Jeho potomkům zámek patřil až do roku 1945. Podobu zámku významně ovlivnil František Antonín Magnis, který zámek po roce 1840 přestavěl v pozdně klasicistním slohu. Romantizující úpravy proběhly v padesátých letech devatenáctého století za Filipa Magnise.\n\nV zámku sídlí Národní ústav lidové kultury. Ve zpřístupněné části je možné si v návštěvních hodinách prohlédnout mimo jiné zámeckou knihovnu se třinácti tisíci svazky, zámeckou kapli a expozici nástrojů lidové hudby.\n\nZ původního hradního jádra o rozměrech 33 × 38 metrů se v zámecké budově dochovala podstatná část obvodové hradby silné až 2,8 metru, která tvoří její vnější obvodovou zeď. Na jižní straně byla hradba zbořena až při barokních úpravách po roce 1723. V severozápadním nároží také zůstaly pozůstatky obytné hranolové věže o rozměrech 10,5 × 10,5 metru, na kterou navazoval západní palác. Do hradu se vstupovalo přes valem chráněné předhradí portálem na severní straně. Před ním bylo po husitských válkách postaveno nové předbraní. Ve stejné době vznikl za Jiřího ze Strážnice nový východní palác.\n\nZ pozdně gotické přestavby pánů ze Žerotína se dochoval objekt Černé brány s velkým portálem a brankou pro pěší. Z období renesance pochází klenby v obou palácích, které nově spojila patrová lodžie. Nádvorní strany paláců byly vybaveny arkádami podepřenými v patře toskánskými sloupky. Z původních dvou věžic se dochovala pouze ta v jihozápadním nároží, zatímco sokl druhé z nich později posloužil k vybudování klasicistní nástavby. Nejspíše před polovinou šestnáctého století zámek získal nové opevnění tvořené pěti bastiony, které v období baroka doplnil ravelin před Černou bránou.\n\n"}
{"id": "1324394", "url": "https://cs.wikipedia.org/wiki?curid=1324394", "title": "Berserker (album, Beast in Black)", "text": "Berserker (album, Beast in Black)\n\nHlavní skladatel Kabanen ve skladbách pro Beast in Black zachoval hudební styl, který praktikoval ve své předchozí skupině Battle Beast. Hudebně se tedy jedná o kombinaci popové hudby z osmdesátých let a metalu. Největším představitelem popové hudby na albu je skladba „Crazy, Mad, Insane“. V písních se ve velkém množství vyskytují klávesy; Kabanen si uvědomuje, že jsou „jednoduché a podlézavé“ a dle jeho vlastních slov se mu to tak líbí.\n\nPodle Davida Havleny, redaktora českého magazínu Spark, „Kabanen natočil desítku hitů, které zní jako sumarizující best of výběr.“ Havlena zároveň připustil, že „laciná podbízivost a příklon k retro disco rytmům“ může odradit spoustu fanoušků heavymetalové hudby. V celkovém hodnocení redaktorů Sparku získala deska 3,61 bodů ze 6 možných; sám Havlena jí hodnotil 4,5 body. V německé hitparádě Media Control Charts se \"Berserker\" umístilo na 51. příčce.\n\nV rámci podpory desky skupina vyrazila jako předskokan na evropské turné s Kabanenovými idoly W.A.S.P., po pár koncertech ovšem byla nucena svoji účast na zbývajících vystoupeních zrušit. Dle oficiálního vyjádření Beast in Black nebyly vůči skupině splněny závazky, které byly domluveny. Kabanen mimo jiné následně doplnil, že W.A.S.P. po nich chtěli peníze za umožnění hrát v roli předkapely a následně jim nedovolili uskutečnit zvukovou zkoušku před koncerty.\n\n\n\n"}
{"id": "1324401", "url": "https://cs.wikipedia.org/wiki?curid=1324401", "title": "Hadař zubatkový", "text": "Hadař zubatkový\n\nHadař zubatkový () je ryba z čeledi hadařovití a řádu holobřiší. Tato ryba s ostrými zuby obývá obvykle hloubky 30 až 90 metrů pod hladinou moře Mexického zálivu a západního Atlantiku. Dorůstá až 80 centimetrů. Druh popsal v roce 1956 ichtyolog James Erwin Böhlke.\n"}
{"id": "1324403", "url": "https://cs.wikipedia.org/wiki?curid=1324403", "title": "Piontek", "text": "Piontek\n\nPiontek je české příjmení. Přechýlenou variantou je Piontková. \n\n"}
{"id": "1324404", "url": "https://cs.wikipedia.org/wiki?curid=1324404", "title": "Rudolf Komínek", "text": "Rudolf Komínek\n\nRudolf Komínek (8. března 1885 Praha – 29. ledna 1959) byl český akademický malíř, restaurátor a ilustrátor.\n\nV letech 1902-1906 studoval na pražské Malířské akademii u profesora Hanuše Schwaigera. Maloval portréty a ženské akty. Ilustroval zejména knihy pro mládež, pro nakladatelství v Praze. Zabýval se restaurováním starých obrazů ve šlechtických palácích a zámcích, Restauroval rovněž obrazy v několika pražských kostelech a dalších místech.\n\nVystavoval svá díla opakovaně v Rubešově a v Součkově galerii v Praze.\n\n\n\n"}
{"id": "1324405", "url": "https://cs.wikipedia.org/wiki?curid=1324405", "title": "Seznam dílů seriálu Cizinka", "text": "Seznam dílů seriálu Cizinka\n\nToto je seznam dílů seriálu \"Cizinka\". Britsko-americký dramatický televizní seriál \"Cizinka\" založený na stejnojmenné knižní sérii od Diany Gabaldon. Seriál měl premiéru dne 9. srpna 2014 na americké televizní stanici Starz. V hlavních rolích se objevili Caitriona Balfe jako Claire Randall a Sam Heughan jako Jamie Fraser.\n\n<onlyinclude></onlyinclude>\n\nBylo oznámeno, že seriál získá pátou řadu.\n\nBylo oznámeno, že seriál získá šestou řadu.\n\n"}
{"id": "1324407", "url": "https://cs.wikipedia.org/wiki?curid=1324407", "title": "Tomáš Beránek", "text": "Tomáš Beránek\n\nTomáš Beránek (15. srpna 1897 Sušice – 3. prosince 1954 Brno) byl český římskokatolický kněz, oběť komunismu a tajný papežský komoří.\n\nNarodil se 15. srpna 1897 v Sušicích, kde navštěvoval i obecnou školu. Poté studoval na českém gymnaziu v Českých Budějovicích. Po gymnáziu byl přijat do kněžského semináře v Českých Budějovicích. Na kněze byl vysvěcen roku 1919. Po vysvěcení působil jako kaplan farnosti Tábor, kde působil do roku 1930. Dále působil jako administrátor farnosti Strmilov, kaplan a později děkan farnosti Vodňany a biskupský vikář okrsku Vodňany.\n\nByl účastníkem odboje za německé okupace. V roku 1945 se stal členem národního výboru, ale v březnu roku 1948 byl z něho odvolán. V roce 1947 se stal asesorem českobudějovické biskupské konzistoře a ve stejný rok mu byl udělen titul tajného papežského komořího. Byl členem Československé strany lidové a spolku Orel.\n\nDne 8. února 1950 byl zatčen Státní bezpečností a dne 3. února 1951 byl Státním soudem ve vykonstruovaném procesu s dalšími osmi biskupskými sekretáři a knězi odsouzen k 11 letům odnětí svobody. Obviněn byl z letákové akce, nabádání kněží k protistátní činnosti, varování osob před zatčením a zneužití kostelní sbírky. Byl vězněn v Leopoldově a na Mírově.\n\nZemřel 3. prosince 1954 ve vězeňské nemocnici v Brně na následky zánětu ledvin. Pohřeb nebyl komunistickými orgány povolen a proto byl pohřben do společné šachty a poté do vězeňského hrobu č. 1357 v Brně. Roku 1968 byly jeho ostatky exhumovány a uloženy na hřbitově ve Vodňanech. Dne 14. srpna 1997 byla v Sušici slavnostě odhalena pamětní deska k 100. výročí jeho narození. Tato deska je umístěna na jeho rodném domě v Kostelní ulici.\n\n"}
{"id": "1324409", "url": "https://cs.wikipedia.org/wiki?curid=1324409", "title": "Bezengi (obec)", "text": "Bezengi (obec)\n\nBezengi (rusky \"Безенги\", karačaevsko-balkarsky \"Бызынгы\") je horská vesnice v Čerekském okrese Kabardino-Balkarské republiky Ruské federace. Obec je zároveň správním střediskem (rusky \"Сельское поселение Безенги\") celého území o rozloze 112,29 kilometrů čtverečních.\n\nCentrální vesnická zástavba Bezengi se rozkládá v oblasti Severního Kavkazu v nadmořské výšce 1400-1500 a více metrů. Od Nalčiku, metropole Kabardino-Balkarské republiky, je obec vzdálena 40 km, od Moskvy 1468 km.\n\nLeží na levém břehu Čereku Chulamského, který pramení v oblasti Bezengského ledovce zhruba 20 km vzdušnou čarou směrem na jihozápad od obce.\n\nVzdálenost z Bezengi ke gruzínské hranici, která vede přes vrcholy Velkého Kavkazu, přesahující výšku 5000 metrů, činí stejným směrem přibližně 28 km. Těmito nejbližšími pětitisícovkami jsou např. Šchara (5201 m n. m.) a Džangi (Džangi-Tau, 5074 m n. m.), jejíž severní stranu ohraničuje monumentální Bezengská stěna.\n\nZ hornin se na území obce vyskytuje např. diorit, vhodný jako pevný stavební kámen. Jsou zde též naleziště některých kovů, jako je zlato, olovo, arsen a další.\n\nPodnebí je typicky vysokohorské, provázené častými a náhlými změnami počasí, s krátkým teplým létem a dlouhou, velmi chladnou zimou. Průměrná roční teplota je +5,0°С, přičemž se pohybuje od letních +15,0°С v červenci až po -5,5°С v lednu. Průměrný roční úhrn srážek je kolem 900 mm. Vzhledem k poloze v údolí uprostřed Skalistého hřbetu, který probíhá paralelně na sever od hlavního hřebene Velkého Kavkazu, je v Bezengi až 300 dní v roce slunečných.\n\nDoba založení Bezengi není známa. Podle archeologických nálezů existovalo na území obce osídlení již ve středověku. Před deportací balkarského národa, k níž došlo na základě rozhodnutí nejvyššího vedení Sovětského svazu v prvních měsících roku 1944, bylo v dolině na horním toku Čereku Chulamského celkem sedm vesnic: Bezengi, Žaboevo, Ozen, Totur, Uschur, Šiki a El-Chulam. Po roce 1957, kdy se Balkarci směli opět vrátit do vlasti, bylo znovu osídleno jen Bezengi, ostatní vesnice zůstaly zpustlé a zbyly po nich jen ruiny.\n\nV Bezengi žijí prakticky pouze Balkarci. Podle sčítání obyvatel z roku 2010 zde ze 1002 lidí byly pouze 4 osoby jiné národnosti než balkarské. K 1. 1. 2017 se počet obyvatel Bezengi mírně zvýšil na 1038. Z hlediska náboženského vyznání jsou Balkarci muslimové - sunnité. V Bezengi je mateřská, základní a střední škola, menší nemocnice a mešita. Na území obce se nachází vysokohorská turistická základna - \"Alplager Bezengi\", dále pohraniční zóna \"Bezengi\" a přístup do Kabardino-balkarské vysokohorské přírodní rezervace.\n\nV Bezengi se každoročně konají balkarské lidové slavnosti, jejichž součástí jsou kulturní vystoupení, sportovní soutěže a výstavky. Součástí těchto slavností je přejezd konvoje terénních vozů, vyzdobených vlajkami se znaky zaniklých obcí, z Bezengi přes hory do obce Věrchnjaja Balkarija v údolí Čereku Balkarského. Tato jízda je připomínkou tragického vysídlení balkarského národa ve 40. letech 20. století.\n\nZ oblasti Bezengi pocházel Kjazim Mečiev (rusky \"Кязим Беккиевич Мечиев\", karačajevsko-balkarsky \"Мечиланы Беккини жашы Кязим\"), nejvýznamnější balkarský básník, tvůrce balkarského literárního jazyka, národní buditel, filozof a humanista. Narodil se v roce 1859 v později zaniklé vsi Šiki. Přesto, že byl uznávanou autoritou a členem Svazu spisovatelů SSSR, 8. března 1944 ve věku 85 let byl spolu s ostatními Balkarci deportován do vyhnanství v Kazachstánu, kde zemřel o rok později, 15. března 1945.\n\nNa jižním okraji obce stojí na levém břehu Čereku Chulamského věž Ak-Kala. Jedná se o třípatrovou obrannou věž, pocházející ze 17. či 18. století. Stavba se od základny k vrcholu zužuje, ve vyšších poschodích jsou ve zdech střílny, ve dvou rozích přízemních prostor se nacházejí čtyři vyzděné studny. Jedná se o neudržovanou památku ve stavu kritického ohrožení.\n\n"}
{"id": "1324410", "url": "https://cs.wikipedia.org/wiki?curid=1324410", "title": "Věž Filipa Dobrého", "text": "Věž Filipa Dobrého\n\nVěž Filipa Dobrého ( ) je 46 metrů vysoká věž v metropoli francouzského departmentu Côte-d'Or Dijonu, kterou nechal v polovině 15. století v renesančním slohu vybudovat burgundský vévoda Filip III. řečený Filip Dobrý. Jedná se o součást bývalého paláce burgundských vévodů, který je v majetku města Dijonu. Věž slouží jako vyhlídková terasa.\n\nVěž o výšce 46 metrů a šesti podlažích vytvořil v letech 1450–1460 architekt Jean Poncelet na příkaz burgundského vévody Filipa III. Na místě bývalé věže z 12. století zvané \"Brancion\", která sama byla vystavěna na místě starší věže tábora z galo-římského období. Ve věži je točité schodiště se 316 schody, které sloužilo k propojení pater vévodského paláce.\n\n"}
{"id": "1324415", "url": "https://cs.wikipedia.org/wiki?curid=1324415", "title": "Michal Kubačka", "text": "Michal Kubačka\n\nMichal Kubačka (* 10. prosince 1935 Dolný Kubín) je bývalý slovenský fotbalový brankář.\n\nV československé lize chytal za Slovan Nitra (09.08.1959–10.05.1963). V nižších soutěžích nastupoval také za Spartak Dolný Kubín a Spartak Vráble. S fotbalem začal ve svém rodišti až v osmnácti letech. V brance Nitry byl nástupcem Štefana Lešického, byl u prvního postupu do federální ligy v sezoně 1958/59, stříbrné příčky v I. lize v ročníku 1961/62 i nečekaného sestupu o sezonu později.\n\nSe Slovanem Nitra se probojoval do finále Středoevropského poháru v ročníku 1961/62 proti Boloni, jejíž mužstvo o dva roky později dobylo svůj zatím poslední titul v italské lize. Odchytal první finálové utkání, které se hrálo ve středu 14. března 1962 v Nitře a skončilo nerozhodně 2:2. Odveta v Itálii se hrála ve středu 4. dubna 1962, domácí ji vyhráli 3:0 a stali se potřetí v historii vítězem Středoevropského poháru (poprvé 1932, podruhé 1934).\n\n"}
{"id": "1324416", "url": "https://cs.wikipedia.org/wiki?curid=1324416", "title": "Verchivceve", "text": "Verchivceve\n\nVerchivceve (; ) je město v Dněpropetrovské oblasti na Ukrajině. Žije zde obyvatel.\n\nVerchivceve leží severovýchodně od pramenů Saksahanu, 144 kilometrů dlouhého přítoku Inhulce, a severozápadně od pramenů Mokré Sury, 138 kilometrů dlouhého přítoku Dněpru. Od Dnipra, správního střediska oblasti, je vzdáleno přes padesát kilometrů západně.\n\nVe městě je nádraží na železniční trati Krivoj Rog – Jasynuvata.\n\nZaloženo v roce 1884 jako železniční stanice. Za druhé světové války bylo 13. srpna 1941 obsazeno německou armádou a dobyto zpět jednotkami Rudé armády 23. října 1943.\n\nOd roku 1956 je Verchivceve městem.\n"}
{"id": "1324418", "url": "https://cs.wikipedia.org/wiki?curid=1324418", "title": "Ósacká zátoka", "text": "Ósacká zátoka\n\nÓsacká zátoka ( – \"Ósaka wan\") je zátoka na jihu ostrova Honšú v Japonsku.\n\nÓsacká zátoka je nejvýchodnější částí Vnitřního moře, které pokračuje západně od ní přes průliv Akaši. Na jihu spojuje zátoku s Tichým oceánem kanál Kii, v němž leží souostroví Tomagašima. Západní okraj zátoky mezi průlivem Akaši na severozápadě a kanálem Kii na jihu tvoří pobřeží ostrova Awadži patřícího do prefektury Hjógo, do které patří i severní pobřeží zátoky. Východní pobřeží zátoky patří do prefektury Ósaka a malá část pobřeží na jihovýchodě do prefektury Wakajama.\n\nOblast patří do metropolitní oblasti Kansai, která je hustě obydlena, a v Ósacké zátoce je proto značná lodní doprava. Největší přístavy jsou u měst Ósaka, Kóbe a Sakai. Na umělých ostrovech v zátoce byla také vybudována velká letiště Kansai a Kóbe.\n"}
{"id": "1324420", "url": "https://cs.wikipedia.org/wiki?curid=1324420", "title": "Awadži", "text": "Awadži\n\nOstrov Awadži ( – \"Awadži šima\") je ostrov v Japonsku, kde ze správního hlediska patří do prefektury Hjógo.\n\nOstrov Awadži je nejjižnější částí prefektury Hjógo, jejíž zbylá část leží severně od něj na ostrově Honšú, oddělena průlivem Akaši, přes který vede most Akaši-Kaikjó. Na jihu jej odděluje průliv Naruto překlenutý mostem Ónaruto od prefektury Tokušima na ostrově Šikoku. Na jihovýchodě jej odděluje kanál Kii od prefektur Ósaky a Wakajamy rovněž na ostrově Honšú.\n\nAwadži je největším ostrovem Vnitřního moře. Leží v jeho východní části, východněji od něj je z Vnitřního moře už pouze Ósacká zátoka.\n\nOstrov Awadži tvořil dříve svou vlastní provincii Awadži.\n"}
{"id": "1324424", "url": "https://cs.wikipedia.org/wiki?curid=1324424", "title": "Antonín Pražák", "text": "Antonín Pražák\n\nAntonín Pražák (24. února 1936 Valašské Meziříčí – 7. června 1997 Hořice) byl český silniční motocyklový závodník. Zemřel na selhání srdce při závodech veteránů v Hořicích. Dne 9. ledna 2014 mu byla udělena in memoriam \"Cena města Valašské Meziříčí\" za rok 2013.\n\nNa mistrovství Československa startoval v letech 1961–1965 na motocyklu Jawa (ve třídě do 250 cm³) a v roce 1963 též na motocyklu ČZ (ve třídě do 175 cm³). V roce 1964 získal ve třídě do 250 cm³ titul mistra republiky, když vyhrál závody v Hořicích a Olomouci. Dále skončil v mistrovství Československa do 250 cm³ v letech 1962 a 1963 na 4. místě a ve třídě do 175 cm³ v roce 1963 na 18. místě.\n\n\n\n"}
{"id": "1324431", "url": "https://cs.wikipedia.org/wiki?curid=1324431", "title": "Kochanovce (okres Humenné)", "text": "Kochanovce (okres Humenné)\n\nKochanovce jsou obec na Slovensku v okrese Humenné v Prešovském kraji ležící 4 km na východ od města Humenné.\nPrvní písemná zmínka pochází z roku 1543. Nachází se zde římskokatolický kostel Narození svatého Jana Křtitele.\n\n"}
{"id": "1324433", "url": "https://cs.wikipedia.org/wiki?curid=1324433", "title": "Inagua", "text": "Inagua\n\nInagua je nejjižnější administrativní jednotka Baham. Skládá se z ostrovů Velká Inagua a Malá Inagua. K roku 2010 zde žilo 913 obyvatel. Hlavní město je Matthew Town.\n\nVelká Inagua je druhý největší ostrov Baham.\n\nMalá Inagua je neobydlený ostrov, který se nachází 8 km severovýchodně od Velké Inaguai.\n"}
{"id": "1324435", "url": "https://cs.wikipedia.org/wiki?curid=1324435", "title": "Filip Schenk", "text": "Filip Schenk\n\nFilip Schenk (* 1. února 2000, Santa Cristina Valgardena, Autonomní provincie Bolzano) je italský reprezentant ve sportovním lezení, juniorský mistr světa a Evropy v boulderingu, v Evropě také v obtížnost.\n\n\n"}
{"id": "1324439", "url": "https://cs.wikipedia.org/wiki?curid=1324439", "title": "Kiều Hưng", "text": "Kiều Hưng\n\nNSƯT Kiều Tất Hưng (* 1937, Hanoj) je vietnamský zpěvák, který zpívá komunistické revoluční písně (nhạc đỏ). V letech 1968–1972 studoval na Kyjevské národní konservatoři a v roce 1991 absolvoval Moskevskou státní konzervatoř. Za své vynikající umělecké působení, za svou věrnost ideálům socialismu a svůj pozitivní postoj vůči oficiálnímu vládnoucímu režimu byla jmenována Zasloužilou umělkyní.\n"}
{"id": "1324446", "url": "https://cs.wikipedia.org/wiki?curid=1324446", "title": "Kvalifikace na Mistrovství světa ve fotbale 2018 (CAF) – třetí fáze", "text": "Kvalifikace na Mistrovství světa ve fotbale 2018 (CAF) – třetí fáze\n\nTřetí kolo z CAF zápasů pro 2018 FIFA World Cup kvalifikace se bude hrát od 7. října 2016 do 6. listopadu 2017.\n\n"}
{"id": "1324454", "url": "https://cs.wikipedia.org/wiki?curid=1324454", "title": "Malu Dreyerová", "text": "Malu Dreyerová\n\nMalu Dreyerová (nepřechýleně Malu Dreyer; celým jménem Maria Luise Dreyer, * 6. únor 1961, Neustadt an der Weinstraße) je německá právnička a politička, zastávající od roku 2013 za Sociálnědemokratickou stranu Německa (SPD) úřad ministerské předsedkyně německé spolkové země Porýní-Falc. \n\nMalu Dreyerová studovala nejdříve učitelství angličtiny a katolické teologie na univerzitě Johanna Gutenberga v Mohuči, posléze přešla na práva. \n\nDo německé sociálnědemokratické strany vstoupila až ve 34 letech. Politickou kariéru započala v roce 1995, když se stala ještě jako bezpartijní starostkou téměř padesátitisícového lázeňského města Bad Kreuznach.\n\nV roce 2013 byla zvolena ministerskou předsedkyní německé spolkové země Porýní-Falc, když se ziskem 60 poslaneckých hlasů vystřídala po 18 letech v úřadu svého stranického kolegu a také služebně nejdéle sloužícího německého ministerského předsedu Kurta Becka. V březnu roku 2016 se jí podařilo v zemských volbách předstihnout Julii Klöcknerovou, opoziční kandidátku za CDU, a opětovně obhájit svůj ministerský mandát. \n\nMalu Dreyerová se vdávala až ve svých 42 letech, jejím manželem je regionální politik Klaus Jensen (SPD), jenž přivedl do nového vztahu z předchozího svazku tři svoje děti. \n\nJe o ní také známo, že trpí od roku 1994, tj. od svých 34 let, roztroušenou sklerózou, čehož na facebooku při volebním klání v roce 2016 nevybíravým způsobem využil Daniel Wilms, protikandidát za CDU, čímž vyvolal na tamější politické scéně vlnu pozdvižení. Při delších pochůzkách je Malu Dreyerová odkázána na invalidní vozík. Prvním politikem, kterému důvěřovala a se svým onemocněním svěřila, byl její stranický kolega Kurt Beck.\n\n"}
{"id": "1324458", "url": "https://cs.wikipedia.org/wiki?curid=1324458", "title": "Matthew Town", "text": "Matthew Town\n\nMatthew Town je hlavní město ostrovů Inagui na Bahamách. Nachází se na jihozápadním pobřeží ostrova Velká Inagua. V roce 2012 zde žilo 430 lidí. Město bylo pojmenováno podle bahamského guvernéra George Matthewa.\n"}
{"id": "1324467", "url": "https://cs.wikipedia.org/wiki?curid=1324467", "title": "Laura Stöckler", "text": "Laura Stöckler\n\nLaura Stöckler (* 1999, Haag, Okres Amstetten) je rakouská reprezentantka ve sportovním lezení, juniorská mistryně světa v kombinaci disciplín.\n\n\n"}
{"id": "1324468", "url": "https://cs.wikipedia.org/wiki?curid=1324468", "title": "Bombový útok na Parsons Green", "text": "Bombový útok na Parsons Green\n\nK bombovému útoku na Parsons Green došlo 15. září 2017 okolo 8:20 BST na lince metra District Line v obvodě Hammersmith a Fulham. 30 většinou popálených lidí bylo převezeno do nemocnic. Metropolitní policie vyšetřuje tento incident jako teroristický útok.\n\nÚtok se odehrál na lince metra District Line na stanici Parsons Green v západním Londýně. V metru se nacházeli také školáci. Výbuch vytvořil ohnivou kouli, která se řítila v přeplněném vlaku. Několik pasažérů bylo zasažen ohněm z výbuchu, další utrpěli zranění z následné tlačenice. 30 lidi potřebovalo lékařské ošetření, z nichž 19 jich bylo převezeno do nemocnice sanitkou a ostatní tam odjeli sami.\n\nZařízeni bylo umístěno v bílém kbelíku uvnitř nákupní termotašky značky Lidl dle obrázků zveřejněných těsně po incidentu. Dráty viditelně visely. Zprávy ohlásily, že zařízení mělo připojený časovač. Dle závěrů vyšetřování obsahoval kbelík 400 g peroxidu acetonu a přes 2 kg malých kovových předmětů. Takový výbuch by vytvořil smrtelnou tlakovou vlnu do 1 m od nálože a fragmenty by mohly zabít přibližně 10 lidí. Důvody selhání nejsou přesně známé, připravený peroxid acetonu mohl být špatně vysušený a velmi vlhký.\n\nK útoku se přihlásil Islámský stát prostřednictvím agentury Amaq. Metropolitní police popsala tvrzení jako „velmi rutinní v takovýchto okolnostech ... bez ohledu na to, zda již dříve spolupracovali s jednotlivci.“ Dne 17. září oznámila britská ministryně vnitra Amber Rudd, že neexistují důkazy, které by naznačovaly účast Islámského státu na útoku a dodala, že zjistí, kým byl útočník radikalizován.\n\nBritská transportní policie vede vyšetřování útoku. Na tomto vyšetřování se dle londýnské policie podílejí stovky detektivů. Lidl se zavázal, že pomůže policii při vyšetřování. Metropolitní policie identifikovala osobu, která by mohla být pachatelem.\n\nDne 16. září policie hrabství Kent oznámila, že 18letý podezřelý, byl zatčen v Doverském přístavu. Ten samý den provedla policie zátah na dům ve městě Sunbury-on-Thames v hrabství Surrey. Později ten stejný den policie zatkla 21letého muže v londýnském obvodu Hounslow a hledala dům v Stanwellu, Surrey, který je spojen s útokem. 21letý muž byl později označen jako Yahyah Farroukh, Syrský uprchlík z Damašku, který do Spojeného království přišel někdy v roce 2013 a 18letý jako uprchlík z Íránu. Dle Farroukhovi facebookové stránky studoval od roku 2013 na West Thames College. Ten a 18letý kluk byli vychováni stejnými pěstounskými rodiči, Ronaldem a Penelopou Jonesovými. Jejich dům je jedním z nemovitostí v Surrey, které hledá policie. Druhý dům v Stanwellu je ten, kde žil Farroukh po pěstounské péči. Farroukh byl zatčen před Aladdins Chicken Shop v Hounslow, kde pracoval.\n\nOba dva byli zatčeni podle § 41 legislativy Terrorism Act 2000 a policistům bylo nařízeno, aby je zadrželi pro další výslechy. Dne 19. září byl zatčen třetí 25letý muž byl v Newportu, jižním Walesu. Před útokem byl 18letý odkázán na vládní program proti extremismu.\n\nDne 21. září byl propuštěn 21letý muž bez jakýchkoliv obvinění. 23. září 2017 se 18letý muž objevil u soudu s obviněním z pokusu o vraždu a způsobení výbuchu, který ohrozil životy lidí. Byl zadržen a dne 13. října měl další soud v justiční síni v Old Bailey. Sedmý 20letý muž byl zadržen 25. září v Cardiffu. Šest ze sedmi zatčených mužů bylo propuštěno bez obvinění.\n\nAhmed Hassan byl v březnu 2018 obviněn z pokusu o vraždu, kterou odmítl. Proces stále probíhá.\n\nPři útoku bylo zraněno 30 lidí. Z větší části se jednalo o popáleniny a zranění pocházející z následné tlačenice u východu ze stanice.\n"}
{"id": "1324469", "url": "https://cs.wikipedia.org/wiki?curid=1324469", "title": "První neděle postní", "text": "První neděle postní\n\nPrvní neděle postní (latinsky \"Dominica Prima in Quadragesima\") je v římskokatolickém liturgickém roce první neděle následující po Popeleční středě, jež uvozuje liturgické období postu. \nLatinský název pro tuto neděli - \"Invocabit\" vychází z prvního slova introitu (vstupního zpěvu) této neděle. Latinský text antifony \"„Invocabit me et ego exaúdiam eum“\" v češtině znamená„\"„Bude ke mně volat a já ho vyslyším“\" a vychází ze slov žalmu 90. Slova tohoto žalmu jsou ještě využity v liturgických textech částí Graduale, Tractus, Ofertorium a Communio.\n\nV českém prostředí se užívají také další názvy a to Černá neděle, Pučálka či Liščí neděle. Přívlastek \"černá\" je odvozen od zvyku žen odkládat v tento den barevný oděv a nahrazovat ho černým či s nošením černých šátků. Název pučálka je odvozen od stejnojmenného pokrmu z naklíčeného hrachu, někdy se toto označení používalo pro celou dobu mezi Popeleční středou a tímto dnem. Přívlastek \"liščí\" se užíval ve středních Čechách v souvislosti se zvykem pečení zvláštních preclíků, které se svázaly proutkem, pověsily na strom kde je děti sbíraly jako dárek od lišky.\n\nS První nedělí postní byla či stále je i jinde spojena řada lidových zvyků, ve kterých často figuruje oheň. Doloženy jsou především ve Francii, Belgii, Německu, Rakousku a Švýcarsku. Oheň často zažehávají ti, kdo se ve vesnici naposledy oženili či provdali. \n\nVe Francii je zvyk chození s pochodněmi či zakládání ohňů znám z severovýchodní a centrální části země, především z historických regionů Pikardie, Franche-Comté, Auvergne a Berry. Těmto obyčejům byla připisována moc zajistit úrodnost sadů, zahrad, vinic a polí a jejich ochrana před nemocemi a pohromami. Ve francouzských Ardenách byly tyto zvyky živé ještě na počátku 20. století, kde se také na ochranu před nemocemi a zlovolnou magií upalovaly kočky. V Auvergne byl prováděn obřad \"Grannas-mias\" při kterém se od slaměné pochodně granno-mio zapalovaly pochodně a nosily do zahrad, sadů a polí. Podle Jamese Frazera souvisí tento zvyk s galským bohem Grannem.\n\nV Grand Halleux děti týden či dva obcházely hospodářství a žádaly o dřevo. Toho, kdo odmítl, druhý den pronásledovaly a snažily se mu začernit tváře popelem. Na První neděli postní pak byly zažehávány hranice na kopcích a ve městě plane oheň okolo žerdi nazývané \"makral\" „čarodějnice“. V Morlanwenzu se pálil slaměný panák a děti a mládež která okolo ohně tančila, zpívala a přeskakovala jej, aby si zajistila dobrou úrodu, šťastné manželství a ochranu před kolikou. V Brabantsku do začátku 19. století ženy a muži v ženských šatech chodili s pochodněmi do polí, tančili a zpívali žertovné písně aby „zahnali člověka nepřítele“. V Pâturages se slavil asi do roku 1840 \"Escuvion\" či \"Scouvion\" – Den Malého Scouviona kdy se chodilo s pochodněmi po zahradách a sadech. Následující neděle byla nazývána Den Velkého Scouviona.\n\nV jihozápadní části Německa, Lucembursku, Švýcarsku a západním Rakousku se často pálila v tento den „čarodějnice“, „stařena“ či „babička zima“. Zuhelnatělé kousky zbylé z upalování byly umísťovány do polí aby je ochránily před škůdci. Také se chodilo s pochodněmi nebo byla z kopců pouštěna ohnivá kola.\n\nNa vrchovině Eifel v Porýní mládež sbírala po domech proutí a slámu a pak ji na kopci narovnala kolem vysokého buku. ke kterému vodorovně přivázala dřevo do podoby kříže. Tuto „chatrč“ či „zámek“ poté zapálili a s obnaženými hlavami a hořícími pochodněmi obcházeli za hlasitých modliteb. Někdy též byl upalován dřevěný panák. Ze směru dýmu se věštilo, na kterých polích bude bohatá úroda.\n\nZvyk upalovat figurínu čarodějnice má svou analogii v západoslovanském zvyku vynášení Smrti, konaném zpravidla až Pátou neděli postní a upalování jiných figur na konci masopustu.\n\n"}
{"id": "1324480", "url": "https://cs.wikipedia.org/wiki?curid=1324480", "title": "Milan Tesař (novinář)", "text": "Milan Tesař (novinář)\n\nMilan Tesař (* 15. září 1964 Praha) je český spisovatel a novinář, spoluzakladatel komiksu \"Zelený Raoul\".\n\nV době Sametové revoluce pracoval v redakci Zemědělských novin. Ještě téhož roku přešel do Lidových novin, kde byl pouze jeden den, než se začal podílet na úvodním vydání časopisu Reflex. V redakci Reflex působil s jednou pauzou dvacet let. V roce 1993 pracoval půl roku ve společnosti Febio, kde stál u zrodu pořadu Česká soda. Po odchodu hlavního partnera pořadu Česká soda, kterým byly noviny Blesk, se vrátil do redakce časopisu Reflex, kde zastal pozici vedoucího kulturního oddělení. V redakci pracuje dodnes. V roce 1995 s dvěma dalšími scenáristy stál u zrodu komiksu \"Zelený Raoul\".\n\n\"Zelený Raoul\" je fiktivní postava zeleného mimozemšťana, který pozoruje dění v Česku ve stejnojmenném komiksu (\"Zelený Raoul aneb Nekonečný příběh České republiky očima ufona\") vycházející od roku 1995, každý týden na čtvrté straně časopisu Reflex. Kreslířem komiksu je Štěpán Mareš, autory námětů pak fiktivní HRUTEBA, což je ve skutečnosti společný pseudonym tří spolupracovníků Reflexu – Dana Hrubého, Milana Tesaře a Tomáše Baldýnského.\n\nNa konci června 2014 vyšel již 1000. díl. V minulosti vyšly tři knihy a jeden speciál Reflexu, věnovaný čistě pohledu Raoula na Miloše Zemana. U příležitosti 1000. dílu komiksu je natáčen celovečerní animovaný film.\n\n\n\n"}
{"id": "1324484", "url": "https://cs.wikipedia.org/wiki?curid=1324484", "title": "CZ P-07", "text": "CZ P-07\n\nCZ P-07 je polymerová kompaktní pistole, primárně určena pro ozbrojené složky a pro skryté nošení. Navazuje na model CZ 75 P-07 Duty.\n\n"}
{"id": "1324498", "url": "https://cs.wikipedia.org/wiki?curid=1324498", "title": "Long Island (Bahamy)", "text": "Long Island (Bahamy)\n\nLong Island je ostrov nacházející se na Bahamách, kterým prochází obratník Raka. K roku 2010 zde žilo 3 094 lidí. Hlavní město je Clarence Town.\n\nOstrov je asi 130 kilometrů dlouhý a 6 kilometrů široký.\n"}
{"id": "1324499", "url": "https://cs.wikipedia.org/wiki?curid=1324499", "title": "Vanda Michalková", "text": "Vanda Michalková\n\nVanda Michalková (* 2002, Bratislava) je talentovaná slovenská reprezentantka ve sportovním lezení, mistryně Slovenska v lezení na obtížnost i v boulderingu a juniorská vicemistryně Evropy v boulderingu. Již ve svých čtrnácti letech se zařadila mezi nejlepší slovenské lezkyně vůbec.\n\n\n\n"}
{"id": "1324500", "url": "https://cs.wikipedia.org/wiki?curid=1324500", "title": "Mistrovství Evropy amatérů v tenisu", "text": "Mistrovství Evropy amatérů v tenisu\n\nMistrovství Evropy amatérů v tenisu byla sportovní akce organizována od roku 1969 Mezinárodní tenisovou federací (ITF). Od roku 1975 přešla organizace mistrovství Evropy pod nově vzniklou Evropskou tenisovou asociaci (ETA).\n\nV roce 1968 bylo profesionálním tenistům umožněno startovat na turnajích pořádaných Mezinárodní tenisovou federací (ITF). Pro podporu amatérů v tenisu byla ITF vytvořena v roce 1969 soutěž mistrovství Evropy amatérů. Jednotlivých ročníků mistrovství Evropy amatérů se účastnili především tenisté z bývalých socialistických zemí. Mistrovství postupně zaniklo pro slabou účast v polovině osmdesátých let.\n\n"}
{"id": "1324501", "url": "https://cs.wikipedia.org/wiki?curid=1324501", "title": "Kamienka (okres Humenné)", "text": "Kamienka (okres Humenné)\n\nKamienka je obec na Slovensku v okrese Humenné v Prešovském kraji ležící na úpatí Vihorlatských vrchů.\nPrvní písemná zmínka pochází z roku 1451. Nachází se zde římskokatolický kostel svatého Jana Nepomuckého.\n\n"}
{"id": "1324509", "url": "https://cs.wikipedia.org/wiki?curid=1324509", "title": "Procházková tůň", "text": "Procházková tůň\n\nProcházková tůň je staré říční rameno, které vzniklo v místě dřívějšího toku řeky Labe oddělením od tůně Hrad. Nachází se severovýchodně od Sedlčánek na hranici okresů Praha-východ a Nymburk ve Středočeském kraji v Česku. Má rozlohu 0,301 ha. Je 80 m dlouhé a 50 m široké. Leží v nadmořské výšce 172 m. Patří do skupiny Hrbáčkových tůní avšak není zahrnuto do přírodní rezervace Káraný - Hrbáčkovy tůně.\n\nV okolí tůně se nachází jen několik stromů u jižního břehu. Až ke břehům dosahují pole na jihu a severu, zatímco východní břeh je porostlý keři. Na západě navazuje tůň Hrad.\n\nJezerem protéká Zámecký potok. Přitéká na východě od tůně Poltruba a odtéká na západě do navazující tůně Hrad. Náleží k povodí Výmoly.\n\nPřístup je možný přes pole od levého břehu Labe, po kterém vedou ze Sedlčánek do Přerova nad Labem:\n\nNa jezeře rostou stulíky žluté a v okolí zpívají skřivani polní a slavíci obecní. Z ryb jsou zastoupeni karas obecný, kapr obecný, lín obecný, štika obecná, sumec velký.\n\n"}
{"id": "1324517", "url": "https://cs.wikipedia.org/wiki?curid=1324517", "title": "Podzvukové střelivo", "text": "Podzvukové střelivo\n\nPodzvukové (též subsonické) je takové střelivo, jehož počáteční rychlost střely je nižší než je rychlost zvuku ve vzduchu. Počáteční rychlost střely závisí jednak na hlavni konkrétní zbraně, ale především na konstrukci a laboraci náboje. \n\nPočáteční rychlost střely může být u některých nábojů podzvuková vždy. U vybraného střeliva, které má standardní počáteční rychlost vyšší než je rychlost zvuku se vyrábějí speciální varianty se sníženou rychlostí střely. Tyto varianty potom bývají označeny jako podzvukové (subsonické). \n\nPro označení tohoto typu střeliva se používá více termínů:\n\nRychlost zvuku závisí na prostředí a teplotě. V suchém vzduchu při teplotě 0 °C je 331,4m/s. Při teplotě 25 °C je rychlost již 346,3m/s. \n\nV praxi se uvádí a používá pojem počáteční rychlost střely, ale jedná se o teoretickou počáteční rychlost střely, která je mírně vyšší než skutečná rychlost střely. Je to důsledkem způsobu jak jsou v praxi eliminovány děje přechodové balistiky. \nBěžná počáteční rychlost vybraných střel:\nEnergie střely závisí na její hmotnosti a rychlosti. Proto aby nebyla energie podzvukových nábojů příliš snížena může být náboj vybaven střelou s vyšší hmotností.\n\nHluk výstřelu má více zdrojů. Dva hlavní zdroje akustického efektu výstřelu palné zbraně jsou: \n\n\nPokud má střela opouštějící hlaveň nadzvukovou rychlost, potom se ke zdrojům hluku výstřelu přidává aerodynamický třesk. Při použití podzvukového (subsonického) střeliva k aerodynamickému třesku nedojde. Hluk výstřelu není eliminován zcela. Je zeslaben tím, že je eliminován jeden z jeho zdrojů.\n\n\n"}
{"id": "1324523", "url": "https://cs.wikipedia.org/wiki?curid=1324523", "title": "Spider-Man (seriál, 1994)", "text": "Spider-Man (seriál, 1994)\n\nSpider-Man, nebo také Spiderman, je americký animovaný televizní seriál založený na komiksech o Spider-Manovi. Seriál vysílala stanice Fox Kids od 19. listopadu 1994 do 31. ledna 1998. Producentem a tvůrcem seriálu byl John Semper a produkční společností Marvel Films Animation.\n\n\n"}
{"id": "1324525", "url": "https://cs.wikipedia.org/wiki?curid=1324525", "title": "Staraja Ladoga", "text": "Staraja Ladoga\n\nStaraja Ladoga ( \"Ста́рая Ла́дога\", do roku 1703 jen Ла́дога) je obec ve Volchovském municipálnímí rajónu Leningradské oblasti, administrativní centrum Staroladožského sdružení obcí v Ruské federaci.\n\nDo roku 1703 byla Ladoga městem. V roce 2003 se konaly oslavy 1250. výročí Staré Ladogy, při kterých se obec prezentovala jako „někdejší hlavní město Severní Rusi“. V roce 1961 počet obyvatel \"Staré Ladogy\" činil 1059 osob.\n\nNázev obce Ladoga je skandinávského původu. Vychází ze slov staroskandinávsky \"Aldeigja\", \"Aldeigjuborg\" a první písemná zmínka, s nímž se v původním tvaru \"Aldeigjar\" setkáváme v eposu „Bandadrapa“, sepsaného kolem roku 1010 na počet jarla Eirika.\n\nNázev \"Ladoga\" nese jak řeka, tak jezero i město, přičemž není zcela jasné, který z názvů je původní. Název města byl odvozen od názvu Ladožského jezera ( *aaldokas, aallokas „zvlněný“, “vzdouvající se) z výrazu \"aalto\" „vlna“), nebo od názvu řeky \"Ladoga\" (dnes Ladožka, Alode-joki, přičemž \"alode, aloe\" znamená „nížinu, úval“ a \"jok(k)i\" „řeka“).\n"}
{"id": "1324527", "url": "https://cs.wikipedia.org/wiki?curid=1324527", "title": "Seznam knížat z vůle nizozemských panovníků", "text": "Seznam knížat z vůle nizozemských panovníků\n\nTento článek přináší seznam vévodů a knížat jmenovaných nizozemskými panovníky (tj. panovníky vládnoucími v minulosti ve státech tzv. Beneluxu). Uvedena jsou knížata a knížecí rody od prvních nobilitací až po současnost.\n\nZemě dnešního Beneluxu, tj. Nizozemí, Belgie a Lucembursko, případně jejich nejbližší příhraničí v okolních státech, historicky svázané s touto oblastí, patří k těm relativně málo zemím Evropy, kde mezi šlechtou byl a je znám titul knížecí. Ještě vzácnější je pak souběžný výskyt titulů knížete a vévody jako dvou řádných šlechtických hodností. Kníže a vévoda zde od pozdního středověku, resp. od raného novověku navíc nebyly jen tituly panovnické, ale též šlechtické. Jejich vzájemné postavení se utvářelo postupně. Oba stály na vrcholu místní šlechtické hierarchie, ale až do vzniku Rakouského Nizozemí byl knížecí titul nadřazen vévodskému, zatímco v Rakouském Nizozemí se tento poměr po vzoru habsburské monarchie a Německa obrátil. V některých obdobích a některých místních státních útvarech navíc nebyly tyto tituly či jeden z nich vůbec šlechtě přiznán. Současná Belgie akceptuje pouze knížecí hodnost v řadách zemské šlechty. Knížecí (vévodský) titul byl někdy spojen s držbou (titulárního) knížectví, jindy ne, někdy byl dědičný pouze pro prvorozené syny, jindy pro veškeré potomky.\n\nOd přelomu raného a vrcholného středověku netvořilo \"Nizozemí\", tedy dnešní Benelux politicky jednotný prostor, ale dělil se na řadu feudálních panství s téměř suverénními vladaři a místní poměry tak přesně odpovídaly situaci ve Svaté říši římské, kam Nizozemí – až na Flanderské hrabství poddané francouzské Koruně – náleželo. Některým pánům příslušel stav knížat Svaté říše, z duchovních knížat šlo o biskupy z Utrechtu, Lutychu a biskupy, od roku 1559 arcibiskupy z Cambrai a také o abatyše z Thornu, z Eltenu a od r. 1610 také z Munsterbilzenu. Světskými teritoriálními vévody byli vladaři Brabantska a Limburska, do říšského knížecího stavu s titulem markrabě byli roku 1188 povýšeni vládci Namuru, na vévodství a říšská knížectví byla povýšena hrabství Bouillon (kol. pol. 13. stol., definitivně r. 1456), Geldern (1339), Lucemburk (1354) a sousední Kleve (1417). V roce 1369 udělil císař Karel IV. burgundskému vévodovi Filipovi Smělému lenní práva na Burgundské hrabství podléhající říši, které vévoda obdržel sňatkem. Burgundská větev rodu Valois pak bez císařského potvrzení a oblénění postupně získávala jednotlivé země v Nizozemí, kde se burgundští vévodové zmocnili dědictví mj. po Wittelsbaších a Lucemburcích. Za burgundských vévodů došlo ke jmenování první zemské šlechty a dokonce k udělení prvních knížecích titulů, což bylo v rozporu s říšským právem a navíc značně neobvyklé. Tato zavedená praxe se ale uchytila a knížecí tituly, spolu s tituly vévodů a markýzů a ostatních nižších titulů známých v západní Evropě, pak udíleli i Habsburkové, mj. Karel I., za něhož byl sjednocovací proces Nizozemí dokončen.\n\nPraxe povyšování do knížecího stavu pak trvala téměř ve všech státech v regionu prakticky do současnosti. Pouze v Republice spojených provincií a v tzv. Spojených státech belgických (1790) žádná šlechta oficiálně neexistovala, tudíž k povyšování nemohlo docházet. Bez knížecího titulu se obešla zcela nanovo konstituovaná šlechtická společnost Holandského království pod vládou Ludvíka Bonaparta. V období novověku se navíc v oblasti rozkládaly dva krátkodobé velké státy, které byly samy knížectvími, tudíž jmenování vlastních knížat-šlechticů nepřicházelo v úvahu: šlo o Nizozemské knížectví (\"Principauté de Pays-Bas\") pod vládou kurfiřta Maxe Emanuela na území dřívějšího Španělského Nizozemí (1712-1714) a Nizozemské knížectví (\"Vorstendom der Nederlanden\"), přímý předchůdce velkého Nizozemska (1813-1815).\n\nKnížata a vévodové, jako nejvyšší zemská šlechta nebyly obvykle omezeni majetkem a styky jen na malé Nizozemí, resp. jen jeho jižní část. Vedle statků v Německu, Španělsku, Itálii i jinde bývaly takovéto rody mnohdy i součástí tamních stavovských společenství a místní panovníci jim s lény udělovali i tamní tituly. Mnohdy navíc byl takový \"cizí\" panovník totožný s aktuálním vládcem Nizozemí a vládl nad několika státy v personální unii. Vedle titulů v následujícím seznamu, které odrážely svébytnou nizozemskou titulaturu a na Svaté říši římské nezávislou šlechtickou společnost (podobně jako v českých zemích před r. 1627), tak řada rodů dosáhla knížecí a vévodské hodnosti i jinde. Významná zemská knížata z rodů Arenbergů, Ligne, Croÿ nebo Thurn-Taxisů byla knížaty v říši. Z tradičních říšských rodů se naopak rod Salmů stal držitelem některých \"burgundských\" zemských knížectví (vévodství). Některá zemská knížata dosáhla knížecích nebo vévodských hodností v Neapolsku, Španělsku i v povětšinou nepřátelské Francii (rod Croÿ byl jmenován r. 1518 španělskými vévody ze Sorie neapolskými vévody z Archi ve Francii se stal roku 1598 vévody z Crouy, r. 1561 knížaty z Château-Porcien, r. 1773 vévody z Wailly a r. 1816 vévody z Tourzel, Charles, druhý vévoda d´Ursel zdědil r. 1739 ve Francii knížectví Arches-Charleville, princ a vévoda Pierre d´Alcántara Charles z rodu Arenbergů se stal r. 1827 francouzským vévodou z Arenbergu), některé staré nizozemské rody dosáhly knížecí hodnosti pouze v cizině (jedna větev lucemburských hrabat z Lannoy se stala v Neapolsku r. 1526 knížaty ze Sulmony, jiná roku 1840 pruskými knížaty von Rheina-Wolbeck, hrabata z Egmontu se stala v l. 1423-1473 panujícími říšskými vévody z Geldern, i když bez císařského potvrzení a protiprávně). Někdy získaly v Nizozemí statky, které nebyly knížectvími zahraniční knížecí rody (např. ve Spojených provinciích se falcko-sulcbašský kníže a později falcký kurfiřt Karel Teodor stal v l. 1729-1795 markrabětem z Bergenu op Zoom, hrabství Bergh držel v l. 1769-1913 kníže Hohenzollern-Sigmaringen a hrabství Egmont získal rod Pignatelli, neapolští vévodové z Bisaccia, kteří ovšem po Egmontech podědili také knížectví Gavre ve Španělském Nizozemí. Dále např. říšská knížata Löwenstein-Wertheim a následně Stolberg-Gedern držela hrabství Rochefort na pomezí Lucemburska a Lutyšského biskupského knížectví atd.). Některé rody dokázaly při naplňování svých mocenských a prestižních ambicí krátkodobě těžit také z chaotické pohraniční polohy mezi Svatou říší římskou a sílící Francií. Francouzský rod La Tour de Auvergne získal r. 1642 Bouillon, formálně říšské vévodství v jižním sousedství Španělského Nizozemí, kde ale vládl jako leník francouzské Koruny, naopak Henri Robert z rodu říšských hrabat z Marky (\"de la Mark\"), v té době Habsburkům oddaný panující vévoda z Bouillonu, odtrhl r. 1560 od Francie malé území jižně od svého vévodství a prohlásil jej za suverénní Knížectví Sedan., nezávislé na Francii i říši. Zcela výjimečně mohl i některý zahraniční panovník se zájmy v oblasti povýšit místního šlechtice na knížete, aniž by se tento šlechtic stal součástí stavovské obce v mateřské zemi cizího panovníka (roku 1513 povýšil král Jindřich VIII., barona z Ligne na knížete z Mortagne).\n\nBurgundští vévodové z rodu Valois byli prvními zeměpány v Nizozemí, o kterých je známo, že udíleli šlechtické tituly vztažené k \"burgundským zemím\", tedy především k Nizozemí. Nejvyšším relativně běžně udíleným titulem byl titul hraběcí. Přinejmenším v jednom případě byl ale tento zvyk překročen a došlo k udělení titulu knížecího. Případy udílení zemských titulů vévody či markýze nejsou známy. Burgundští vévodové převzali z Francie tamní šlechtický systém, a proto všechny jimi udílené tituly, i knížecí, byly udíleny přísně podle práva prvorozenectví (primogeniturně) a vztahovaly se ke konkrétnímu lénu.\n\nPrvním Habsburkem, který udělil v Nizozemí knížecí titul, byl Maxmilián I. v případě knížete ze Chimay. Učinil tak oficiálně z říšské pravomoci jako římský král, ovšem za života císaře Fridricha III., což se příčilo dobovým zvyklostem. Navíc se říšský knížecí titul (dědičný všem potomkům v mužské linii) vztahoval na nově zřízené nizozemské zemské knížectví bez říšské bezprostřednosti. Navíc se tak stalo řadu let před mírovou smlouvou ze Senlis (23. května 1493), který ukončil burgundskou nástupnickou válku mezi Habsburky a rodem Valois a ztvrdil práva Habsburků na vládu ve většině země. Ze všech těchto důvodů je toto knížecí povýšení nanejvýš sporné.\n\nNesporné knížecí a vévodské tituly (spolu s řadou dalších včetně v zemi do té doby neznámého markýze), začal udělovat Karel I. ihned po svém nástupu na španělský trůn. Tyto tituly byly navíc již výslovně zemské, z titulu burgundského vévody, ačkoli Karel byl také římský císař a tedy mohl udílet i celoříšské tituly, což skutečně občas i v \"Burgundsku\" činil. Burgundsko mělo vlastní šlechtickou obec oddělenou jak od šlechty v říši, tak od šlechty španělské. Karel I. (V.) dodržoval dosud platnou šlechtickou hierarchii a právo, zavedené v zemi po francouzském vzoru. Proto se vůbec nesnažil opětovně do Nizozemí zavádět šlechtické zvyklosti z říše a naopak posiloval místní autonomii ve všech oblastech života, což vyvrcholilo 4. listopadu 1549 vydáním tzv. pragmatické sankce, která zajišťovala nedělitelnost Nizozemí (17 provincií) a navíc jeho širokou autonomii v rámci Svaté říše. Ve šlechtických záležitostech se to projevovalo francouzským systémem titulů, vazbou titulu na zemské léno a primogeniturním děděním těchto titulů i lén. Již Karel I. zakázal svým burgundským poddaným přijmout titul od cizího panovníka bez svolení panovníka vlastního. Filip II. pak toto nařízení ještě zpřísnil tím, že v roce 1595 zakázal svým poddaným se o tyto cizí tituly i jakkoli ucházet a za \"cizího\" panovníka byl v Nizozemí napříště považován dokonce i císař.\nFilip II. byl kvůli nizozemské revoluci ochoten předat vládu v zemi arcivévodovi Albrechtovi Rakouskému a manželu své dcery, infantky Isabely, kteří by tak měli větší naději úspěšně potlačit revoltu stavů na severu, než král ve vzdáleném Španělsku. Samostatné habsburské (jižní) Nizozemí bylo ale jen krátkou epizodou (1599-1621), po které se země znovu vrátila do rukou španělských králů. Habsburský pár totiž, snad pro vysoký věk a příbuzenský poměr, již neměl potomky. Albrecht v zemi šlechtické poměry nijak zásadně nezměnil a pokračoval v dosavadní politice. V roce 1601 se zasadil u bratra Rudolfa o povýšení hraběte Lamorala z Ligne na říšského knížete a sám pak tomuto rodu udělil zemské tituly vázané na rodové državy, které byly pro tento účel povýšeny na knížectví.\nPo obnovení vlády nad Nizozemím ponechaly španělští Habsburkové šlechtický systém francouzského vzoru, který byl v zemi již pevně zakotven. Ustálilo se definitivně pravidlo o nadřazenosti knížecího titulu nad vévodským. S výjimkou dvou případů (Rubempré a Longueval) se knížecí titul vždy vázal na držbu některého statku v zemi, povýšeného výslovně na knížectví. Nových knížat a tedy i knížectví výrazně přibylo, nedošlo ale v žádném případě k takové titulární inflaci knížat a vévodů, jaká byla obvyklá v 18. a 19. století v bourbonském Neapolsku a Sicílii. Navíc situaci právně vyjasnil edikt krále Filipa IV. z 8. května 1664, podle kterého muselo zemské panství přinášet roční výnos přinejmenším 24 000 guldenů, aby mohlo být povýšeno na knížectví. Je zajímavé, že ačkoli byl titul vévody oficiálně nižší než titul knížecí, až do roku 1700 zřídili španělští Habsburkové v zemi jen dvě vévodství a udělili k nim jen dva vévodské tituly (Aarschot a Havré), z nichž první byl udělen ještě Karlem I.\n\nV Rakouském Nizozemí nebyl již knížecí titul tak pevně svázán s držbou nějakého zemského knížectví. Dosavadní hierarchie titulů v nejvyšších stupních byla obrácena a vévoda byl napříště nadřazen titulu knížete. Nadále se ale dělaly rozdíly mezi knížaty nizozemskými a říšskými. Říšský kníže, obzvláště pak panující, byl nizozemskému vévodovy nadřazen nadále. V rámci habsburské monarchie tvořila šlechtická společnost Rakouského Nizozemí uzavřenou skupinu, jejíž tituly a pocty ani hodnosti nebyly automaticky přijímány v habsburských dědičných zemích. Totéž ovšem platilo také naopak.\nV Republice spojených provincií šlechta oficiálně neexistovala a šlechtické rody tvořily pouze jakési soukromoprávní spolky v jednotlivých provinciích. Nové šlechtické tituly tam ovšem poměrně často udělovali římští císaři, a to i po té, co se země vestfálským mírem od říše odtrhla. Z dob Holandského království pocházelo jen málo nových hraběcích a baronských, případně jen šlechtických rodů, knížata a vévodové žádní. Francouzské císařství, ovládající jižní část země nejmenovalo žádná knížata nebo vévody z řad jižních Nizozemců, resp. Belgičanů. Nizozemské knížectví (1813-1815) a království (od r. 1815) tak jednak zdědilo poněkud nesourodou šlechtickou společnost \"severu\" a \"jihu\", jednak muselo po právní stránce vlastní šlechtu teprve \"vytvořit\". V prvních létech nového království tak docházelo především k panovnickým konfirmacím (potvrzením) knížecích a vévodských titulů nárokovaných z dřívějších dob na různém základě. Všechny knížecí rody měly svou majetkovou základnu, tak jako v předchozích obdobích, na dříve habsburském jihu státu. V Nizozemí byl opět obrácen poměr titulů knížete a vévody, kdy kníže se stal opět nejvyšší šlechtickou hodností v zemi. Šlechtické tituly, které byly z části primogeniturně dědičné a zčásti je dědily všichni potomci, byly konfirmovány bez úprav, takže tento titulární dualismus přetrval v zemích Beneluxu až do současnosti. Pořadí titulů bylo a je od nejvyššího k nejnižšímu: kníže (\"Prins\"), vévoda (\"Hertog\"), markýz (\"Markies\"), hrabě (\"Graaf\"), purkrabí (\"Burggraaf\", ve francouzštině vikomt: \"vicomté\"), baron (\"Baron\"), rytíř (\"Ridder\") a šlechtic bez titulu (\"van\" a čestný predikát \"Jonkheer\"). Královské rozhodnutí (\"Koninklijk Besluit\") z 13. února 1815 stanovovalo čestná oslovení a predikáty pro jednotlivé šlechtické stupně. Knížata a vévodové měli být napříště zváni Vysoce urozenými (\"Hoog geboren\"), ovšem s tou výhradou, že mají-li některé knížecí či vévodské rody nárok na vyšší čestný predikát (týkalo se v první řadě mediatizovaných, tedy dříve panujících říšských knížecích rodů a jejich práva být oslovováni Jasnost), má jim být takový predikát automaticky uznán i bez výslovného potvrzení a s povolením překládat jej do státních jazyků: nizozemštiny a francouzštiny.\n\nV Belgii byly v principu všechny šlechtické tituly udělené či potvrzené v Nizozemí před vyhlášením belgické nezávislosti platné bez dalšího výslovného potvrzení. Výjimečně byl nějaký takový titul výslovně zamítnut královským výnosem. Totéž se týkalo i čestných oslovení, kde byl v zásadě přijat výnos z 13. února 1815. V Belgii oficiálně neexistuje vévodská hodnost mimo královskou rodinu (korunní princ bývá vévodou brabantským). Vévodský titul, nikoli hodnost, tu byla až roku 1993 přiznána hlavě rodu Arenbergů, ovšem jen jako historická připomínka. Belgická ústava navíc neumožňuje udělit knížecí titul (ale ani např. titul markýze) nikomu, kdo jej nezískal v některé monarchie ještě před vznikem nezávislé Belgie roku 1830. Tituly tak zde nejsou nikdy nově udělovány, ale jen potvrzovány (s výjimkou případu morganatické královské princezny-manželky v roce 1941, což byl však zcela specifický případ). Mimořádným privilegiem pro současné belgické knížecí rody je členství v panovnické tajné radě, tzv. Modrém salonu (\"Salon Bleu\"). Členství v této prestižní radě v současnosti (2017) náleží hlavám pouhých osmi knížecích rodů, resp. hlavám jejich v Belgii usedlých rodových větví: Arenberg, Croÿ, Looz-Corswarem, Lobkowicz, Ligne, Ursel, Merode a Riquet de Caraman.\n\n"}
{"id": "1324530", "url": "https://cs.wikipedia.org/wiki?curid=1324530", "title": "Giuseppe Dessì", "text": "Giuseppe Dessì\n\nGiuseppe Dessì (7. srpna 1909 Villacidro – 6. července 1977 Řím) byl sardinský prozaik a dramatik. Vystudoval na Univerzitě v Pise. Ve své románové a povídkové tvorbě zobrazuje především život na rodné Sardinii.\n\n\n"}
{"id": "1324532", "url": "https://cs.wikipedia.org/wiki?curid=1324532", "title": "Mistrovství Evropy v krasobruslení 2018", "text": "Mistrovství Evropy v krasobruslení 2018\n\nMistrovství Evropy v krasobruslení 2018 byl 110. ročník soutěže evropských krasobruslařů organizovaný Mezinárodní bruslařskou unií (ISU) pro sezónu 2017-18. Odehrával se v lednu 2018 v Moskvě. Soutěže probíhaly ve čtyřech kategoriích – muži, ženy, sportovní dvojice a taneční páry.\n"}
{"id": "1324533", "url": "https://cs.wikipedia.org/wiki?curid=1324533", "title": "Clarence Town", "text": "Clarence Town\n\nClarence Town je hlavní město ostrova Long Island, který je součástí souostroví Bahamy. V roce 2010 zde žilo 86 obyvatel. Město má dva kostely, které navrhl John Hawes v letech 1910 a 1939. První kostel je anglikánský, zasvěcený sv. Pavlovi, druhý kostel svatého Petra a Pavla je římskokatolický. Nedaleko města se nachází letiště Deadman's Cay Airport.\n\n"}
{"id": "1324534", "url": "https://cs.wikipedia.org/wiki?curid=1324534", "title": "Skupina Julius Šuman", "text": "Skupina Julius Šuman\n\nSkupina Julius Šuman je anonymní twitterový účet @skupinasuman (od července 2017 záložní účet @skupina_suman), ‏na kterém byly zveřejněny údajné informace (nahrávky, dokumenty, analýzy a hrací karty) v souvislosti s kauzami Andreje Babiše. Identitu skupiny se pokoušeli zjistit novináři Janek Kroupa, Jiří Kubík, Sabina Slonková a Jaroslav Spurný. Případ řešila policie a údajně i české tajné služby. Babiš podal v říjnu 2017 na anonymního provozovatele účtu trestní oznámení.\n\nJméno skupina zvolila podle skutečné osoby Júliuse Šumana, příslušníka komunistické tajné policie (StB), který měl s Babišem v roce 1982 podepsat vázací akt, který však před soudem v roce 2014 dosvědčil, že naverbování agenta s krycím jménem Bureš se neuskutečnilo.\n\nKdo za anonymním účtem stojí, zatím není známo. Sám Andrej Babiš spekuloval, že by za účtem mohli stát novináři Sabina Slonková, Jiří Kubík, ministr Milan Chovanec, nebo jeho političtí oponenti. Spekulovalo se také o Ivanu Langerovi. \n\nRedaktor týdeníku \"Respekt\" Jaroslav Spurný 9. října 2017 uvedl, že již zná identitu zakladatele twitterového účtu s názvem „skupina Šuman“. Oznámil svůj úmysl, že výsledky zveřejní v příštím vydání \"Respektu\", což by tehdy bylo těsně před sněmovními volbami. Jelikož skupina značným způsobem ovlivňovala politickou scénu, nadále se spekulovalo o její identitě. Slonková i Spurný vyjádřili domněnku, že se jedná o dva různé účty, které jsou ovládány několika osobami. Celou skupinu by podle nich měli spojovat dva klíčoví lidé. S prvním účtem měl být spojený údajný Jan Z – zručný hacker v kontaktu s novinářem Markem Přibilem, který byl do 3. května 2017 redaktorem deníku Mladá fronta Dnes. Oba novináři se také domnívali, že skupinu financují lidé, kteří Babiše znají a jde jim o jejich podnikatelské zájmy.\n\nPodle Spurného nepůsobili lidé působící ve skupině Šuman příliš přesvědčivě a účet dle něj byl jasnou konspirativní záležitostí. Vydání článku v týdeníku \"Respekt\" bylo nicméně opět odloženo s odůvodněním, že jeho pracovníci zjistili ještě další skutečnosti a nechtěli publikovat text, který by zasáhl do předvolební debaty. Ještě k datu 11. prosince 2017 ale ohlášený článek stále nevyšel.\n\nV květnu 2018 vyšlo najevo, že twitterový účet SkupinaSuman založil hacker Jan Zástřešek, ten byl údajně v minulosti najímán zahraničními klienty i rozvědkou ÚZSI. Tu podezříval z pořízení nahrávek i Andrej Babiš. Zástřešek tvrdí, že ztratil kontrolu nad účtem asi na půl roku, právě v době, kdy byly zveřejňovány nahrávky hovorů mezi Babišem a Přibilem. Zástřešek hovořil o jakémsi „soukolí\" a „Šumanech\", kteří dokumenty zveřejňovali. Marek Přibil prý v říjnu 2017 účet koupil za desítky tisíc Kč, s penězi mu měl pomoci Stanislav Hájek (bývalý policejní důstojník a specialista na odposlechy). Podle Zástřeška mu však byl účet přenechán zdarma. Přibil účet ovládal zhruba dva týdny. Účet se poté přejmenoval na VseznalekZHradu a ovládá ho Zástřešek, před prezidentskými volbami sliboval například přístup ke zdravotní kartě prezidenta Miloše Zemana, nic ale nakonec zveřejněno nebylo.\n\nZároveň s tímto účtem fungoval také náhradní účet s adresou Skupina_Suman, kde byly také zveřejněny dokumenty proti Babišovi. U účtu se píše „Toto je záložní profil. Náš originální profil byl opět ukraden. Vadíme mu fest a nebudeme se přetahovat. Tady dokončíme naši práci.“ Poslední tweet byl tímto účtem zveřejněn 8. října 2017. Podle Spurného už Šumanův účet nejspíš nikdy neožije, jelikož po volbách už není důvod.\n\nO jednotlivých nahrávkách není přesně známo, kde a kdy vznikly. Sám Andrej Babiš je označuje za nelegální odposlechy, provokaci novináře, který na nich s ním mluví, a považuje je za cílenou likvidaci své osoby. Obvinil z tohoto odposlechu tajnou službu a Ministerstvo vnitra. To obvinění odmítlo.\n\n\n\nSkupina Šuman uvolnila na Twitteru postupně komentovanou sadu 32 obrázků karet s lidmi z okolí Andreje Babiše. V červenci 2017 vydalo Echo24 hratelný balíček karet pod názvem \"Babišův mariáš – Andrejovi kluci\".\n\n\n"}
{"id": "1324535", "url": "https://cs.wikipedia.org/wiki?curid=1324535", "title": "Přehled kulturních pořadů v Praze", "text": "Přehled kulturních pořadů v Praze\n\nPřehled kulturních pořadů v Praze je pražský měsíčník, který je jedním z nejstarších kontinuálně vycházejících časopisů v České republice.\n\nPřehled kulturních pořadů v Praze začal vydávat v roce 1953 Městský dům osvěty ÚNV hl. m. Prahy. Od roku 1958 bylo vydávání převedeno pod tehdy nově zřízenou Pražskou informační službu (dnes Prague City Tourism). Od roku 2014 vydává tento měsíčník pod názvem Pražský přehled kulturních pořadů vydavatelství KAM po Česku, zaměřené na periodika v kultuře a cestovním ruchu. \nPražský přehled kulturních pořadů prezentuje programovou nabídku pražských divadel, výstav, koncertů, akcí městských částí a kulturních domů. Kromě tematických rubrik ve formě kalendáře nadcházejících akcí obsahuje také upoutávky na kulturní pořady v Praze i jiných místech, rozhovory s osobnostmi kulturního života, kalendárium kulturních výročí a další materiály.\n\n"}
{"id": "1324541", "url": "https://cs.wikipedia.org/wiki?curid=1324541", "title": "Bodo Ramelow", "text": "Bodo Ramelow\n\nBodo Ramelow (* 16. únor 1956, Osterholz-Scharmbeck) je německý levicový politik, zastávající od roku 2014 za stranu postkomunistické levice (Die Linke) úřad ministerského předsedy Svobodného státu Durynsko.\n\nBodo Ramelow se narodil v Dolním Sasku; vystudoval střední odbornou školu (FOS) v Marburgu. V roce 1999 vstoupil sice do německé Strany demokratického socialismu (PDS), avšak nikdy nebyl členem Sjednocené socialistické strany Německa (SED).\n\nV roce 2014 se stal po uzavření koalice Zelených, Sociálnědemokratické strany s postkomunistickou levicí vůbec prvním postkomunistickým ministerským předsedou po pádu Železné opony v Německu. \n\nBodo Ramelow je od roku 2006 ženatý s Germanou Alberti vom Hofe, naturalizovanou Němkou italského původu. Vyznáním je věřící protestant.\n\n\n"}
{"id": "1324547", "url": "https://cs.wikipedia.org/wiki?curid=1324547", "title": "Josef Škarka (fotbalista)", "text": "Josef Škarka (fotbalista)\n\nJosef Škarka (* 3. prosince 1938 Michálkovice) je bývalý český fotbalový záložník.\n\nV československé lize hrál za Spartak KPS Brno při jeho jediné historické účasti mezi elitou, vstřelil jednu prvoligovou branku (viz přehled).\nV evropských pohárech odehrál jeden zápas ve Veletržním poháru (předchůdce Poháru UEFA) v ročníku 1961/62, aniž by skóroval. Utkání s výběrem Lipska (Leipzig XI), které se hrálo 27. září 1961 v Brně na královopolském stadionu, skončilo nerozhodně 2:2.\n\n"}
{"id": "1324550", "url": "https://cs.wikipedia.org/wiki?curid=1324550", "title": "Flintstoneovi", "text": "Flintstoneovi\n\nFlintstoneovi (též Flintstouni, v anglickém originále The Flintstones) je americký animovaný televizní sitcom. Produkován byl společností Hanna-Barbera a premiérově byl vysílán v letech 1960–1966 na stanici ABC. Celkem vzniklo 166 dílů v šesti řadách.\n\nFlintstoneovi žijí v době kamenné ve městě Bedrock. Jejich svět se podobá světu 20. století, jedná se však o fantastickou verzi dávné minulosti s dinosaury, šavlozubými kočkami a mamuty, kteří společně žijí s pralidmi. Ti, podobně jako běžní lidé poloviny 20. století, poslouchají hudbu, žijí v patrových domech a navštěvují restaurace. Jejich technologie jsou však zcela vyrobeny z předindustriálních materiálů a jsou poháněny zvířaty. Například automobily jsou z kamene, dřeva a zvířecích kůží a jsou poháněny nohama cestujících.\n\n"}
{"id": "1324553", "url": "https://cs.wikipedia.org/wiki?curid=1324553", "title": "Josef Sobotka (fotbalista)", "text": "Josef Sobotka (fotbalista)\n\nJosef Sobotka (* 10. ledna 1936 Moravský Krumlov) je bývalý český fotbalový obránce a hokejový útočník\n\nV československé lize hrál za Spartak KPS Brno při jeho jediné historické účasti mezi elitou (viz přehled).\nV evropských pohárech odehrál oba zápasy „Královopolské“ ve Veletržním poháru (předchůdce Poháru UEFA) v ročníku 1961/62. Proti výběru Lipska (Leipzig XI) nastoupil jak v brněnském utkání na královopolském stadionu (nerozhodně 2:2, 27. září 1961), tak v lipské odvetě na Zentralstadionu (prohra 1:4, 4. října 1961).\n\n"}
{"id": "1324556", "url": "https://cs.wikipedia.org/wiki?curid=1324556", "title": "Smíchov City", "text": "Smíchov City\n\nSmíchov City je plánovaná čtvrť na místě bývalého nákladového nádraží na Smíchově v Praze. Bude zahrnovat kanceláře a byty. Investorem je firma Sekyra Group. Výstavba vyjde více než na 10 miliard korun, výstavba první etapy by měla proběhnout na přelomu let 2019 a 2020.\n\nArchitektonické a urbanistické řešení má na starosti ateliér Kuba & Pilař architekti, spolupracují zde také \"Haascookzemmrich STUDIO 2050\", \"Chalupa architekti\" + \"A.L.T. Architekti\", \"Lábus – AA – Architektonický ateliér\", \"D3A\" a \"Projektil architekti\".\n\nČtvrť se bude rozkládat na 200 000 m², bude ji obývat přibližně 3 300 obyvatel a vznikne zde 9 000 pracovních míst. Projekt se skládá ze dvou etap. \n\nPrvní je především rezidenční poblíž nádraží Na Knížecí, která zabírá 35 000 m² a budou do ni investovány 3 miliardy korun. Výstavba bude zahájena na přelomu let 2019 a 2020. Nejdříve budou vystaveny tři domovní bloky – jeden administrativní, dva bytové. K dokončení by mělo dojít do roku 2022 či 2023.\n\nDruhou etapou je jižní část projektu. Její součástí bude nové sídlo České spořitelny, ve kterém bude pracovat 3500 lidí. Postavena zde bude také nová základní škola ZŠ Smíchov City. Dále dojde k rekonstrukci nádraží Smíchov, kam by měl být přesunuto autobusové nádraží Na Knížecí.\n\nNa druhou fázi developer zatím nemá stavební povolení, to by měl získat do přibližně roku 2023. Výstavba by měla začít v roce 2024 či 2025. Očekávané náklady jsou 7,5 miliard korun.\n\n\n"}
{"id": "1324557", "url": "https://cs.wikipedia.org/wiki?curid=1324557", "title": "Lieskovec (okres Humenné)", "text": "Lieskovec (okres Humenné)\n\nLieskovec je obec na Slovensku v okrese Humenné v Prešovském kraji ležící na úpatí Ondavské vrchoviny.\nPrvní písemná zmínka pochází z roku 1430. Nachází se zde římskokatolický kostel Nejsvětějšího těla Páně.\n\n"}
{"id": "1324558", "url": "https://cs.wikipedia.org/wiki?curid=1324558", "title": "Gustav Kalivoda", "text": "Gustav Kalivoda\n\nGustav Kalivoda (* 23. dubna 1920 Brno) byl český fotbalista, který nastupoval jako obránce nebo středopolař.\n\nV československé lize hrál za SK Židenice a AFK Bohemia, vstřelil jednu prvoligovou branku.\n\n"}
{"id": "1324559", "url": "https://cs.wikipedia.org/wiki?curid=1324559", "title": "Václav Neumann (fotbalista)", "text": "Václav Neumann (fotbalista)\n\nVáclav Neumann (18. října 1915 Divišov – ?), uváděný též jako Václav Neuman, byl český fotbalový útočník.\n\nV československé lize hrál za SK Židenice, aniž by skóroval. V nižších soutěžích nastupoval za SK Nusle, AFK Bohemia a kariéru uzavřel v Roudnici nad Labem (1949–1959).\n\n"}
{"id": "1324563", "url": "https://cs.wikipedia.org/wiki?curid=1324563", "title": "Hamdog", "text": "Hamdog\n\nHamdog je jídlo rychlého občerstvení původem z Austrálie (ze západní Austrálie). Skládá se z rozkrojené housky (podobně jako u hamburgeru), která má ovšem speciální tvar, dále z plátku mletého masa rozděleného na dvě části. V mezeře mezi dvěma částmi mletého masa je umístěn párek. Často se přidávají i další ingredience, jako jsou kyselé okurky, sýr, omáčky, rajče, salát nebo cibule. Hamdog je vlastně kombinací hamburgeru a hot dogu, podle toho se též odvíjí jeho název.\n\nHamdog vymyslel Australan Mark Anthony Murray v únoru 2004. V roce 2009 získal na hamdog i americký patent.\n\nJinou verzi hamdogu vymyslel roku 2005 Chandler Goff, majitel baru v Decaturu v Georgii, USA. Skládal se z hot dogu v hamburgeru se slaninou, sýrem a cibulí, podáváno s francouzskými hranolky. Začal ho prodávat roku 2006 na festivalu \"Indiana State Fair\".\n\n"}
{"id": "1324572", "url": "https://cs.wikipedia.org/wiki?curid=1324572", "title": "Hotel Gellért", "text": "Hotel Gellért\n\nDanubius Hotel Gellért () je luxusní hotel nacházející se na úpatí Gellértovy hory v jedenáctém obvodu maďarského hlavního města Budapešti, zvaném Újbuda. Nedaleko hotelu vede přes Dunaj most Szabadság híd. Budova je postavena v secesním stylu a vyzdobena keramickými obklady od firmy Zsolnay a vitrážemi Bozó Stanisitse s motivy z maďarské mytologie. Projektovali ji architekti Ármin Hegedűs, Arthur Sebestyén a Isidor Sterk, stavba byla zahájena v roce 1912, protáhla se kvůli první světové válce a hotel byl otevřen v září 1918. Byl pojmenován podle svatého Gerarda Sagreda, patrona Budapešti. Za druhé světové války byl poškozen bombardováním, rekonstrukce trvala do roku 1962. Od roku 1981 patří společnosti Danubius Hotels Group (původně státní, od roku 1991 privatizované).\n\nHotel má 234 pokojů, patří k němu termální lázně \"Gellért fürdő\" s třemi venkovními a deseti krytými bazény, vířivkou a saunou. Voda je teplá 35–40 °C a obsahuje vápník, sodík, sírany a fluoridy, lázně jsou indikovány především při chorobách pohybového ústrojí. Vyhlášená je i hotelová restaurace, kterou vedl Károly Gundel.\n\nV hotelu se natáčely filmy \"Šachový turnaj\" a \"Akumulátor 1\". Každoročně se zde koná slavnostní předávání literární ceny Balassi Bálint-emlékkard. \n\n"}
{"id": "1324573", "url": "https://cs.wikipedia.org/wiki?curid=1324573", "title": "Kostel Svaté Trojice (Rachowice)", "text": "Kostel Svaté Trojice (Rachowice)\n\nKostel Svaté Trojice (polsky: \"Kościół św. Trójcy\") je pozdně gotický katolický kostel ve vesnici Rachowice, Slezské vojvodství a náleží do děkanátu Pławniowice diecéze gliwické, je farním kostelem farnosti Svaté Trojice.\n\nDřevěný kostel je v seznamu kulturních památek Polska pod číslem A/357/60 z 10. 3. 1960 a je součástí Stezky dřevěné architektury v Slezském vojvodství v gliwickém okruhu.\n\nZmínka o vesnici Rachowice pochází z roku 1305. V písemných pramenech z roku 1447 je uváděna farnost v Rachowicích. Zděné kněžiště pochází z přelomu 15. a 16. století. Současná dřevěná loď byla postavena v období 1667–1668 a bylo provedeno zaklenutí kněžiště. Loď měla malý sanktusník. V letech 1679–1678 byla k lodi ze západní strany přistavěna dřevěná věž (zvonice). V roce 1705 věž byla zničena požárem. Nová věž byla postavena v letech 1780–1790. V roce 1885 byla k věži přistavěna otevřena předsíň.\n\nKostel byl opravován v roce 1856 (boční oltáře), 1866 (výmalba kostela), běžné opravy a konzervátorské práce – 1902 (doplnění vybavení), 1938, 1945–1957 (válečná poškození) a 1998–2012 (renovace oltářů, oprava střechy).\n\nJednolodní orientovaná stavba. Loď je dřevěná roubené konstrukce na kamenné podezdívce obtočená otevřenými sobotami. Gotické trojboké kněžiště s pětibokou sakristií na jižní straně je zděno z cihel, jsou omítnuté. Kněžiště podepřeno opěráky. Střecha je sedlová krytá šindelem, věž má jehlanovou šindelovou střechu. Nad kněžištěm je osmiboký sanktusník, který je zakončený šindelovou kopulí. Na vnitřní stěně kněžiště se nachází litinová náhrobní deska Františka Imieli (desku odlila huť v Gliwicích). Dřevěná věž je štenýřové (sloupové) konstrukce, přimyká se k lodi ze západní strany. Podvěžím vede vchod do lodi. Na věži jsou tři zvony, které byly ulity po druhé světové válce ve zvonařské dílně Felczyńských v Přemyšli, náhradou za rekvírované.\n\nGotické kněžiště (15./16. století) je vyzděné z cihel, je užší a oddělené vítězným obloukem s půlkruhovým zakončením. V kněžišti a sakristii je valená klenba s lunetami, v lodi je strop plochý. Hudební kůr je podepřen dema dřevěnými sloupy.\n\nInteriér je převážně barokní. Hlavní barokní oltář pochází z období před rokem 1679, s obrazem Svaté Trojice, pravděpodobně z 17. století. Za oltářem se nachází adnotace (poznámka) o požáru v roce 1705. Boční oltáře jsou pozdně barokní. Na evangelijní straně se nachází v bočním oltáři obraz Piety z 18. století. Na epištolní straně v bočním oltáři je svatý Antonín z Padovy. Řečniště kazatelny pochází z 17. století, noha a baldachýn je z 19. století. Nové varhany byly vyrobeny v letech 2008–2009, vzorem byly původní varhany z 19. století se zachováním původního prospektu ze 17. století. Projekt oprav varhan vypracoval profesor Julian Gembalski, výrobu varhan provedl varhanář Henryk Hober z Olesna.\n\nKostel se nachází na hřbitově. Z původního oplocení se zachovala branka se šindelovou stříškou. U branky se nachází památník padlých v obou světových válkách. V blízkosti sakristie se nacházejí Boží muka z roku 1830 a socha svatého Jana Křtitele.\n"}
{"id": "1324574", "url": "https://cs.wikipedia.org/wiki?curid=1324574", "title": "San Diego Gulls (1990–1995)", "text": "San Diego Gulls (1990–1995)\n\nSan Diego Gulls byl profesionální americký klub ledního hokeje, který sídlil v kalifornském městě San Diego. V letech 1990–1995 působil v profesionální soutěži International Hockey League. Gulls ve své poslední sezóně v IHL skončily v osmifinále play-off. Své domácí zápasy odehrával v hale San Diego Sports Arena s kapacitou 12 920 diváků. Klubové barvy byly černá, červená a bílá.\n\nKlub hrál v soutěži pět sezon, poté byl nahrazen klubem Los Angeles Ice Dogs.\n\nSan Diego Gulls byl založen v roce 1990, která vstoupil do soutěže International Hockey League. Před vstupem do ročníku 1992/93 se stal farmou New York Rangers. Mezi jejich největší úspěch byl v ročníku 1992/93, ve kterém obsadili v základní části první místo a vyhráli Fred A. Huber Trophy V playoff dokráčeli až do finále, nestačili pouze na tým Fort Wayne Komets, ktrému podlehli 4-0 na zápasy.\n\nV roce 1993 se stal farmu hlavního týmu z NHL Mighty Ducks of Anaheim z národní hokejové ligy. V následujících dvou sezónách postoupili do playoff, ale vypadli v prvním nebo ve druhém kole. V létě roku 1995 byla ukončena spolupráce mezi Might Ducks, to vedlo k přestěhování do Los Angeles, Kalifornie. Nový tým pojmenovaný Los Angeles Ice Dogs nadále pokračoval v působení IHL.\n\n\n\nZdroj: \n\nZdroj: \n\n"}
{"id": "1324575", "url": "https://cs.wikipedia.org/wiki?curid=1324575", "title": "Miroslav Vaněk (fotbalista Židenic)", "text": "Miroslav Vaněk (fotbalista Židenic)\n\nMiroslav Vaněk (* 18. června 1922 Brno) je bývalý český fotbalista, který nastupoval nejčastěji ve středu pole.\n\nKrálovopolský odchovanec hrál v československé lize za SK Židenice, aniž by skóroval. Jeho specialitou byly dlouhé auty, které směřovaly až do malého vápna a dělaly obranám soupeřů velké starosti.\n\nByl členem slavného dorostu SK Židenice z konce 30. let 20. století. Dalších šest jeho tehdejších spoluhráčů si v dresu židenického A-mužstva zahrálo I. ligu (brankář Kosta, záložníci Res a Zapletal, útočníci Červený, Klimeš a Krejčíř).\n\n"}
{"id": "1324576", "url": "https://cs.wikipedia.org/wiki?curid=1324576", "title": "Třída Grimsby", "text": "Třída Grimsby\n\nTřída Grimsby byla lodní třída britských šalup z období druhé světové války. Celkem bylo postaveno 13 jednotek této třídy. Za druhé světové války je provozovala královská námořnictva Spojeného království, Austrálie a Indie. Ve válce byly čtyři potopeny. Šalupa \"Wellington\" se dochovala dodnes.\n\nV letech 1933–1940 bylo postaveno celkem 13 jednotek této třídy. Pro britské námořnictvo bylo postaveno osm šalup, další čtyři pro australské královské námořnictvo a jedna pro indické královské námořnictvo. Šalupy převzaly trup a pohonný systém předcházející třídy \"Shoreham\", byly však primárně určeny pro doprovod konvojů. Oproti svým předchůdcům nesly silnější výzbroj, ale naopak žádné minolovné vybavení. První šestice nesla jednoúčelové 120mm kanóny, přičemž další dvě dostaly dvouúčelové 102mm kanóny. Čtyři plavidla postavená pro Austrálii byla mírně větší, přičemž druhý pár byl díky zesílenému pohonu mírně rychlejší. Poslední třináctá jednotka pro Indii byla opět mírně zvětšenou verzí třídy \"Grimsby\".\n\nJednotky třídy \"Grimsby\":\n\nZákladní výzbroj představovaly dva 120mm kanóny, čtyři 47mm kanóny, dále dva vrhače a jedna skluzavka pro celkem 15 hlubinných\npum. Pohonný systém o výkonu 2000 hp tvořily dva tříbubnové kotle Admiralty a dvě parní turbíny Parsons, pohánějící dva lodní šrouby. Nejvyšší rychlost dosahovala 16,5 uzlu. Dosah byl 5350 námořních mil při rychlosti 15 uzlů.\n\nBěhem války byla výzbroj různě modifikována a zesilována. Častá byla instalace dvouúčelových 102mm kanónů, salvových vrhačů Hedgehog a zvětšení počtu nesených hlubinných pum. Například šalupa \"Fleetwood\" tak roku 1946 nesla čtyři 102mm kanóny, šest 20mm kanónů Oerlikon, jeden Hedgehog a dále čtyři vrhače a dvě skluzavky pro celkem 90 hlubinných pum.\n\nPlavidlo bylo upraveno pro službu v tropech. Mělo prodloužený trup a kvůli zlepšení stability též mírně rozšířený trup. Na počátku 40. let byla výzbroj posílena o 12,7mm čtyřkulomet Vickers.\n\nTřída byla velmi intenzivně nasazena ve druhé světové válce. Čtyři plavidla byla ve válce potopena.\n"}
{"id": "1324577", "url": "https://cs.wikipedia.org/wiki?curid=1324577", "title": "Třída Shoreham", "text": "Třída Shoreham\n\nTřída Shoreham byla lodní třída britských šalup z období druhé světové války. Celkem bylo postaveno osm jednotek této třídy. Za druhé světové války byla jedna potopena.\n\nStejně jako předcházející třída \"Hastings\" byla tato třída další evolucí meziválečných šalup třída \"Bridgewater\". Lišila se především delším trupem a instalací jednoho děla na dvouúčelové lafetě, takže mohlo být použito i proti letadlům. V letech 1929–1933 bylo postaveno celkem osm jednotek této třídy.\n\nJednotky třídy \"Shoreham\":\nVýzbroj tvořily dva 102mm kanóny, čtyři 47mm kanóny a 15 hlubinných pum, svrhávaných ze skluzavky na zádi. Nesla také minolovné vybavení. Pohonný systém měl výkon 2000 hp. Tvořily jej dva tříbubnové kotle Admiralty a dvě parní turbíny Parsons, pohánějící dva lodní šrouby. Nejvyšší rychlost dosahovala 16,5 uzlu.\n\nBěhem služby byla plavidla dále upravována. Ve 30. letech výzbroj posílil 12,7mm čtyřkulomet Vickers. Roku 1939 byly odstraněny dva 47mm kanóny, přičemž protiponorkovou výzbroj posílily dva vrhače hlubinných pum. Jejich zásoba byla zvětšena na 40 kusů. Na počátku války byl i druhý 102mm kanón upraven pro střelbu na vzdušné cíle. V dalším průběhu války byla dále posilována protiletadlová a protiponorková výzbroj. Kulomety a zbylé 47mm kanóny nahradily 20mm kanóny Oerlikon (pouze \"Shoreham\" nesl také jeden 40mm kanón Bofors). Všechna plavidla dostala další dva vrhače a jednu skluzavku hlubinných pum (celkem tedy 4+2), kterých bylo neseno až 90 kusů. Šalupa \"Fowey\" navíc dostala salvový vrhač Hedgehog.\n\nTřída byla velmi intenzivně nasazena ve druhé světové válce. Jedna šalupa byla ve válce potopena. Ostatní byly později vyřazeny.\n\n"}
{"id": "1324578", "url": "https://cs.wikipedia.org/wiki?curid=1324578", "title": "Pomník T. G. Masaryka (Most)", "text": "Pomník T. G. Masaryka (Most)\n\nPomník Tomáše Garrigue Masaryka se nachází poblíž magistrátu v Mostě, v těsném sousedství hotelu Cascade a městského divadla. \n\nDne 27. listopadu 1933 rozhodli představitelé města Most vybudovat pomník Tomáše Garrigue Masaryka. Ustanovený \"Výbor pro postavení pomníku T. G. Masaryka v Mostě\" vyzval k přípravným krokům jak místní Sudetské Němce tak i zástupce židovské obce. Bylo osloveno mnoho místních spolků, obcí, ústavů a závodů. Sešlo se také mnoho darů. Bylo pořádáno mnoho různých akcí ve prospěch postavení pomníku. Za tři měsíce se sešlo tolik finančních prostředků, že byla stavba pomníku finančně téměř zabezpečena. Tvorba pomníku byla zadána sochaři Josefu Fojtíkovi, návrh na podstavec vytvořil architekt H. Mayer z Mostu a vlastní sochu odlila firma \"Barták\" v Praze. Výroba podstavce byla zadána firmě \"Burghart\" z Mostu. Pomník byl slavnostně odhalen dne 28. října 1935 (sešlo se třicet tisíc lidí) a předán tak poprvé veřejnosti. O tři roky později byl dne 27. října 1938 pomník Němci odstraněn a v březnu roku 1940 byla socha roztavena. Po skončení druhé světové války byla podle původního modelu sochaře Josefa Fojtíka odlita nová socha. Její slavnostní odhalení proběhlo v neděli 29. září roku 1946 s mnohem menší publicitou než v roce 1935. V roce 1953 bylo rozhodnuto o likvidaci i této sochy. Její odstranění proběhlo o dva roky později, v roce 1955, kdy putovala do muzea, kde byla uskladněna až do roku 1978. Tehdy byla socha odvezena do Meziboří, kde byla rozřezána na malé kousky. Kov takto získaný se měl použít na památník osvobození, ale tento materiál se ukázal jako nevhodný. Bedny s rozřezanými malými kousky sochy byly převezeny a ukryty v nápravném zařízení v Bělušicích, kde byly po listopadu 1989 objeveny. Následovaly dva neúspěšné pokusy o restauraci sochy, první pokus byl ještě v prosinci 1989, druhý v březnu roku 1992.\n\nU zrodu myšlenky na obnovu památníku stáli Jaroslav Šindelář mladší, architekt Jan Beran, František Ryba a Václav Valný. Ve veřejné sbírce, která se uskutečnila od konce února 2012 do konce roku 2013, bylo vybráno 837 tisíc Kč, zbytek finančních prostředků poskytlo ze svého rozpočtu město Most. Bronzový pomník T. G. Masaryka byla zrekonstruován celkovým nákladem 1,86 milionu Kč. Podle fragmentů původní sochy zrekonstruovali třímetrovou bronzovou sochu Jaroslav Šindelář mladší a jeho bratranec Ondřej Šindelář. Fragmenty původní sochy dostali v květnu 2012 a na rekonstrukci pracovali až do listopadu 2013, kdy byl jejich sádrový model převezen do slévárny \"Ještědský bronz\" v Mníšku u Liberce. Ve středu 23. září 2014 byla socha slavnostně potřetí odhalena na místě poblíž magistrátu, v těsném sousedství hotelu Cascade a městského divadla.\n\nZrestaurovaná socha T. G. Masaryka není dokonalou replikou. Byla sestavena z 250 mnohdy poničených fragmentů. Při restaurování se vycházelo z fotografické dokumentace a snahou bylo přiblížit se co nejvěrohodněji k původnímu dílu. Restaurátorské práce zahrnovaly shromáždění archivních fotografií původního díla. Zde velkou měrou pomohli i občané města Most. Odlitek hlavy sochy TGM od sochaře Josefa Fojtíka byl nalezen ve vlastnictví rakovnické pobočky České spořitelny. Jednotlivé fragmenty sochy byly postupně očištěny od oxidů, nečistot a byla identifikována jejich pozice. Největší komplikací bylo zjištění, že socha nebyla jen rozřezána, ale byla také na mnoha místech nešetrnou manipulací nebo záměrně deformovaná. Deformace fragmentů silně komplikovala hledání správné polohy jednotlivých dílů. Části sochy pak byly sestavovány do větších celků a postupně se převáděly do sádry. Nakonec bylo celé torzo připevněno na nosnou konstrukci. Nedochované partie díla musely být nahrazeny.\n\n"}
{"id": "1324579", "url": "https://cs.wikipedia.org/wiki?curid=1324579", "title": "Třída Hastings", "text": "Třída Hastings\n\nTřída Hastings byla třída britských šalup z období druhé světové války. Celkem bylo postaveno pět jednotek této třídy. Za druhé světové války je provozovala královská námořnictva Velké Británie a Indie. Jedna byla ve válce potopena. Po válce indickou šalupu získal Pákistán.\n\nTato třída přímo navazovala na předcházející šalupy třídy \"Bridgewater\". Lišila se především větší zásobou paliva a instalací jednoho děla na dvouúčelové lafetě, takže mohlo být použito i proti letadlům. V letech 1929–1931 bylo postaveno celkem pět jednotek této třídy. Pro britské námořnictvo byly postaveny čtyři šalupy základního modelu a pro indické námořnictvo pak jedna šalupa s o něco větším výtlakem a úpravou pro službu v tropech.\n\nJednotky třídy \"Hastings\":\n\nZákladní výzbroj tvořily dva 102mm kanóny, dva 47mm kanóny a 15 hlubinných pum, svrhávaných ze skluzavky na zádi. Nesla také minolovné vybavení. Pohonný systém měl výkon 2000 hp. Tvořily jej dva tříbubnové kotle Admiralty a dvě parní turbíny Parsons, pohánějící dva lodní šrouby. Nejvyšší rychlost dosahovala 16,5 uzlu. Dosah byl 4750 námořních mil při rychlosti 15 uzlů.\n\nBěhem služby byla plavidla dále upravována. Častá byla instalace dvouúčelových 102mm kanónů, salvových vrhačů Hedgehog a zvětšení počtu nesených hlubinných pum. Například šalupa \"Folkestone\" tak roku 1946 nesla dva 102mm kanóny, šest 20mm kanónů Oerlikon, jeden Hedgehog a dále čtyři vrhače a dvě skluzavky pro celkem 90 hlubinných pum.\n\nTřída byla velmi intenzivně nasazena ve druhé světové válce. Jedna šalupa byla ve válce potopena. Ostatní byly později vyřazeny.\n\n"}
{"id": "1324580", "url": "https://cs.wikipedia.org/wiki?curid=1324580", "title": "Třída Bridgewater", "text": "Třída Bridgewater\n\nTřída Bridgewater byla lodní třída britských šalup z období druhé světové války. Byly to první britské eskortní lodě postavené od konce první světové války. Celkem byly postaveny dvě jednotky této třídy. Za války nebyla žádná ztracena.\n\nTato třída byla vyvinuta jako náhrad za prvoválečné šalupy třídy \"Flower\". Jejich hlavním posláním byla služba v zámoří, sekundárně měly sloužit jako minolovky.\n\nJednotky třídy \"Bridgewater\":\nZákladní výzbroj tvořily dva 102mm kanóny (jeden na přídi a druhý na zádi), dva 47mm kanóny a 15 hlubinných pum, svrhávaných ze skluzavky na zádi. Nesla také minolovné vybavení. Pohonný systém měl výkon 2000 hp. Tvořily jej dva tříbubnové kotle Admiralty a dvě parní turbíny Parsons, pohánějící dva lodní šrouby. Nejvyšší rychlost dosahovala 16,5 uzlu. Dosah byl 4750 námořních mil při rychlosti 15 uzlů.\n\nBěhem služby byla plavidla dále upravována. Ve 30. letech byl přidán čtyřhlavňový 12,7mm kulomet Vickers. Roku 1939 byly odstraněny 47mm kanóny, protiponorkovou výzbroj posílily dva vrhače, přičemž počet hlubinných náloží se zvýšil na 40. Někdy v letech 1940–1941 byl přidán druhý 12,7mm čtyřkulomet. Roku 1943 byl odstraněn zadní 102mm kanón a všechny kulomety, které nahradily dva 20mm kanóny Oerlikon (další rok byly přidány ještě dvě hlavně). Na záď byly přidány další dva vrhače a jedna skluzavka hlubinných pum (celkem tedy 4 + 2), jejich zásoba se zvýšila na 80 kusů.\n\nObě plavidla byla nasazena ve druhé světové válce. Po válce byla vyřazena.\n\n"}
{"id": "1324582", "url": "https://cs.wikipedia.org/wiki?curid=1324582", "title": "Lukáš Krejčík", "text": "Lukáš Krejčík\n\nLukáš Krejčík (* 15. října 1990 Nymburk) je český lední hokejista hrající na pozici pravého křídelního útočníka.\n\nV mládežnických a juniorských letech nastupoval za BK Mladá Boleslav. Během sezóny 2008/2009 prvně nastoupil za mužský výběr, a to za klub NED Hockey Nymburk. Extraligu, tedy nejvyšší soutěž v České republice, si poprvé zahrál za Mladou Boleslav v sezóně 2009/2010. Na sezónu 2010/2011 se sice stal hráčem Bílých Tygrů Liberec, avšak nenastoupil za k žádnému zápasu. Celý ročník strávil v klubu HC Benátky nad Jizerou. V následující sezóně již pravidelně hrál za liberecké Bílé Tygry, ale na 13 zápasů vypomohl také nymburskému klubu. Obdobná situace nastala i v sezóně 2012/2013.\n\nRočník 2013/2014 odehrál Krejčík v Benátkách, ale v průběhu sezóny nastoupil k prostějovským Jestřábům. Jim pak zůstal věrný následující dvě sezóny. Během přestupního termínu v období poloviny roku 2017 z Prostějova přestoupil do pražské Slavie. Ta se pak v prvním soutěžním utkání sezóny 2017/2018 utkala s Havířovem (5:1) a Krejčík v utkání zaznamenal čtyři góly.\n"}
{"id": "1324583", "url": "https://cs.wikipedia.org/wiki?curid=1324583", "title": "Dan Gable", "text": "Dan Gable\n\nDanny Mack Gable (* 25. října 1948 Waterloo) je bývalý americký zápasník ve volném stylu, soutěžil v lehké váze. Na střední škole se věnoval plavání a americkému fotbalu, na zápas se rozhodl zaměřit poté, co byla v roce 1964 jeho starší sestra znásilněna a zavražděna. Reprezentoval Iowa State University, během celé své kariéry v univerzitním sportu vyhrál 117 zápasů a jediný prohrál. Je držitelem zápasnické trojkoruny: získal zlatou medaili na Panamerických hrách 1971, mistrovství světa v zápasu ve volném stylu 1971 i olympijských hrách 1972. Olympijský turnaj v Mnichově dokázal vyhrát bez ztráty jediného bodu. Vyhrál také v roce 1972 významný turnaj v Tbilisi, kde porazil sovětské zápasníky na jejich domácí půdě.\n\nPo ukončení kariéry se stal trenérem. Zápasnický tým University of Iowa dovedl k patnácti titulům v National Collegiate Athletic Association s bilancí 355 vítězství z 381 zápasů, byl také trenérem americké reprezentace na domácí olympiádě 1984, kde jeho svěřenci získali sedm zlatých medailí. Byl vyhlášen nejlepším sportovcem státu Iowa ve 20. století, jeho narozeniny jsou v Iowě připomínány jako významný den. V Iowa City byla roku 2012 odhalena jeho socha. Je známý také svým soustavným angažmá proti návrhům na vyřazení zápasu z olympijského programu.\n\n"}
{"id": "1324585", "url": "https://cs.wikipedia.org/wiki?curid=1324585", "title": "Momir Korunović", "text": "Momir Korunović\n\nMomir Korunović (v srbské cyrilici Момир Коруновић; 1. ledna 1883, Glogovac, Srbsko – 17. dubna 1969, Bělehrad, SFRJ) byl srbský a jugoslávský architekt.\n\nV roce 1906 ukončil svá studia na technické fakultě Univerzity v Bělehradě, poté studoval v Praze, v Římě a v Paříži. V roce 1911 zakončil svá studia na ČVUT v Praze. Později pracoval na Ministerstvu školství a církevních záležitostí srbského království. Poté odešel pracovat jako inspektor Architektonického oddělení Ministerstva výstavby Království Srbů, Chorvatů a Slovinců. V roce 1921 pobýval ještě nějakou dobu v Praze. Korunović byl členem Sokola, byl členem vedení bělehradské sokolské společnosti \"Matica\" a nechal navrhnout okolo 30 sokolských domů v Srbsku, včetně toho nejznámějšího, tj. sokolského domu v Bělehradě. Projektoval také dřevěný stadion (\"sokolské sletiště\") pro všesokolský slet v roce 1931. Stadion byl po skončení sletu rozebrán.\n\nStavby, které Korunović projektoval, vznikaly v srbsko-byzantském stylu a byly inspirovány středověkou architekturou země. První stavbu, kterou Korunović navrhl, byla Budova seismologického úřadu. V roce 1924 Korunović vypracoval urbanistický plán města Prizren, který byl v platnosti až do roku 1941, a na základě něhož se město rozvíjelo podle svých historických os.\n\nKorunović vyprojektoval také 20 kostelů na území Království Jugoslávie, palác Ministerstva pošty v Bělehradě, Pošta 6 u bělehradského hlavního nádraží. Korunovićovy sokolské domy vznikly v Bělehradě, Bijeljině, Kumanovu, Jajci, Loznici, Obrenovaci, Travniku, Prokuplji apod. Jeho kostely byly postaveny v Prilepu, Krupanji, Celji, Lublani, Mariboru (zbořen v roce 1941), na Visu apod. Aktivní jako architekt byl také po druhé světové válce, kdy navrhl několik budov pro Srbskou pravoslavnou církev.\n"}
{"id": "1324587", "url": "https://cs.wikipedia.org/wiki?curid=1324587", "title": "Karel Valoušek", "text": "Karel Valoušek\n\nKarel Valoušek (21. března 1912 – ) byl český fotbalový záložník.\n\nV československé lize hrál za Moravskou Slavii Brno, aniž by skóroval.\n\n"}
{"id": "1324602", "url": "https://cs.wikipedia.org/wiki?curid=1324602", "title": "Japan Women's Open 2017", "text": "Japan Women's Open 2017\n\nJapan Women's Open 2017, oficiálním sponzorským názvem Hashimoto Sogyo Japan Women's Open Tennis 2017, byl tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem DecoTurf tenisového centra Ariake Coliseum. Probíhal mezi 9. až 17. zářím 2017 v japonské metropoli Tokiu jako devátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová třináctka Kristina Mladenovicová z Francie, kterou v úvodním kole vyřadila chorvatská kvalifikantka Jana Fettová. Jako poslední přímá účastnice do dvouhry nastoupila 109. hráčka žebříčku Misa Egučiová z Japonska.\n\nV roce 2015 došlo ke změně dějiště, když byl turnaj z Ósaky přemístěn do Tokia.\n\nPremiérovou singlovou trofej kariéry vybojovala 23letá kazašská kvalifikantka Zarina Dijasová. Deblovou část ovládla japonsko-čínská dvojice Šúko Aojamová a Jang Čao-süan.\n\nNásledující hráčky obdržely divokou kartu do hlavní soutěže:\n\nNásledující hráčka využila k startu žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1324605", "url": "https://cs.wikipedia.org/wiki?curid=1324605", "title": "Japan Women's Open 2017 – ženská dvouhra", "text": "Japan Women's Open 2017 – ženská dvouhra\n\nŽenská dvouhra Japan Women's Open 2017 probíhala kolem poloviny září 2017. Do singlové soutěže tokijského tenisového turnaje nastoupilo třicet dva hráček. Obhájkyní titulu byla americká tenistka Christina McHaleová, kterou v semifinále vyřadila kvalifikantka a pozdější vítězka Zarina Dijasová.\n\nProfesionální kariéru ukončila 46letá Japonka a bývalá světová čtyřka Kimiko Dateová, když ve svém posledním zápase na okruhu utržila od Aleksandry Krunićové dva „kanáry“.\n\nDo semifinále postoupily tři kvalifikantky, Kazaška Zarina Dijasová (100. na žebříčku WTA), Chorvatka Jana Fettová (123.) a Japonka Miju Katová (171.). \n\nVítězkou se stala kazašská kvalifikantka Zarina Dijasová, jež ve finále zdolala další kvalifikantu, domácí Miju Katovou po dvousetovém průběhu 6–2 a 7–5. Na okruhu WTA Tour vyhrála premiérový singlový titul . \n"}
{"id": "1324609", "url": "https://cs.wikipedia.org/wiki?curid=1324609", "title": "Pražská akciová tiskárna", "text": "Pražská akciová tiskárna\n\nPražská akciová tiskárna je zaniklá firma v Praze v ulici Opletalova, jejíž bývalé provozní budovy byly zbořeny spolu se sousedním domem U Turků na nároží Opletalovy ulice a Václavského náměstí (č.o. 1) kvůli výstavbě administrativního centra. Od roku 2002 byla chráněna jako kulturní památka České republiky.\n\nVlastník Národních listů (založených roku 1862) Julius Grégr dal koncem 19. století upravit starší objekt v Mariánské ulici (Opletalova, Lützowova, Beethovenova) pro administrativu, redakci a tiskárnu (1909-1921 administrace a redakce Národních listů v Praze na Novém městě v Marianské ul. 3). Společníkem knihtiskárny a nakladatelství byl jeho bratr Eduard a ten se později stal jejich vlastníkem. Ředitelem listů byl syn Julia Grégra Prokop, který je vedl až do prodeje firmy.\n\nDne 5. ledna 1910 převzal Dr. Karel Kramář a jeho společníci od rodiny Grégrovy „Národní Listy“. Přípravný výbor „Pražské akciové tiskárny“ zvolil pak na ustavující valné hromadě akciové společnosti správní radu a ředitelství pro řízení celého podniku. Tak se noviny i budovy dostaly do vlastnictví Pražské akciové tiskárny (PAT-Národní Listy). Deník se tímto prodejem stal oficiálním tiskovým orgánem Národní strany svobodomyslné, reprezentované především Karlem Kramářem a Aloisem Rašínem.\n\nV první správní radě byli tehdy (vedle předsedy Dr. Kramáře) zvoleni: Dr. Karel Groš, Ing. Václav Havel, arch. J. Heberle, Dr. Josef Lucek, J. G. Maštálka, Dr. Václav Škarda a Dr. Zdeněk Tobolka, dále pak kooptováni továrník Boh. Čerych, prof. К. В. Mádl a Dr. František Vondrák. V pozdějších správních radách seděli Ing. Bohdan Bečka, Dr. Karel Malínský, Dr. Jan Herben, Dr. Josef Scheiner, Dr. Emil Miřička, Josef Škába, Rudolf Vitoušek, František Sís, prof. Dr. Boh. Němec, Dr. Josef Matoušek, Dr. Fr. Hodáč, Dr. Ladislav Rašín, Dr. Jan Hochman, Ing. Lad. Novák, Dr. V. Horák a další. Ing. Bohdan Bečka, který zastával řadu let post místopředsedy akc. spol. PAT-Národní Listy, byl po smrti Dr. Kramáře zvolen předsedou.\n\nFirma vlastnila také sousední obchodní a nájemní dům čp. 819, v jehož dvoře se nacházel vlastní provoz tiskárny. V letech 1918-1938 zde sídlil ústřední tiskový orgán Československé národní demokracie Národní listy a v letech 1939–1941 ústřední list Národního souručenství. V dubnu 1941 byla vydavatelská činnost nacisty zastavena. Budovu koupila akciová společnost Sklárny a rafinerie, Josef Inwald (Glasfabriken und Raffinerien Josef Inwald A.-G., Beethovenstr. 3, Prag II).\n\nOd roku 1945 zde sídlily Tiskové, vydavatelské a nakladatelské podniky JSČZ, BRÁZDA (Praha II., Třída Jana Opletala 3). Po rozpuštění Jednotného svazu českých zemědělců byl tiskový podnik v roce 1953 přejmenován na Státní zemědělské nakladatelství, národní podnik. Roku 1958 se tiskárna stala součástí tiskárenských závodů Mír, národní podnik, který vznikl po zestátnění tiskáren - vydavatelství Práce, Zemědělských novin a Mladé Fronty. Po roce 1989 tiskárenské závody zanikly. Přestože byl objekt roku 2002 zapsán do seznamu kulturních památek, byl od roku 2006 postupně demolován a definitivně zmizel roku 2013. Jeho památková ochrana zůstala pouze k pozemku.\n\nPůvodní klasicistní dům roku 1911 přestavěla podle návrhu Jana Čámského stavební firma ing. Vácslava Havla ve stylu geometrické secese. O osm let později byly ve dvorním traktu přistavěny provozní budovy ve stylu industriální architektury halového charakteru.\n\nDům s kvalitní pozdně secesní architekturou měl jednu z nejstarších fasád z umělého kamene a navazoval tak na středověkou zástavbu Nového Města. Areál tvořila uliční třípodlažní administrativní budova a dvorní trakt s tiskárnou. Uliční průčelí, široké a symetricky koncipované ve stylu geometrizující secese, mělo v krajních osách umístěny segmentové vstupy. Okraje tohoto průčelí byly zvýrazněny mělkými rizality, ukončenými šestiboce zalamovanými štítovými nástavci. Jemně modelované geometrizující kompoziční prvky v rámcích byly provedeny v umělém kameni. Patra spojovalo tříramenné schodiště s kovaným zábradlím. Samostatně řešená východní část areálu navazovala na budovu, ve které později sídlila Česká tisková kancelář.\n\nV redakci Národních listů působil například Karel Čapek.\n\n\n\n"}
{"id": "1324611", "url": "https://cs.wikipedia.org/wiki?curid=1324611", "title": "Nikola Nestorović", "text": "Nikola Nestorović\n\nNikola Nestorović (v srbské cyrilici Никола Несторовић; 15. dubna 1868, Požarevac, Rakousko-Uhersko–18. února 1957, Bělehrad, Jugoslávie) byl srbský a jugoslávský architekt a profesor Technické fakulty Bělehradské univerzity.\n\nJeho otcem byl Bogdan Nestorović, obchodník a předseda opštiny Požarevac. V Požarevaci Nikola také vyšel základní školu a gymnázium. Poté se přestěhoval do Bělehradu, kde vystudoval reálné gymnázium a následně Technickou fakultu Veliké školy. V roce 1890 svá vzdělání zakončil a začal pracovat na Ministerstvu výstavby. Následně byl vyslán do Požarevace, kde dokumentoval místní lesy a připravoval regulaci řeky Moravy. Roku 1893 se vrátil do Bělehradu a požádal o stipendium pro studium v zahraničí. Ačkoliv neuspěl, získal alespoň nějaké finanční prostředky a odcestoval na studium na technickou vysokou školu do Berlína. Na ministerstvu výstavby působil pak ještě do roku 1905. V roce 1898 se stal čestným profesorem Technické fakulty v Bělehradě. Profesorem byl jmenován roku 1905 a 1919. Přednášel až do druhé světové války. \n\nNestorović navrhl za svůj život několik budov na území Srbska\n\n"}
{"id": "1324612", "url": "https://cs.wikipedia.org/wiki?curid=1324612", "title": "Rudolf Kosmák", "text": "Rudolf Kosmák\n\nRudolf Kosmák (14. června 1913 Brno – ) byl český fotbalový útočník.\n\nV československé lize hrál za Moravskou Slaviu Brno, Náchod a ASO Olomouc, vstřelil šest prvoligových branek.\n\n"}
{"id": "1324613", "url": "https://cs.wikipedia.org/wiki?curid=1324613", "title": "Cat Island", "text": "Cat Island\n\nCat Island je ostrov ležící v soustroví Bahamy. K roku 2010 zde žilo 1522 obyvatel. Na tomto ostrově se nachází dvě letiště a kopec Mount Alvernia, který je nejvyšším bodem Baham.\n\nV jižní části ostrova se nachází jezero Great Lake.\n"}
{"id": "1324614", "url": "https://cs.wikipedia.org/wiki?curid=1324614", "title": "Aok Sokunkanha", "text": "Aok Sokunkanha\n\nAok Sokunkanha (; * 14. září 1987) je kambodžská zpěvačka, která se těší velké oblibě ve své zemi. Hudbě se věnuje již od svých dvanácti let. V současné době je považována za jednu z nejpopulárnějších a nejvlivnějších zpěvaček Kambodži. V roce 2013 si zahrála hlavní úlohu v kambodžském filmu \"\"Coffee Shop Girl - The Star\"\".\n\n"}
{"id": "1324615", "url": "https://cs.wikipedia.org/wiki?curid=1324615", "title": "464 (číslo)", "text": "464 (číslo)\n\nČtyři sta šedesát čtyři je přirozené číslo. Římskými číslicemi se zapisuje CDLXIV a řeckými číslicemi υξδ. Následuje po číslu čtyři sta šedesát tři a předchází číslu čtyři sta šedesát pět.\n\n464 je:\n\n"}
{"id": "1324616", "url": "https://cs.wikipedia.org/wiki?curid=1324616", "title": "Sledování (film)", "text": "Sledování (film)\n\nSledování (v anglickém originále Following) je britský nezávislý thriller z roku 1998, který si napsal a natočil režisér Christopher Nolan. Zahráli si v něm Jeremy Theobald, Alex Haw, Lucy Russell, John Nolan, Barbara Stepansky a další. Film neměl téměř žádný rozpočet, i s postprodukcí se rozpočet filmu zastavil na pouhých 6 000 dolarech. Šlo o první Nolanův celovečerní film, má stopáž 68 minut.\n\nHudbu k filmu složil Nolanův takřka dvorní skladatel David Julyan. Ten hudbu složil za pouhých 8 dolarů, které padly na zakoupení kazety na zaznamenání hudby.\n\nHlavním hrdinou filmu je Billy, neúspěšný spisovatel, který má podivínskou obsesi. Tou obsesí je, že sleduje lidi. Ne proto, že by byl zvrhlík, ale proto, že nemá co na práci. Jednou takto začne sledovat muže s taškou. Billy zjišťuje, že tím mužem je Cobb, zloděj „gentleman“. Po vzájemné konverzaci Cobb Billymu nabídne, jestli se nechce stát jeho žákem. Billy přijímá a společně s Cobbem začne vylupovat byty.\n\nMezitím se také Billy zamiluje do jedné ženy, kterou potkal v baru. Billy však netuší, že jeho milovaná má ráda Cobba. Billy se tím dostává do spirály, z které se nedokáže dostat…\n\nChristopher Nolan se po úspěchu svého krátkého filmu \"Doodlebug\" (1997) rozhodl pustit se do vod celovečerních filmů. Na film však nesehnal dostatečný rozpočet (pouhých 6000 dolarů), proto zastal víc funkcí najednou (režisér, scenárista a kameraman) a film točil na černobílou kameru přibližně jeden rok pouze o víkendech (herci byli normálně zaměstnaní, proto se jindy točit nemohlo).\n\nHerecký ansábl tvořili hlavně Nolanovi příbuzní či přátelé, hlavní roli si střihl Jeremy Theobald (předtím spolupracovali na krátkých filmech \"Larceny\" a \"Doodlebug\"), roli policisty si zase zahrál Nolanův strýc John (jediný ze štábu měl výraznější herecké zkušenosti, Nolan ho poté obsadil ještě do několika svých filmů).\n\nHudbu k filmu složil David Julyan, pro kterého to byla teprve druhá filmová kompozice (první kompozici složil pro Nolanův krátký film \"Doodlebug\").\n\nFilmu se dostalo příznivých hodnocení na několika filmových festivalech a vydělal mnohonásobně víc, než stál.\n"}
{"id": "1324617", "url": "https://cs.wikipedia.org/wiki?curid=1324617", "title": "Městské opevnění (Písek)", "text": "Městské opevnění (Písek)\n\nPozůstatky městského opevnění v Písku se nacházejí na několika místech jihočeského města. Jsou chráněny jako kulturní památka.\n\nOpevnění bylo zbudováno v souvislosti s vznikem města ve 13. století ve výšce šest metrů. Během patnáctého století až sedmnáctého století byly původní hradby zesíleny a zvýšeny, takže na některých místech byly až deset metrů vysoké. Trasování hradeb kopírovalo vymezení současného historického jádra města. Hradby byly dlouhé 1400 metrů. Před hradbami se nacházel příkop. Samotné hradby byly dvouřadé, mezi nimi se nacházel parkán, který sloužil obráncům města k umístění dvou řad střelců nad sebou.\n\nDo města bylo možné vstoupit třemi branami (Pražská, Budějovická, Putimská) a později i několika menšími brankami. Do moderních dob se nedochovala žádná z nich. Vzpomínka na putimskou bránu na jihovýchodním okraji města, se dochovala díky lidové písni \"Když jsem já šel tou Putimskou branou.\" Na severovýchodním okraji historického centra se nicméně dochovala věž s kruhovým půdorysem, která byla začleněna do místní zástavby. \n\nOpevnění bylo zbouráno v závěru devatenáctého století v souvislosti s rozvojem města. Do dnešních dob se dochovaly jen jeho fragmenty. Ty byly využity jako součást zdiva nově budovaných domů (např. Budovcově ulici nebo naproti Palackého sadům). Dochovaný úsek hradeb se nachází v ulicích \"Podskalí\" a \"Hradební II.\" jižně od historického jádra a v blízkosti řeky Otavy.\n"}
{"id": "1324622", "url": "https://cs.wikipedia.org/wiki?curid=1324622", "title": "465 (číslo)", "text": "465 (číslo)\n\nČtyři sta šedesát pět je přirozené číslo. Římskými číslicemi se zapisuje CDLXV a řeckými číslicemi υξε. Následuje po číslu čtyři sta šedesát čtyři a předchází číslu čtyři sta šedesát šest.\n\n465 je:\n\n"}
{"id": "1324626", "url": "https://cs.wikipedia.org/wiki?curid=1324626", "title": "467 (číslo)", "text": "467 (číslo)\n\nČtyři sta šedesát sedm je přirozené číslo. Římskými číslicemi se zapisuje CDLXVII a řeckými číslicemi υξζ. Následuje po číslu čtyři sta šedesát šest a předchází číslu čtyři sta šedesát osm.\n\n467 je:\n\n"}
{"id": "1324629", "url": "https://cs.wikipedia.org/wiki?curid=1324629", "title": "Bad Kreuznach", "text": "Bad Kreuznach\n\nBad Kreuznach je lázeňské město nacházející se v německé spolkové zemi Porýní-Falci.\n\nMěsto bylo v první polovině 20. století opakovaně, tj. jak před druhou světovou válkou, tak i posléze po ní, francouzským územím. Stará část města byla v roce 1945 zasažena nálety.\n\n\n\n"}
{"id": "1324631", "url": "https://cs.wikipedia.org/wiki?curid=1324631", "title": "Ondřej Šindelář", "text": "Ondřej Šindelář\n\nOndřej Šindelář(* 1. února 1981 v Plzni) je sochař, restaurátor a pedagog působící na plzeňsku. Jeho strýcem je akademický malíř a sochař Jaroslav Šindelář (* 11. června 1950 v Plzni), jeho bratrancem je sochař, restaurátor historických sochařských děl a pedagog výtvarné výchovy Mgr. Jaroslav Šindelář mladší (* 3. prosince 1972 ve Vsetíně). V letech 1996 až 2000 absolvoval Ondřej Šindelář Soukromou střední uměleckoprůmyslovou školu \"Zámeček\" (SUPŠ Zámeček) v Plzni. Od roku 2003 vede na této škole praktická cvičení (předměty: písmo, štukatérství a 3D vizualizace).\n\nSpolu s architekty Janem Beranem, Františkem Rybou a Václavem Valným stál jeho bratranec Mgr. Jaroslav Šindelář mladší u zrodu myšlenky obnovit pomník T. G. Masaryka v Mostě. Společně pak oba bratranci Šindelářovi z původních fragmentů sochy zrekonstruovali třímetrovou bronzovou sochu. Fragmenty původní sochy získali v květnu 2012 a na rekonstrukci pracovali až do listopadu 2013, kdy byl jejich sádrový model převezen do slévárny.\n"}
{"id": "1324634", "url": "https://cs.wikipedia.org/wiki?curid=1324634", "title": "Sergej Alexandrovič Kusevickij", "text": "Sergej Alexandrovič Kusevickij\n\nSergej Aleksandrovič Kusevickij (Серге́й Алекса́ндрович Кусеви́цкий; Sergey Aleksandrovich Kusevitsky; Serge Koussevitzky; 26. července 1874 Vyšnij Voločok, Tverská oblast, Rusko – 4. června 1951 Boston Spojené státy americké) byl americký dirigent ruského původu, kontrabasista a hudební skladatel, známý zejména z dlouholetého působení u Bostonského symfonického orchestru (1924–1949).\n\nSergej Aleksandrovič Kusevickij se narodil v židovské rodině profesionálních hudebníků v městě Vyšnij Voločok v Tverské oblasti, cca 250 km severovýchodně od Moskvy. Od svých rodičů se učil hrát na klavír, housle, violoncello a na trubku. Ve svých čtrnácti letech obdržel stipendium od Hudebně-dramatického ústavu Moskevské filharmonické společnosti, kde studoval hudební teorii a hru na kontrabas u prvního kontrabasisty Velkého divadla Josefa J. Rambuska.\n\nVe věku dvaceti let se stal kontrabasistou Velkého divadla a v roce 1901 vystřídal Rambuska na postu prvního kontrabasisty. V témže roce debutoval jako sólista (někteří biografové uvádějí, že se tak stalo již v roce 1896). V roce 1902 se oženil s tanečnicí Naděždou Galatovou. V témže roce zkomponoval (s pomocí Reinholda Gliera) \"Koncert pro kontrabas a orchestr\", který měl premiéru v Moskvě v roce 1905 a záhy se stal velmi populární.\n\nV roce 1905 se rozvedl a znovu oženil s Natálií Uškovou, dcerou obchodníka s čajem. Rezignoval na místo v orchestru Velkého divadla a odešel do Berlína, kde studoval dirigování u Arthura Nikische. Penězi své manželky zaplatil Nikischovy hráčské dluhy. V Berlíně Kusevickij pokračoval v kontrabasových koncertech a dva roky se se studentským orchestrem připravoval na dirigentskou dráhu. Debutoval s Berlínskou filharmonií v roce 1908. Na programu byl mimo jiné \"2. klavírní koncert\" Sergeje Rachmaninova se skladatelem u klavíru.\n\nV následujícím roce se s manželkou vrátil do Ruska, kde založil svůj vlastní orchestr a hudební vydavatelství nazvané \"Éditions Russes de Musique\". Získal vydavatelská práva na díla nejznámějších ruských skladatelů té doby. Mezi jeho publikacemi byla např. díla Rachmaninova, Alexandra Skrjabina, Sergeje Prokofjeva, Igora Stravinského a Nikolaje Metnera.\n\nV letech 1909–1920 pokračoval v koncertní činnosti jako sólový kontrabasista v Rusku i v Evropě a se svým orchestrem cestoval lodí po městech na Volze. Po Říjnové revoluci v Rusku přijal místo dirigenta Leningradské filharmonie. V roce 1920 opustil Sovětský svaz. V Paříži v letech 1921–1929 organizoval tzv. \"Kusevického koncerty\" na nichž uváděl nová díla Prokofjeva, Stravinského a Maurice Ravela. V roce 1924 nahradil Pierra Monteuxe v čele Bostonského symfonického orchestru. Do Paříže se však až do roku 1929 pravidelně vracel, aby pokračoval v tradici Kusevického koncertů. V roce 1941 získal americké občanství.\n\nKusevického jmenování šéfdirigentem Bostonského symfonického orchestru se stalo počátkem zlaté éry tohoto tělesa, která trvala až do roku 1949. V období 25 let si získalo reputaci vedoucího amerického orchestru. Spolu s Gertrudou Smithovou vybudoval mezinárodní uznání letních koncertů a vzdělávacích programů orchestru v Tanglewoodu. Koncertní hala pro 5 700 posluchačů nese dnes jeho jméno. Na těchto letních kurzech byl mimo jiné objeven mladý tenor Alfred Cocozza, který se později proslavil pod jménem Mario Lanza. Mezi jeho studenty byli dále např. Leonard Bernstein, Eleazar de Carvalho, Samuel Adler, či Sarah Caldwellová.\n\nKusevickij byl velkým propagátorem soudobé hudby. Mnoho významných děl hudby 20. století vzniklo na jeho přímou objednávku. Mezi jinými to byl např. \"Klavírní koncert G-dur\" Maurice Ravela, \"Óda\" Aarona Coplanda, Prokofjevova \"4. symfonie\", Koncertní hudba pro smyčce a dechy Paul Hindemitha, Stravinského Žalmová symfonie\nstejně jako mnohá díla Alberta Roussela a Howarda Hansona.\n\nV roce 1942 zemřela jeho žena Natálie. Na její počest založil \"Kusevického hudební nadaci\", jejímž hlavním posláním se stala podpora současných skladatelů a pomoc při uvádění jejich děl. Mezi díly vzniklými s podporou této nadace je např. opera \"Peter Grimes\" Benjamina Brittena, \"Koncert pro orchestr\" Bély Bartóka, Coplandova \"3. symfonie\", \"Symfonie Turangalîla\" Oliviera Messiaena další.\n\nK uctění památky Natálie Kusjevické složil v roce 1942 Bohuslav Martinů na žádost jejího manžela svou 1. symfonii.\n\nTanglewoodské hudební centrum založilo v roce 1954 \"Kusevického cenu\" pro nejlepší studenty dirigování. Cena však není udělována každoročně.\n\nKoncem roku 1947 se oženil s neteří Natálie, Olgou Naumovou, která byla po 18 let jeho sekretářkou. Zemřel v Bostonu 4. června 1951 a je pohřben vedle své druhé ženy Natálie v kostele na hřbitově v Lenoxu. O Kusevického odkaz se stará společnost \"The Koussevitzky Recordings Society, Inc.\" založená v roce 1986.\n\n\n"}
{"id": "1324640", "url": "https://cs.wikipedia.org/wiki?curid=1324640", "title": "Lisja balka", "text": "Lisja balka\n\nLisja balka (, také ) je místo hromadných poprav, které zde probíhaly v letech 1937–1938. V sovětských dobách leželo na periferii, nyní se nalézá v městské zástavbě Šymkentu v Jihokazašské oblasti. \n\nJméno pochází z dřívějších dob, kdy se ve strži nalézaly spousty lišek. Jak připomíná Jelena Bojaršinovová: „...ještě na konci 19. století nebylo těžké je ulovit v údolí u Šymkentu...“.\n"}
{"id": "1324642", "url": "https://cs.wikipedia.org/wiki?curid=1324642", "title": "Knihtiskárna Dr. Eduard Grégr a syn", "text": "Knihtiskárna Dr. Eduard Grégr a syn\n\nKnihtiskárna Dr. Eduard Grégr a syn \"(Dr. Eduard Grégr a syn, knihtiskárna v Praze)\" je bývalá tiskárna v Praze na rohu ulic Hálkova a V Tůních.\n\nKnihtiskárna byla založena bratry Dr. Eduardem Grégrem (1827-1907) a Juliem Gregrem (1831-1896) roku 1862 na Novém Městě v Růžové ulici. Julius Grégr zde vydával Kwěty, Matici lidu, Národní listy a Poesii světovou. Eduard Grégr tiskárnu roku 1872 rozšířil o vlastní slévárnu písem, stereotypii a galvanoplastiku. Později si pronajal tovární budovu Breitfeldovy strojírny v ulici V Tůních a tiskárnu sem přemístil. Roku 1882 založil Julius pro své Národní listy tiskárnu v Mariánské ulici (Opletalova) a přesídlil tam. Od roku 1902 vlastnil tiskárnu V Tůních syn Eduarda Zdislav.\n\nNovou budovu v sousedství staršího novorenesančního nájemního domu od architekta Josefa Benischka dala firma postavit roku 1910. Podle plánů bratrů Kavalírových vzniklo roku 1921 nad vjezdem do dvora patro, které spojilo sousední nájemní dům s tiskárnou. Roku 1922 byl areál uzavřen tříposchoďovým traktem do ulice V Tůních. Fasáda tiskárny je členěna pásovou rustikou s bosovaným nárožím. Vrata ve spojovací části zdobí mříž. Nad okny v prvním patře je znak s letopočtem 1862.\n\nKromě knih tiskla tiskárna 52 titulů časopisů. Na stovce ručních strojů a sedmi strojích Linotype pracovalo na 200 pracovníků.\n\nPo roce 1945 byla tiskárna znárodněna. Roku 1993 byl podnik vrácen rodině Grégrů.\n\n\n\n"}
{"id": "1324644", "url": "https://cs.wikipedia.org/wiki?curid=1324644", "title": "Seznam dílů seriálu Naši", "text": "Seznam dílů seriálu Naši\n\nToto je seznam dílů seriálu \"Naši\". Slovenský sitcom \"Naši\" měl premiéru dne 7. ledna 2016 na televizi JOJ.\n\n<onlyinclude></onlyinclude>\n\n"}
{"id": "1324646", "url": "https://cs.wikipedia.org/wiki?curid=1324646", "title": "Mystacina větší", "text": "Mystacina větší\n\nMystacina větší (\"Mystacina robusta\") byl či je kriticky ohrožený druh náležící do čeledi mystacinovití (Mystacinidae) a rodu mystacina (\"Mystacina\"). Místním jazykem se nazývala waitoreke.\nMystacina větší byla středně velkým netopýrem dosahujícím velikosti kolem 9 cm, rozpětí křídel činilo až 31 cm a hmotnost až 35 g. Příbuznou mystacinu novozélandskou (\"M. tuberculata\"), ke které kdysi patřila mystacina větší jako její poddruh, velikostí přesahovala i o třetinu. Tento druh se dovedl pohybovat na zemi, kdy se pomocí svých ramen mohl prodírat v podrostu, pokud však rozvinul křídla, stal se nepříliš rychlým letcem. Uši jsou zašpičatělé a ocas pouze krátký. Srst má hnědou barvu.\n\nMystacina větší byla či je endemitem Nového Zélandu. Žila na Stewartově ostrově a dalších přilehlých ostrovech (jako ostrov Big South Cape), přestože historický rozsah výskytu mystacin byl mnohem větší a ze subfosilních záznamů vyplývá, že obývala i Severní a Jižní ostrov. Domovinu mystacin větších představovaly lesy, přičemž hřadovaly v jeskyních a možná také ve stromových dutinách. O chování tohoto druhu se mnoho neví. Ve svém areálu výskytu zastupoval nebo zastupuje ekologickou roli hlodavců, kteří na ostrov nepronikli. Asi tak hodinu až dvě po západu slunce začaly být mystaciny aktivní a o jejich komunikaci nejsou známy informace. Rovněž složení potravy zůstalo u mystaciny větší neznámé. Mystaciny novozélandské žerou například členovce, ovoce, nektar a pyl a podobnou stravou se mohla živit i mystacina větší. Systém páření byl zřejmě monogamní, zdá se, že se rodiče pářili pouze jedenkrát za rok a narodil se (duben−květen) jim jeden netopýr.\n\nNebezpečí pro netopýry na Novém Zélandu představuje kácení lesů, pro mystacinu větší se pak stala hlavní hrozbou introdukce krys ostrovních (\"Rattus exulans\"). Již zhruba v 19. století obývala svůj zmenšený areál výskytu a poslední netopýři žili na ostrovech Big South Cape a blízkém Putauhina. Zde však došlo v 60. letech 20. století k introdukci krys a pokles byl velice rychlý. Mystaciny nebyly pozorovány už v roce 1967. Roku 1988 mystacinu větší Mezinárodní svaz ochrany přírody označil za vyhynulou. Na obou ostrovech později došlo k vyhubení nepůvodních krys (populace mystacin novozélandských se rovněž po vyhubení nepůvodních predátorů stala stabilnější) a po těchto krocích přišla hlášení o spatření netopýrů na Putauhině a na Big South Cape. Byla zaznamenáno echolokace, jíž mohl tento druh vydávat. Došlo k přeřazení mezi kriticky ohrožené druhy a pro zachování jsou potřebné další průzkumy. Mohlo by zde žít však pouze méně než 50 dospělců. Úmluva o mezinárodním obchodu s ohroženými druhy volně žijících živočichů a rostlin mystacinu větší nezaznamenává.\n"}
{"id": "1324648", "url": "https://cs.wikipedia.org/wiki?curid=1324648", "title": "Wey (automobilka)", "text": "Wey (automobilka)\n\nWey je čínská společnost zabývající se výrobou automobilů. Společnost byla založena v roce 2016 jako luxusní divize čínské automobilky Great Wall Motors. Prodeje byly zahájeny v dubnu 2017 v Číně. Automobilka byla pojmenována podle čínského historického státu Wei, jehož součástí byla i současná provincie Habei, na jejímž území sídlí mateřská automobilka Great Wall.\n\nNa autosalonu Guangzhou Auto Show 2016 automobilka Wey prezentovala prototypy vozů W01, W01 eAD a W02, tři automobilové koncepty ve formátu SUV, přičemž byly vozy osazeny technikou automobilky Haval, která je též součástí Great Wall Motors.\nNa šanghajském autosalonu 2017 debutovalo sériové provedení luxusního SUV Wey VV7, které je technicky spřízněné s automobily Haval. V září 2017 bylo uvedeno SUV VV5, které míří velikostně pod model VV7 a ve stejné době automobilka poprvé prezentovala své automobily v Evropě na Mezinárodní automobilové výstavě ve Frankfurtu nad Mohanem, kde kromě stávajících modelů prezentovala také Plug-in hybrid P8 a studii SUV blízké budoucnosti nazvanou XEV. Automobilka zde zároveň avizovala, že se v dohledné době nechystá vstoupit na evropský automobilový trh.\n"}
{"id": "1324651", "url": "https://cs.wikipedia.org/wiki?curid=1324651", "title": "Thomasův konvertor", "text": "Thomasův konvertor\n\nThomasův konvertor je zařízení na výrobu oceli ze surového železa, které vzniklo vylepšením Bessemerova konvertoru. Konvertor vynalezli roku 1878 britští metalurgové Sidney Thomas (1850–1885) a Percy Carlyle Gilchrist (1851–1935), podle nichž se také nazývá. \n\nPrincipem funkce je – tak jako u Bessemerova konvertoru - že se roztavené surové železo profukuje vzduchem, takže přebytečná část uhlíku v roztaveném železe shoří. Vzniklé teplo udrží taveninu v tekutém stavu. Hlavní změna spočívá v tom, že Thomasův konvertor má zásaditou vyzdívku, nejčastěji z dolomitu, která reaguje s fosforem v železe. Tím se použitelnost konvertorové výroby železa rozšířila i na rudy s větším obsahem fosforu, což je většina železných rud na evropském kontinentě. Rozemletá struska z Thomasových konvertorů je jakožto Thomasova moučka cenné zemědělské hnojivo. \n\nKonvertor je ocelová nádoba hruškovitého tvaru s otevřeným otvorem v horní části, která se dá sklápět kolem příčné osy. Byla nýtovaná nebo svařovaná, obvykle až 7-8 m vysoká a vážila kolem 60 tun. Vnitřek je pokryt vrstvou vyzdívky a ve dnu nádoby je mnoho malých otvorů, kterými se do taveniny vhání vzduch. Ten musí mít tak vysoký tlak, aby roztavený kov nepronikl do vzdušných otvorů.\n\nŽelezná ruda a surové železo má obsahovat aspoň 1,7 % fosforu, jehož spalování je významným zdrojem tepla. Naopak obsah křemíku má být co nejnižší a do vsázky se přidává pálené vápno, které váže oxidy křemíku a fosforu. Cyklus probíhá tak, že se nádoba konvertoru uvede do svislé polohy, naplní tekutým surovým železem a začne profukovat vzduchem. Z horního otvoru konvertoru vychází oheň a kouř měnící se barvy a po 10-12 minutách je proces hotov. Nádoba se sklopí, její obsah vyleje do připravených forem nebo pánví a konvertor je připraven k dalšímu cyklu.\n\nBessemerův konvertor poprvé umožnil výrobu oceli ve větším množství (konvertorová ocel byla mnohem levnější a také homogennější než svářková ocel z dřívějších výrobních postupů), ale dal se používat převážně na švédské a americké rudy s malým obsahem fosforu. Thomasův vynález dovolil zpracovávat i německé, francouzské a české rudy, takže ocelářství se rychle rozšířilo po Evropě. Mezi nevýhody patřil větší obsah fosforu, který činil ocel křehčí, a při probublávání vzduchu se ocel také obohacovala atmosférickým dusíkem, který se při procesu uvolňoval. Postup prakticky nedovoloval legování oceli jinými kovy, které se muselo dělat až dodatečně.\n\nKonvertory proto od konce 19. století nahradily nejprve Siemens-Martinovy pece a od poloviny 20. století rakouský výrobní postup LD, při němž se do konvertoru vhání kyslík.\n"}
{"id": "1324652", "url": "https://cs.wikipedia.org/wiki?curid=1324652", "title": "Lukačovce", "text": "Lukačovce\n\nLukačovce jsou obec na Slovensku v okrese Humenné v Prešovském kraji ležící na úpatí Ondavské vrchoviny.\nPrvní písemná zmínka pochází z roku 1543. Nachází se zde římskokatolický kostel Proměnění Páně.\n"}
{"id": "1324664", "url": "https://cs.wikipedia.org/wiki?curid=1324664", "title": "Moravskoslezský sudetský horský spolek", "text": "Moravskoslezský sudetský horský spolek\n\nMoravskoslezský sudetský horský spolek, (Mährisch-Schlesischer Sudetengebirgsverein, MSSGV), někdy překládaný též jako (Německý) moravskoslezský sudetský turistický spolek, byla německojazyčná turistická organizace v Jeseníkách. Vznikl ve Frývaldově (dnešní Jeseník) 26. dubna 1881 a tímto rokem je datován i počátek organizované turistiky v Jeseníkách. Do jednoho roku od vzniku měl spolek na 950 členů. První česká turistická organizace, Klub českých turistů, vznikla až o 7 let později a do Jeseníků svou činností výrazněji pronikla až po roce 1918. Spolek se zabýval značením turistických cest, vydáváním map, průvodců a vlastního tematického časopisu a budoval různé turistické stavby od odpočívadel přes horské chaty až po rozhledny. Spolek měl před začátkem druhé světové války až 12 tisíc členů ve 45 pobočkách, vlastnil 13 horských chat a 3 věže. Zpřístupnil a vyznačil asi 2000 km turistických tras.\n\n\nSpolek vybudoval roku 1894 původní rozhlednu na Vyhlídce v osadě Ježník. Roku 1898 spolek postavil rozhlednu na Zlatém chlumu, pojmenovanou Frývaldovská stráž. Roku 1898 spolek postavil na místě zřícené starší dřevěné stavby rozhlednu na Biskupské kupě, která je dnes nejstarší rozhlednou v Jeseníkách. V roce 1903 spolek vykoupil hostinec na Červenohorském sedle. V letech 1902–1903 si nechal za vydatné finanční podpory knížete Lichtenštejna postavit rozhlednu na Cvilíně. Roku 1903 vyjednal výstavbu rozhledny na Pradědu, která proběhla v letech 1904–1912 (stavba se zřítila roku 1959). V roce 1907 spolek inicioval výstavbu horské chaty na Kralickém Sněžníku.\n\nV letech 1922–1938 bylo spolku československými úřady zakázáno členství v Deutschen Wanderverband. Pobočky v německé části Slezska pokračovaly pod hlavičkou Schlesischer Sudetengebirgsverein, založeného 17. září 1922 v Nyse. Během krátkodobého připojení Sudet k Německé říši byly oba spolky opět sjednoceny, roku 1949 se slezská část spolku opět osamostatnila a sídlo měla v Hagenu až do svého rozpuštění v roce 1971.\n\nPo vyhnání svých členů z vlasti se spolek znovuzaložený 30. října 1954 rozhodl umístit své sídlo do města Kirchheim unter Teck nedaleko Stuttgartu, podle stanov z roku 1973 má název Mährisch-Schlesischer Sudetengebirgsverein (Altvaterland) e. V. (MSSGV). Novodobě má pobočky Teck, Allgäu, Hessen, München, Nordrhein-Westfalen, Hamburg. Mezi kontakty na předsedy poboček je uveden i Peter Schöppel z Vidnavy, u nějž místo názvu pobočky je uvedeno Česká republika. V současnosti spolek vlastní tři turistické ubytovny v Německu a jednu v Rakousku. Je členem německého svazu Verband Deutscher Gebirgs- und Wandervereine a Evropské asociace turistických klubů.\n\nOd roku 1885 (1882?) až do začátku druhé světové války vydával spolek časopis Altvater. Pod stejným názvem vydává časopis v dvouměsíčním intervalu i obnovený spolek po roce 1954.\n"}
