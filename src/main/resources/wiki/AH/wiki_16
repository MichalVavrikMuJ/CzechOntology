{"id": "1202218", "url": "https://cs.wikipedia.org/wiki?curid=1202218", "title": "Short Solent", "text": "Short Solent\n\nShort Solent byl dopravní létající člun vyráběný společností Short koncem 40. let 20. století. Byl vyvinut z typu Short Seaford, který vzniknul dalším vývojem námořního hlídkového letounu Short Sunderland, ale již nebyl operačně nasazen.\n\nPrvní Solent vzlétl roku 1946. Stroje ze sériové výroby, která skončila roku 1949, byly nejprve provozovány British Overseas Airways Corporation a Tasman Empire Airways Limited, a po vyřazení od nich posléze až do roku 1958 menšími aerolinkami jako byly například Aquila Airlines.\n\nShort S.45 Solent byl celokovový hornoplošný létající člun, poháněný čtyřmi motory Bristol Hercules. \n\nTyp mohl mít kapacitu 24 pasažérů pokud byl v lůžkové konfiguraci anebo až 36 pokud disponoval jen místy k sezení. Pasažérské kabiny (čtyři na horní palubě a dvě na dolní) mohly pojmout buď čtyři lůžka anebo šest sedadel. Na horní palubě byl vedle kuchyňky i salónek, sloužící také jako jídelna; na dolní palubě byly dvě šatny, toalety a tři nákladové prostory. Letová posádka se skládala z pěti letců (dva piloti, navigátor, radiooperátor a palubní technik v samostatném oddělení za kokpitem vedle paland posádky) a dvou stevardů obsluhujících pasažéry.\n\nSolent 2 zavedený BOAC v roce 1947 mohl nést 34 pasažérů a 7 členů posádky. Mezi lety 1948 a 1950 BOAC provozovaly své Solenty třikrát v týdnu na lince Southampton-Johannesburg, jejíž trasa vedla nad tokem Nilu a přes východní Afriku. Let trval čtyři dny, včetně zastávek na noc. Solenty na ní nahradily typ Avro York. Poslední let Solentu na této lince odstartoval z kotviště č. 50 v Southamptonu 10. listopadu 1950, čímž současně skončil provoz létajících člunů u BOAC.\n\nTasman Empire Airways Limited (TEAL) provozovaly mezi lety 1949 až 1960 celkem pět Solentů 4 na svých pravidelných linkách mezi Sydney, Fidži a Aucklandem. Poslední let Solentu společnosti TEAL proběhl 14. září 1960 mezi Fidži a Tahiti, a stroj který jej uskutečnil, imatrikulace ZK-AMO pojmenovaný „\"Aranui\"“, je nyní muzejním exponátem. Solenty TEAL mohly nést až 45 pasažérů a všechny varianty typu poskytovaly značný prostor a vysokou úroveň pohodlí, v porovnání s tehdejšími i moderními pozemními letadly.\n\nNěkolik Solentů, odkoupených od BOAC a TEAL, provozovaly i Aquila Airways na jejich trasách ze Southamptonu na Madeiru a Kanárské ostrovy. 15. listopadu 1957 havaroval Solent 3 Aquila Airways, \"G-AKNU\", nedaleko Chesselu na ostrově Wight, poté co dva z jeho motorů zaznamenaly ztrátu výkonu. Při nehodě zahynulo 45 z 58 osob na palubě. Komerční provoz létajících člunů ve Spojeném království skončil 30. září 1958, poté co Aquila Airways ukončily svou linku na Madeiru.\n\n\n\n\n\nJediným vojenským užitím bylo testování britským Marine Aircraft Experimental Establishment v roce 1950.\n\nÚdaje podle Barnese a Jamese\n\n\n\n\n"}
{"id": "1202220", "url": "https://cs.wikipedia.org/wiki?curid=1202220", "title": "Escadron de chasse 1/5 Vendée", "text": "Escadron de chasse 1/5 Vendée\n\nEscadron de chasse 1/5 \"Vendée\" je bývalá bojová jednotka letectva Francie. Před svým rozpuštěním byla vybavena stroji Mirage 2000C/RDI a sídlila na základně Orange-Caritat. Její letouny byly označeny trupovými kódy 5-NA až 5-NZ.\n\nVznikla v dubnu 1949 jako \"Groupe de chasse 1/5\" „Vendée“, přeznačením \"Groupe de chasse 1/5\" „Travail“, jako součást \"5 escadre de chasse\" (5. stíhací eskadry). Vybavená stroji Bell P-63 Kingcobra se o několik měsíců později zapojila do války v Indočíně. Zde provedla téměř 3000 bojových operací a byla dvakrát citována v rozkazech. V roce 1950 se navrátila do metropolitní Francie, na základnu Orange-Caritat. Zde byla přejmenována na \"Escadron de chasse 1/5\" „Vendée“ a přezbrojena na proudové stroje de Havilland Vampire.\n\nPoté co se zúčastnila války v Alžírsku, byla postupně vybavena stroji Dassault Mystère II (leden 1957), Mystère IV (leden 1958), Super Mystère B2 (leden 1961), Mirage IIIC (červenec 1966) a Mirage F1C (březen 1975). Podílela se také na nasazení Francouzského letectva v Africe, zejména v Džibutsku a Čadu (operace Manta).\n\nV červenci 1988 peruť obdržela stroje Dassault Mirage 2000C/RDI. S nimi byla nasazena v Perském zálivu (operace Daguet) a v Bosně a Hercegovině (operace Salamandre). Letouny EC 1/5 „Vendée“ byly také hlavními aktéry filmu Chevaliers du ciel z roku 2005.\n\nJednotka byla rozpuštěna 29. června 2007 z důvodů reorganizace \"Armée de l'air\" a při té příležitosti bylo dvanáct (deset jednomístných a dva dvojmístné) z jejích dvaceti pěti strojů Mirage 2000 prodáno Brazílii.\n\n\n\n\n"}
{"id": "1202222", "url": "https://cs.wikipedia.org/wiki?curid=1202222", "title": "Lidožravá zvířata", "text": "Lidožravá zvířata\n\nLidožravá zvířata jsou zvířata, která příležitostně dokáží lovit lidi. Mrchožrouti mezi ně obvykle nejsou řazeni. Ačkoliv lidé mohou být napadání různými druhy zvířat, lidožravá zvířata jsou ta, která lidské maso začleňují do své obvyklé stravy. Statisticky je toto chování poměrně vzácné, protože vyžaduje, aby buď zvíře nebo člověk pronikl do přirozeného habitatu toho druhého.\n\n"}
{"id": "1202231", "url": "https://cs.wikipedia.org/wiki?curid=1202231", "title": "Mircea (1938)", "text": "Mircea (1938)\n\nMircea je třístěžňový bark postavený v roce 1938 v Hamburku loděnicemi Blohm & Voss jako školní plavidlo pro Rumunské námořnictvo. Její konstrukce je založena na úspěšných plánech lodi \"Gorch Fock\", a byla poslední v třídě skládající se ze čtyř plachetnic. Loď je pojmenována podle valašského knížete Mircey. Po druhé světové válce byla krátkodobě převzata SSSR, ale později navrácena Rumunsku. V roce 1966 prodělala rekonstrukci v mateřské loděnici Blohm & Voss.\n\nRumunské námořnictvo před ní v letech 1882 až 1944 provozovalo starší loď shodného jména.\n\n\n\n"}
{"id": "1202232", "url": "https://cs.wikipedia.org/wiki?curid=1202232", "title": "Hrnčiřík prostý", "text": "Hrnčiřík prostý\n\nHrnčiřík prostý (\"Furnarius rufus\") je pták z čeledi hrnčiříkovitých. Obývá východní část Jižní Ameriky, jeho areál je vymezen okrajem Amazonského pralesa, předhůřím And a Patagonií.\n\nHrnčiřík prostý dosahuje délky okolo 20 cm a váhy okolo 50 gramů. Zobák je tenký a 2,5 cm dlouhý, rozpětí křídel činí 27 cm.\nHřbet a hlava jsou zbarveny rezavohnědě, hruď, břicho a spodní strana křídel jsou světle šedé. Pohlavní dimorfismus je minimální.\n\nHrnčiřík se zdržuje většinou na zemi a sbírá hmyz, který je jeho hlavní potravou. Původně byl obyvatelem otevřených savan, ale zvykl si na synantropní způsob života, běžně hnízdí ve velkých městech a živí se různými odpadky. Žije v párech, doba rozmnožování trvá od srpna do prosince. Staví si soudkovitá hnízda ze směsi bláta a stébel, která mají průměr až 30 cm a váží okolo 5 kg. Hnízda jsou umístěna na stromech nebo dřevěných sloupech, jejich budování trvá až tři týdny a je při ní nutno přenést v zobáku přes dva tisíce dávek materiálu, na stavbě se podílejí oba partneři. Hnízda chrání před nepřízní počasí i před predátory (hrnčiříky loví hlavně káně orlí). Hrnčiřík se stává obětí hnízdních parazitů, jako je kukačka žíhaná. Po vyvedení mláďat hrnčiřík hnízdo opouští, pak se do něj často nastěhují další ptáci, například šafránka velká.\n\nKvůli podobnosti tvaru hnízda s pecí na chleba se hrnčiříkovi v Argentině přezdívá \"hornero\" (pekař). Pro hlasitý veselý zpěv a přátelské chování je natolik oblíbený, že byl v roce 1928 vyhlášen národním ptákem Argentiny, byl také vyobrazen na mincích. Leopoldo Lugones napsal o hrnčiříkovi oslavnou báseň.\n\n\n"}
{"id": "1202237", "url": "https://cs.wikipedia.org/wiki?curid=1202237", "title": "Kaple Panny Marie Karmelské", "text": "Kaple Panny Marie Karmelské\n\nKaplí zasvěcených Panně Marii Karmelské je více:\n\na další...\n\n"}
{"id": "1202242", "url": "https://cs.wikipedia.org/wiki?curid=1202242", "title": "TJ Spartak Hluk", "text": "TJ Spartak Hluk\n\nTělovýchovná jednota Spartak Hluk je moravský fotbalový klub z města Hluk, který byl založen v roce 1932 pod názvem SK Hluk. Od sezóny 2019/20 hraje I. A třídu Zlínského kraje (6. nejvyšší soutěž).\n\nSvé domácí zápasy odehrává na stadionu Hluk.\n\nV sezoně 2018/19 mužstvo trénoval Václav Uhlíř.\n\nZdroj: \n\n\nZdroj: \n\nPoznámka:\n\nTJ Spartak Hluk „B“ je rezervním týmem Hluku, který se pohybuje převážné v okresních soutěžích. Od sezony 2018/19 hraje ve III. třídě okresu Uherské Hradiště (9. nejvyšší soutěž). Největšího úspěchu dosáhl v sezoně 2008/09, kdy se v I. B třídě Zlínského kraje (7. nejvyšší soutěž) umístil na 5. místě.\n\nPoznámky:\n\n"}
{"id": "1202255", "url": "https://cs.wikipedia.org/wiki?curid=1202255", "title": "122. peruť", "text": "122. peruť\n\nOznačení 122. peruť může označovat více leteckých perutí:\n"}
{"id": "1202257", "url": "https://cs.wikipedia.org/wiki?curid=1202257", "title": "Žebříček IIHF 2014", "text": "Žebříček IIHF 2014\n\nŽebříček IIHF 2014 je žebříček národních týmů v ledním hokeji sestavený Mezinárodní federací ledního hokeje pro rok 2014.\n\n"}
{"id": "1202258", "url": "https://cs.wikipedia.org/wiki?curid=1202258", "title": "London Overground", "text": "London Overground\n\nLondon Overground (též pouze Overground, česky: londýnská \"nadzemka\") je systém příměstské železnice (podobný systému vlaků linek S). Se svými 112 stanicemi obsluhuje značnou část okolí Londýna (Greater London) a část hrabství Hertfordshire. London Overground bylo zřízeno v roce 2007 jako součást sítě National Rail pod kontrolou Transport of London (TfL), v současné době obsluhována společností London Overground Rail Operations (LOROL). Systém je také součástí map londýnského metra, kde je značen oranžovou barvou.\n\n"}
{"id": "1202259", "url": "https://cs.wikipedia.org/wiki?curid=1202259", "title": "Žebříček IIHF 2015", "text": "Žebříček IIHF 2015\n\nŽebříček IIHF 2015 je žebříček národních týmů v ledním hokeji sestavený Mezinárodní federací ledního hokeje pro rok 2015.\n\n"}
{"id": "1202260", "url": "https://cs.wikipedia.org/wiki?curid=1202260", "title": "Alois Souček", "text": "Alois Souček\n\nAlois Souček (5. listopadu 1848 Vyškov – 13. srpna 1915 Vyškov) byl prvním českým starostou Vyškova a majitelem parního mlýna.\n\nNarodil se do rodiny mlynáře Jiřího Součka který od roku 1803 vedl tzv. „Potůčkův mlýn“ a Gertrudy Svobodové z Manerova. Alois absolvoval obecnou německou školu ve Vyškově a poté pět tříd na reálném gymnáziu v Brně.\n\nPo studiích převzal vedení mlýna po otci a zapojil se do kulturního života Vyškova. Stal se členem Sokola. Byl prvním sokolským náčelníkem ve Vyškově. Zasedal v okresním silničním výboru. Byl také spoluzakladatelem čtenářsko-pěveckého spolku Haná a Okresního hospodářského spolku. Byl rovněž místopředsedou spolku Haná a v letech 1898–1900 se stal po JUDr. Ctiboru Helceletovi předsedou spolku Haná. Zasedal po dobu čtyřiceti let v městském zastupitelstvu. A v roce 1902 byl zvolen prvním českým starostou Vyškova. Jeho funkční období trvalo od 28. března 1902 do 1. května 1910. V průběhu těchto let byla ve Vyškově zřízena plynárna, chodníková dlažba, vznikla budova gymnázia, měšťanské školy a obchodní školy.\n\nZemřel 13. srpna 1915 ve Vyškově ve věku 78 let. Byl pochován na vyškovském hřbitově.\n\nAlois byl ženatý. Vzal si 25. listopadu 1873 v Ivanovicích na Hané Marii, dceru Josefa Horníčka měšťana z Ivanovic a jeho manželky Marie Jeřábkové taktéž z Ivanovic. Měli spolu čtyři děti.\n"}
{"id": "1202268", "url": "https://cs.wikipedia.org/wiki?curid=1202268", "title": "Pavel Konzbul", "text": "Pavel Konzbul\n\nPavel Konzbul (* 17. října 1965 Brno-Juliánov) je český římskokatolický duchovní, titulární biskup litomyšlský a pomocný biskup brněnský, od února 2019 generální vikář brněnské diecéze. Napsal také několik knih (obsahujících převážně kázání), které vyšly v brněnském nakladatelství Cesta.\n\nVystudoval brněnské gymnázium Křenová a elektrotechnologii na Fakultě elektrotechniky a komunikačních technologií Vysokého učení technického v Brně, kterou absolvoval v roce 1989. Poté vykonal roční základní vojenskou službu a nastoupil do brněnského Ústavu přístrojové techniky Akademie věd České republiky, kde se věnoval vývoji a konstrukci korekčních cívek magnetických polí pro tomografii nukleární magnetické rezonance. Externě také vyučoval na Fakultě elektrotechniky, kde získal i doktorský titul v oboru teorie elektromagnetického pole.\n\nV roce 1995 vstoupil do Laického sdružení sv. Dominika, v němž později působil jako zástupce provinčního moderátora, a rovněž do olomouckého kněžského semináře. Teologické studium na Cyrilometodějské teologické fakultě Univerzity Palackého dokončil roku 2000, kdy obhájil diplomovou práci na téma Vývoj v pojetí a poslání dominikánského laikátu ve XX. století. Od července 2002 pracoval jako pastorační asistent ve farnostech Letovice a Rozhraní a poté, co byl vysvěcen na jáhna, v nich byl ustanoven k jáhenské službě. Po kněžském svěcení, které přijal v roce 2003, působil jako kněz v Boskovicích a Hustopečích. V letech 2005 až 2013 byl spirituálem Biskupského gymnázia v Brně a poté působil jako farář brněnské katedrální farnosti. V říjnu 2015 se navíc stal III. sídelním kanovníkem Královské stoliční kapituly sv. Petra a Pavla v Brně.\n\nOd roku 2011 také externě vyučuje na Pedagogické fakultě Masarykovy univerzity, a to především studenty studijního oboru Učitelství křesťanské výchovy pro základní školy.\nDne 21. května 2016 jej papež František jmenoval pomocným biskupem brněnským, jímž byl dříve až do svého emeritování v roce 2013 Petr Esterka, a titulárním biskupem litomyšlským. Konsekroval jej brněnský biskup Vojtěch Cikrle se spolusvětiteli Janem Graubnerem a Josefem Hrdličkou (sídelním a pomocným biskupem olomouckým) o slavnosti svatých Petra a Pavla dne 29. června 2016 v brněnské katedrále, které jsou tito světci patrony. Biskupské svěcení živě přenášela TV Noe a Radio Proglas a biskup-hlavní světitel při něm ve své homilii vyzvedl fakt, že právě svěcený biskup je zároveň nositelem jména jednoho z těchto světců – sv. Pavla.\n\nZ červeného návrší v patě stříbrného štítu vyrůstá červený heroldský kříž s povýšeným břevnem. Na kříži je položen vztyčený meč se stříbrnou čepelí a zlatým jilcem, provázený na břevně kříže zlatými majuskulními písmeny „alfa“ a „omega“. Za štítem latinský kříž. Deviza: VIA VERITAS VITA. Vše převýšeno biskupským kloboukem.\n\n\n"}
{"id": "1202276", "url": "https://cs.wikipedia.org/wiki?curid=1202276", "title": "SK Jaroslavice", "text": "SK Jaroslavice\n\nSportovní klub Jaroslavice je moravský fotbalový klub ze zlínské městské části Jaroslavice, který byl založen v roce 1934 pod názvem SK Jaroslavice. Od sezóny 2018/19 hraje I. B třídu Zlínského kraje (7. nejvyšší soutěž).\n\nSvé domácí zápasy odehrává na stadionu Jaroslavice.\n\nZdroj: \n\n\nZdroj: \n\nPoznámka:\n\n"}
{"id": "1202279", "url": "https://cs.wikipedia.org/wiki?curid=1202279", "title": "Kostel svatého Jakuba Staršího (Vetlá)", "text": "Kostel svatého Jakuba Staršího (Vetlá)\n\nŘímskokatolický farní kostel svatého Jakuba Staršího ve Vetlé původně románská sakrální stavba, která byla goticky přestavěná a později i barokizována. Od roku 1964 je kostel chráněn jako kulturní památka.\n\nKostel je v jádře románský ze 2. třetiny 12. století. Z původní stavby se zachovala věž a jižní obvodová zeď dnešního dvojlodí, které patří k nejcennějším v Čechách vůbec. Písemně je kostel poprvé připomínán roku 1334. Kolem roku 1390 byl goticky přestavěn. Vnější vzhled dvojlodí upraven barokně (asi v 18. století). Tehdy vestavěna současná kruchta, zřízena severní sakristie a západní předsíň.\nPrvní památková obnova proběhla v roce 1860. K dalším drobným úpravám došlo v letech 1911–1912.\n\nStavbu tvoří čtvercová loď s odsazeným presbytářem, jižní předsíní a severní sakristií. V západním průčelí je hranolová věž a přistavěná kruchta. Jižní stěna lodi a přilehlé úseky východní a západní stěny, jakož i věž jsou románské. Jsou z lícovaného kvádříkového opukového zdiva, které bylo později omítnuto. V ose jižní fasády lodi je zazděné románské okno. Ve věži je zazděný portálek na tribunu a obdélná střílnová okénka. Horní patro věže pochází z 19. století. Ostatní části lodi: jižní předsíň s gotickým portálem, presbytář s opěrnými pilíři a hrotitými okny s kružbami jsou gotické. Okna lodi s odsazeným polokruhovým záklenkem a kruchtou jsou však barokní.\n\nV presbytáři jsou dvě pole křížové klenby a šestipaprsčitý závěr s žebry hruškového profilu. Triumfální oblouk je hrotitý, široký a profilovaný. Loď je sklenuta čtyřmi poli křížové a obkročné klenby na štíhlý střední pilíř. Na stěnách jsou konzoly. Žebra jsou rovněž hruškového profilu. V předsíni je křížová klenba a další gotický portál.\n\nZ původní zařízení zbyl gotický čtyřhranný sanktuář s mřížkou. Kazatelna pochází z počátku 16. století. Je opuková s polygonálním řečništěm. Kazatelna spočívá na kanelované šroubované noze. Cínová křtitelnice je ze 16. století. Stojí na třech nohách. Na kotli jsou nápisy a ornamentální i figurální reliéfy a tři lví hlavy s kruhy. Hlavní oltář je s velkými sochami sv. Petra a sv. Pavla. Je pseudobarokní, stejně jako oba boční oltáře, kde jsou další plastiky. V presbytáři jsou obrazy sv. Antonína a sv. Barbory. V lodi se nachází barokní obrazy sv. Františka a sv. Anny Samotřetí z 18. století. Oltářní křídlo je období kolem roku 1550. Pochází z dílny Mistra Slavětínského oltáře, a je umístěno v Národním muzeu v Praze.\n\n"}
{"id": "1202287", "url": "https://cs.wikipedia.org/wiki?curid=1202287", "title": "Seznam dílů seriálu Americká odysea", "text": "Seznam dílů seriálu Americká odysea\n\nToto je seznam dílů seriálu \"Americká odysea\". Seriál byl zrušen po 1. řadě. V Česku ho vysílala TV Prima Cool.\n\n<onlyinclude></onlyinclude>\n\n"}
{"id": "1202288", "url": "https://cs.wikipedia.org/wiki?curid=1202288", "title": "Budova FSI VUT", "text": "Budova FSI VUT\n\nBudova FSI VUT je výšková budova zvaná A1 v brněnském kampusovém areálu Pod Palackého vrchem, ve které sídlí Fakulta strojního inženýrství Vysokého učení technického. 19 patrová budova je vysoká 74 metrů. Výstavba budovy začala v roce 1974 a v roce 1984 skončila.\n\nV roce 2013 se začalo s rekonstrukcí pláště budovy, protože jeho stav dlouhodobě nevyhovoval aktuálním potřebám, především kvůli energetickým požadavkům a bylo potřeba opravit a zrekonstruovat vnitřní prvky budovy. Budovu bylo potřeba zrekonstruovat také díky poškození pláště budovy způsobeného například vichřicí Kyrill. Cena rekonstrukce byla odhadována na 280 000 000 Kč a provedena byla společností Metrostav.\n\nPo odkrytí pláště se ukázalo, že ani vnější betonový skelet není v dobré kondici a nemusel by unést nový plášť. Tím se prodražila cena a také očekávaná doba dokončení rekonstrukce. Škola také uvažovala, že dosavadní budovu zbourá a postaví novou, to se však nestalo.\n\nRekonstrukce nakonec stála přibližně 600 milionů korun českých a byla dokončena v roce 2015. Původcem nedostatků budovy byla nekvalitně provedená vlastní stavba, kdy v nosnících chybělo přibližně 200 tun oceli.\n\n"}
{"id": "1202306", "url": "https://cs.wikipedia.org/wiki?curid=1202306", "title": "Ruzyňský hřbitov", "text": "Ruzyňský hřbitov\n\nRuzyňský hřbitov se nachází v Praze 6 v městské části Ruzyně v ulici Pod Hřbitovem. Hlavní brána je na jeho východní straně, na rozloze 0,42 hektaru se nachází 30 hrobek, 660 hrobů a 110 urnových hrobů.\n\nHřbitov byl založen pravděpodobně na přelomu 19. a 20. století. Rozkládá se severně podél Karlovarské silnice pod její úrovní. Ve starší, východní části je uprostřed centrální cesty kříž na podstavci. Centrální cesta vede od hlavní brány západním směrem k novogotické kapli postavené roku 1902. Zde byla 2. října 1905 sloužena mše svatá libockým farářem a spisovatelem P.Vlastimilem Hálkem. Za kaplí směrem západním je průchod do nové části hřbitova.\n"}
{"id": "1202325", "url": "https://cs.wikipedia.org/wiki?curid=1202325", "title": "Újezdský hřbitov", "text": "Újezdský hřbitov\n\nÚjezdský hřbitov se nachází v Praze 9 v městské části Újezd nad Lesy v ulici Zaříčanská. Má rozlohu menší než 0,3 hektaru a leží jižně od obce v poli po pravé straně silnice z Újezda do Sibřiny.\n\nPůvodní hřbitov v Újezdě byl při zaniklém kostele svatého Bartoloměje (zbořen roku 1807). Současný hřbitov byl založen roku 1940, což dosvědčuje nápis na vstupní bráně.\n\nVstupní brána se nachází v severní části, od ní vede jižním směrem hlavní cesta. Uprostřed této cesty stojí dřevěný kříž, vpravo od něj je pomník obětem obou světových válek. Nejstarší hroby jsou v pravé přední části hřbitova, v levé části hřbitova vzadu jsou hroby urnové, kolumbárium bylo založeno při zadní jižní a levé východní zdi.\n\nKostel je připomínán již ve 14. století. Po třicetileté válce ves zcela zanikla a osidlována byla pomalu. Nejstarší domky nového osídlení stavěli domkaři podél ulice Staroújezdská, která směřuje do obce Koloděje.\n\nPo zániku farnosti byl Újezd přifařen k Uhříněvsi. Kostel byl roku 1807 zbořen a hřbitov zrušen poté, kdy v Kolodějích téhož roku postavili kostel Povýšení svatého Kříže, kam se po obnovení vsi pohřbívalo. Pozemky pod zrušeným kostelem a hřbitovem byly odprodány domkařům, pozemek zaniklého hřbitova připadl domu čp. 22. Nalezené ostatky jsou pohřbené na kolodějském hřbitově.\n\nÚdajně byl na stavbu kolodějského kostela použit materiál ze zbořeného újezdského kostela. Dochoval se zde též obraz svatého Bartoloměje a zvon z roku 1486 (jeden ze tří převezených).\n\n\n"}
{"id": "1202338", "url": "https://cs.wikipedia.org/wiki?curid=1202338", "title": "Otto Struve", "text": "Otto Struve\n\nOtto Struve (12. srpen 1897, Charkov, Ruské impérium – 6. duben 1963, Berkeley, Kalifornie) byl ukrajinsko-rusko-americký astronom. Proslul příspěvky k hvězdné spektroskopii, k problému rotace hvězd a mezihvězdného plynu.\nPocházel ze slavné astronomické rodiny, která měla kořeny v Holštýnsku a dlouho byla spjata s Estonskem. Otto se narodil v Charkově, který dnes leží na území Ukrajiny, tehdy Ruské říše. V Charkově také vystudoval v letech 1914–1919 univerzitu.\n\nV letech 1919–20 bojoval v bělogvardějské armádě proti bolševikům. Po porážce bílých utekl do Turecka.\n\nRoku 1921 odešel do Spojených států, jejichž občanem se nakonec stal. Byl profesorem univerzity v Chicagu. V letech 1932–1947 vedl Yerkesovu observatoř, později v Texasu, přesněji ve Fort Davisu, založil a vedl McDonaldovu observatoř. V letech 1952–1955 byl předsedou Mezinárodní astronomické unie. V letech 1932–1947 vedl časopis \"The Astrophysical Journal\".\n\nZkoumal mj. jak tzv. Starkův jev rozšiřuje vodíkové či heliové čáry hvězd spektrálních tříd A a B. Věnoval se také rotační rychlosti horkých hvězd a problému mezihvězdného plynu, zejména v oblastech H II. Vyslovil i několik originálních hypotéz o vzniku a vývoji hvězd.\n\nK jeho hlavním dílům patří knihy \"Stellar Evolution\" (1950) a \"The Universe\" (1962).\n\n"}
{"id": "1202340", "url": "https://cs.wikipedia.org/wiki?curid=1202340", "title": "343 (číslo)", "text": "343 (číslo)\n\nTři sta čtyřicet tři je přirozené číslo, které následuje po čísle tři sta čtyřicet dva a předchází číslu tři sta čtyřicet čtyři. Římskými číslicemi se zapisuje CCCXLIII.\n\n\n\n343 m/s je rychlost zvuku v suchém vzduchu při teplotě 20 °C.\n\nSilnice II/343 je česká silnice II. třídy vedoucí na trase Seč – Horní Bradlo – Trhová Kamenice – Hlinsko – Svratka\n\n\n"}
{"id": "1202354", "url": "https://cs.wikipedia.org/wiki?curid=1202354", "title": "Kolodějský hřbitov", "text": "Kolodějský hřbitov\n\nKolodějský hřbitov se nachází v Praze 9 v městské části Koloděje v ulici Lupenická na jihovýchodním okraji obce ve svahu. Má rozlohu 0,3 hektaru. Pohřbívá se sem z Kolodějí, Běchovic, Újezda nad Lesy a dříve také ze Stupic.\n\nHřbitov byl založen společně se stavbou kostela Povýšení svatého Kříže roku 1806 (24. srpna 1806 položen základní kámen kostela, stavba vysvěcena 18. června 1807). Sem byly roku 1884 převezeny ostatky ze zrušeného hřbitova z Újezda nad Lesy. Nejstarší dochované hroby jsou z konce 19. století.\nStarší část hřbitova se nachází na jihovýchodě a zde je i márnice. Na cestě k ní stojí kříž s nápisem.\n\nNová část hřbitova se nalézá nejníže, napravo na severozápadě hřbitova, kde je loučka rozptylu a urnové hroby. V horní části hřbitova stával osmimetrový kříž se sochou Ježíše Krista od místního sochaře Jiřího Beránka. Kříž však roku 2015 vyhnil a musel být odstraněn. U vchodu jsou dva hroby padlých při květnové revoluci roku 1945, v zadní části jsou pak hroby obětí 1. světové války.\n\n\n"}
{"id": "1202355", "url": "https://cs.wikipedia.org/wiki?curid=1202355", "title": "Sebastian Aho", "text": "Sebastian Aho\n\nJméno a příjmení Sebastian Aho má více nositelů:\n"}
{"id": "1202357", "url": "https://cs.wikipedia.org/wiki?curid=1202357", "title": "Hornopočernický hřbitov", "text": "Hornopočernický hřbitov\n\nHornopočernický hřbitov se nachází v Praze 9 v městské části Horní Počernice na východ od obce v poli, na rohu ulic K Odpočinku a K Berance. Má rozlohu 0,56 hektaru. Druhý hřbitov v Horních Počernicích je v místní části Chvaly.\n\nHřbitov byl založen ve 30. letech 20. století. Hlavní vchod se nalézá v jeho severozápadní části, vpravo vedle vchodu na západní straně je hřbitovní kaple. Roku 2001 byl hřbitov rozšířen směrem na východ. V nové části se nachází kolumbárium a rozptylová loučka.\n\nKovařík, Petr. Klíč k pražským hřbitovům. Praha: NLN, Nakladatelství Lidové noviny, 2001. 369 s. ISBN 80-7106-486-6. S. 187 – 188.\n\n\n"}
{"id": "1202360", "url": "https://cs.wikipedia.org/wiki?curid=1202360", "title": "Halsey", "text": "Halsey\n\nAshley Nicolette Frangipane (* 29. září 1994), známá podle jejího uměleckého jména Halsey, je americká zpěvačka a skladatelka. Její umělecké jméno je referencí na stejnojmennou zastávku newyorského metra a zároveň anagramem jejího křestního jména.\n\nPísně začala psát ve věku 17 let. V roce 2014 podepsala první smlouvu s vydavatelstvím Astralwerks a vydala svůj debutový extended play s názvem \"Room 93\". Její debutové studiové album \"Badlands\" bylo vydáno v roce 2015. Druhá studiová deska Hopeless Fountain Kingdom vyšla o dva roky později. \n\nHalsey se narodila a vyrostla v New Jersey jako Ashley Frangipane. Její matka Nicole Frangipane pracuje pro ochranku v nemocnici, její otec Chris Frangipane řídí autobazar. Ashley má po matce italsko-maďarsko-irské kořeny, naopak její otec je afroameričan. Má dva mladší bratry; Seviana a Danteho.\n\nOvládá hru na housle, violoncello, violu, akustickou i elektrickou kytaru. Ve věku mezi 16 a 17 lety jí byla diagnostikována bipolární porucha. Sama Halsey se v roce 2015 identifikovala jako „tri-bi“: míšenka (ang. biracial), bisexuální a bipolární, od toho označení se ale později distancovala a nemá ho ráda.\n\nKdyž jí bylo 18, setkala se s finančními problémy a hudba se stala způsobem, jak zaplatit nájem. Pod různými přezdívkami vystupovala na mnoha místech. Jméno Halsey si vybrala, neboť se jedná o anagram jejího jména a také o místo, kde jako teenager často trávila volný čas. Halsey původně plánovala jít na uměleckou vysokou školu, ale finanční situace jí to nedovolila. Místo toho vystudovala dvouletou státní vysokou školu v oboru tvůrčí psaní.\n\nHalsey zveřejňovala pod svým jménem covery známých písní na YouTube. V roce 2012 na síti Tumblr zveřejnila parodii písně „I Knew You Were Trouble“ od zpěvačky Taylor Swift, kterou pojmenovala „The Haylor Song“, kvůli vztahu Taylor Swift s členem kapely One Direction Harrym Stylesem.\n\nV roce 2014 nahrála píseň „Ghost“, kterou zveřejnila na internetové stránce SoundCloud. Tato píseň přilákala pozornost nahrávací společnosti Astralwerks, se kterou Halsey následně podepsala smlouvu. Dne 27. října 2014 pak vydala debutový extended play s názvem \"Room 93\", který obsahoval pět písní.\n\nV roce 2014 se zúčastnila turné skupiny The Kooks, kde vystupovala jako předskokanka.\n\nJejí debutové album \"Badlands\" bylo vydáno 28. srpna 2015. V rozhovoru zpěvačka uvedla, že se jedná o „naštvané feministické album“, později však uvedla, že byla nesprávně citována, přičemž správné označení mělo být „naštvané ženské album“. V české recenzi webu iReport na tento počin získala zpěvačka 6 bodů ze 7 a dílo bylo označeno za velmi nadějné, ačkoli prý Halsey nepřichází s něčím, s čím by již nepřišly její kolegyně.\n\nSpolupracovala s americkou skupinou The Chainsmokers na písni „Closer“, která byla vydána 29. července 2016 . Píseň se dostala na vrchol žebříčku Billboard Hot 100, kde se udržela nepřetržitě dvanáct týdnů.\n\nV březnu 2017 zpěvačka oznámila přes svůj Twitter účet, že její druhé studiové album \"Hopeless Fountain Kingdom\" vyjde 2. června 2017. Úvodní píseň alba „Now or Never“ byla vydána 4. dubna 2017. Součástí tohoto alba je i píseň „Strangers“, kterou Halsey nazpívala spolu se zpěvačkou Lauren Jauregui, členkou skupiny Fifth Harmony. Její druhé album se v červnu 2017 dostalo na vrchol žebříčku Billboard 200 a ve 32 zemích světa bylo na vrcholu žebříčku iTunes.\n\n\n"}
{"id": "1202361", "url": "https://cs.wikipedia.org/wiki?curid=1202361", "title": "Seznam dílů seriálu Poručík Backstrom", "text": "Seznam dílů seriálu Poručík Backstrom\n\nToto je seznam dílů seriálu \"Poručík Backstrom\". Seriál byl zrušen po 1. řadě. V Česku ho vysílala TV Prima Cool.\n\n<onlyinclude></onlyinclude>\n\n"}
{"id": "1202375", "url": "https://cs.wikipedia.org/wiki?curid=1202375", "title": "23 Marina", "text": "23 Marina\n\n23 Marina je mrakodrap nacházející se ve v Dubajské moderní přístavní čtvrti Dubai Marina ve Spojených arabských emirátech. Tento 88 patrový a 393 metrů vysoký mrakodrap slouží jako byty. 79 % zdejších bytů bylo vyprodáno ještě předtím, než se budova začala stavět, celkově je v zde 289 bytů. Výstavba začala v roce 2006 a skončila v roce 2012.\n\n"}
{"id": "1202376", "url": "https://cs.wikipedia.org/wiki?curid=1202376", "title": "Kostel svatého Havla (Brloh)", "text": "Kostel svatého Havla (Brloh)\n\nKostel svatého Havla je římskokatolický filiální kostel v Brlohu v okrese Louny. Stojí na hřbitově v jižní části vesnice. Od roku 1964 je chráněn jako kulturní památka.\n\nPůvodní kostel zmiňovaný již roku 1355 po roce 1632 zpustl. Dochovaná pozdně barokní podoba pochází z roku 1763, kdy jej nechal postavit hrabě Karel Pachta. Varhany, které pro kostel vyrobila firma Vocelka–Hloušek v roce 1858, byly po rekonstrukci umístěny v kostele svatého Matouše v Dobroměřicích.\n\nJednolodní kostel je postavený z lámané opuky. Obdélný půdorys lodi má rozměry 16,5 × 7,2 metru a navazuje na ni pravoúhle ukončený presbytář o rozměrech 8,3 × 4 metry. K presbytáři se na jižní straně připojuje sakristie a na protější přístavek s boční kaplí. Delší stěny lodi jsou členěné lizénami a okny zakončenými stlačeným obloukem. Před západní průčelí se zaoblenými nárožími předstupuje hranolová věž členěná lizénami a pilastry. V ose lodi vede do věže obdélný portál s letopočtem 1841, nad kterým se nachází polokruhově zakončené okno. Přízemí a první patro věže odděluje římsa prohnutá nad oknem.\n\nLoď má plochý strop s fabionem a štukovým rámcem. V její západní části stojí zděná kruchta podklenutá valenou klenbou s lunetami. Horní plošinu kruchty chrání dřevěné balustrové zábradlí. Loď přechází polokruhovým vítězným obloukem s pilastry do presbytáře zaklenutého plackovou klenbou. Stejný typ klenby je použit také v sakristii a severní kapli. V presbytáři je však klenba uzavřena mezi dva pásy valených kleneb, které sbíhají na mohutné pilastry.\n\nPřevážná část zařízení je rokoková a pochází ze druhé poloviny osmnáctého století. Obraz svatého Havla na hlavním oltáři namaloval pravděpodobně A. V. Ambrosi. Boční oltáře s drobnými soškami jsou zasvěcené Čtrnácti svatým pomocníkům a Čtrnácti světcům. K vybavení patří také lavice, kazatelna, křtitelnice a dále barokní socha svatého Jana Nepomuckého a majoliková kropenka s reliéfním poprsím svaté Kateřiny.\n\nNa hřbitov, ve kterém kostel stojí, se vchází zděnou branou s toskánskými pilastry, rozeklaným štítem a volutovými postranními zdmi.\n\n"}
{"id": "1202377", "url": "https://cs.wikipedia.org/wiki?curid=1202377", "title": "Římskokatolická farnost Pelhřimov", "text": "Římskokatolická farnost Pelhřimov\n\nŘímskokatolická farnost Pelhřimov je územním společenstvím římských katolíků v rámci pelhřimovského vikariátu českobudějovické diecéze.\n\nJiž ve 13. století existovala osada s kostelem - pozdější Starý Pelhřimov. Nové město, s názvem Pelhřimov, založil po roce 1289 pražský biskup Tobiáš z Bechyně. Farní kostel byl původně zasvěcen Panně Marii, později bylo jeho patrocinium změněno na svatého Bartoloměje. Pelhřimovská farnost byla v roce 1596 povýšena na děkanství. V letech 1717–1740 byl zbudován pozoruhodný kostelík Panny Marie Bolestné. Roku 1790 byl zřízen pelhřimovský vikariát.\n\nRoku 1752 byla zřízena expozitura na Křemešníku při poutním kostele Nejsvětější Trojice. Nejprve na Křemešníku a později přímo v Pelhřimově působil v letech 1906–1942 kněz a spisovatel František Bernard Vaněk, který v roce 1943 zemřel v koncentračním táboře v Dachau.\n\nPelhřimovská farnost je centrem farního obvodu (kollatury), zahrnující ex currendo spravované farnosti Nová Cerekev a Vyskytná.\n\n\n"}
{"id": "1202379", "url": "https://cs.wikipedia.org/wiki?curid=1202379", "title": "Dolnopočernický hřbitov", "text": "Dolnopočernický hřbitov\n\nDolnopočernický hřbitov se nachází v Praze 9 v městské části Dolní Počernice v ulici Bakurinova, v severní části obce při cestě k sídlišti Černý Most. Má rozlohu 0,5 hektaru.\n\nHřbitov se nalézá poblíž Rokytky a přírodní rezervace „V Pískovně“. Byl založen jako náhrada za zrušený hřbitov u kostela Nanebevzetí Panny Marie. Pohřbívat se zde začalo od roku 1786, později pozemek pro pohřby věnoval rod Derczenyi.\n\nHlavní vchod je ve starší, jihovýchodní části. Naproti vchodu při západní zdi se nachází hrobka rodu baronů Derczenyiů, majitelů dolnopočernického panství. Významný člen rodu, baron Béla Derczenyi zde byl pohřben roku 1909. Od hlavního vchodu vede centrální cesta, na jejímž konci stojí pískovcový podstavec s křížem, restaurovaný roku 2005. Uprostřed hřbitova se pak nachází hrobka padlých ve 2. světové válce.\n\nV nové, severní části hřbitova jsou urnové hroby, kolumbárium a rozptylová loučka, za ní jsou stavby zázemí hřbitova.\n\n\n"}
{"id": "1202390", "url": "https://cs.wikipedia.org/wiki?curid=1202390", "title": "Dryádka osmiplátečná", "text": "Dryádka osmiplátečná\n\nDryádka osmiplátečná (\"Dryas octopetala\") je arkticko-alpská kvetoucí rostlina z čeledi růžovitých. Jedná se o malý stálezelený polokeř.\n\nRoste v horských oblastech na vápencovém podloží. Roste v celé arktické oblasti, rovněž v pohořích ve Skandinávii, Islandu, Alpách, Karpatech, Balkáně, Kavkaze, v Anglii, v USA od Aljašky až po Skalnaté hory. Roste v suchých lokalitách, kde sníh rychle taje, na štěrkových a skalnatých podkladech ve velkých koloniích.\n\nJe to oficiální květina Severozápadních teritorií Kanady a národní květina Islandu.\n\nStonky jsou dřevnaté, klikaté s horizontálními větvemi. Listy jsou nahoře hladké, zespodu s bílými chloupky. Květy jsou na stonku dlouhé 3 až 10 cm a mají osm bílých okvětních lístků, na základě kterých dostala rostlina své jméno \"octopetala\".\n\n"}
{"id": "1202392", "url": "https://cs.wikipedia.org/wiki?curid=1202392", "title": "Niuafoʻou", "text": "Niuafoʻou\n\nNiuafoʻou (doslova \"Mnoho nových kokosů\") je ostrov v Tichém oceánu, který patří království Tonga. Má rozlohu 52 km² (z toho asi dvě třetiny připadají na pevnou zemi) a žije na něm asi 650 obyvatel, kteří hovoří jazykem niuafoʻouan. Objevil ho roku 1616 Willem Schouten.\n\nJe nejsevernějším ostrovem Tongy a patří do skupiny ostrovů Niuas, tvoří v rámci státu samostatný distrikt. Nachází se 570 km severně od hlavního města Nuku'alofy. Ostrov tvoří kaldera štítové sopky ve tvaru prstence o průměru zhruba 8 km. Uprostřed se nachází jezero Vai Lahi o průměru okolo 4 km a maximální hloubce 84 m, na kterém je několik ostrovů, největším je Motu Lahi. Na ostrově se nachází ještě menší jezero Vai Mataʻaho. Ostrov je pokryt převážně přesličníkovými lesy, nejvyšším bodem je Mokotu s nadmořskou výškou 250 m. V osadě Angahā se nachází poštovní úřad a letiště, škola sídlí v Muʻa. Hlavními produkty ostrova jsou kopra, taro a chlebovník, obyvatelé se věnují také rybolovu a chovu prasat.\n\nSopka je dosud aktivní, v roce 1946 pokryla polovinu jeho rozlohy láva, obyvatelé byli následně evakuováni a návrat jim byl povolen až roku 1958. K dosud poslední erupci došlo v březnu 1985.\n\nOstrov je posledním místem na Zemi, kde žije tabon Pritchardův.\n\nNiuafoʻou má přezdívku \"Tin Can Island\" (Plechovkový ostrov), protože postrádá přirozený přístav, takže se na lodích dovážejících poštu dopisy ukládaly do plechových krabic od sušenek, které se shazovaly z paluby a na břeh je doručovali plavci. Tato praxe trvala do otevření letiště v roce 1983.\n\n"}
{"id": "1202393", "url": "https://cs.wikipedia.org/wiki?curid=1202393", "title": "Univerzita Bayreuth", "text": "Univerzita Bayreuth\n\nUniverzita Bayreuth (německy: \"Universität Bayreuth\", zkratka UTB) je státní univerzita, nacházející se v bavorském Bayreuthu. Byla založena v roce 1972. Zřizovatelem je stát Bavorsko. V současnosti sestává z šesti fakult.\n\n\n"}
{"id": "1202396", "url": "https://cs.wikipedia.org/wiki?curid=1202396", "title": "Božská Florence", "text": "Božská Florence\n\nBožská Florence (v anglickém originále \"Florence Foster Jenkins\") je britský film z roku 2016. Životopisnou komedii o mecenášce a operní divě bez hudebního nadání Florence Foster Jenkinsové natočil režisér Stephen Frears s Meryl Streepovou v titulní roli. Do britských kin byl uveden 6. května 2016. Českou premiéru ohlásila distribuční společnost Bioscop původně na 26. května 2016, později na 25. srpna 2016.\n\nFlorence Foster Jenkinsová (Meryl Streepová) je velmi bohatá žena na vrcholu newyorské smetánky, její manžel St. Clair Bayfield (Hugh Grant) velkorysý mecenáš a patron klasické hudby. Florence však postrádá hudební nadání i hlas, což před ní manžel úzkostlivě tají, a tak pořádá její pěvecké večírky pro důkladně vybranou a zaplacenou společnost. Když však v roce 1944 přijde diva bez talentu s myšlenkou koncertu v prestižním sále Carnegie Hall jako charitu pro veterány vracející se z války, znamená to životní výzvu pro manžela i najatého pianistu Cosmého McMoona (Simon Helberg).\n\nDne 21. října Variety potvrdilo, že Stephen Frears bude režírovat nový životopisný film Florence, za scénářem bude stát Nicholas Martin a snímek bude vyprávět život slavné operní pěvkyně Florence Foster Jenkins. Michael Kuhn a Tracey Seaward film produkovali. Natáčení začalo v květnu 2015 v Londýně.\n\nFilm vydělal 27,4 milionů dolarů v Severní Americe a 16,9 milionů dolarů v ostatních oblastech, celkově tak vydělal 44,3 milionů dolarů po celém světě. Rozpočet filmu činil 29 milionů dolarů. V Severní Americe a v Kandě byl oficiálně uveden 12. srpna 2016, společně s filmy \"Můj kamarád drak\" a \"Buchty a klobásy\". Za první víkend docílil osmé nejvyšší návštěvnosti, kdy vydělal 6,6 milionů dolarů.\n\nNa recenzní stránce Rotten Tomatoes získal ze 175 započtených recenzí 87 procent s průměrným ratingem 7 bodů z deseti. Na serveru Metacritic snímek získal z 41 recenzí 71 bodů ze sta. Na Česko-Slovenské filmové databázi snímek získal 70%.\n\n"}
{"id": "1202401", "url": "https://cs.wikipedia.org/wiki?curid=1202401", "title": "Silnice II/192", "text": "Silnice II/192\n\nSilnice II/192 je pozemní komunikace druhé třídy spojující obce v Plzeňském kraji. Měří 9,5 km. Dříve 10 km, když nebyla hotová přeložka. Spojuje obce Bystřice nad Úhlavou, v nichž odbočuje ze silnice II/191, následně přechází řeku Úhlavu, prochází Pocinovicemi, aby severozápadně od nich skončila na křižovatce s komunikací I/22 v jejím úseku mezi obcemi Loučim a Nové Chalupy, jež jsou součástí města Kdyně.\n\nOdpojení od silnice I/22 – Pocinovice – Bystřice nad Úhlavou – napojení na silnici II/191.\n\n"}
{"id": "1202404", "url": "https://cs.wikipedia.org/wiki?curid=1202404", "title": "François Damiens", "text": "François Damiens\n\nFrançois Damiens (* 17. ledna 1973, Uccle, Belgie) je belgický herec a komik.\n\nPo studiu na střední škole Cardinal Mercier v Braine-l'Alleud se specializoval v ekonomickém oboru. Dále absolvoval postgraduální studium na vysoké ekonomické škole se specializací na mezinárodní obchod. V rámci studijního pobytu strávil čtyři měsíce v Austrálii a vydal se poté do světa audiovizuálních médií.\n\nJiž od dětství jej fascinovaly herecké scénky a skeče a k této oblasti se dostal náhodou. Dostal se do televizního pořadu, který pracuje na principu skryté kamery (Keynews Télévision). Svou kariéru začal ve dvojici s Wassilem Zakim v sérii scének se skrytou kamerou, které měly být vysílány v letadle. Postupem času také moderoval pořad na stanici RTL-TVI, kde nahradil Jeana-Michela Zeccu. Při této příležitosti vytváří osobu Françoise L'Embrouille, kterou využívá při svých skečích se skrytou kamerou. V Belgii se stane tak populárním, že musí svůj pořad v roce 2004 zrušit, protože již nemůže hrát, aniž by ho nikdo nepoznal, přesouvá se tehdy do Francie. Ve Francii, stejně jako ve Švýcarsku, se jeho pořad těšil též velké popularitě.\n\nV roce 2006 začal s filmovým herectvím díky komické dvojici Éricovi a Ramzymu, kteří jej představí Michelovi Hazanaviciusovi, a ten právě připravoval film \"Agent 117\", Damiens byl tedy obsazen do jedné z menších rolí. Od té doby se objevuje převážně v komediích.\n\nMluví třemi jazyky, kromě své rodné francouzštiny zvládá též holandštinu a angličtinu.\n\n"}
{"id": "1202409", "url": "https://cs.wikipedia.org/wiki?curid=1202409", "title": "3Doodler", "text": "3Doodler\n\n3Doodler je 3D pero vyvinuté Peterem Dilworthem, Maxwellem Boguem a Danielem Cowenem ze společnosti WobbleWorks.\n\n3Doodler funguje na principu vytlačování roztaveného plastu, jenž se téměř okamžitě ochladí do pevné, stabilní konstrukce, která umožňuje tvorbu trojrozměrných objektů. Využívá plastové vlákno vyrobené z akrylonitrilbutadienstyrenu (ABS), polymléčnou kyselinu (CHKO) nebo tepelný polyuretan (PU) zvaný „FLEXY“, které se roztaví a pak se ochladí prostřednictvím patentovaného procesu.\n\nVynálezci 3Doodleru (Maxwell Bogue a Peter Dilworth) postavili první prototyp 3Doodleru počátkem roku 2012 na Artisans' Azylu v Somerville, Massachusetts.\n"}
{"id": "1202410", "url": "https://cs.wikipedia.org/wiki?curid=1202410", "title": "Proti proudu času", "text": "Proti proudu času\n\nProti proudu času je název českého vydání povídkové sbírky amerického spisovatele Raye Bradburyho \" The Toynbee Convector\" (1988, Toynbeeho konvektor). Sbírka obsahuje dvacet jedna autorových povídek z let 1980 až 1988 a dvě starší z roku 1945 a 1954. Jde o sci-fi, fantasy a hororové příběhy, o povídky plné magického realismu a také o povídky humorné.\n\n\n"}
{"id": "1202412", "url": "https://cs.wikipedia.org/wiki?curid=1202412", "title": "Vatroslav Lisinski", "text": "Vatroslav Lisinski\n\nVatroslav Lisinski (8. července 1819 Záhřeb – 31. května 1854) byl chorvatský hudební skladatel. Byl jedním ze zakladatelů Illyrského národního hnutí, které obhajovalo a zdůrazňovalo význam chorvatského a obecně jihoslovanského kulturního dědictví, jako reakci na maďarizaci během období rakousko-uherské nadvlády.\n\nVatroslav Lisinski se narodil jako Ignatius Fuchs v německé židovské rodině. \n\nPozději si jméno změnil na Vatroslav Lisinski, což je chorvatský doslovný kalk jeho původního jména. \n\nLisinski složil první chorvatskou operu, \"Láska a zloba\" (\"Ljubav i zloba\", 1846), kterou napsal na popud svého přítele a donátora Alberta Štrigy. Autorem libreta byl Janko Car. Napsal i druhou grand operu \"Porin\" (1851, autorem libreta byl taktéž přítel a chorvatský buditel Dimitrija Demeter) stejně jako četná díla pro orchestr, sbory i sólisty. Premiéry opery Porin, která se konala 2. listopadu 1897 v Chorvatském národním divadle v Záhřebu, pod dirigentskou taktovkou Nikoly Fallera, se Lisinski nedožil.\n\nAlbert Štriga Lisinskému sehnal finance na studium v Praze, kde pobýval od podzimu 1847. Soukromě zde studoval u varhaníka a skladatele Karla Pitsche a později u skladatele a ředitele pražské konzervatoře Bedřicha Kittla, u nějž se věnoval kompozici a instrumentaci. V roce 1850 zveřejnil Lisinski v Praze cyklus šesti sólových písní s názvem \"Šestero českých písní\" (\"Vltava\", \"Závist\", \"Slavíček a starost\", \"Poustevník\", \"Matce\", \"Má vlast\"). Ve stejném roce představil i orchestrální idylku \"Večer\". V roce 1855 bylo vydáno album s názvem \"Perly české\", obsahující dvě jeho písně. Poté, co se Lisinski v době Bachova absolutismu vrátil do Záhřebu, trpěl materiální nouzí. Stal se členem komise Společnosti přátel hudby v Chorvatsku a Slovinsku (\"Društvo prijatelja glazbe u Hrvatskoj i Slavoniji\"), dnes Chorvatský hudební institut (\"Hrvatski glazbeni zavod\"). Nějakou dobu pracoval jako úředník u nejvyššího soudu () v Záhřebu.\n\nLisinski zemřel zklamaný, osamělý a téměř zcela zapomenut v Záhřebu 31. května 1854 a byl pohřben na hřbitově Mirogoj.\n\nJeho jméno nese Koncertní hala Vatroslava Lisinského () v Záhřebu. Mezinárodní vlak EuroNight 498/499, spojující Záhřeb a Mnichov nese jméno „Lisinski“. V anketě Největší Chorvat (), kterou podle vzoru britské soutěže 100 největších Britů vyhlásil v roce 2003 chorvatský týdeník Nacional, se Vatroslav Lisinski umístil na 62. místě. \n\n\n\n\n\n"}
{"id": "1202417", "url": "https://cs.wikipedia.org/wiki?curid=1202417", "title": "Důl Ferdinand", "text": "Důl Ferdinand\n\nDůl Ferdinand může být:\n"}
{"id": "1202418", "url": "https://cs.wikipedia.org/wiki?curid=1202418", "title": "Celia Burleighová", "text": "Celia Burleighová\n\nCelia Burleighová (18. září 1826 Cazenovia, New York – 25. července 1875 Syracuse) byla americká novinářka a publicistka, pedagožka, propagátorka koedukovaného školství a moderních forem ženského odívání, bojovnice za práva dětí a žen (sufražistka) a také historicky první unitářská žena jako duchovní v amerických i celosvětových dějinách. Rovněž podporovala právo žen a mužů na rozvod, pokud se jejich vztah stal nefunkčním.\nManželství podle jejího názoru nemělo být vězením. Sama se dvakrát rozvedla. Teprve její třetí vztah s americkým unitářským publicistou a autorem řady podnes ceněných unitářských písní Williamem Henry Burleighem se ukázal jako šťastný a osudový. Burleigh svou ženu, kterou znal jako schopnou řečnici, podněcoval k duchovenské dráze. Celia však jeho rozhodnutí paradoxně uposlechla až po manželově smrti. Po zkušebním kazatelském působení byla 5. října 1871 ordinována řádnou unitářskou reverendkou v connecticutském městě Brooklyn. Její život předčasně ukončila tehdy dosud jen obtížně léčitelná rakovina prsu, jíž podlehla 25. července 1875.\n\n"}
{"id": "1202419", "url": "https://cs.wikipedia.org/wiki?curid=1202419", "title": "Hromadné propouštění", "text": "Hromadné propouštění\n\nHromadné propouštění označuje současné ukončení pracovního poměru většího počtu zaměstnanců u jednoho zaměstnavatele.\n\nPodle českého práva (§ 62–64 zákoníku práce) se hromadné propouštění realizuje zejména prostřednictvím výpovědí z důvodu nadbytečnosti zaměstnanců nebo rušení či přemísťování zaměstnavatele, a to během 30 dnů, přičemž podle velikosti zaměstnavatele jde minimálně o:\nJeště než dojde k hromadnému propouštění, musí zaměstnavatel o svém záměru, jeho důvodech a dalších podrobnostech informovat odbory a radu zaměstnanců, příp. samotné zaměstnance, a také příslušnou pobočku Úřadu práce. Předmětem jednání s odbory a zaměstnanci jsou pak zejména otázky možností jiného řešení této nepříznivé situace nebo alespoň jejího zmírnění ve formě odstupného či nalezení jiného zaměstnání hromadně propouštěným.\n"}
{"id": "1202420", "url": "https://cs.wikipedia.org/wiki?curid=1202420", "title": "Dubai Marina", "text": "Dubai Marina\n\nDubai Marina (arabsky: مرسى دبي‎, česky: Dubajský přístav) je čtvrť v Dubaji, ve státě Spojené arabské emiráty, hraničí se čtvrtí Jebel Ali. Dubai Marina je město které se odvíjí od 3 kilometrového umělého kanálu, na pobřeží Perského zálivu, vyznačuje se mrakodrapy. Výstavba čtvrti byla rozdělena do několika fází, byla postavena, protože nedostačovala čtvrť Jumeirah (česky \"Džumeira\"). \n\nZe známých mrakodrapů se v této čtvrti nachází například Princess Tower vysoká 414 metrů, 23 Marina vysoká 393 metrů, budova Marina 101 vysoká 426,5 metrů. Mezi další patří například The Marina Torch. \n"}
{"id": "1202426", "url": "https://cs.wikipedia.org/wiki?curid=1202426", "title": "Hotter Than Hell Tour", "text": "Hotter Than Hell Tour\n\nHotter Than Hell Tour bylo druhé turné americké rockové skupiny Kiss. Koncerty jsou složeny z písniček z prvního alba a z\nHotter Than Hell. Vystoupení v San Franciscu z 31. ledna 1975 bylo natočeno a později vydáno jako součást \n\n\n"}
{"id": "1202428", "url": "https://cs.wikipedia.org/wiki?curid=1202428", "title": "Martial Raysse", "text": "Martial Raysse\n\nMartial Raysse (* 12. února 1936 Golfe-Juan, Vallauris, Francie) je francouzský filmový režisér, malíř a tvůrce neo-dadaistických objektů. Proslavil se zejména svými asamblážemi, které tvořil jako reakci na konzumní společnost 60. let 20. století. Později se soustředil na malbu s mytologickými náměty. K jeho nejslavnějším výstavám patří retrospektivní expozice v Centre Pompidou v Paříži v roce 1981. \n\nNarodil se do rodiny keramika v jihofrancouzském Golfe-Juanu, části města Vallauris. Už od dětství měl blízko k umění, ve věku dvanácti let začal malovat a psát poezii. V mládí se věnoval atletice, ale nepřestával se zajímat o svět umění. \n\nS postupem času začal hromadit zdánlivě nepotřebné maličkosti a odpadní kousky materiálů, které si uchovával doma pod plexisklem. V roce 1958 poprvé společně s Jeanem Cocteauem vystavoval některé ze svých obrazů v galerii Longchamp. Pokračoval ve své sběratelské zálibě a tak vykupoval nízkonákladové obchody s nepotřebnými plastovými předměty a zbytkovými materiály. V hlavě si při tomto procesu utvářel vlastní vizi náhledu na konzumní společnost. Nalezené předměty poté sestavoval do kompozic a vytvářel z nich výstavní objekty. Recyklované objekty představil veřejnosti komerční výstavou v Miláně roku 1961, čímž na sebe strhl pozornost kritiky i široké veřejnosti. Sklidil svůj první úspěch, všechny výstavní předměty byly vyprodány během pouhých 15 minut po zahájení. Poté cestoval do Spojených států amerických, aby se zde zapojil do umělecké scény pop artu v New Yorku.\n\nV říjnu roku 1960 spolu s Yvesem Kleinem, Armanem, Danielem Spoerrim, Jeanem Tinguelym, François Dufrênem, Raymondem Hainsem a Jacquesem Villeglém založil umělecké hnutí „\"Noví realisté\"“, kteří se snažili o nové způsoby vnímání skutečnosti a její zprostředkování. Tendencí skupiny bylo nazírat na svět jako na obraz, jenž lze rozebrat do dílčích částí, které lze poté znovu začlenit do uměleckého díla a tak jim dát nový význam. Častými metodami tvorby byly techniky koláže, dekoláže, montáže a asambláže. Manifest skupiny sepsal a téhož roku prezentoval výtvarný teoretik a kritik Pierre Restany.\n\nKromě objektů vytvořil řadu obrazů, ve kterých s oblibou používá komplementárních (opačných) barev a kombinuje výtvarné techniky. Nejčastěji zobrazuje ženy. Svým stylem navazuje na umění fauvismu a dadaismu.\n"}
{"id": "1202429", "url": "https://cs.wikipedia.org/wiki?curid=1202429", "title": "Hudební fakulta Janáčkovy akademie múzických umění v Brně", "text": "Hudební fakulta Janáčkovy akademie múzických umění v Brně\n\nHudební fakulta (HF) je jedna ze dvou fakult Janáčkovy akademie múzických umění v Brně. Její studenti jsou vzděláváni především ve studijních oborech spojených s hudebním uměním. Fakulta poskytuje jeden studijní program \"Hudební umění\" v bakalářském, navazujícím magisterském i doktorském stupni studia. Fakulta nabízí studium v tomto tříletém bakalářském studijním programu, ve kterém je realizována výuka v 28 příslušných studijních oborech. Na fakultě se vyučuje v tomto studijním programu také dvouletý navazující magisterský studijní program, který je realizován v 26 studijních oborech. V tomto studijním programu lze absolvovat také ve 3 studijních oborech doktorský studijní program (Ph.D.), který zde standardně trvá čtyři roky a je zaměřen na pedagogickou, tvůrčí a uměleckou činnost. V bakalářském a navazujícím magisterském studiu fakulta umožňuje studium pouze v prezenční formě, v doktorském nabízí studium v prezenční nebo kombinované formě studia. Některé studijní obory lze absolvovat také v anglickém nebo německém jazyce.\n\nSoučástí fakulty jsou tyto katedry:\n\n\nHudební fakulta JAMU je také oprávněna konat habilitační řízení i řízení ke jmenování profesorem, rovněž ve studijním programu \"Hudební umění\".\n\nBudovu užívala již od roku 1949 JAMU, HF užívala budovu zčásti od roku 1949, plně pak od roku 1965. V polovině devadesátých let budova prošla rozsáhlou rekonstrukcí a od roku 1998 slouží výhradně potřebám Hudební fakulty.\n\n"}
{"id": "1202430", "url": "https://cs.wikipedia.org/wiki?curid=1202430", "title": "Divadelní fakulta Janáčkovy akademie múzických umění v Brně", "text": "Divadelní fakulta Janáčkovy akademie múzických umění v Brně\n\nDivadelní fakulta (DIFA) je jedna ze dvou fakult Janáčkovy akademie múzických umění v Brně. Její studenti jsou vzděláváni především ve studijních oborech spojených s divadelním uměním. Fakulta poskytuje jeden studijní program Dramatická umění v bakalářském, navazujícím magisterském i doktorském stupni studia a jeden 4-5letý souvislý magisterský studijní program Taneční umění.\n\nFakulta nabízí studium v bakalářském studijním programu, ve kterém je realizována výuka v 11 příslušných studijních oborech. Na fakultě se vyučuje v tomto studijním programu také navazující magisterský studijní program, který je realizován v 9 studijních oborech. V tomto studijním programu, resp. oboru, lze absolvovat i doktorský studijní program (Ph.D.), který zde standardně trvá čtyři roky a je zaměřen na pedagogickou, tvůrčí a uměleckou činnost. V bakalářském a navazujícím magisterském studiu fakulta umožňuje studium především v prezenční (ve 4 případech také v kombinované) formě studia, v doktorském nabízí studium v prezenční i kombinované formě studia.\n\n\n\n\nDivadelní fakulta JAMU je také oprávněna konat habilitační řízení i řízení ke jmenování profesorem v akreditovaném studijním programu \"Dramatická umění\".\n\n"}
{"id": "1202431", "url": "https://cs.wikipedia.org/wiki?curid=1202431", "title": "Internationaux de Strasbourg 2016 – ženská čtyřhra", "text": "Internationaux de Strasbourg 2016 – ženská čtyřhra\n\nDo soutěže ženské čtyřhry na tenisovém turnaji Internationaux de Strasbourg 2016 nastoupilo šestnáct dvojic. Obhájcem titulu byl čínský pár Čuang Ťia-žung a Liang Čchen, jehož členky nestartovaly společně. Čuang vytvořila druhou nasazenou dvojici s Chorvatkou Darijou Jurakovou, aby v semifinále podlehly Irigoyenové s Liangovou. Spoluhráčkou Liangové se stala Argentinka María Irigoyenová, s níž odešla poražena ve finále.\n\nVítězem čtyřhry se stal favorizovaný, nejvýše nasazený pár 33letých Španělek Anabel Medinaové Garriguesové a Arantxy Parraové Santonjaové, který ve finále hladce zdolal argentinsko-čínské turnajové trojky Maríi Irigoyenovou a Liang Čchen výsledkem 6–2 a 6–0. Obě šampionky si do žebříčku WTA připsaly 280 bodů.\n\n"}
{"id": "1202433", "url": "https://cs.wikipedia.org/wiki?curid=1202433", "title": "Nürnberger Versicherungscup 2016 – ženská čtyřhra", "text": "Nürnberger Versicherungscup 2016 – ženská čtyřhra\n\nDo soutěže ženské čtyřhry na tenisovém turnaji Nürnberger Versicherungscup 2016 v Norimberku, který probíhal mezi 15. až 21. květnem 2016, nastoupilo šestnáct dvojic. Obhájcem titulu byl pár Čan Chao-čching a Anabel Medinaová Garriguesová, jehož členky se rozhodly turnaje nezúčastnit. Medinaová Garriguesová vyhrála čtyřhru na paralelně probíhajícím Internationaux de Strasbourg.\n\nVítězem deblové soutěže se stal nejvýše nasazený nizozemsko-švédský pá r Kiki Bertensová a Johanna Larssonová, který ve finále zdolal japonsko-českou dvojici Šúko Aojamová a Renata Voráčová výsledkem 6–3 a 6–4. Obě šampionky si do žebříčku WTA připsaly 280 bodů. Bertensová tak získala první kariérní double, když triumfovala i ve dvouhře.\n\n"}
{"id": "1202434", "url": "https://cs.wikipedia.org/wiki?curid=1202434", "title": "Sedm kapitol ze života vody", "text": "Sedm kapitol ze života vody\n\nSedm kapitol ze života vody je dokumentární film režiséra Martina Čtvrtníčka, věnující se historii Schwarzenberského plavebního kanálu. Autora snímku zaujalo toto technické dílo již v mládí, a když se pak již v dospělosti během roku 2001 kanál navštívil a začal se zajímat o jeho historii, zjistil, že o ní zatím nepojednává žádný dokument. Rozhodl se jej tedy zpracovat. Přípravy před natáčením trvaly Čtvrtníčkovi asi rok a vlastní filmování zabralo režisérovi asi tři roky. Při práci měl svou základnu v Památníku Adalberta Stiftera v Horní Plané. Zde se také 16. srpna 2012 uskutečnila od 20 hodin premiéra dokumentu. Projekci zhlédlo více než sto diváků, kteří během filmu i po jeho konci ocenili dílo potleskem. Další promítání filmu se uskutečnilo také v Rakousku. Autoři snímku plánovali též jeho vydání na DVD a zvažovali také možnost televizního odvysilání.\n"}
{"id": "1202436", "url": "https://cs.wikipedia.org/wiki?curid=1202436", "title": "Dominik Kunca", "text": "Dominik Kunca\n\nDominik Kunca (* 4. března 1992, Humenné, Československo) je slovenský fotbalový útočník, od léta 2017 hráč slovenského klubu MFK Ružomberok. Jeho oblíbeným mužstvem je anglický Manchester United FC, oblíbeným fotbalistou Španěl Fernando Torres. Mezi jeho další oblíbené sporty patří tenis, plážový volejbal a lední hokej. V seniorské kopané debutoval 17. května 2008 v dresu MFK Zemplín Michalovce ve věku 16 let, 2 měsíců a 13 dní na Pasienkoch proti FK Inter Bratislava (prohra 0:1), dostal se na hřiště v 82. minutě. Tím se stal nejmladším hráčem v historii klubu, který absolvoval start v A-týmu.\n\nV sezóně 2014/15 se stal s MFK Zemplín Michalovce vítězem 2. slovenské fotbalové ligy, což znamenalo postup do Fortuna ligy. Ve své první sezóně v nejvyšší slovenské lize (2015/16) se stal se sedmi vstřelenými góly nejlepším kanonýrem týmu a pomohl tak k záchraně ve Fortuna lize.\n\n\nNastupoval v mládežnických reprezentačních výběrech Slovenska do 15, 16 a 17 let.\n\n"}
{"id": "1202437", "url": "https://cs.wikipedia.org/wiki?curid=1202437", "title": "Vertikordie", "text": "Vertikordie\n\nVertikordie (\"Verticordia\") je rod rostlin z čeledi myrtovité. Jsou to bohatě kvetoucí keře s jednoduchými vstřícnými listy, rostoucí výhradně v Austrálii. Mají typické květy s pérovitě členěnými kališními lístky. Některé druhy jsou v Austrálii pěstovány pro trh s řezanými květinami. Vyžadují horké a suché léto a jsou citlivé na houbové choroby.\n\nVertikordie jsou stálezelené keře dorůstající výšky zpravidla do 2 metrů, výjimečně i stromy až 7 metrů vysoké. Listy jsou drobné až středně velké, jednoduché, kožovité, vstřícné nebo výjimečně přeslenité, čárkovité, řapíkaté nebo přisedlé. Čepel listů je žláznatě tečkovaná. Květy jsou drobné až středně velké (od 5 do 25 mm v průměru), pravidelné nebo dvoustranně souměrné, pětičetné, jednotlivé, úžlabní, nahloučené na koncích větévek. Češule je kuželovitá, chlupatá, vlnatá nebo lysá. Kalich je zbarvený jako koruna, pravidelný, tvořený 5 laloky, z nichž každý je dělený na 5 až 15 pérovitých segmentů. Koruna je bílá, žlutá, oranžová, červená, purpurová, růžová nebo hnědá, složená z 5 volných plátků. Korunní plátky jsou třásnité, prstovité nebo výjimečně celokrajné. Tyčinek je 5 nebo 10, jsou větvené a přirostlé k okraji češule nebo ke koruně. Mimo plodných tyčinek je přítomno 10 nebo 15 sterilních patyčinek. Semeník je spodní, srostlý ze 2 plodolistů, uvnitř s jedinou komůrkou. Čnělka je 1, zakončená hlavatou bliznou. Semeník obsahuje 1 až 13 vajíček. Plodem je jednosemenný oříšek.\n\nRod vertikordie více než 100 druhů. Je rozšířen pouze v Austrálii. Převážná většina druhů jsou endemity jihozápadní Austrálie, pouze několik druhů roste v tropické severní Austrálii.\n\nRod \"Verticodia\" je v rámci myrtovitých řazen do podčeledi \"Myrtoideae\" a tribu \"Chamelaucieae\".\n\nVertikordie jsou atraktivně a bohatě kvetoucí rostliny, mají však specifické nároky na pěstování. Vyžadují klima mediteránního typu, s horkým a suchým létem a mírnou zimou. Potřebují perfektně propustnou půdu a plné slunce a nesnášejí zástin jiných rostlin. Hnojí se málo. Ve vlhčím prostředí snadno podléhají houbovým chorobám, zejména padlí a černi střídavé. V Austrálii jsou některé druhy komerčně pěstovány pro trh s řezanými květinami a v minulosti byly sbírány i v divoké přírodě. Vertikordie není uváděna ze žádné české botanické zahrady. Řada druhů patří mezi ohrožené rostliny.\n\n"}
{"id": "1202443", "url": "https://cs.wikipedia.org/wiki?curid=1202443", "title": "Mockaroj", "text": "Mockaroj\n\nMockaroj (, ) je středisková obec v okrese Galan-Čož na jihozápadě Čečenské autonomní republiky Ruské federace.\n\nObec se nachází na břehu řeky Bara poblíž jižní hranice okresu Ačchoj-Martan. Řeka pramení na východních svazích hory Jacebkort (2511 m n. m.) a je levostranným přítokem Argunu.\n\nPodle údajů z všeruského sčítání obyvatelstva žilo v obci v roce 2010 86 osob. K obci jako k střediskovému administrativnímu centru přináleží dalších 16 aulů a jednotlivých usedlostí, přičemž některé z nich jsou neobydlené. V roce 2010 bylo v těchto osadách napočítáno celkem 27 obyvatel. Těmito místními částmi, spadajícími pod střediskovou obec Mockaroj, jsou: Bara, Horní Bara, Bušni, Elparo, Erstacho, Chedecha, Choti, Goro, Idach, Ošni, Otty, Kenacho, Kere, Koriču, Šjunda a Tjecho.\n\nMockaroj býval sídlem rodového společenství \"Terloj\", jednoho z devíti tukchumů, tvořících základ čečenské společnosti. V únoru roku 1944 bylo obyvatelstvo všech zdejších obcí, spolu s obyvateli celého Čečenska, násilně vysídleno a deportováno do Kazachstánu.\n\n"}
{"id": "1202444", "url": "https://cs.wikipedia.org/wiki?curid=1202444", "title": "Pavel Camrda", "text": "Pavel Camrda\n\nPavel Camrda (* 3. prosince 1968, Tábor) je bývalý československý a český reprezentant v cyklokrosu a v závodech na horských kolech. \n\nV závodech na horských kolech se dvakrát stal mistrem České republiky. Na mistrovství světa MTB 1995 v německém Kirchzartenu obsadil 17. místo. Účastnil se Letních olympijských her 1996 v Atlantě, kde se umístil na 33. místě.\n\nPochází z cyklistické rodiny. Jeho starší bratr Karel Camrda se stal v roce 1988 mistrem světa v závodě amatérů a v roce 1992 vicemistrem světa mezi profesionály a cyklokrosu se věnoval i nejmladší bratr Luděk Camrda. V roce 2009 se cyklistice a cyklokrosu zvlášť začal věnovat i jeho syn Pavel Camrda mladší (* 24. září 1996).\n"}
{"id": "1202454", "url": "https://cs.wikipedia.org/wiki?curid=1202454", "title": "Římskokatolická farnost Vyskytná", "text": "Římskokatolická farnost Vyskytná\n\nŘímskokatolická farnost Vyskytná je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie byla ve Vyskytné od roku 1279, později však zanikla. Vyskytná byla pak postupně filiálkou Pelhřimova, Červené Řečice a Chvojnova. Samostatná farnost obnovena až v roce 1721.\n\nFarnost Vyskytná je administrována ex currendo z Nového Rychnova.\n\n\n"}
{"id": "1202459", "url": "https://cs.wikipedia.org/wiki?curid=1202459", "title": "Biokatalyzátor", "text": "Biokatalyzátor\n\nBiokatalyzátor je organická sloučenina, která urychluje a řídí chemické reakce v živých organismech. Nejdůležitější a nejpočetnější část biokatalyzátorů jsou bílkovinové makromolekuly jako enzymy a faktory (řídí procesy při kterých nedochází ke změnám energie).\n"}
{"id": "1202461", "url": "https://cs.wikipedia.org/wiki?curid=1202461", "title": "Feijoada", "text": "Feijoada\n\nFeijoada je brazilské národní jídlo. V Brazílii neexistuje jednotná národní kuchyně, proto se v různých regionech jednotlivé přísady liší. Podává se v poledne, protože jde o vydatné jídlo. Základem jsou vařené černé fazole s minimálně dvěma druhy podušeného masa (hovězí, vepřové uzené např. žebra, slanina atp.) a uzeninou – klobásy, ostré salámy typu chorizo, vše osmažené na sádle a následně dlouze dušené pro rozložení vyvařených chutí zejména uzených mas a všech použitých ingrediencí jako dále chilli papričky, pomerančová šťáva, bobkový list, cibule, česnek, pepř, pálenka cachaca nebo bílý rum. Hotová feijoada se podává v misce s rýží, posypaná jarní cibulkou a ochucená omáčkou vinaigrette. Brazilci k feijoadě podávají též farofu.\n"}
{"id": "1202477", "url": "https://cs.wikipedia.org/wiki?curid=1202477", "title": "Dušan Roll", "text": "Dušan Roll\n\nJUDr. Dušan Roll (* 28. leden 1928, Martin) je slovenský spisovatel, ilustrátor, režisér a přední osobnost slovenského kulturního života. Je spoluzakladatelem několika významných institucí a akcí, jako například Bienále ilustrací Bratislava či mezinárodní filmový festival AGROFILM v Nitře. Jistý čas pracoval i jako redakční tajemník ve vydavatelství Osvěta a Mladé letá a čtyři roky působil jako ředitel Slovenské filmové tvorby. Za významné zásluhy o kulturní rozvoj Slovenské republiky mu prezident Ivan Gašparovič udělil Pribinův kříž II. třídy.\n\nNarodil se v Martině v roce 1928, kde také vystudoval tamní gymnázium. Jeho otec byl ředitelem Tatrabanky. V letech 1947 až 1953 studoval na Právnické fakultě a Vysoké škole stavební v Bratislavě. Od roku 1953 působil na různých pozicích jako redakční tajemník, vedoucí výroby a šéfredaktor Nakladatelství Osvěta v Martině a v Bratislavě (1953 - 1959). Kromě redakční práce měl na starosti i tvorbu pro nejmenší děti, tzn. leporela, omalovánky či vystřihovánky. Po zrušení osvěty se v roce 1959 přesunul do vydavatelství Mladé letá, kde působil jako zástupce šéfredaktora a dostal na starost předškolní a výtvarnou redakci (1959 - 1978). Mladé letá vydávaly knížky pro děti, vyhledávali a podněcovaly spisovatelů píšících dětskou literaturu a velkou pozornost věnovali i ilustracím a ilustrátorem. Během svého působení ve vydavatelství Mladé letá vytvořil pod pseudonymem Juraj Háj řadu leporel a omalovánek, které vyšly i ve více cizojazyčných vydáních.\n\nPrávě na půdě Mladé lét vznikl nápad prezentovat díla českých a slovenský výtvarníků před světem a zároveň přinést do Bratislavy díla ilustrátorů ze zahraničí. U zrodu myšlenky stáli kromě Dušana Rolla i tehdejší výtvarný redaktor Mladé lét Jan Švec, Miroslav Cipár, Albín Brunovský a další. Za pomoci profesora Bamberger se mu následně v roce 1967 podařilo vytvořit mezinárodní akci Bienále ilustrací Bratislava. To následně, jak jeho generální sekretář, přivedl ke vysokému mezinárodnímu postavení a současně jeho prostřednictvím pomáhal začleňovat slovenskou ilustrační školu do mezinárodního kontextu. \n\nV letech 1978 - 1981 byl ředitelem Slovenské filmové tvorby, následně byl pracovníkem Úřadu vlády (1981 - 1990), a od roku 1990 do roku 1993 i Ministerstva kultury ČR v Bratislavě, pak působil v Bibiane, mezinárodním domě umění pro děti. V roce 1981 založil mezinárodní filmový festival AGROFILM v Nitře. Kromě toho se autorsky podílel na realizaci několika knižních publikací, sestavených z výtvarných děl Kolomana Sokola a z veršů M. Haľamovej. Za významné zásluhy o kulturní rozvoj Slovenské republiky mu prezident Ivan Gašparovič 1. ledna 2008 udělil Pribinův kříž II. třídy. B. V roce 2012 se stal držitelem sošky Schöne Náci od Společnosti Ferdinanda Martinengo.\n\nNejvýznamnějším působištěm Dušana Rolla v Slovenské kinematografii je jeho funkce ředitele Slovenské filmové tvorby v letech 1978 - 1981. Za jeho působení byla v ateliérech na Kolibě založena hraná tvorba pro děti a mládež, studio animovaného filmu (loutkový film), Dům zvuku pokud režii se vrátili tvůrci proskribovaných během normalizace, jak Dušan Hanák, Juraj Jakubisko a Peter Solan. V období ředitelování Dušana Rolla tak můžeme pozorovat jisté uvolnění poměrů v kinematografii. Svědčí o tom i poslední trezorované díla před rokem 1989 jako Já miluji, ty miluješ (1980) Dušana Hanáka a Tam a zpět (1981) Fera Feniče, zda ideology později kritizovány filmy jako Postav dům, zasaď strom (1979) Juraje Jakubiska, Tři tuny štěstí (1979) Vláda Balco, nebo Citová výchova jedné Dáši (1979) Jana Zemana, která se do kin dostala až po 29 dodatečných změnách. Na přelomu 70. a 80. let se také udála rozhodující přeměna v rámci samotných dramaturgických skupin, kde dostala prostor nová generace dramaturgů, jak Jozef Heriban, Karol hlávka, Gabriel Halmo, Jozef Filo, Slavomír Rosenberg a Zuzana Tatárová, ale i někteří režiséři, jako např. Jan Zeman.\n\nNa druhou stranu však toto období i samotného Dušana Rolla, jehož Václav Macek označil v Dějinách Slovenské kinematografie za spolehlivý nomenklatury kádr, můžeme stále považovat za normalizované. Autoři mohli natáčet jen uprostřed pevných ideologických mantinelů a formální i ideologická radikálnost a svobodomyslnost díl 60. let byla nenávratně pryč. Základním cílem už sice nebyla izolace, ale úspěch v zahraničí, avšak vždy s jistotou, že to neohrozí postavení vedení. V hrané tvorbě také měli významné postavení spolehliví komunisté a funkcionáři, jak Pavel Gejdoš, Pavel Kuzma zda Martin Ťapák.\n\nDalším významným projektem v oblasti kinematografie bylo založení filmového festivalu AGROFILM. Myšlenka, organizovat mezinárodní filmový festival věnovaný zemědělsko-potravinářskou problematice, vznikla již v roce 1981. Na pardubický festival Technofilm a ostravský Ekofilm se přihlašovalo stále více děl z oblasti zemědělství a potravinářství, a tak organizátoři uvedených festivalů v Krátkém filmu Praha navrhli uspořádat samostatný festival pod názvem AGROFILM . Jako místo pořádání byla vybrána Nitra, v níž se vytvářelo centrum zemědělské vědy, odborné výchovy a výstavnictví. Samotný Dušan Roll popisuje situaci takto: \"\"Jednou za mnou přišel ředitel Výzkumného ústavu živočišné výroby v Nitře Jan Plesník a říká mi:\" Víš, byli bychom velmi rádi, kdyby se v Nitře zorganizuje zemědělství-potravinářský filmový festival. Ale máme problém, protože Agrokomplex je v Nitře i v Českých Budějovicích. My to chceme predchytiť a dostat do Nitry. \"Potřebovali statut, tak jsem se do toho pustil. Jenže já jsem nevěděl, že oni mě současně pověří tím, abych dělal předsedu a abych složil porotu. Myslel jsem, že zůstanu na jednu sezónu, dvě, aby se to zabehalo. Nakonec jsem v Nitře řídil 22 porot pro AGROFILM! \"\"\n\nZa uplynulé období bylo na festivalu prezentovaných téměř 4000 filmů. AGROFILM množství z těch filmů uskladňuje a dnes má obrovský archiv v Nitře, který neexistuje nikde jinde na světě. Zásluhu na tom má i Dušan Roll: \"\"Podařilo se nám dostat do statutu, že všechny filmy, které se dostanou do výběru, zůstanou v archivu. A ty, které dostanou cenu, se mohou promítat. \"\"\n\nZ dalších jeho činností v oblasti kinematografie třeba zmínit námět na film Vařila misicka kašičku (1974) Vlastimila Herolda a organizaci promítání Jánošíka za účasti Jaroslava Siakeľa v Blatnici.\n\nSnad nejvýznamnější činností DASAN Rolla v oblasti slovenského umění bylo založení a organizování Bienále ilustrací Bratislava (BIB). Už počátkem 60. let byl zájem i snaha představit se v mezinárodním měřítku a dostat se na veletrhy. Prvním krokem k vytvoření Bibula bylo zřízení československé sekce mezinárodní nevládní organizace UNESCA s názvem International Board on Books for Young People (IBBY). Prezidentem byl v té době Richard Bamberger, díky kterému se podařilo zajistit, aby byla v roce 1965 svolána první přípravná komise, složená ze zástupců organizací UNESCO a UNICEF. Ta měla za úkol zjistit, zda se v Bratislavě může taková akce zrealizovat. Když v témže roce schválili statut a organizační řád, dohodlo se, že se první bienále uskuteční v roce 1967. Mezi jeho zakladatelů patří, kromě Dušana Rolla, i akademičtí malíři Miroslav Cipár a Albín Brunovský. Bienále se koná pod záštitou UNESCO a IBBY, s podporou Ministerstva kultury Slovenské republiky. Hlavním organizátorem je mezinárodní dům umění pro děti BIBIANA. Na prvním ročníku se zúčastnilo 320 ilustrátorů z 25 zemí a BIB se tak stalo jedním z největších nekomerčních akcí svého druhu na světě.\n\nNešlo přitom jen o vytvoření možnosti prezentace nejlepších děl ze zemí s bohatou knižní kulturou v oblasti ilustrací pro děti, ale io poskytnutí prostoru ilustrátorem z různých zemí a možnost prezentovat svá díla odborníkům a vydavatelem ze světa. Podstatou akce se tak stala pestrost, což potvrzuje i výběr poroty: \"\"Porota se skládá, a to byl unikát v tehdejším socialistickém světě, ze zástupců organizátorů. Měli jsme zásadu, že porota musí být pestrá. To znamená někdo z románské oblasti - Španělsko, Portugalsko, Francie, jedna část germánská - tedy Angličané, Němci a tak, pak Jižní Amerika ... Vždy bylo asi 12 členů a oni si ze svého kruhu volili předsedu. \"\" Nezanedbatelným záměrem je od vzniku bienále přitáhnout pozornost dětských diváků. Během 48leté existence BIB a jeho 24 ročníků se zde prezentovalo 7 225 ilustrátorů ze 109 zemí s 57 434 originály ilustrací a přes 9 000 knih.\n\nDušan Roll jako jeho generální sekretář přivedl Bienále ilustrací Bratislava k vysokému mezinárodnímu postavení a současně jeho prostřednictvím pomáhal začleňovat slovenskou ilustrační školu do mezinárodního kontextu. Na základě tohoto úspěchu ho IBBY přizvala ke spolupráci na svých projektech a na kongresu v Tokiu ho v roce 1986 zvolili i prezidentem. V rroku 1978 ho také zvolili předsedou poroty pro udělování Ceny H. Ch. Andersena, jakési Nobelovy ceny pro dětské knihy, jejíž vítězové v průběhu BIB prezentují svou tvorbu samostatnou výstavou.\n\nBěhem svého působení ve vydavatelství Mladé letá vytvořil řadu leporel a textování omalovánek, které vyšly i ve více cizojazyčných vydáních, jako Letíme vesmírem, Na tom našem dvoře, Skoupý Medvídek, Kolo, kolo mlýnský, Co se sní mrože, Šel Capko na jarmark, Mezi ptáky, Mezi zvířátky, Nakreslím si dům a Moje školka. Fascinující je především leporelo Letíme vesmírem z roku 1959 s ilustracemi Vojtěcha Kubašta, ve kterém se skvěle snoubí informativní a vědecko-fantastický rozměr. Ilustrace Vojtěcha Kubašta, považovaného za průkopníka dětské prostorové knihy, vynikají barevnou, propracovanou komiksovým kresbou, jejíž futuristické nápady a dobrodružný nádech dodnes nezestárli.\nDodnes prodávané je leporelo Nakreslím si dům z roku 1978 s kresbami Heleny Zmatlíkové a básní samotného Rolla. Půvabná kratičká dětská knížka zobrazuje jednotlivé pokoje a spolu s tím i lidských či zvířecích členy rodiny.\n"}
{"id": "1202481", "url": "https://cs.wikipedia.org/wiki?curid=1202481", "title": "Antonín Nosek", "text": "Antonín Nosek\n\nAntonín Nosek (31. října 1865, Praha – 26. května 1916, Praha) byl český pedagog a zoolog.\n\nAntonín Nosek se narodil 31. října 1865 v Praze, v rodině listonoše, ve čtvrti Na Františku, v Řasnovce čp. 775 – v domě, který už nestojí. Byl pokřtěn v kostele sv. Haštala. Po maturitě na Akademickém gymnáziu studoval 6 semestrů na lékařské fakultě University Karlovy a pak přestoupil na fakultu filosofickou, na obor přírodní vědy. Na Karlově universitě byli jeho učiteli prof. MUDr. Antonín Frič, prof. PhDr. František Vejdovský a prof.Ladislav Čelakovský.\n\nMezi jeho spolužáky na Akademickém gymnáziu, kde se již tvořil kroužek přírodovědců, patřili: Josef Frič, zakladatel hvězdárny v Ondřejově (spolu se svým bratrem také založil továrnu na měřící přístroje a jemnou mechaniku v Modřanech), MUDr. Vladislav Matějovský – význačný balneolog, a PhDr. Václav Vávra – pozdější ředitel zoologických sbírek Národního muzea. Ti se spolu s Antonínem Noskem stali žáky univerzitního profesora Antonína Friče.\n\nOvládal srbochorvatštinu, slovinštinu, polštinu, němčinu, italštinu, pasivně francouzštinu a angličtinu.\n\nPo dokončení studia se Antonín Nosek stal středoškolským profesorem přírodopisu, nižší matematiky a fyziky. Prošel pak všemi tehdejšími služebními stupni, než se stal „c. k. profesorem“. Učil na gymnáziích v Brně, Příbrami, Čáslavi a od roku 1905 jako profesor přírodopisu na reálném gymnáziu Smíchově (dnes Praha).. Byl oblíbeným pedagogem a tuto podobu své činnosti nikdy neopustil, i když mu byla nabízena pouze vědecká pracoviště.\n\nZa svého působení v Čáslavi se 26. dubna 1897 oženil s Boženou roz. Bartošovou a měli spolu tři děti – Marii (*1898), Antonína (*1901) a Josefa (*1902). Od roku 1905 žila rodina na Smíchově.\n\nVyučoval až do své předčasné smrti ve věku necelých 51 let, kdy ho těsně před odchodem do školy, ráno 26. května 1916, zastihl srdeční infarkt. Pohřben byl na hřbitově Na Malvazinkách. Současný hrob Antonína Noska je na hřbitově u kostela sv. Matěje v Praze-Dejvicích (oddělení 2-1, č. hrobu 85.\n\nVe své vědecké činnosti se Antonín Nosek zabýval zejména studiem pavouků a ryb. Patřil ke skupině přírodovědců, která dala nový směr činnosti Přírodovědeckého klubu, založeného v Praze roku 1870.\n\nByl členem pracovního týmu Ottova Naučného slovníku a napsal pro toto dílo řadu hesel.\n\n\nUveřejnil Seznam českých a moravských pavouků (Věstník Královské české společnosti nauk, Praha 1895). Dále tři orientační práce v Programech gymnázií : „Několik kapitol z mikroskopické techniky“ (Brno 1893), „Zoologické methody praeparační“(Čáslav 1897), „Přehled štírků a jich zeměpisné rozšíření“ (Čáslav 1901).\n\nČetné články napsal pro časopisy „Vesmír“ („Ze života našich pavouků“ - v ročníku 31,“Seznam štírků“ aj.) a „Živa“. „Klíč k určování rodů pavouků střední Evropy“ uveřejnil ve Věstníku klubu přírodovědců (Prostějov 1903).\n\nAntonín Nosek se stýkal s řadou cestovatelů a přírodovědců jako byli Emil Holub, Josef Kořenský (ten bydlel, stejně jako Nosek na Smíchově v Praze), Enrique Stanko Vráz a mnoho dalších. Spolupracoval také s Karlem Absolonem.\n\nJeho cesty se omezovaly především na území Rakouska-Uherska. Česká akademie udělila Antonínu Noskovi dvě stipendia pro studijní cesty do Dalmácie a Postojenských jeskyň. Z těchto, ale i jiných cest pochází velká sbírka pavouků, kterou po smrti Antonína Noska jeho rodina darovala Národnímu muze.u\nMezi četné žáky Antonína Noska patřili universitní profesoři Karel Kavina a Jan Bělehrádek, bakteriolog Jan Kabelík a spoluzakladatel zoologické zahrady v Praze doktor Štěpničku.\n\nProfesor Antonín Nosek objevil v roce 1905 v Dalmácii nový druh pavoukovce sekáče a tento druh byl podle něho nazván.\n\n"}
{"id": "1202484", "url": "https://cs.wikipedia.org/wiki?curid=1202484", "title": "Ugandský projekt", "text": "Ugandský projekt\n\nUgandský projekt byl plán, dle kterého měla být část Britské Východní Afriky věnována židům jako nová vlast. Tuto myšlenku prosazoval prominentní sionista Theodor Herzl jako dočasné útočiště pro evropské židy čelícím vlnám antisemitismu.\n\nI když byl projekt nakonec neúspěšný, byl podle Adama Rovnera atraktivní pro první sionisty, protože se v něm  \"\"propojovala dobrodruřství průzkumů Henryho Mortona Stanleye s avanturismem imperiální epochy, dramatické umění se státnickým uměním.\"[2]\n\nBritský ministr kolonií Joseph Chamberlain, který zrovna cestoval po východní Africe, si byl dobře vědom tužeb sionistických  organizací. Během své cesty si poznamenal, že \"\"kdyby byl dr. Herzl nakloněn přenést své úsilí na východní Afriku, tak by neměl žádné potíže při hledání pozemků vhodných pro židovské osadníky.\"\"[3]\n\nHerzl byl představen Chamberlainovi spisovatelem Israelem Zangwillem na jaře roku 1903, několik týdnů po vypuknutí Kišiněvských pogromů[4]\n\nChamberlain nabídl 13.000 km² v na Uasin Gishu, což je poměrně izolovaná náhorní plošina v oblasti Riftového údolí.\n\nZemě byla pro tento účel docela vhodná, protože měla díky nadmořské výšce mírné klima vhodné pro Evropany. Celá oblast je obklopena vysokohorským lesem Mau a je to prameniště mnoha řek. Nabídka byla odpověď na protižidovské pogromy v Rusku a předpokládalo se, že by mohla být útočištěm pronásledovaných židů.\n\nChamberlain viděl tuto oblast, když projížděl po Ugandské železnici. Tato oblast ovšem ve skutečnosti neleží v Ugandě, ale v Britské Východní Africe (dnešní Keni), pod kterou byla v rámci rozvoje Ugandské železice převedena roku 1902.[7]\n\nV roce 1908 se do oblasti přistěhovalo 58 Afričanů z Jižní Afriky a v roce 1911 je následovalo dalších 60 rodin a později ještě mnozí další. Mezi farmami později vzniklo hlavní město Eldoret, ve kterém žije 289,380 obyvatel (2009).\n\n\n"}
{"id": "1202485", "url": "https://cs.wikipedia.org/wiki?curid=1202485", "title": "HTC Vive", "text": "HTC Vive\n\nHTC Vive je headset (elektronika určená pro nošení na hlavě) pro virtuální realitu vyvinutý společností HTC a Valve Corporation. Byl vydán dne 5. dubna 2016. Tento headset je navržen tak, aby využil rozsah místnosti, ve které se osoba nachází, s pomocí speciálních čidel a přetvořit ho tak na virtuální realitu.\n\nPoprvé byl představen na Mobile World Congress v březnu 2015. Od té doby bylo produktu HTC Vive uděleno více než 22 ocenění v CES 2016. \n\nV Česku se dá sehnat zhruba za 15 000 Kč \n"}
{"id": "1202486", "url": "https://cs.wikipedia.org/wiki?curid=1202486", "title": "Martin Burlas", "text": "Martin Burlas\n\nMartin Burlas (* 23. října 1955 Bratislava) je slovenský hudební skladatel.\n\nBěhem studia na gymnáziu v letech 1971–1975 soukromě studoval hru na klavír u Marie Masarikové a kompozici u Juraje Hatríka. Ve studiu skladby pokračoval na Vysoké škole múzických umění v Bratislavě u Jána Cikkera. Absolvoval v roce 1980 a následujících šest let pracoval jako hudební režizér v nakladatelství \"Opus\" a dalších sedm let ve Slovenském rozhlase.\n\nV roce 1986 založil hudební soubor \"Mathews\", později \"Maťkovia\". Byl členem i dalších seskupení: \"Veni Ensemble\", \"Sleepy Motion\", \"Vitebsk Broken\" s Petrem Machajdíkem a \"Bezmocná hŕstka\". Spolu s Ľubomírem Burgrem, Zuzanou Piussi a Danielem Salontayem založil skupinu \"Dogma\". V roce 2000 založil \"Združenie Pre súčasnú operu\". Je rovněž členem tria pro současnou hudbu \"OVER4tea\".\n\n\n\n\n\n\n\n\n"}
{"id": "1202487", "url": "https://cs.wikipedia.org/wiki?curid=1202487", "title": "Nebelung", "text": "Nebelung\n\nNebelung je původem americké plemeno kočky vyšlechtěné z ruské modré kočky. O vyšlechtění plemene se v 80. letech 20. století zasloužila americká chovatelka Cora Cobbová. Jako první nebelung je uváděn kocour Siegfried, jenž se narodil domácí kočce jejího syna a jako jediné kotě z vrhu měl dlouhou srst. Roku 1986 se spářil se svou sestrou z následujícího vrhu, jež dostala jméno Brunhilda, a narodila se jim modrá koťata. Po sepsání plemenného standardu společně s odborníkem z The International Cat Association (TICA) byl nebelung touto organizací uznán jako nové plemeno v roce 1987, další velké organizace jako Fédération Internationale Féline či Cat Fanciers' Association plemeno zatím neuznaly. Název nebelung pochází z němčiny a znamená \"mlžná bytost\".\n\nNebelung je středně velká kočka vážící průměrně 2,25–5 kg. Tělo je dlouhé a dobře osvalené. Středně dlouhá, jemná a hustá srst s podsadou je jednotně šedá, plemeno díky ní, vyjma stříbřitého tippingu (zbarvení konečků srsti), připomíná ruskou modrou kočku.\n\nPlemeno je hravé, ale zdrženlivé; zatímco se svým majitelem může navázat silná pouta, cizích lidí se obvykle bojí.\n\nNázev nebelung pochází z německého ' znamenající \"mlha\", uvažovalo se však také o tom, že jde o anglickou transkripci původního slova '. Celý název v překladu zní \"mlžná bytost\" a poukazuje na neobvyklou barvu srsti, konkrétně stříbřité znaky na modré srsti.\n\nNebelung je dlouhosrstá varieta ruské modré kočky. Na konci 19. století bylo možno na výstavách vidět ruské modré kočky v dlouhosrsté i krátkosrsté variantě, dlouhosrstá varianta však začala pomalu mizet a občasně narozená dlouhosrstá koťata ruských modrých koček byla prodávána jako domácí mazlíčci s cílem zachovat ruskou modrou kočku jako krátkosrsté plemeno.\n\nO uznání plemene se v 80. letech 20. století zasloužila americká chovatelka Cora Cobbová. Prvním registrovaným nebelungem a zakládajícím plemeníkem byl kocour Siegfried (jenž nesl pojmenování po stejnojmenném drakobijci z německého středověkého eposu \"Píseň o Nibelunzích\"), kotě černé krátkosrsté domácí kočky, kterou vlastnil její syn Karl, a dlouhosrstého kocoura připomínajícího černou angorskou kočku. Siegfried měl jako jediné kotě z vrhu dlouhou modrou srst. Roku 1986 byl spářen se svou modrou dlouhosrstou sestrou z následujícího vrhu, jež dostala jméno Brunhilda (islandská královna z téhož díla). Jejich koťata vytvořila základ nového plemene. \n\nKe konci 80. let 20. století došlo ve východní Evropě ke znovuobjevení a rozvoji chovu ruských modrých koček, z nichž ty s genem pro dlouhou srst byly používány rovněž k chovu nebelungů. Po sepsání plemenného standardu společně s odborníkem z The International Cat Association (TICA) byl nebelung touto organizací předběžně uznán v roce 1987 a plně pak o deset let později. Další velké organizace, jako Fédération Internationale Féline či Cat Fanciers' Association plemeno neuznávají.\n\nJedná se o vzácné plemeno, chované především v Rusku a několika dalších zemích Evropy a ve Spojených státech amerických.\n\nNebelung stál částečně za vznikem plemene chantilly tiffany.\n\nNebelung je plemeno kočky umírněného orientálního typu střední velikosti. Průměrná hmotnost dosahuje 2,25−5 kg, kocouři váží 4−5 kg a kočky 3−4 kg. Tělo je dobře osvalené a dlouhé, zároveň však štíhlé a lehké, celkově působí elegantním dojmem. Ocas plemene je dlouhý a chlupatý, v případě položení na záda by měl nebelungovi dosahovat až k lopatkám. Končetiny jsou dlouhé a osvalené, tlapy mají oválný tvar. Krk je středně dlouhý. Na klínovité hlavě jsou posazeny daleko od sebe široké zaoblené uši, poměrem k hlavě velké. Čelo je ploché, plynule přechází k nosu. Tmavozelené až žlutozelené středně velké oči mandlového tvaru nejsou posazeny blízko u sebe. Mladí jedinci mají oči žluté, jejich konečná barva se může vyvíjet až 2 roky.\n\nStředně dlouhá, jemná a hustá srst s podsadou je jednotně šedá, díky čemuž plemeno připomíná ruskou modrou kočku, vyjma stříbřitého tippingu (stříbrných konečků srsti). Koťata mohou mít stínovou kresbu. Kocouři mají, na rozdíl od koček, kolem krku „límec”. Pesíky jsou voděodolné, na koncích stříbřité.\n\nPůvodně měl pro nebelunga platit stejný standard jako pro ruskou modrou kočku, vyjma dlouhé srsti; avšak TICA došla k závěru, že by se obě plemena měla stavbou odlišovat, nebelung by proto měl být větší. Stavba těla by se měla podobat ruským modrým kočkám dováženým z jejich domoviny na přelomu 19.−20. století. \n\nDle standardu jsou nepřípustné bílé skvrny, nutností jsou oči s odstíny zelené a klínovitá hlava. Čenich je zbarven antracitově. Srst na ocase musí být delší než na těle. Její barva je modrá, různé individuální odstíny TICA povoluje. Měla by mít málo výrazný stříbrný tipping, není to ale povinností. U kocourů je povolen krční límec, u koček však musí být malý.\n\nZ výstav jsou podle TICY vyřazováni jedinci agresivní, s vadami na ocase, s chybějícími nebo přebývajícími prsty, s malým hrudním košem nebo očními vadami. U samců je navíc nutné, aby měli sestoupená obě varlata. Nebelung by neměl být příliš temperamentní a v případě, že je vystrašen, nesmí reagovat agresivně; jedinci, kteří koušou, jsou diskvalifikováni.\n\nWorld Cat Federation vyžaduje u nebelunga dobře osvalené tělo s dlouhýma štíhlýma nohama. Lebka má být plochá, čelo by mělo při pohledu z profilu ideálně tvořit jednu třetinu hlavy a nos dvě třetiny. U velkých očí je povinností zelená barva. Nepřípustné jsou oči hluboko posazené nebo naopak vystupující a šilhavost. Velké uši mají být na konci zašpičatělé. Srst musí být modrá se stříbrným tippingem, na polštářcích levandulová.\n\nNebelunga je možno v řadě organizací křížit s ruskými modrými kočkami. Výsledek křížení, většinou krátkosrsté kočky nazvané \"Nebelung-variant\", pak již nelze použít k chovu ruských modrých koček, chov s nebelungy je však stále možný.\n\nNebelung je jemné inteligentní plemeno, obvykle také zdrženlivé; vyhýbá se především cizím lidem a dětem. Koťatům trvá delší dobu, než si zvyknou na nový domov a majitele, poté s ním obvykle navazují silná citová pouta, nechávají se často hladit a obvykle i za majitelem neustále chodí. Plemeno je aktivní a často vyhledává hry se svými majiteli. Naopak nebelungy netěší, pokud jsou ignorováni. Často mají velkou chuť k jídlu. Chov plemene je doporučován především zkušeným majitelům koček.\n\nPéče o nebelunga je snadná. Vhodné je pravidelně pročesávat srst alespoň jednou týdně, avšak není to bezpodmínečně nutné. Dlouhodobější vystavování slunečnímu záření způsobuje hnědnutí modré srsti. Mimo to vyžaduje také pravidelné sportovní vyžití. Obecně u nových plemen může být vzájemné křížení starších plemen (v případě nebelunga s ruskou modrou kočkou) zdrojem přenosu dědičných chorob původních plemen, u čistokrevných koček navíc hrozí vzhledem k menšímu genofondu větší pravděpodobnost nějaké dědičné choroby. U nebelungů však nejsou známy žádné pro ně typické zdravotní problémy, v tomto směru je ale zjištěno jen málo informací.\n\nDožívá se 15 až 18 let.\n\n\n"}
{"id": "1202491", "url": "https://cs.wikipedia.org/wiki?curid=1202491", "title": "Testarchoj", "text": "Testarchoj\n\nTestarchoj (čečensky \"ТӀийста\", rusky \"Тестархой\") je zaniklá obec v okrese Galan-Čož na jihozápadě Čečenské autonomní republiky Ruské federace (Severokavkazský federální okruh).\n\nTestarchoj leží na levém břehu řeky Gechi severovýchodně od okresního střediska Galan-Čož. Okolními sídly (převážně zaniklými) jsou: na jihozápadě bývalé auly Korgi, Kirbiču a Chajbach, na severovýchodě zaniklé auly Mušeču a Choč-Koč a na jihovýchodě bývalý aul Chiloj. Jedná se o menší komplex věžových staveb, vybudovaný v nadmořské výšce 1460 metrů na svahu hory, vzdálené cca 5,2 km východním směrem od jezera Galan-Čož. Zhruba 2 kilometry východním směrem se od Testarchoje nachází zaniklé historické sídlo Mocaroj.\n\nEtymologie názvu obce není jasná. Existují domněnky, že pojmenování sídla mohlo vzniknout ze slova \"Ткъуйист\", jehož základem je \"Ткъа\", jméno zdejšího pohanského boha nebeských jevů.\n\nOpevněné sídlo bylo tvořeno celkem pěti tříposchoďovými obytnými věžemi. Počátky výstavby pevnostního věžového komplexu sahají do 12. století n. l. Jedna z věží byla sídlem rodu, přináležejícímu k tejpu Centoroj, jiná patřila dyšninskému rodu. Na území aulu se nacházejí dva muslimské hřbitovy a nadzemní hrobka z doby pozdního středověku.\n\nPři rozsáhlé operaci vysídlení Čečenců a příslušníků dalších kavkazských národů, vedené Lavrentijem Berijou, byl aul Testarchoj koncem února roku 1944 zlikvidován. Ani po rehabilitaci v roce 1956 se obyvatelstvo do svých původních domovů již nikdy nesmělo vrátit.\n\nZe západu, t.j. ze směru od jezera Galan-Čož, ani od severu, kde svah hory strmě spadá do údolí, Testarchoj není přístupný. Jediná přístupová cesta vede z východní strany. Výstup je náročný, stezka pro pěší je dlouhá 6,3 km a překonává převýšení 400 metrů. Podmínkou návštěvy je získání oficiálního povolení bezpečnostních orgánů v Grozném ke vstupu do okresu Galan-Čož.\n\nPo obnovení okresu Galan-Čož v roce 2012 byla do regionu dvakrát vypravena expedice \"Neznámé Čečensko\" (\"Неизвестная Чечня\"), její účastníci však měli problém s dostupností některých míst kvůli absenci vhodných přístupových cest. Budování těchto cest je součástí programu \"O rozvoji horských území Čečenské republiky ( Закон ЧР \"О развитии горных территорий Чеченской Республики\"). Na počátku roku 2015 byla nová cesta vybudována až k obci Pešcha a Čarmacha a měla by pokračovat dál do Mocaroje a Chajbachu a odtud přes Testarchoj navázat na starou cestu do Galan-Čože.\n\n\n"}
{"id": "1202492", "url": "https://cs.wikipedia.org/wiki?curid=1202492", "title": "Seznam dílů seriálu Řekni, kdo tě zabil", "text": "Seznam dílů seriálu Řekni, kdo tě zabil\n\nToto je seznam dílů seriálu \"Řekni, kdo tě zabil\". Americký komediální seriál \"Řekni, kdo tě zabil\" vysílala stanice ABC.\n\n<onlyinclude></onlyinclude>\n\n"}
{"id": "1202493", "url": "https://cs.wikipedia.org/wiki?curid=1202493", "title": "Chris Newman (zvukař)", "text": "Chris Newman (zvukař)\n\nChris Newman (* 17. února 1940 New York) je americký zvukař. Celkem osmkrát byl nominován na Oscara, za filmy: \"Francouzská spojka\" (1971), \"Kmotr\" (1972), \"Vymítač ďábla\" (1973), \"Sláva\" (1980), \"Amadeus\" (1984), \"Chorus Line\" (1985), \"Mlčení jehňátek\" (1991) a \"Anglický pacient\" (1996). Třikrát cenu získal (\"Vymítač ďábla\", \"Amadeus\" a \"Anglický pacient\"). Mezi další filmy, na kterých pracoval, patří \"Ragtime\" (1981) a \"Láska přes internet\" (1998). Později se věnoval například pedagogické činnosti na School of Visual Arts.\n"}
{"id": "1202495", "url": "https://cs.wikipedia.org/wiki?curid=1202495", "title": "Chris Newman", "text": "Chris Newman\n\nChris Newman může být:\n\n"}
{"id": "1202496", "url": "https://cs.wikipedia.org/wiki?curid=1202496", "title": "Chris Newman (umělec)", "text": "Chris Newman (umělec)\n\nChris Newman (* 1958) je anglický malíř, zpěvák a hudební skladatel. Narodil se v Londýně a v letech 1976 až 1979 studoval hudbu na King's College London. Následně se věnoval například překládání děl ruských básníků, jako byli Osip Mandelštam a Velemir Chlebnikov. Později začal psát své vlastní básně a nakonec se přestěhoval do Německa. Zde pokračoval ve studiu, později začal psát a zpívat vlastní písně.\n"}
{"id": "1202497", "url": "https://cs.wikipedia.org/wiki?curid=1202497", "title": "Oscar Zariski", "text": "Oscar Zariski\n\nOscar Zariski, rodným jménem Ašer Zarickij (24. duben 1899, Kobryn – 4. červenec 1986, Brookline, Massachusetts) byl bělorusko-americký matematik židovského původu. Roku 1981 získal Wolfovu cenu za matematiku.\n\nNarodil se na území dnešního Běloruska (tehdy ovšem Ruské říše). Za první světové války jeho rodina odešla na území Ukrajiny, do Černigova. V letech 1918–1920 studoval filozofii na Kyjevské univerzitě, přesto se i v této době hojně věnoval aritmetice. Studium nedokončil, neboť Kyjev byl v té době obětí mnoha konfliktů a každou chvíli do něj vstoupila jiná armáda. Roku 1920 tedy odešel do Itálie. V Římě začal studovat matematiku, vedli ho zejména Guido Castelnuovo, Federigo Enriques a Francesco Severi, kteří ho nadchli pro problémy algebry. Roku 1924 získal doktorát, jeho doktorská práce byla věnována Galoisově teorii. Enriques mu také doporučil změnit jméno Ašer Zarickij na Oscar Zariski, což znělo více italsky. Ovšem navzdory poitalštění jména, nakonec Itálii raději opustil, obával se, že v novém Mussoliniho režimu by mu mohl židovský původ způsobovat problémy – roku 1927 tedy odešel do Spojených států amerických. Zde učil na Johns Hopkins University, roku 1937 se zde stal profesorem. Ve 30. letech také začal úzce spolupracovat s topologem Solomonem Lefschetzem, který působil v Princetonu. Chtěl skloubit jeho topologické objevy s algebrou. Výsledkem byla práce \"Algebraic Surfaces\" z roku 1935. V letech 1937–1941 byl editorem časopisu \"American Mathematical Journal\". Od roku 1939 se začal intenzivně věnovat algebraické geometrii. Roku 1945 odjel jako hostující profesor do Sao Paula, kde začal hltat přednášky André Weila. Diskuse s Weilem ho velmi ovlivnily. V letech 1946–1947 působil na Univerzita Illinois v Urbana Champaign, poté až do odchodu do důchodu vedl katedru matematiky na Harvardu. Zde napsal své vrcholné dílo, dvoudílnou knihu \"Commutative Algebra\" (1958, 1960), jejímž spoluautorem byl Pierre Samuel. V letech 1960–1961 a 1969–1970 byl prezidentem Americké matematické společnosti. Roku 1965 mu bylo uděleno Národní vyznamenání za vědu, roku 1981 Wolfova cena za matematiku. V té době již ovšem trpěl Alzheimerovou chorobou. Byl ateistou.\n"}
{"id": "1202498", "url": "https://cs.wikipedia.org/wiki?curid=1202498", "title": "Nájezdníci", "text": "Nájezdníci\n\nNájezdníci (\"The Invaders\") je druhý díl fantasy literární série Bratrstvo od australského spisovatele Johna Flanagana. Kniha vyšla v Austrálii přes nakladatelství Random House v roce 2012. V témže roce vyšel i český překlad u nakladatelství Egmont.\n\nHal s Thornem a Volavkami pronásledují v obrovské bouři piráta Zavaka, který ukradl skandijský poklad Andomal. Kvůli bouři jsou ovšem nuceni přistát v zátoce a počkat, dokud se bouře neuklidní. Během dní strávených na souši se pod Thornovým dohledem cvičí v boji a pokračují ve výcviku. Protože mají proti Zavakovi početní nevýhodu, vymyslí Hal obrovský samostříl, který umístí na příď lodi a může s ním střílet po nepřátelských lodích, aniž by sám ohrozil svojí posádku. Když se bouře uklidní, vyplouvají Volavky do rybářského městečka Skeggal, aby zde nakoupili zásoby a vybavení potřebné k boji se Zavakem. Při cestě zpět do Zátoky klidu, jak pojmenovali svůj úkryt, na moři spatří Vlčí vítr, Erakovu loď. Protože si myslí, že je tu proto, aby je dopravila zpět do Hallasholmu, rozhodnou se přečkat noc na moři a doufat, že si jich Vlčí vítr nevšiml.\n\nDruhý den spatří při rozbřesku malý člun, ve kterém je k jejich velkému překvapení šestnáctiletá dívka, která se představí jako Lydia Demakerová. Ta prozradí Volavkám, že její rodné město Limmat přepadli piráti a usadili se v něm. Protože popis pirátské lodě připomíná Zavakovu loď Havran, vydají se Volavky na průzkum k Limmatu, kde zjistí, že se opravdu jedná o Havrana. V bažinách kolem Limmatu narazí na skupinku obyvatel města vedenou Baratem. Jelikož mají společného nepřítele, rozhodnou se spolupracovat a Hal Baratovi slíbí, že jim přivezou zásoby a vypracují plán útoku. Při návratu do Zátoky klidu ovšem čeká Volavky nemilé překvapení v podobě Vlčího větru čekajícího na jejich příjezd. Ještě víc je ovšem překvapí, když jim skirl Svengal řekne, že je Erak poslal aby jim pomohli. Společně se tedy vrací k Limmatu, kde Hal připraví důmyslný plán útoku, během kterého rozdělí útok na tři strany a sám s Volavkou odláká pozornost u hlavní brány pomocí velkého samostřílu, který pojmenoval Drtič.\n\nHalův plán vyjde a Volavkám se podaří odlákat pozornost a díky samostřílu zničit obě strážní věže, prorazit hlavní bránu a s posádkou vniknout do města, na které již přes bažiny zaútočila posádka Vlčího větru a Baratovi muži přes palisádu. Během boje se ukáže i Lydiina přesnost při střelbě z atlatlu, díky které jsou Volavky chráněny před lukostřelci na věžích. Protože se situace vyvíjí pro Zavaka špatně, rozhodne se z Limmatu uprchnout. Při útěku se ho snaží zastavit Vlčí vítr spolu s Volavkou, ale Zavakovi se podaří s pomocí velkého klounu prorazit trup Vlčího větru. Hal tedy vzdává pronásledování a zachraňuje Vlčí vítr před téměř jistým potopením. Během následujících oslav odplouvají Volavky spolu s Lydií a jedním se zajatých pirátů, který ví, kam má Zavak namířeno pronásledovat Havrana a získat zpátky Andomal.\n"}
{"id": "1202502", "url": "https://cs.wikipedia.org/wiki?curid=1202502", "title": "Avengers: Infinity War", "text": "Avengers: Infinity War\n\nAvengers: Infinity War je americký akční film z roku 2018, který natočili bratři Russoové podle komiksů o \"Avengers\". Jedná se o devatenáctý celovečerní snímek filmové série Marvel Cinematic Universe a pokračování filmů \"Avengers\" z roku 2012,\"\" z roku 2015 a \"\" z roku 2016. V hlavních rolích se objevili Robert Downey Jr., Chris Hemsworth, Mark Ruffalo, Chris Evans, Scarlett Johansson, Benedict Cumberbatch, Don Cheadle, Tom Holland, Chadwick Boseman, Paul Bettany, Elizabeth Olsen, Anthony Mackie, Sebastian Stan, Danai Gurira, Letitia Wright, Dave Bautista, Zoe Saldana, Josh Brolin a Chris Pratt.\n\nSvětová premiéra proběhla 23. dubna 2018 v Dolby Theatre v Las Vegas. Do amerických kin byl uveden 27. dubna 2018 v IMAXu a 3D. Pokračování \"\" má premiéru chystanou na 25. dubna 2019.\n\nPo získání Kamene moci z Xandaru, Thanos a Černý Řád, skupina Thanosových nejvěrnějších služebníků, přepadnou loď Ásgardu a vyvraždí všechny její pasažéry. Thanos po Lokim vyžaduje Tesseract, v němž je Kámen prostoru. Poté, co Thanos začne mučit Thora, Loki neochotně Tesseract vydá. Vzápětí je Thanos napaden Hulkem, kterého však bez námahy porazí, Hulka následně přenese Heimdall pomoci Bifröstu na Zemi a je zabit. Loki se poté pokusí Thanose zabít, což mu nevyjde a Thanos Lokiho zabije, načež pověří Černý Řád získáním Kamenů nekonečna na Zemi a všichni opouští loď portálem.\n\nHulk přistane ve Svatyni v New Yorku. Znovu se změní na Bannera a upozorní Doctora Strange a Wonga, že Thanos přichází. Strange si poté dojde pro Tonyho Starka v době, kdy plánují s Pepper svatbu, a ve Svatyni jej seznamuje se situací. Vzápětí do New Yorku přiletí loď Černého Řádu s úmyslem získat Kámen času. Doctor Strange jej však odmítne vydat a začíná bitva, do které se připojí i Spider-Man. Nakonec je Doctor Strange omráčen a Iron Man i Spider-Man se dostanou na loď směřující do hlubokého vesmíru. Banner nachází telefon s Rogersovým číslem uvnitř, jemuž záhy volá.\n\nStrážci galaxie zareagovali na nouzové volání a mezi vraky ásgardské lodi narazí na Thora, od kterého se dozví Thanosovy záměry. Thor, v obavě, že není dost silný Thanose porazit, vyráží společně s Grootem a Rocketem na Nidavellir - jeden z devíti světů - pro tvorbu nové Thorovy zbraně. Zbytek se vydává na Kdovíkde zabránit Thanosovi v získání Kamene reality, který zde byl Ásgarďany před lety ukryt do rukou Sběratele.\n\nMezitím ve Skotsku spolu potají žijí Wanda a Vision v naději, že budou moct žít spolu v klidu, pryč ode všeho. Jsou však napadeni dalšími členy Černého Řádu, kteří přišli pro Kámen mysli nacházející se ve Visionově hlavě. Při bitvě je Vision vážně zraněn, oba je nakonec včas zachrání Steve Rogers, Black Widow a Falcon. Všichni odlétají do sídla Avengers.\n\nNa Kdovíde Strážci zastihnou Thanose, jak mučí Sběratele, aby mu prozradil, kde je Kámen reality. Gamoře se podaří Thanose probodnout nožem a Thanos umírá. Ukazuje se ale, že to byl pouze přelud, Thanos se už Kamene reality zmocnil a po zajmutí Gamory s ní opouští Kdovíkde. \n\nKapitán a spol. se v sídle Avengers připojí k Rhodeymu a Bannerovi. Tým si uvědomí, že Vision by mohl být schopen přežít i bez jeho Kamene, pokud by byl odstraněn bezpečně. Všichni tak vyráží do Wakandy s cílem vyoperovat Kámen mysli z Visionovy hlavy. Tam se připojí k Black Pantherovi, jeho armádě a Buckymu, který byl plně vyléčen a převzal od Wakanďanů přezdívku Bílý Vlk.\n\nNa lodi Černého Řádu se Spider-Manovi a Iron Manovi podaří zachrání Doctora Strange. Loď je automaticky nasměrovaná na Titan – Thanosovu rodnou planetu. Doctor Strange neochotně souhlasí se Starkem, že bude lepší bojovat na Thanosově území, než riskovat boj na Zemi.\n\nGamora prozradí Thanosovi, a sice po mučení Nebuly, kde je ukryt poslední šestý Kámen – Kámen duše. Mezitím Thor, Rocket a Groot doráží na Nidavellir, kde Thor musí zažehnout jádro hvězdy, které napájí výheň, v níž s pomocí trpaslíka Eitriho vytvoří sekeru zvanou Hromovrah (Stormbreaker), se schopností vyvolat Bifröst a porazit Thanose.\n\nNa Titanu se střetnou zbývající Strážci galaxie s Iron Manem, Spider-Manem a Doctorem Strangem. Po malé roztržce si obě skupiny vyjasní, že jsou na stejné straně. Doctor Strange nahlédne do budoucnosti a zjistí, že ze všech možných realit existuje pouze jedna, v níž Thanose porazí.\n\nThanos s Gamorou dorazí na planetu Vormir, kde jim Red Skull, jehož sem na konci přenesl Tesseract, a který se zde stal strážcem Kamene duše, sdělí, že pro získání Kamene musí dotyčný obětovat toho, kdo je mu nejvzácnější – duši za duši. Thanos v slzách obětuje Gamoru a získává tak Kámen duše.\n\nVe Wakandě se Shuri snaží Visionovi vyjmout Kámen mysli z hlavy bezpečně, aby ho to nezabilo. Wakanda je však napadena, a tak Black Panther, wakandská armáda a zbytek hrdinů bojují, aby se útočníci nezmocnili Visionova Kamene. Mezitím Thor s Rocketem na Nidavelliru úspěšně zprovozní výheň, Groot ze své ruky vytvoří rukojeť pro novou sekeru a všichni se díky Bifröstu připojují k bitvě ve Wakandě.\n\nThanos si přichází pro Strangeův Kámen času na Titan. Thanos vysvětlí, proč chce získat všechny Kameny nekonečna; podle něj je ve vesmíru příliš mnoho „hladových krků“ a málo přírodních zdrojů, takže chce vyhladit náhodnou polovinu všeho života ve vesmíru, aby zachránil tu druhou polovinu a dosáhl tak rovnováhy. Společnými silami bojují všichni proti Thanosovi, nakonec se Mantis málem podaří Thanose uspat, Star-Lord se však dozvídá o Gamořině smrti a v hněvu zmaří pokus o uspání. Thanos ovládne situaci a vrhne na hrdiny smršť meteorů. Tony je vážně zraněn a Doctor Strange, pod podmínkou, že Thanos Tonyho ušetří, vydává Thanosovi Kámen času.\n\nOdstranění Visionova Kamene je ve Wakandě však přerušeno a Thanos si přichází pro poslední Kámen a poráží naše hrdiny bez sebemenší námahy. Aby se nedostal Kámen Thanosovi do rukou, Wanda je nucena jej zničit, přičemž se slzami v očích zabíjí i samotného Visiona. Thanos však s využitím Kamene času vrací Visiona zpátky a vyrve mu Kámen přímo z hlavy. Thanos nyní získal všechny Kameny. Thorovi se na poslední chvíli podaří zabodnout do Thanose svou sekeru, což však Thanos přežije a luskne prsty. Polovina všeho života ve vesmíru byla zabita. Tento masivní akt značně poškodí Thanosovu rukavici a samotného Thanose ponechává vážně raněného. Thanos portálem uniká pryč.\n\nPolovina wakandské armády se začíná obracet v prach, poté i Bucky, Falcon, Groot, Wanda a Black Panther. Na Titanu začínají mizet Mantis, Drax, Star-Lord a Doctor Strange, který ještě před tím říká Tonymu, že „jinak to nešlo“. Poté se i Peter Parker začíná hroutit a se slzami v očích říká Tonymu, že nechce umřít, nakonec se i on obrací v prach v Tonyho náručí. \n\nNakonec vidíme Thanose, již vyléčeného, jak hledí na západ slunce s úsměvem ve tváři a svým konečně naplněným cílem.\n\nV potitulkové scéně jedou Nick Fury s Marií Hillovou v automobilu skrz město, kde kolem nich postupně mizí lidé, včetně Marie. Fury stihne poslat tísňový signál na starý pager, načež se i on sám obrátí v prach. Na pageru se poté objeví hvězda na modročerveném pozadí.\n\nPodle českého filmového kritika Kamila Fily film míří především na fanoušky znalé všech komiksových hrdinů ze světa studia Marvel, jimiž je vrchovatě naplněný. Snímek přeskakuje mezi komedií a dramatem, většinu času je však plný akce, což může diváky vyčerpat. A známé postavy v něm skutečně umírají. Podle Fily se tak celý film posouvá do nové podoby kinematografie. Podle recenzentky \"MF DNES\" Mirky Spáčilové \"Avengers: Infinity War\" „znamená pro fanoušky bezbřehou slast, pro zbytek světa vatu“, přitom jde jen o první polovinu dvoudílného finále, neboť následující film ze série Avengers byl ohlášen na jaro 2019. Podle Spáčilové jsou Avengers tradičně slabí v situacích jako „velebné projevy, osudová vyznání, milostná romantika a slzavé dojímání vůbec“, zato jim svědčí vtip, zosobněný kromě Iron Mana především postavami ze \"Strážců Galaxie\". Akce je dle autorky „velkolepě umělá a uměle velkolepá“ a spolu s celkovým hodnocením 60 % Spáčilová dodává: „Jestli se v umění zdůrazňuje otázka míry, komiksové velkofilmy dávno žádnou míru neznají. Snad právě v tom někdo vidí jejich kouzlo.“\n\nNa serveru Česko-Slovenské filmové databáze se první dny po premiéře držel snímek se svým hodnocením mezi deseti nejlépe hodnocenými filmy. Po čtvrt roce od uvedení do kin byl stále film mezi padesáti nejlépe hodnocenými filmy a s hodnotou 89 % také podle fanoušků nejlepším filmem z celého Marvel Cinematic Universe.\n\n"}
{"id": "1202506", "url": "https://cs.wikipedia.org/wiki?curid=1202506", "title": "Silnice II/627", "text": "Silnice II/627\n\nSilnice II/627 je silnice II. třídy vedoucí od silnice I/27 přes Šlovice, dále přes Plzeň-Litice a v Plzni se napojuje na silnici I/27. Jedná se o část bývalé silnice I/27. Je dlouhá 8,4 km.\n\nOdpojení od silnice I/27 – Šlovice – Plzeň-Litice – Plzeň (napojení na silnici I/27).\n"}
{"id": "1202507", "url": "https://cs.wikipedia.org/wiki?curid=1202507", "title": "Ninjas in Pyjamas", "text": "Ninjas in Pyjamas\n\nNinjas in Pyjamas (NiP) je švédská profesionální eSportová organizace. V současné době má organizace sekci a League of Legends. NiP měli největší úspěch od založení v roce 2000 až do rozpadu v roce 2007. Jeden z hráčů byl Emil \"HeatoN\" Christensen, který se později stal managerem organizace. V roce 2012 byl tým obnoven s Counter-Strike: Global Offensive sekcí po vydání hry. V CSGO týmu se nacházeli bývalí hráči fnatic Patrik \"f0rest\" Lindberg a Christopher \"GeT_RiGhT\" Alesund. NiP měli také Overwatch a Dota 2 sekci.\n\nNinjas in Pyjamas byli založeni v červnu roku 2000, ale ustáleni v roce 2001 po změnách sestavy a jmen.\n\nNejvětší úspěch byla výhra Cyberathlete Professional League World Championships po velmi těžkém finále s týmem X3. Ninjas in Pyjamas usilovali o nalezení sponzora, a výsledkem se připojili do prominentní organizace SK Gaming. V SK pokračovali ve svém úspěchu. Peníze z výher v roce 2003 činily přibližně 170.000 dolarů.\n\nEmil Christensen s Tommy 'Potti' Ingemarssonem společně s jednateli Peter Hedlundem a \"Victorem Lindqvistem obnovili NiP jako švédskou akciovou společnost.\" V roce 2005, kvůli problémům s SK, NiP pokračovali v účasti na mezinárodních turnajích. Podepsali několik největších sponzorských dohod na scéně. Tým měl na svých webových stránkách kolem 100.000 členů v Evropě během prvních dvou let a byl to první neasijský tým, který vstoupil na asijský trh. Během šestí měsíců měli kolem 90.000 členů na asijské webové stránce. Tým byl největší otevřený odpůrce změny z originálního \"Counter-Striku\" na novější verzi \"Counter-Strike: Source\".\n\n3. listopadu 2015 Richard Lewis napsal článek na \"Breitbart.com\" prohlašoval, že NiP údajně dluží své \"Counter-Strike: Global Offensive\" sekci peníze za výhry v předchozích turnajích. Od napsání článku organizace obdržela masivní nápor komunity, která se snažila podpořit hráče a vyvíjeli tlak, aby přiznali pravdu a dali hráčům jejich získané výhry. Ninjas in Pyjamas rychle vydali prohlášení, v němž se uvádí, že tvrzení ze strany Richarda Lewise je falešné a hráči jsou řádně placení. \n\nPartneři organizace: Betway, Asus ROG, Kinguin, Faceit, Netgear, NOCCO, Twitch, DXRacer\n\nCelkový příjem organizace: $1,919,607\n\n\n\n\"(Tučné zvýraznění značí turnaj kategorie Major)\"\n\n\n\n\n\n\n\n\n"}
{"id": "1202511", "url": "https://cs.wikipedia.org/wiki?curid=1202511", "title": "Allan McLeod Cormack", "text": "Allan McLeod Cormack\n\nAllan McLeod Cormack (23. února 1924 – 7. května 1998) byl jihoafricko-americký fyzik, společně s Godfreyem N. Hounsfieldem nositel Nobelovy ceny za fyziologii a lékařství za rok 1979. Cenu získali za vytvoření rentgenové výpočetní tomografie.\n\nCormack vystudoval Univerzitu v Kapském městě, po dosažení magisterského stupně roku 1945 působil několik let v Cambridge, kde poznal i svou budoucí ženu, Američanku Barbaru Seaveyovou. Roku 1956 se pár přestěhoval do USA, kde se Cormack stal profesorem na Tuftsově univerzitě a roku 1966 získal občanství. Práci na fyzikálních základech tomografie zahájil ještě v Jižní Africe roku 1956 a své závěry publikoval ve dvou článcích v časopise Journal of Applied Physics v letech 1963 a 1964. Články zprvu nevzbudily větší pozornost, dokud na jejich základě roku 1971 Godfrey N. Hounsfield a jeho tým nepostavili první funkční tomograf.\n"}
{"id": "1202512", "url": "https://cs.wikipedia.org/wiki?curid=1202512", "title": "Brandon Beemer", "text": "Brandon Beemer\n\nBrandon Beemer, celým jménem Brandon Richard Beemer (* 27. února 1980 Eugene, Oregon, USA), je americký herec a model známý např. z mýdlových oper \"Tak jde čas\" (jako Shawn Douglas Brady) a \"Báječní a bohatí\" (jako Owen Knight).\n\nNarodil se 27. února 1980 v americkém městě Eugene ve státě Oregon. Má německé a irské předky. Na střední škole se věnoval sportovním aktivitám. Po dokončení Willametteské střední školy v témže městě zprvu pracoval jako řidič v plnicím závodu firmy Coca-Cola. Začal se však věnovat i modelingu, za nímž v 18 letech odešel více než na rok do New Yorku, kde docházel na kurzy herectví. V roce 2000 se pak přestěhoval do Los Angeles. Dostavily se první role v televizních seriálech a nízkorozpočtových filmech.\n\nObjevil se jako Lucas ve 4. řadě seriálu televize MTV o sexuálních eskapádách středoškolských a vysokoškolských studentů \"Undressed\" (2001) nebo jako homosexuální student Ross Jenson, jehož vraždu vyšetřovali kriminalisté v 6. epizodě 4. řady \"Kriminálky Las Vegas\" (2003, Jackpot) televize CBS. Později následovala také \"Kriminálka Miami\" a postava gigola Dereka Vaughna, jehož smrt byla vyšetřována v 2. epizodě 10. řady (prem. 25. září 2011, Stiff / Nebožtík). V roce 2013 účinkoval po boku Michelle Staffordové ve webovém komediálním seriálu \"The Stafford Project\", v jehož 7. dílu Reality Adjustment ztvárnil Charlese.\nMezitím ovšem přišly výraznější role především v mýdlových operách. V roce 2005 hrál tajemného a zádumčivého Setha v nekončící denní soap opeře \"General Hospital\". V únoru 2006 hostoval drobnou rolí asistenta okresního státního zástupce Bretta Weitze v seriálu \"Tak jde čas\", aby v něm od podzimu na další tři roky (2006–2008) zakotvil v úloze vzpurného syna Bo a Hope, Shawna Bradyho juniora alias Shawna Douglase Bradyho. Tu převzal po Jasonu Cookovi, jenž v ní vydržel od roku 1999. V lednu 2008 byl však ohlášen jeho odchod a Beemer spolu se svou postavou opustil seriál 24. března 2008.\n\nO pár měsíců později nastoupil do nejsledovanějšího odpoledního seriálu \"Báječní a bohatí\" (\"The Bold and the Beautiful\"), aby v něm ztvárnil nově vytvořenou postavu Owena Knighta (případně jeho identické dvojče Caspera Knighta). Beemer se svou rolí vydržel v seriálu vysílaném od roku 1987 tři a půl roku, od 2. července 2008 do 29. února 2012. V listopadu 2015 byl pak ohlášen jeho opětovný návrat do role Shawna Douglase Bradyho v \"Tak jde čas\", kde znovu vystřídal Jamese Cooka, který se do Shawnovy úlohy jen na dva měsíce vrátil u příležitosti 50. výročí seriálu. Od 19. ledna 2016 tak znovu ztvárňuje postavu, s níž začal o 10 let dříve.\n\nV témže roce jako seriál \"Undressed\" přišlo také první filmové angažmá, ačkoli jen na videu. Šlo o béčkový horor režiséra Davida DeCoteaua \"Bratrstvo\" (\"The Brotherhood\", 2001) a postavu jednoho z trojice otrapů studentského bratrstva Alfa K. Výraznější role přišla v roce 2005 s nezávislou komedií \"Průšviháři na útěku\" (\"Suits on the Loose\", 2005), v níž spolu s Ericem Tyem Hodgesem II. hrál ústřední dvojici mladíků Justina a Tye, kteří nesnáší autoritu a při útěku z tábora se převlečou za mormonské misionáře. A s Tyem Hodgesem se potkal i v další komedii \"Holky v balíku\" (2006), a to v menší roli seriálového herce Mica Rionna, s nímž si zpočátku jedna z hlavních sester Ava Marchettová myslí na vdavky.\n\nPo dobu svého angažmá v \"Tak jde čas\" a \"Báječných a bohatých\" z filmového plátna zmizel a vrátil se na ně až v roce 2013 bláznivou a černou autorskou komedií Quentina Dupieux \"Fízlové hajzlové\" (\"Wrong Cops\", 2013), v níž představoval policistu Browna. I nadále však převažovaly televizní filmy. Ještě téhož roku se objevil jako svůdný barman Dean v thrilleru televize LMN \"Non-Stop\" (2013) a jednu z hlavních postav ztvárnil v akčním sci-fi televize Syfy \"Netvoři z Beringova moře\" (\"Bering Sea Beast\", 2013), když jako námořník Owen Powers pomáhal bioložce Megan Arthurové a zlatokopeckým sourozencům Hunterovým porazit mořské upíry.\n\nDne 19. října 2014 uvedla televize Hallmark premiérově trochu tajemné i romantické drama \"Wedding Planner Mystery\" (2014), v němž se Beemer coby právník Holt Walker dvořil titulní postavě svatební plánovačky Carnegie Kincaidové v podání Ericy Duranceové. Premiéra, původně ohlášená už na 16. srpna, byla odložena kvůli úmrtí Robina Williamse. Téměř současně, 22. října, tak měl na filmovém festivalu Screamfest 2014 premiéru horor \"Fear Clinic\" režiséra Roberta Halla, v únoru následujícího roku vydaný na DVD. Robert Englund v něm hrál doktora Andovera z kliniky léčby fobií, k němuž přichází skupinka lidí trpících psychickými následky tragického přepadení, zatímco motokrosový jezdec Dylan ztvárněný Beemerem jako jediný prošel událostí beze strachu a snaží se před temnotou ochránit svou přítelkyni Saru.\n\nUž v červnu 2014 pracoval Beemer také na nezávislém psychologickém thrilleru \"Gates of Darkness\" s Randym Shellym v hlavní roli, v němž hrál kněze – otce Dumala.\n\nMediálně sledovaný byl od roku 2007 vztah Brandona Beemera s jeho hereckou kolegyní ze seriálu \"Tak jde život\", Nadiou Björlinovou, s níž mimo jiné ještě v roce 2011 účinkoval v reality show televize E! \"Dirty Soap\" (2011). Ta však v srpnu 2014 ohlásila zásnuby s jiným hercem, Grantem Turnbullem.\n\nV roce 2009 se zapojil do kampaně NOH8 proti kalifornskému zákonu zakazujícímu stejnopohlavní manželství a do kampaně Everyman na podporu testování rakoviny prostaty.\n\n"}
{"id": "1202514", "url": "https://cs.wikipedia.org/wiki?curid=1202514", "title": "Matutinum", "text": "Matutinum\n\nMatutinum neboli (hora) matutina, nebo též vigiliae, nocturni či officium nocturnum je v křesťanských církvích součást modliteb nebo liturgie hodin čtených v noci (od půlnoci do svítání/kuropění). Ta část breviáře, která zahrnuje matutina, se nazývá matutinale.\n\nMatutinum má svůj původ ve vigilii starokřesťanů. Ti se shromažďovali při slavnostech (zejména velikonoční vigilie), aby v modlitbách, za zpěvu hymnů a četbou Bible očekávali příchod nového dne. Pevnou strukturu a obsah následně nabyla zavedením Řehole sv. Benedikta, kde je ustanovena jako nejrozsáhlejší modlitba Posvátného Oficia.\n\nMatutinum ve Svatém týdnu se nazývá též \"Tenebrae\".\n\nAnt. Veníte, adorémus Regem regum, * Cuius hódie ad æthéreum Virgo Mater assúmpta est cælum.\n\nAnt. Veníte, adorémus Regem regum, * Cuius hódie ad æthéreum Virgo Mater assúmpta est cælum.\n\nVeníte, exsultémus Dómino, iubilémus Deo, salutári nostro: præoccupémus fáciem eius in confessióne, et in psalmis iubilémus ei.\n\nAnt. Veníte, adorémus Regem regum, * Cuius hódie ad æthéreum Virgo Mater assúmpta est cælum.\n\nQuóniam Deus magnus Dóminus, et Rex magnus super omnes deos, quóniam non repéllet Dóminus plebem suam: quia in manu eius sunt omnes fines terræ, et altitúdines móntium ipse cónspicit.\n\nAnt. Cuius hódie ad æthéreum Virgo Mater assúmpta est cælum.\n\nQuóniam ipsíus est mare, et ipse fecit illud, et áridam fundavérunt manus eius (genuflectitur) veníte, adorémus, et procidámus ante Deum: plorémus coram Dómino, qui fecit nos, quia ipse est Dóminus, Deus noster; nos autem pópulus eius, et oves páscuæ eius.\n\nAnt. Veníte, adorémus Regem regum, * Cuius hódie ad æthéreum Virgo Mater assúmpta est cælum.\n\nHódie, si vocem eius audiéritis, nolíte obduráre corda vestra, sicut in exacerbatióne secúndum diem tentatiónis in desérto: ubi tentavérunt me patres vestri, probavérunt et vidérunt ópera mea.\n\nAnt. Cuius hódie ad æthéreum Virgo Mater assúmpta est cælum.\n\nQuadragínta annis próximus fui generatióni huic, et dixi; Semper hi errant corde, ipsi vero non cognovérunt vias meas: quibus iurávi in ira mea; Si introíbunt in réquiem meam.\n\nAnt. Veníte, adorémus Regem regum, * Cuius hódie ad æthéreum Virgo Mater assúmpta est cælum.\n\nV. Glória Patri, et Fílio, * et Spirítui Sancto.\n\nR. Sicut erat in princípio, et nunc, et semper, * et in sǽcula sæculórum. Amen.\n\nAnt. Cuius hódie ad æthéreum Virgo Mater assúmpta est cælum.\n\nAnt. Veníte, adorémus Regem regum, * Cuius hódie ad æthéreum Virgo Mater assúmpta est cælum.\n"}
{"id": "1202516", "url": "https://cs.wikipedia.org/wiki?curid=1202516", "title": "James Gilkes", "text": "James Gilkes\n\nJames Wren Gilkes (* 21. září 1952 Georgetown) je bývalý guyanský sprinter. Jeho osobní rekord je 10,19 s v běhu na 100 m a 20,14 s v běhu na 200 m, což byl také ve své době rekord Jižní Ameriky. Nejlepším umístěním ve světových tabulkách bylo třetí místo mezi dvoustovkaři v roce 1978.\n\nOd roku 1972 studoval v USA na Fiskově univerzitě a poté na Univerzitě Jižní Kalifornie, kde je držitelem čtvrtého nejlepšího času na 200 metrů v dějinách školy. V roce 1974 se stal univerzitním mistrem USA v běhu na 220 yardů. Jako student americké univerzity směl startovat na mistrovství USA v atletice, i když neměl americké občanství. V letech 1974 až 1978 skončil pětkrát po sobě na druhém místě v běhu na 200 m.\n\nNa Panamerických hrách 1975 v Ciudad de México skončil čtvrtý na stovce a vyhrál závod na 200 metrů. Jako pátý muž světových tabulek na této trati patřil také k favoritům olympijského závodu v Montrealu, ale Guyana se nakonec rozhodla přidat k bojkotu her, který vyhlásily africké státy na protest proti účasti Nového Zélandu, udržujícího sportovní kontakty s Jihoafrickou republikou. Gilkes pak požádal, aby směl startovat jako nezávislý olympijský účastník, ale Mezinárodní olympijský výbor mu nevyhověl. \n\nGilkes získal na dvoustovce stříbrnou medaili na Hrách Commonwealthu 1978 v Edmontonu a druhé stříbro na Panamerických hrách 1979 v San Juanu. V roce 1978 vytvořil časem 1:20,23 světový rekord ve štafetě 4×200 m s týmem Tobias Striders (kromě něho v něm byli Guy Abrahams z Panamy, Michael Simmons z USA a Donald Quarrie z Jamajky), který však nebyl uznán za oficiální, protože závodníci nebyli z jedné země. Také skončil třetí ve sprinterském dvojboji na závodě IAAF Golden Events v Curychu roku 1979. Na olympiádě 1980 v Moskvě zaběhl v rozběhu na 100 metrů nejlepší čas 10,34 s, ale vypadl v semifinále, stejně jako na 200 metrů. \n"}
{"id": "1202517", "url": "https://cs.wikipedia.org/wiki?curid=1202517", "title": "Geschichte und Gesellschaft", "text": "Geschichte und Gesellschaft\n\nGeschichte und Gesellschaft (plným názvem: \"Geschichte und Gesellschaft. Zeitschrift für Historische Sozialwissenschaft\", zkratka GG) je odborný historický časopis. Vychází čtyřikrát ročně od roku 1975. Původně byl platformou tzv. Bielefeldské školy. Současným šéfredaktorem je Paul Nolte.\n"}
{"id": "1202519", "url": "https://cs.wikipedia.org/wiki?curid=1202519", "title": "Antoine Wiertz", "text": "Antoine Wiertz\n\nAntoine Joseph Wiertz (22. února 1806 Dinant – 18. června 1865 Ixelles) byl belgický malíř a sochař.\n\nJiž od útlého věku se projevoval jako umělecký talent. V roce 1820 nastoupil jako student na antverpskou akademii. V roce 1828 byl druhý v Římské ceně, roku 1832 ji potom vyhrál. V letech 1829–1832 studoval v Paříži, po výhře Římské ceny v letech 1834–1837 v Římě. Zde dokončil své první velké dílo, \"Bitva Řeků s Trojany o Patroklovo tělo\" (dokončeno 1836, dnes v BAL). Po návrat z Říma působil v Lutychu. V roce 1848 se přesunul do Bruselu a v roce 1850 mu belgický král Leopold I. na státní náklady zařídil ateliér v Ixelles (dnešní předměstí Bruselu – zde je dnes Wiertzovo muzeum, část Musées royaux des Beaux-Arts de Belgique).\n"}
{"id": "1202525", "url": "https://cs.wikipedia.org/wiki?curid=1202525", "title": "Kostel svatého Jana Křtitele (Janov nad Nisou)", "text": "Kostel svatého Jana Křtitele (Janov nad Nisou)\n\nŘímskokatolický farní kostel svatého Jana Křtitele v Janově nad Nisou je sakrální stavba. Bývá také uváděn jako zasvěcený sv. Janu Nepomuckému. Od 15. dubna 1993 je kostel chráněn jako kulturní památka České republiky.\n\nKostel byl postaven v letech 1809-1811. Během 19. století byl pronikavěji upravovaný.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 600 000 Kč.\nJedná se o obdélnou, jednolodní stavbu se čtvercově segmentově ukončeným presbytářem. Po severní straně stavby se nachází sakristie. V západním průčelí je hranolová věž s pseudorenesančním portálem. Boční fasády jsou členěny lizénami a obdélnými okny.\n\nPresbytář je sklenut plackou. Loď má plochý strop. Kruchta je podklenutá plackami.\n\nZařízení je pseudobarokní. V kostele se nachází barokní \"sousoší Kalvárie\" z 18. století. Křtitelnice se skupinou \"Křtu Kristova\" pochází z roku 1772.\n\nNedaleká \"kaple Bolestné Panny Marie\" pochází z roku 1827. Později byla značně upravená. Jedná se o obdélnou stavbu, která je polygonálně ukončená. Průčelí s obdélným portálem je ukončeno trojúhelníkovým štítem. Vnitřek kaple je zčásti sklenut plochou plackou a zčásti je kryt plochým stropem. U kostela se nachází sousoší sv. Jana Nepomuckého z roku 1831. Na rokokovém soklu sousoší jsou reliéfy ze života sv. Jana Nepomuckého.\n\n"}
{"id": "1202526", "url": "https://cs.wikipedia.org/wiki?curid=1202526", "title": "Daniel Carleton Gajdusek", "text": "Daniel Carleton Gajdusek\n\nDaniel Carleton Gajdusek (9. září 1923 – 12. prosince 2008) byl americký lékař a virolog. Z otcovy strany měl slovenské kořeny. Spolu s Baruchem S. Blumbergem se stal nositelem Nobelovy ceny za fyziologii a lékařství za rok 1976. Gajdusek ji získal za výzkum nemoci kuru, prvního lidského prionového onemocnění, které bylo rozpoznáno jako infekční. Roku 1996 byl odsouzen za pohlavní zneužívání nezletilých chlapců. Strávil 12 měsíců ve vězení a poté se odstěhoval do Evropy, kde o deset let později zemřel.\n"}
{"id": "1202527", "url": "https://cs.wikipedia.org/wiki?curid=1202527", "title": "Fakulta technologická Univerzity Tomáše Bati ve Zlíně", "text": "Fakulta technologická Univerzity Tomáše Bati ve Zlíně\n\nFakulta technologická (FT) je jednou z 6 fakult Univerzity Tomáše Bati ve Zlíně (UTB). Byla založena roku 1969 jako první zlínská fakulta brněnského Vysokého učení technického a roku 2001 se společně s Fakultou managementu a ekonomiky stala základem nově vzniklé Univerzity Tomáše Bati.\n\nFakulta umožňuje studium ve třech tříletých bakalářských studijních programech (Bc.), které jsou realizovány v příslušných studijních oborech, lze je studovat primárně ve Zlíně, v jednom studijním oboru je pak místem studia Kroměříž. FT umožňuje rovněž studium ve třech dvouletých navazujících magisterských studijních programech (Ing.), které jsou upřesněny v jednotlivých studijních oborech. Následně lze studovat také ve standardně čtyřletých doktorských studijních programech (Ph.D.), ty jsou zde zaměřeny na samostatnou vědeckou, tvůrčí, resp. pedagogickou, činnost a jsou realizovány v českém nebo anglickém jazyce. Fakulta umožňuje ve všech studijní programech studovat v prezenční nebo kombinované formě studia.\n\nFakulta se člení na následující součásti:\n\n\n\n\n\n"}
{"id": "1202528", "url": "https://cs.wikipedia.org/wiki?curid=1202528", "title": "Daniel Nathans", "text": "Daniel Nathans\n\nDaniel Nathans (30. října 1928 Wilmington, Delaware – 16. listopadu 1999 Baltimore, Maryland) byl americký biochemik a mikrobiolog. Spolu s Wernerem Arberem a Hamiltonem O. Smithem se stal nositelem Nobelovy ceny za fyziologii a lékařství za rok 1978, kterou obdržel za objev restrikční endonukleázy. Působil na Univerzitě Johnse Hopkinse, jejímž rektorem byl v letech 1995 až 1996.\n"}
{"id": "1202530", "url": "https://cs.wikipedia.org/wiki?curid=1202530", "title": "Villa Albani", "text": "Villa Albani\n\nVilla Albani (později Villa Albani-Torlonia) je vila ležící na cestě Via Salaria. Postavil ji architekt Carlo Marchionni pro kardinála Alessandra Albaniho. Projektována byla v roce 1745, přičemž samotná výstavba byla zahájena roku 1751. Dokončena byla roku 1763. Později byla budova prodána rodu Chigi a následně Torlonia.\n"}
{"id": "1202532", "url": "https://cs.wikipedia.org/wiki?curid=1202532", "title": "Hamilton O. Smith", "text": "Hamilton O. Smith\n\nHamilton Othanel Smith (* 23. srpna 1931) je americký biochemik a mikrobiolog. Spolu s Wernerem Arberem a Danielem Nathansem je nositelem Nobelovy ceny za fyziologii a lékařství za rok 1978, kterou dostal za podíl na objevu restrikční endonukleázy typu II. Patří také mezi průkopníky genomiky.\n"}
{"id": "1202534", "url": "https://cs.wikipedia.org/wiki?curid=1202534", "title": "Muzeum Schwarzenberského plavebního kanálu", "text": "Muzeum Schwarzenberského plavebního kanálu\n\nMuzeum Schwarzenberského plavebního kanálu je výstavní objekt v jihočeské obci Chvalšiny s expozicí představující historii Schwarzenberského plavebního kanálu, který vybudoval místní rodák, zeměměřič Josef Rosenauer. Vedle toho jsou návštěvníci muzea během prohlídky seznámeni i s Rosenauerovým životem, ale také se zdejší přírodou a způsoby místních lidí.\n\nFinanční podporou na zřízení muzea přispěla na přelomu let 1999/2000 také Evropská unie ze svého fondu Phare, z něhož věnovala částku ve výši 288 970 eur.\n\n"}
{"id": "1202537", "url": "https://cs.wikipedia.org/wiki?curid=1202537", "title": "Villa Albani (píseň)", "text": "Villa Albani (píseň)\n\n„Villa Albani“ je píseň velšského hudebníka a skladatele Johna Calea. Je součástí jeho devátého sólového alba \"Caribbean Sunset\", jež vydalo v lednu roku 1984 vydavatelství ZE Records. Píseň samotná vyšla již v roce 1983 jako 12\" singl (délka verze vydané na albu je 5:25, na tomto singlu tato píseň dosahovala 6:28). Na druhé straně původní gramofonové desky se nacházela instrumentální verze písně „Villa Albani“ (5:31) a „Hungry for Love“ (3:26), jejíž spoluautorem byl David Young.\n\n"}
{"id": "1202538", "url": "https://cs.wikipedia.org/wiki?curid=1202538", "title": "David H. Hubel", "text": "David H. Hubel\n\nDavid Hunter Hubel (27. února 1926 Windsor, Ontario – 22. září 2013 Lincoln, Massachusetts) byl kanadský neurofyziolog. Spolu s Torstenem Wieselem získal polovinu Nobelovy ceny za fyziologii a lékařství za rok 1981 za objevy v oblasti zpracování zrakové informace mozkem (druhou polovinu ceny obdržel Roger W. Sperry). Většinu své vědecké dráhy Hubel pracoval jako profesor neurobiologie na Harvard Medical School na Harvardově univerzitě.\n"}
{"id": "1202541", "url": "https://cs.wikipedia.org/wiki?curid=1202541", "title": "Fakulta dopravní ČVUT", "text": "Fakulta dopravní ČVUT\n\nFakulta dopravní (FD) je jednou z 8 fakult Českého vysokého učení technického v Praze (ČVUT). Fakulta umožňuje studium v tříletém bakalářském studijním programu (Bc.), který je realizován v příslušných studijních oborech. FD umožňuje rovněž studium v dvouletém navazujícím magisterském studijním programu (Ing.), který je rovněž upřesněn v jednotlivých studijních oborech. Následně lze také absolvovat příslušné studijní obory ve 3-4letých doktorských studijních programech (Ph.D.), ty jsou zde zaměřeny na vědecké bádání a samostatnou tvůrčí činnost v oblasti výzkumu nebo vývoje. Fakulta umožňuje studovat v prezenční nebo kombinované formě studia. Některé studijní obory je možné absolvovat rovněž v anglickém jazyce.\n\nFakulta se člení na následující části:\n\n\n\n\n\n"}
{"id": "1202543", "url": "https://cs.wikipedia.org/wiki?curid=1202543", "title": "Mocaroj", "text": "Mocaroj\n\nMocaroj (, ) je zaniklý horský aul v okrese Galan-Čož v Čečenské autonomní republice Ruské federace, někdejší centrum historického společenství lidu Našcha (tejpu \"Našchoj\"), který je považován za jeden ze základních etnogenetických pilířů soudobé čečenské společnosti.\n\nNázev aulu se vyskytuje v mnoha různých podobách - Mocaroj, Mocara, Mockaroj, Mazaroj, Muzaroj, Mucaroj či poangličtělá verze Mazaroy (na americké vojenské mapě  Caucasia AMS (GSGS 4213) / U.S. Army Map Service z období 2. světové války). Čečenský básník a etnograf A. S. Sulejmanov ve svém díle \"Toponymie Čečenska\" odvozuje původ názvu obce od čečenského výrazu \"мозгIар\", znamenajícího v překladu \"kněz křesťanské církve\". Tento způsob vysvětlení souvisí s tezí, že v období šíření křesťanské víry na Kavkaze byl Mocaroj jedním z center nového náboženství, a to konkrétně pro společenství Našchoj, Akkoj, Galaj a Jalchoroj. Islámské náboženství (sunnitský islám) se rozšířilo mezi národy severního Kavkazu až v 18. století.\n\nDoba výstavby sídla není přesně známa, odhaduje se na 16. - 18. století, případně starší období. V době expanze ruského impéria na Kavkaz, t.j. tzv. Kavkazské války v 19. století obyvatelé Mocaroje se aktivně zúčastnili ozbrojeného odporu kavkazských národů proti ruským vojskům. Po zlomení odporu a připojení oblasti Našchy k Rusku byla obec Mocaroj podřízena administrativnímu vedení Grozněnského okruhu Terské oblasti Kavkazského kraje. Aul Mocaroj byl obydlen až do února roku 1944, kdy bylo veškeré obyvatelstvo Čečenska a dalších oblastí na Kavkaze násilně vystěhováno a deportováno do Kazachstánu. Ani po rehabilitaci v roce 1956 se obyvatelé nesměli vrátit do svých domovů a opuštěné historické sídlo se postupně rozpadalo a zanikalo. Oblast byla postižena rovněž důsledky bojů během první a druhé čečenské války.\n\nMocaroj se nachází uprostřed jihozápadní oblasti Čečenska, v okrese Galan - Čož, který od roku 1944 po násilném vysídlení obyvatelstva přestal až do roku 2012 existovat a zůstal zpustlý a bez obyvatelstva. V okolí Mocaroje se nacházejí pozůstatky četných aulů, mezi nimi i některých historicky význačných sídel: Dva kilometry na západ od Mocaroje byl aul Testarchoj, k němuž vedla cesta zvaná \"Тестарха бёду ник\", jižním směrem vedla cesta do Chajbachu a ke kultovním místům \"Хурчий\" a \"Хур дук.\" Dva kilometry na východ, kde se nacházejí horské svahy Agarach bassa (\"Агарах басса\"), Merzila (\"Мерзила\") a Chera bassa (\"Хера басса\") a soutěska Anaš kogu (\"Анаш когу),\" ležela na levém břehu řeky Gechi obec Čarmachoj. Severním směrem od Mocaroje leží uskupení balvanů  \"Гов тийха\" a lokality Tišuola a Čajboluš te.\n\nFotogalerie z pobytu expedice \"Neznámé Čečensko\" v květnu 2014 v Mocaroji:\n"}
{"id": "1202547", "url": "https://cs.wikipedia.org/wiki?curid=1202547", "title": "Saalfeld/Saale", "text": "Saalfeld/Saale\n\nSaalfeld/Saale je město ve spolkové zemi Durynsko v Německu. Je okresním městem okresu Saalfeld-Rudolstadt, který se rozprostírá na jihovýchodě země a společně s Saalfeldem se v něm nacházejí i města Rudolstadt a Bad Blankenburg (společně mají města asi 75 000 obyvatel). Tato tři města spolupracují v rámci programu „\"Städtedreiecks Saalebogen\"“. Saalfeld leží na řece Sále, uprostřed jejích meandrů. Jihozápadně od města se zdvihá Durynská břidlicová pahorkatina. Nejznámějším turistickým cílem jsou \"Feengrotten\" (vílí jeskyně; ve skutečnosti pozdně středověké až novověké doly). Město je významné jako železniční uzel.\n\nMěsto leží v údolí řeky Sály (německy Saale), podle které získalo i své jméno, ve výšce asi 235 m n. m. Jihovýchodně od Saalfeldu se tyčí Durynská břidlicová pahorkatina (\"Thüringer Schiefgebirge\"), jejíž vrcholky se nad městem tyčí do výšky více než 500 m. Jižně pokračuje údolí Sály se svými přítoky Loquitz a Sormitz. Jejich hluboká a úzká údolí jsou velmi malebná. Kromě toho leží jižně od města přehradní systém \"Saalekaskade\", jehož součástí je i přehrada Hohenwarten - největší přehrada v Durynsku a druhá největší přehrada v Německu, přezdívaná \"Durynské moře\". Východně se rozprostírá úrodná nížina Orlasenke, která sahá až k 35 km vzdálenému městu Triptis. Severně pak leží vrchovina Thüringen Holzlandes s vrcholem Kulm (481 m n. m.), na kterém stojí ocelová rozhledna, ze které je možno vidět celý region. U Saalfeldu také začínají pískovcové skály, táhnoucí se severně až k městu Gera. Samotná řeka Sála opouští město v jeho severozápadní části a proudí směrem k okolním městům Rudolstadt a Bad Blankenburg.\n\nSaalfeld samotný leží na západním břehu Sály. Staré město se nachází na mírném pahorku u řeky. To obklopují obytné čtvrti a ve východní části průmyslová čtvrť a nádraží. Tam se také nachází sídliště Gorndorf.\n\nPrůměrný roční úhrn srážek činí 528 mm. Tyto hodnoty patří v Německu k nejnižším. Nejsušším měsícem je leden, nejvíce srážek naopak spadne v srpnu. Průměrný roční úhrn srážek se může značně lišit.\n\nSaalfeld je poprvé zmiňován v roce 899 a náleží tak k nejstarším založením ve východním Durynsku. Původně zde byla karolinská královská falc. Císař Jindřich II. daroval saalfeldské panství v roce 1012 falckraběti Ezzu Lotrinskému, jehož dcera Richeza jej darovala v roce 1056 kolínskému arcibiskupství. V roce 1071 (podle jiných údajů v roce 1074) zde kolínský arcibiskup Anno II. založil benediktinský klášter sv. Petra a Pavla a díky němu se město rychle vyvinulo v církevní centrum východního Durynska. Klášter podněcoval christianizaci svého širokého okolí. O založení kláštera nás informuje dějepisec Lampert von Hersfeld, který v klášteře strávil několik týdnů. Jeho kroniky jsou po velmi dlouhou dobu jedinými písemnými prameny zmiňujícími tuto oblast. Opatství zaniklo až po roce 1526 v souvislosti s německou reformací.\n\nPoté co se Saalfeld dostal zpět do majetku Říše, získal jako čtvrté sídlo v Durynsku v roce 1208 městská práva.\n\nDne 10. října 1806 poblíž města proběhla bitva u Saalfeldu, první větší střetnutí války čtvrté koalice v období napoleonských válek.\n"}
{"id": "1202548", "url": "https://cs.wikipedia.org/wiki?curid=1202548", "title": "Binali Yıldırım", "text": "Binali Yıldırım\n\nBinali Yıldırım (* 20. prosinec 1955, Refahiye) je turecký politik, bývalý předseda Strany spravedlnosti a rozvoje (AK Partisi) a poslední předseda vlády Turecké republiky. Yıldırım dříve působil jako ministr dopravy a také jako poradce prezidenta Erdoğana.\n"}
{"id": "1202549", "url": "https://cs.wikipedia.org/wiki?curid=1202549", "title": "Kostel svatého Jana Nepomuckého (Bukovno)", "text": "Kostel svatého Jana Nepomuckého (Bukovno)\n\nŘímskokatolický farní kostel svatého Jana Nepomuckého v Bukovnu je pozdně barokní sakrální stavba stojící na návsi. Od roku 1967 je kostel chráněn jako kulturní památka.\n\nKostel byl vystavěn ve slohu pozdního baroka v letech 1769–1770.\n\nKostel je jednolodní. Má zvlněné boky, střední rizality a zaoblené hrany s obdélným, obloukem uzavřeným presbytářem. V západním průčelí se nachází hranolová věž. Na věži je plechová helma. Okna jsou obdélná. Do segmentu jsou vyvršená.\n\nV lodi je valená klenba. Tato klenba je však níže než počítal původní stavební projekt. V presbytáři je v klenbě placka. Sakristie má plochý strop. Kruchta je dřevěná, konkávního tvaru.\n\nZařízení je rokokové z roku 1770. Hlavní oltář je rámový. Nesou jej dva letící andělé. Boční oltář je panelový s vitrinkou (svatyňkou), ve které se nachází socha Madony. Po stranách má sochy sv. Josefa a sv. Anny od M. Jelínka ml. z Kosmonos. Kazatelna je s figuální kartuší. Křtitelnice je kamenná, pozdně renesanční z roku 1629.\n\nPřed kostelem je barokní socha Panny Marie pocházející z roku 1749. Tato socha byla také od 3. května 1958 zapsána jako kulturní památka České republiky.\n\n"}
{"id": "1202550", "url": "https://cs.wikipedia.org/wiki?curid=1202550", "title": "Torsten Wiesel", "text": "Torsten Wiesel\n\nTorsten Nils Wiesel (* 3. června 1924 Uppsala) je švédský neurofyziolog. Spolu s Davidem H. Hubelem získal polovinu Nobelovy ceny za fyziologii a lékařství za rok 1981 za objevy v oblasti zpracování zrakové informace mozkem (druhou polovinu ceny obdržel Roger W. Sperry). Vystudoval švédskou univerzitu Karolinska Institutet, kde byl jeho učitelem Carl Gustaf Bernhard. V roce 1955 se Wiesel odstěhoval do USA, svou kariéru dovršil na Rockefellerově univerzitě, jejímž rektorem byl v letech 1991 až 1998.\n"}
{"id": "1202553", "url": "https://cs.wikipedia.org/wiki?curid=1202553", "title": "Sune Bergström", "text": "Sune Bergström\n\nKarl Sune Detlof Bergström (10. ledna 1916 Stockholm – 15. srpna 2004 Stockholm) byl švédský biochemik, nositel Nobelovy ceny za fyziologii a lékařství za rok 1982; spolu s ním cenu dostali Bengt I. Samuelsson a John R. Vane. Cena byla udělena za výzkum prostaglandinů a příbuzných látek. Od roku 1975 byl Bergström členem správní rady Nobelových cen.\n"}
{"id": "1202556", "url": "https://cs.wikipedia.org/wiki?curid=1202556", "title": "Kostel svatého Jana Nepomuckého (Šemanovice)", "text": "Kostel svatého Jana Nepomuckého (Šemanovice)\n\nŘímskokatolický farní kostel svatého Jana Nepomuckého v Šemanovicích je sakrální stavba z roku 1803. Od roku 1966 je kostel chráněn jako kulturní památka.\n\nJedná se o jednolodní, obdélný kostel. Má obdélný, trojboce ukončený presbytář. Po severní straně se nachází sakristie. Průčelí je členěno svazky pilastrů a ukončeno je nízkým atikovým štítem, který prechází v hranolovou věž. Ta je členěna pilastry a kryta cibulovou bání. Boční fasády půlí pásová římsa a člení je dvojice pilastrů a lizén, a také obdélná okna s vlnitým záklenkem.\n\nPresbytář, loď, podvěží i sakristie jsou sklenuty plackovými klenbami.\n\nZařízení pochází z období výstavby kostela. Hlavní oltář je iluzívní, malovaný. Je na něm novější obraz sv. Jana Nepomuckého. Na oltářní menze je predella a tabernákl se soškami sv. Barbory, sv. Kateřiny, sv. Anny a sv. Josefa. Kazatelna je pozdně barokní z počátku 19. století. Jsou na ní obrazy evangelistů a Krista. Lavice jsou rokokové. Křtitelnice pochází z počátku 19. století.\n\n"}
{"id": "1202557", "url": "https://cs.wikipedia.org/wiki?curid=1202557", "title": "Josef Frank", "text": "Josef Frank\n\nJméno a příjmení Josef Frank má více známých nositelů:\n"}
{"id": "1202558", "url": "https://cs.wikipedia.org/wiki?curid=1202558", "title": "Copak můžu svojí milý mámě říct", "text": "Copak můžu svojí milý mámě říct\n\nCopak můžu svojí milý mámě říct (2016) je album skupiny Květy, na kterém je 8 coververzí Psích vojáků s texty Filipa Topola. Album vyšlo v limitované edici 100 kusů na LP u příležitosti výročí deseti let vydavatelství Polí5. Obal alba vytvořili Martin Kyšperský a Pavla Kačírková.\n\nA\n\nB\n\n"}
{"id": "1202559", "url": "https://cs.wikipedia.org/wiki?curid=1202559", "title": "Josef Frank (architekt)", "text": "Josef Frank (architekt)\n\nJosef Frank (15. června 1885 Baden – 8. ledna 1967 Stockholm) byl rakouský architekt. V roce 1933 emigroval do Švédska, kde působil až do své smrti.\n\nNarodil se v rodině Ignaze (Israele) Franka (1851-1921), obchodníka s textilem a jeho ženy Jenny, rozené Feilendorf (1861-1941). Jeho bratrem byl fyzik Philipp Frank.\n\nV letech 1895-1903 studoval na státní reálce ve Vídni (Staatsoberrealschule auf der Schottenbastei, Wien 1). Následovala studia na Vídeňské technice (Technische Hochschule Wien) u profesora Karla Königa (1841 - 1915), V roce 1908 složil druhou státní zkoušku a v roce 1910 získal doktorát za práci \"Über die ursprüngliche Gestalt der Kirchenbauten des Leon Battista Alberti\".\n\n\n"}
{"id": "1202563", "url": "https://cs.wikipedia.org/wiki?curid=1202563", "title": "Seznam violistů", "text": "Seznam violistů\n\nToto je seznam violistů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1202567", "url": "https://cs.wikipedia.org/wiki?curid=1202567", "title": "Seznam dílů seriálu Agresivní virus", "text": "Seznam dílů seriálu Agresivní virus\n\nToto je seznam dílů seriálu \"Agresivní virus\". Americké hororové drama \"Agresivní virus\" mělo premiéru na stanici FX.\n\n<onlyinclude></onlyinclude>\n\n"}
{"id": "1202580", "url": "https://cs.wikipedia.org/wiki?curid=1202580", "title": "ESL One: Cologne 2014", "text": "ESL One: Cologne 2014\n\nElectronic Sports League One: Cologne 2014, zkracováno na ESL One: Cologne 2014, byl turnaj ve hře . Jednalo se o turnaj nejvyšší kategorie \"Premier\". Týmy si za umístění rozdělily částku 250 000 USD.\n\nVítězem se stal tým Ninjas in Pyjamas, který ve finále udolal Fnatic v poměru 2:1 na mapy.\n\nESL One: Cologne 2014 na Liquipedii\n"}
{"id": "1202582", "url": "https://cs.wikipedia.org/wiki?curid=1202582", "title": "Andrej Kurkov", "text": "Andrej Kurkov\n\nAndrej Kurkov (, ; * 23. dubna 1961, Budogošč) je ukrajinský spisovatel, novinář a scenárista píšící ukrajinský a rusky. Patří k nejpřekládanějším současným ukrajinským autorům, jeho knihy byly přeloženy do 35 jazyků.\n\nVyrůstal v Kyjevě. Vystudoval kyjevský pedagogický institut cizích jazyků, absolvoval v roce 1983. Poté, v období 1985-1987, byl vychovatelem v nápravně-výchovném zařízení v Oděse. V té době začal psát knihy pro děti. Na konci 80. let pronikl do literárního světa, když se stal redaktorem kyjevského nakladatelství Dnipro a byl zaměstnán jako scenárista filmového studia O. Dovženka. Svůj první román vydal v předvečer pádu Sovětského svazu, roku 1991 (\"Ně privedi menja v Kengaraks\"). Průlom znamenal román \"Tučňák a smrt\" (v originále \"Smerť postoronněgo\") z roku 1996. Ten se stal Kurkovovou nejúspěšnější a nejpřekládanější knihou (česky 2010). K roku 2016 napsal 18 románů a dvacítku realizovaných scénářů.\n\nV roce 1998 byl zvolen členem Evropské filmové akademie a je stálým členem komise Evropských filmových cen.\n"}
{"id": "1202585", "url": "https://cs.wikipedia.org/wiki?curid=1202585", "title": "Hamza Alí al-Chatíb", "text": "Hamza Alí al-Chatíb\n\nHamza Alí al-Chatíb (24. října 1997 – 25. května 2011) byl třináctiletý syrský chlapec, kterého zatkla syrská vláda ve městě Dar'á, kde jako v jednom z prvních měst vypuklo povstání proti režimu Bašára al-Asada. 25. května (2011) obdržela rodina jeho tělo, které na sobě mělo popáleniny, tři střelné rány a poškozené genitálie. Hamzova rodina vyfotila a natočila tělo mrtvého chlapce a předala fotografie a video novinářům. Rodina Hamzy byla šokována vysokou podporou tisíců lidí a masivními protesty proti syrské vládě.\n\nHamza žil s rodiči v obci Al-Jíza. Často pozoroval poštovní holuby, kteří létali nad jeho domem. Byl velkorysý, několikrát se ptal rodičů, jestli může věnovat peníze chudým. Jednou chtěl někomu dát 100 syrských liber (tehdy zhruba 35 Kč), ale jeho rodina mu řekla, že je to moc peněz, ale Hamza řekl, „mám postel a jídlo, zatímco tenhle nemá nic,“ vzpomíná jeho bratranec Al-Džazíra. \n\nPodle příbuzných se nezajímal o politiku, ale když se ve městě Dar'á snažil Asad uklidnit situaci obklíčením protestujících proti režimu, tak se chtěl přidat na stranu protestujících a pomoct jim. Při chaosu směrem k Dar'á, kudy se vydal, zmizel. Byl pravděpodobně chycen syrskými provládními jednotkami, které byly v okolí města nasazeny a které měly špatnou pověst svým brutálním mučením.\n\nVideo, které bylo natočeno pár dní po jeho smrti zachycuje četná zranění na jeho těle, jako zlomené kosti, střelné rány a zmrzačené genitálie. Měl také částečně poškozenou lebku, popáleniny zapříčiněné cigaretami a uřízlý penis. Pravděpodobně na něm byly zkoušeny elektrošoky.\n\nVideo se rozšířilo, a tím se zvedlo pobouření proti diktátoru Bašáru al-Asadovi.\n\nDoktoři, kteří prováděli pitvu, však mučení popřeli.\n\nNa facebookové stránce má od května 2011 více než 910 000 následovníků.\n\n"}
{"id": "1202590", "url": "https://cs.wikipedia.org/wiki?curid=1202590", "title": "Tegernheim", "text": "Tegernheim\n\nTegernheim je obec v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 5 274 obyvatel.\n\nSousední obce jsou: Barbing, Bernhardswald, Donaustauf, Regensburg a Wenzenbach.\n\n"}
{"id": "1202593", "url": "https://cs.wikipedia.org/wiki?curid=1202593", "title": "ESL One: Cologne 2015", "text": "ESL One: Cologne 2015\n\nElectronic Sports League One: Cologne 2015, zkracováno na ESL One: Cologne 2015, byl turnaj ve hře . Jednalo se o turnaj nejvyšší kategorie \"Premier\". Týmy si za umístění rozdělily částku 250 000 USD.\n\nVítězem se stal tým Fnatic, který ve finále udolal Team EnVyUs v poměru 2:0 na mapy.\n\n"}
{"id": "1202594", "url": "https://cs.wikipedia.org/wiki?curid=1202594", "title": "Njupeskär", "text": "Njupeskär\n\nNjupeskär je vodopád, nacházející se v národním parku Fulufjället ve švédském kraji Dalarna, nedaleko hranice s Norskem, v nadmořské výšce mezi osmi sty a devíti sty metry. Říčka Njupån se zde vrhá přes okraj pískovcového srázu a vytváří hluboký kaňon. Vodopád dosahuje výšky 93 metrů a nejvyšší stupeň má 70 m, i když některé zdroje uvádějí celkovou výšku 125 m a výšku stupně 90 m. Je oficiálně uváděn jako nejvyšší vodopád Švédska, i když přírodovědec a cestopisec Claes Grundsten tvrdí, že vodopád Grevinnan v národním parku Stora Sjöfallet je výrazně vyšší. Njupeskär je oblíbeným cílem pěších výletů, vede k němu naučná stezka. V zimě vodopád zamrzá a slouží jako stěna pro ledolezení. \n\n"}
{"id": "1202595", "url": "https://cs.wikipedia.org/wiki?curid=1202595", "title": "344 (číslo)", "text": "344 (číslo)\n\nTři sta čtyřicet čtyři je přirozené číslo, které následuje po čísle tři sta čtyřicet tři a předchází číslu tři sta čtyřicet pět. Římskými číslicemi se zapisuje CCCXLIV.\n\n\n\nSilnice II/344 je česká silnice II. třídy vedoucí na trase Havlíčkův Brod – Chotěboř – Libice nad Doubravou – Dolní Bradlo – Nasavrky\n\n\n"}
{"id": "1202609", "url": "https://cs.wikipedia.org/wiki?curid=1202609", "title": "Radotínský hřbitov", "text": "Radotínský hřbitov\n\nRadotínský hřbitov se nachází v Praze 5 v městské části Radotín v ulici Nad Berounkou. Jeho velikost je 0,3 hektaru.\n\nHřbitov byl založen jako náhrada za zrušený hřbitov u kostela svatého Petra a Pavla a vysvěcen byl 6. června 1881. S kostelem je spojen krátkou, přímou, 120 metrů dlouhou cestou podél řeky Berounky, dnes oficiálně nazývanou Nad Berounkou. Má dvě části - starší část leží výše, nová část je na jihovýchodní straně dole u řeky. O nové části se jednalo již roku 1929 (povoleno 1936, provedeno 1940).\n\nSoučástí hřbitova jsou dva menší hřbitovy, které leží mimo centrální hřbitov. Kolumbárium bylo zřízeno koncem šedesátých let, nejnovější část hřbitova při třebotovské silnici za Velkým hájem (\"Na Pískách\") byla zřízena roku 1984.\n\nNa rozdíl od většiny hřbitovů na území Hlavního města Prahy radotínský hřbitov nespravuje Správa pražských hřbitovů, ale Technické služby Praha - Radotín.\n\nNa hřbitově je pohřbeno i několik významných osobností, většinou regionálního významu. Ve staré části je to například radotínský mlynář Josef Šarboch, za kterým jezdil do mlýna spisovatel Alois Jirásek, radotínský obchodník, starosta a politik Republikánské strany zemědělského a malorolnického lidu Bohumil Haman nebo bubeník kapely Olympic Milan Peroutka, v dolní, novější části pak například radotínská starostka z let 2002 - 2006 a pozdější náměstkyně primátora hlavního města Prahy Hana Žižková. \n\nDále jsou zde pohřbeni tři vojíni Ruské osvobozenecké armády (Vlasovci), kteří padli v květnu 1945 v boji o Radotín.\n\n\n\n"}
{"id": "1202610", "url": "https://cs.wikipedia.org/wiki?curid=1202610", "title": "Bengt Samuelsson", "text": "Bengt Samuelsson\n\nBengt Ingemar Samuelsson (* 21. května 1934 Halmstad) je švédský biochemik, nositel Nobelovy ceny za fyziologii a lékařství za rok 1982; spolu s ním cenu dostali Sune Bergström a John R. Vane. Cena byla udělena za výzkum prostaglandinů a příbuzných látek. Samuelsson vystudoval univerzitu Institut Karolinska, kde se pak roku 1967 stal profesorem.\n"}
{"id": "1202611", "url": "https://cs.wikipedia.org/wiki?curid=1202611", "title": "Christopher Alesund", "text": "Christopher Alesund\n\nChristopher \"GeT_RiGhT\" Alesund je švédský profesionální hráč počítačové herní série Counter-Strike. V současné době působí pod organizací Team Dignitas. Řadí se mezi nejlepší hráče Counter-Striku. V minulosti hrál za týmy Ninjas in Pyjamas SK Gaming, Fnatic a Begrip.\n\nV roce 2007 se GeT_RiGhT umístil v týmu Begrip na 2. místě na spiXelania 2007. Později téhož roku se připojil k organizaci SK Gaming. Tým se umístili čtvrtí na EM II – Finals 9. března 2008. Na začátku roku 2009 se připojil k Fnatic. Fnatic vyhráli WEG e-Stars 2009: King of the Game. Umístili se 3/4 na IEM Season IV – gamescom a 2. na IEM Season IV – Chengdu. V červenci roku 2012, v souvislosti se změnou Counter-Striku na , opustil SK Gaming a přidal se do Ninjas in Pyjamas. GeT_RiGhT byl nedílnou součástí dominantního týmu NiP, který dokázal vyhrát 87 zápasů bez jediné prohry. NiP vyhráli ESL Major Series One 2013, kde porazili Fnatic 2-0. NiP a GeT_RiGhT skončili na 5-8 místě na ESWC 2015. Následující měsíc NiP skončili 5. na ESL One Cologne 2015.\n\nGeT_RiGhT je považován za jednoho z nejlepších hráčů obou verzí hry Counter-Strike (CS, CS:GO). I když nikdy nebyl považován za nejlepšího aimera ve hře, tak je velmi známý svým konzistentním hraním, úspěchem v clutchových situacích a zpopularizování pozice \"lurker\" v týmech.\n\n\n\n\n"}
{"id": "1202613", "url": "https://cs.wikipedia.org/wiki?curid=1202613", "title": "Basketbal na Letních olympijských hrách 2016", "text": "Basketbal na Letních olympijských hrách 2016\n\nBasketbalový turnaj na Letních olympijských hrách 2016 proběhl od 6. do 21. srpna 2016.\n\nTurnaje se zúčastní 12 mužstev, rozdělených do dvou šestičlenných skupin, z nichž první čtyři postoupí do play off, kde se bude hrát o medaile.\n\n1. \n2. \n3. \nTurnaje se zúčastní 12 mužstev, rozdělených do dvou šestičlenných skupin, z nichž první čtyři postoupí do play off, kde se bude hrát o medaile.\n\n1. \n2. \n3. \n"}
{"id": "1202615", "url": "https://cs.wikipedia.org/wiki?curid=1202615", "title": "Prokletý kšeft", "text": "Prokletý kšeft\n\nProkletý kšeft (v anglickém originále Dog Eat Dog) je americký film z roku 2016. Natočil jej režisér Paul Schrader podle scénáře, který napsal společně s Matthewem Wilderem. Schrader ve filmu také hrál. Šlo o jeho vůbec první hereckou roli. Hlavní role zde hráli Nicolas Cage a Willem Dafoe. Originální hudbu k filmu vytvořilo duo We Are Dark Angels (Deantoni Parks a Nicci Kasper). Scénář k filmu byl napsán podle stejnojmenné knihy Edwarda Bunkera. Snímek měl premiéru na Filmovém festivalu v Cannes.\n\n\nNatáčení začalo 19. října 2015 v Clevelandu v Ohio a skončilo 23. listopadu 2015. \n"}
{"id": "1202616", "url": "https://cs.wikipedia.org/wiki?curid=1202616", "title": "Niels Kaj Jerne", "text": "Niels Kaj Jerne\n\nNiels Kaj Jerne (23. prosince 1911 Londýn – 7. října 1994 Castillon-du-Gard) byl dánský imunolog, nositel Nobelovy ceny za fyziologii a lékařství za rok 1984. Cenu za výzkum imunitního systému a monoklonálních protilátek spolu s ním obdrželi Georges Köhler a César Milstein. Niels Kaj Jerne vystudoval medicínu na Kodaňské univerzitě a během své kariéry působil na řadě míst v Evropě i USA. \n"}
{"id": "1202617", "url": "https://cs.wikipedia.org/wiki?curid=1202617", "title": "Radotínský hřbitov (Na Pískách)", "text": "Radotínský hřbitov (Na Pískách)\n\nRadotínský hřbitov v lokalitě Na Pískách se nachází v městské části Praha 16 Radotín v ulici Zderazská, západně od města. Má rozlohu 0,8 hektaru.\n\nHřbitov byl založen roku 1984 jako nejnovější část radotínského hřbitova, který se nachází v centru města. Leží nad městem v lokalitě Na Pískách, na okraji radotínského Velkého háje, který je součástí Chráněné krajinné oblasti Český kras, v sousedství přírodní rezervace Staňkovka. Jeho severozápadní hřbitovní zeď stojí na hranici Prahy.\n\nNa rozdíl od většiny hřbitovů na území Hlavního města Prahy radotínský hřbitov nespravuje Správa pražských hřbitovů, ale Technické služby Praha - Radotín.\n\nV okolí hřbitova se nachází starověká pohřebiště.\n\n\n"}
{"id": "1202618", "url": "https://cs.wikipedia.org/wiki?curid=1202618", "title": "Georges Köhler", "text": "Georges Köhler\n\nGeorges Jean Franz Köhler (17. dubna 1946 – 1. března 1995) byl německý imunolog, nositel Nobelovy ceny za fyziologii a lékařství za rok 1984. Cenu za výzkum imunitního systému a monoklonálních protilátek spolu s ním obdrželi Niels Kaj Jerne a César Milstein. Köhler a Milstein mají zásluhu především na vypracování technik, s jejichž pomocí lze monoklonální protilátky vyrábět. Köhler působil postupně v Londýně, Basileji a Frreiburgu, kde svou kariéru završil jako ředitel Imunobiologického ústavu Maxe Plancka.\n"}
{"id": "1202621", "url": "https://cs.wikipedia.org/wiki?curid=1202621", "title": "César Milstein", "text": "César Milstein\n\nCésar Milstein (8. října 1927 Bahía Blanca – 24. března 2002 Cambridge) byl argentinský imunolog a lékař, nositel Nobelovy ceny za fyziologii a lékařství za rok 1984. Cenu za výzkum imunitního systému a monoklonálních protilátek spolu s ním obdrželi Georges Köhler a Niels Kaj Jerne. Köhler a Milstein mají zásluhu především na vypracování technik, s jejichž pomocí lze monoklonální protilátky vyrábět. \n\nMilstein pocházel z argentinské židovské rodiny ukrajinského původu. Vystudoval medicínu na Univerzitě Buenos Aires. Od roku 1958 působil na Univerzitě Cambridge.\n"}
{"id": "1202622", "url": "https://cs.wikipedia.org/wiki?curid=1202622", "title": "Radotínský hřbitov (Otínská)", "text": "Radotínský hřbitov (Otínská)\n\nRadotínský hřbitov Otínská se nachází v Praze 5 v městské části Radotín na rohu ulic Otínská a Na Výšince, severozápadně od centra města. Jeho rozloha je 0,2 hektaru.\n\nHřbitov byl založen jako urnový háj ve 2. polovině 20. století ve vilové čtvrti nad starým Radotínem,na jihovýchodním okraji radotínského Velkého háje. Je zde pohřbena akademická malířka a restaurátorka Milena Hofmeisterová.\n\nNa rozdíl od většiny hřbitovů na území Hlavního města Prahy radotínský hřbitov nespravuje Správa pražských hřbitovů, ale Technické služby Praha - Radotín.\n\n\n"}
{"id": "1202624", "url": "https://cs.wikipedia.org/wiki?curid=1202624", "title": "Adam Ruins Everything", "text": "Adam Ruins Everything\n\nAdam Ruins Everything je americký naučný komediální televizní seriál v hlavní roli s Adamem Conoverem. Vysílán je na stanici truTV od 29. září 2015 a do konce roku vzniklo 12 epizod. Dne 7. ledna 2016 bylo oznámeno, že první řada získá dalších 14 dílů, které budou odvysílány v létě a na podzim 2016. Série si klade za cíl posvítit na falešné dojmy a odhalovat falešné představy ve společnosti.\n\n"}
{"id": "1202627", "url": "https://cs.wikipedia.org/wiki?curid=1202627", "title": "Expo 2020", "text": "Expo 2020\n\nExpo 2020 (arabsky: إكسبو 2020) je název světové výstavy, která se bude konat v roce 2020 v Dubaji, největším městě Spojených arabských emirátů. Titul pořadatele udělil Dubaji Mezinárodní úřad pro výstavnictví 27. listopadu roku 2013 na zasedání v Paříži. Spojené arabské emiráty si vybraly téma  \"\"Connecting Minds, Creating the Future\"\", což znamená spojování myšlenek, vytváření budoucnosti. Další dílčí témata jsou udržitelnost, mobilita a příležitost. Půjde o první světovou výstavu pořádanou v regionu Středního východu, jižní Asie a v Severní Afriky.\n\nVýstavy se zúčastní také Česká republika, které zde bude mít svůj vlastní pavilon.\n\nNásledující města podala žádost na BIO pro pořádání EXPO 2020:\nSão Paulo bylo vyřazeno ze soutěže po prvním kole hlasování. Smyrna byla vyřazena ve druhém. Jekatěrinburg prohrál s Dubají třetí a poslední kolo hlasování.\n\nKdyž bylo oznámeno, že Dubaj vyhrála soutěž pro pořádání EXPA, slavnostně se odpálil obrovský ohňostroj z budovy Burdž Chálífa.\n\nDíky této události má vzniknout v Dubaji přibližně 200 000 nových pracovních míst, má se posílit zdejší turismus, na počest této výstavy by se měla postavit také věž převyšující současnou Burdž Chálífa – Burj 2020 nebo Dubai Tower.\n\n\n"}
{"id": "1202629", "url": "https://cs.wikipedia.org/wiki?curid=1202629", "title": "Haren (Groningen)", "text": "Haren (Groningen)\n\nHaren ( ; v groningenském dialektu: \"Hoaren\") je základní samosprávný územní celek a město na severovýchodě Nizozemska, které se nachází přímo v urbanistické oblasti jižně od města Groningen, tvořícího metropoli stejnojmenné provincie.\n\nHaren představuje obytnou lokalitu, z níž lidé dojíždějí za prací. Rozkládá se v severní části pískovcového hřebene Hondsrug, v němž leží jeden ze dvou megalitických kamenných stolů provincie Groningen, a to ve vesnici Noordlaren. Součástí města jsou největší nizozemská botanická zahrada Hortus Haren (Hortus Botanicus Haren) včetně částí anglické a čínské zahrady, les Appèlbergen východně od vesnice Glimmen a jezero Paterswoldsemeer. První oficiální zmínka o Harenu pochází z roku 1249.\n\nŽelezniční stanice Haren na trati Meppel–Groningen byla nově otevřena v září 1968. Předchozí stanice existovala od roku 1936. Pravidelné autobusové spoje jezdí mezi Groningenem, Assenem a Emmenem. V blízkosti města se nachází mezinárodní civilní letiště Groningen-Eelde (Groningen Airport Eelde).\n\n\n\nZastupitelstvo (\"gemeenteraad\") má 17 členů. Výkonnou složkou je městská rada (\"college van burgemeester en wethouders\") volená zastupitelstvem, v čele se starostou. Po volbách v roce 2014 ji tvořily subjekty VVD, PvdA a D66.\n\nVýtržnosti s vandalstvím a rabováním ve městě vypukly 21. září 2012 s následnými škodami za více než jeden milion eur. Příčinou se stalo nahodilé veřejné pozvání od 15leté dívky, původně 78 přátelům na Facebooku, k oslavě jejích šestnáctých narozenin. Událost byla pojmenována Projekt X Haren. Do Harenu bylo vzhledem k efektu sněhové koule postupně pozváno na 55 000 lidí. Okolo 6 tisíc mladých osob pozvání přijalo. Třicet čtyři z nich pak bylo uvězněno.\n\n"}
{"id": "1202630", "url": "https://cs.wikipedia.org/wiki?curid=1202630", "title": "Joseph L. Goldstein", "text": "Joseph L. Goldstein\n\nJoseph Leonard Goldstein (* 18. dubna 1940) je americký genetik, vysokoškolský pedagog a lékař. Spolu s Michaelem S. Brownem obdržel roku 1985 Nobelovu cenu za fyziologii a lékařství za objevy týkající se regulace metabolismu cholesterolu. \n\nJoseph L. Goldstein vystudoval medicínu na Texaské univerzitě a na svých objevech týkajících se cholesterolu pracoval spolu s Michaelem S. Brownem na téže instituci.\n"}
{"id": "1202631", "url": "https://cs.wikipedia.org/wiki?curid=1202631", "title": "Michael S. Brown", "text": "Michael S. Brown\n\nMichael Stuart Brown (* 13. dubna 1941) je americký genetik a vysokoškolský pedagog. Spolu s Josephem L. Goldsteinem obdržel roku 1985 Nobelovu cenu za fyziologii a lékařství za objevy týkající se regulace metabolismu cholesterolu. \n\nMichael S. Brown vystudoval medicínu na Pensylvánské univerzitě. Na svých objevech týkajících se cholesterolu pracoval spolu s Josephem L. Goldsteinem na Texaské univerzitě. \n"}
{"id": "1202635", "url": "https://cs.wikipedia.org/wiki?curid=1202635", "title": "Jehuda Glick", "text": "Jehuda Glick\n\nJehuda Jehošua Glick ( , * 20. listopadu 1965 je izraelský rabín a politik. Do povědomí vstoupil především svým bojem za uvolnění pravidel omezujících přístup Židů na Chrámovou horu a za umožnění Židům modlit se v těchto místech. V roce 2014 se stal obětí atentátu, při němž jej arabský útočník postřelil a těžce zranil. Kandidoval ve volbách do Knesetu v r. 2015 za stranu Likud na pozici, která mu ani v případě volebního vítězství nedávala reálnou šanci získat mandát. Díky nečekaně vysokému volebnímu zisku Likudu a postupnému odchodu řady poslanců v průběhu volebního období však po rezignaci Moše Ja'alona převzal 23. května 2016 uvolněný mandát.\n\nNarodil se ve Spojených státech amerických jako syn lékaře prof. Shimona Glicka. Jeho rodina přesídlila do Izraele, když bylo Glickovi 8 let, a usídlila se v Beerševě, kde jeho otec působil jako primář interní kliniky nemocnice Soroka a byl jedním ze zakladatelů fakulty zdravovědy Ben Gurionovy univerzity v Negevu.\n\nVojenskou službu absolvoval nejprve u tankistů, později u zpravodajců. Doplnil si záchranářský kurs a rezervní službu nastoupil jako záchranář.\n\nVystudoval pedagogiku Tanachu a ústní tóry (bakalářský stupeň), dějiny židovského národa (magisterský stupeň) a absolvoval průvodcovský kurs ministerstva turistiky. Studoval na ješivách Telez-Stone, Mekor chajim, Har Ecjon a Otni'el.\n\nPracoval nejprve ve školství a byl takto několikrát vyslán do zemí bývalého Sovětského svazu. Poté působil v různých funkcích na ministerstvu pro absorpci imigrantů, kde byl mj. mluvčím ministra Juli Edelsteina. V roce 2005 odešel po 10 letech práce pro ministerstvo na protest proti politice stažení z Gazy.\n\nPět let byl ředitelem Chrámového institutu a vyučoval talmud na ješivě Otni'el, kde byl odpovědný za studijní program pro zahraniční studenty. Přednáší na témata Jeruzalém, Chrámová hora a židovský chrám. Je ženatý, má osm dětí (vč. dvou osvojených). Žije ve čtvrti Kirjat Menachem.\n"}
{"id": "1202639", "url": "https://cs.wikipedia.org/wiki?curid=1202639", "title": "Christian Kern", "text": "Christian Kern\n\nChristian Kern (* 4. ledna 1966 Vídeň) je rakouský politik, který od 17. května 2016 do 18. prosince 2017 zastával úřad spolkového kancléře, v němž nahradil svého stranického kolegu Wernera Faymanna (SPÖ).\n\nKern studoval žurnalistiku a komunikaci na Vídeňské univerzitě. Profesní dráhu začínal jako ekonomický novinář psaním článků pro \"Wirtschaftspressedienst\" a časopis \"Option\". V roce 1991 se stal asistentem sociálnědemokratického státního tajemníka pro veřejnou službu Petera Kostelky. Poté, co byl Kostelka zvolen šéfem stranické parlamentní frakce, vykonával mezi roky 1994–1997 funkci tiskového mluvčího a vedl stranickou kancelář.\n\nOd roku 1997 pracoval jako manažer rakouského poskytovatele elektřiny Verbund AG. V roce 2010 se stal ředitelem rakouských státních drah ÖBB a roku 2014 byl jmenován předsedou Společenství evropských železničních společností.\n"}
{"id": "1202640", "url": "https://cs.wikipedia.org/wiki?curid=1202640", "title": "Josefína Kablíková", "text": "Josefína Kablíková\n\nJosefína Kablíková, rozená Ettelová (9. března 1787 Vrchlabí – 21. července 1863 Vrchlabí) byla česká botanička. Věnovala se sběru a zpracování zejména krkonošské květeny. Je po ní pojmenována rostlina devětsil Kablíkové (\"Petasites kablikianus\").\n\nNarodila se jako jedno ze sedmi dětí německého továrníka Davida Ettela, majitele vrchlabské papírny, jehož rodina patřila k nejváženějším ve městě. Josefínu již od dětství přitahovala příroda, hory, lesy a louky v okolí jejího bydliště. Její zájem o rostliny a sběr květin dal základ jejímu pozdějšímu přírodovědnému zaměření.\n\nByla vychována v duchu svého stavu. Aby byla co nejlépe připravena na svou životní úlohu ženy v domácnosti, byla ve svých dvanácti letech poslána na výchovu do kláštera voršilek v Praze (na dnešní Národní třídě na Novém Městě). Po svém návratu do Vrchlabí se v devatenácti letech zasnoubila s Vojtěchem Kablíkem (1783–1853), působícím ve městě od roku 1805 jako lékárník v místní lékárně \"U černého orla.\" Její manžel nebyl pouze vrchlabským lékárníkem, ale i zdatným vynálezcem, přírodovědcem a chemikem. Vyvinul např. novou účinnou metodu bělení papíru, kterou pak ve výrobním procesu svého podniku využil bratr Josefíny Gabriel Ettel, dědic otcovy papírny.\n\nVojtěch Kablík projevil pochopení pro zálibu své choti v botanice, která se tak mohla i díky jeho porozumění a pomoci soustavně odborně vzdělávat a zároveň upevňovat své společenské postavení. I manželovým přičiněním se postupně z pozice „tüchtige Hausfrau“ – zdatné hospodyně dostala do uznávaného postavení jako „gebildete Dame“ – vzdělaná dáma.\n\nBotanická činnost Josefíny začínala spontánně, vycházkami do přírody, postupným prozkoumáváním okolí Vrchlabí, krkonošského podhůří, Jizerských hor, posléze pak celých Krkonoš včetně Sněžky. Při svých vycházkách si všímala typické vegetace dané oblasti a jejího charakteru. Postupně se její zájem rozšiřoval, stoupal a nabýval charakter systematičtější práce. Do tajů botaniky i správného způsobu preparování rostlin jí jako první pomohl zasvětit medik Václav Blažej Mann. Pod jeho vedením se věnovala sběru tajnosnubných organismů – hub, mechů a lišejníků. V svém díle \"Catalogus Herbarii Floras Bohemicae\" jich uvedla celkem 198 a připojila i jejich abecední seznam.\n\nV r. 1825 se Kablíková stala členkou Výměnného ústavu pro výměnu herbářových položek, založeného v roce 1819 v Praze Filipem Maxmiliánem Opizem. Začala zásobovat ústav rostlinami, v letech 1827–1847 tam odeslala 48 299 položek, což činí v průměru 2 415 položek ročně. Za celou dobu svého působení v Opizově ústavu pro výměnu herbářových položek dodala Kablíková této instituci úctyhodných 240 tisíc položek, aniž by za to uplatňovala nároky nebo si kladla nějaké podmínky. Kromě toho nasbírala a usušila přibližně 50 tisíc rostlin, které buď skrze ústav, nebo osobně rozeslala různým institucím po celé Evropě a část si ponechala pro svoji potřebu do svého osobního herbáře.\n\nDíky jejím zásilkám do různých institucí a škol – např. do Rakouska, Anglie a Německa - se její činnost stala známou po celé Evropě. Herbářové položky od ní se vyznačovaly vysokou kvalitou, mohly sloužit za vzor každému praktickému botanikovi. V r. 1830 Opiz v článku \"Mein Naturalien – tauschunternehmen am Schlusse des Jahres\" uvedl, že: \"„Při výměnném styku zasílá J. Kablíková nejkrásnější a charakteristicky preparované rostliny.“\"\n\nRenomé, jež Kablíkové přinesly její zásluhy o floristický výzkum Krkonoš, jí po Opizově ústavu vyneslo členství ještě v několika dalších vědních společnostech. V r. 1841 byla na Opizův návrh přijata za korespondující členku Královské bavorské botanické společnosti. V r. 1851 se stala zakládajícím členem pražského přírodně-historického spolku \"Lotos\". V roce 1853 se jako jediná žena zařadila mezi členy Zoologické botanické společnosti ve Vídni. Byla rovněž členem geologické společnosti \"ISIS\" v Drážďanech, členství jí bylo přiznáno od roku 1860.\nKrálovské bavorské botanické společnosti v Řezně poslala v herbářích postupně úplnou flóru Krkonoš. Slezské společnosti pro vlasteneckou kulturu ve Vratislavi dodala vše potřebné k vytvoření \"Herbarium Silesiacum\". Podílela se rovněž na práci prof. dr. Josefa Karla Malého ze Štýrského Hradce \"Enumeratio plantarum phanerogamicarum Imperii Austriaci universi\". Dr. Václav Mann pro svoji disertační práci o lišejnících v Čechách použil kryptogenní rostliny, které pro něj Josefína Kablíková nasbírala v Krkonoších a které mu pro jeho práci naposílala. Část textu od Josefíny Kablíkové použil lékař Jan Nepomuk Eiselt do své knihy o léčivých účincích janskolázeňských minerálních vod. Další své příspěvky posílala vrchlabská botanička i do různých časopisů, např. do \"Illustrierte Theaterzeitungči Ost und West\".\n\nČást svých floristických sbírek Kablíková využila k obohacení přírodovědného kabinetu, který spolu s manželem zřídili v jejich vrchlabské lékárně. Kromě umně zpracovaných herbářových položek obsahoval sbírky nejrůznějších živočichů, ale např. i minerálů. Kabinet, otevřený v r. 1845, si brzy získal zasloužený věhlas a navštěvovali jej zájemci z blízkého i dalekého okolí. Přírodopisné sbírky Kablíkových zhlédli např. F. X. Zippe, J. E. Purkyně se syny Karlem a Emanuelem, Jan Gebauer, František Pošepný aj.\n\nNedílnou částí vědecké práce Kablíkové byla korespondence s mnoha vědci a významnými osobnostmi z naší země i zahraničí. Patřili k nim např. K. S. Amerling, F. S. Pluskal, E. Purkyně aj.\n\nManželství Josefíny a Vojtěcha Kablíkových zůstalo bezdětné, manželé se ovšem o to více mohli věnovat přírodním vědám i dobročinnosti. Za to byli oba jmenováni čestnými občany města Vrchlabí. Když bylo v r. 1831 Vrchlabí stiženo cholerou, založil Vojtěch Kablík zařízení, kde se vařila výživná rumfordská polévka pro hladovějící. V duchu dobročinnosti byl sestaven i Kablíkův testament, zaměřený na sociální účely a podporu farmacie.\nJosefína svého muže přežila o deset let. V závěti určila dědice, mezi něž rozdělila lékárenská nemovitost, další movité i nemovité jmění již plně věnovala na charitativní a mecenášské účely. Závěť zahrnovala pomoc nuzákům i zřízení nadace na podporu chudých studentů farmacie. Své přírodovědné sbírky odkázala několika institucím.\nVzhledem k blízkému, patrně příbuzenskému vztahu manželů Kablíkových k malířské rodině Mánesových vzniklo několik obrazů Josefíny Kablíkové od různých členů Mánesovy rodiny. Osobnost Josefíny Kablíkové inspirovala i vrchlabskou lékárnici a spisovatelku Marii Kubátovou k napsání několika článků a povídky. Památku významné botaničky uctilo i město Vrchlabí, které po ní pojmenovalo jednu ze svých ulic. Zásluhy o botaniku vynesly Josefíně Kablíkové označení „kněžka krkonošské flóry“.\n\n"}
{"id": "1202645", "url": "https://cs.wikipedia.org/wiki?curid=1202645", "title": "Dlouhopolsko (národní přírodní památka)", "text": "Dlouhopolsko (národní přírodní památka)\n\nNárodní přírodní památka Dlouhopolsko se nachází ve východní části Středočeského kraje zhruba 14 kilometrů od Poděbrad a rozkládá se na katastrálních územích obcí Dlouhopolsko a Kněžičky. Chráněné území je součástí ptačí oblasti Žehuňský rybník – Obora Kněžičky a evropsky významné lokality (EVL) Žehuňsko soustavy Natura 2000. O oblast pečuje Správa CHKO Kokořínsko – Máchův kraj.\n\nNárodní přírodní památka (NPP) Dlouhopolsko byla vyhlášena v roce 2014 na rozloze 21,7 hektarů za účelem ochrany lesních porostů tvořených společenstvy teplomilných doubrav, trvalých travních porostů tvořených společenstvy slatinných luk, bezkolencových luk a ostřicových porostů, dále za účelem ochrany vzácných a ohrožených druhů rostlin a živočichů včetně jejich biotopů.\nNPP Dlouhopolsko se nachází ve východním okraji Středočeského kraje v okrese Nymburk jihovýchodně od obce Dlouhopolsko. Dvě třetiny chráněného území zaujímají litorální (tj. zaplavené nebo občas zaplavené pobřežní pásmo rybníka) a epilitorální (tj. nezaplavené pobřezní pásmo rybníka s vysokou hladinou spodní vody) porosty v přítokové části Dlouhopolského rybníka, zbylou jednu třetinu tvoří les a louky. Samotný Dlouhopolský rybník je v pořadí druhý v soustavě čtyř rybníků u obce Dlouhopolsko (zbylými třemi rybníky jsou Kopičácký rybník, Králík a Nouze) a je z nich zároveň největší. Rybník byl v šedesátých letech 20. století odbahněn. Sediment byl vyhrnut na okraj rybníka, kde nyní tvoří valy porostlé rákosinou, křovinami a stromy. Rybníky dlouhopolské rybniční soustavy jsou napájeny Dlouhopolským potokem pramenícím ve veřejnosti běžně nepřístupné Oboře Kněžičky (Žehuňská obora) spravované šlechtickým rodem Kinských. NPP je součástí honitby Stará Báň.\n\nV biologicky pestrém území NPP Dlouhopolsko jsou chráněny čtyři ekosystémy (na fotografiích níže jsou ukázky těchto ekosystémů přímo z lokality NPP).\n\nPětinu rozlohy chráněného území zaujímají bazifilní bezkolencové louky asociace \"Molinietum caeruleae\", pro které jsou charakteristické druhově bohaté luční porosty s dominantním bezkolencem modrým (\"Molinia caerulea\") a také hojné zastoupení dalších travin.\n\nDruhý nejvyšší podíl na rozloze NPP zaujímají teplomilné doubravy s druhy bezkolencových luk asociace \"Melico pictae-Quercetum roboris\" tj. světlejší dubové porosty s dubem letním (\"Quercus robur)\" a podrostem strdivky zbarvené (\"Melica picta\"). Stáří dubových porostů je okolo 150 let. Bylinné patro je druhově bohaté. Asociace je v reprezentativní formě vyvinuta v přibližně padesátimetrovém pásu podél lesního okraje.\n\nTřetím chráněným ekosystém jsou v NPP vegetace vysokých ostřic v litorálu eutrofních vod svazu \"Magno-Caricion gracilis\", který je tvořen druhově poměrně chudými společenstvy, kde jsou největší dominantou ostřice dvouřadá (\"Carex disticha\") a ostřice štíhlá (\"Carex acuta\"). Vegetace vysokých ostřic je v NPP vyvinuta v litorálu Dlouhopolského rybníka na přechodu mezi rákosinami a slatiništi. Jedná se o druhově poměrně chudá společenstva. Zdejší ekosystém je ohrožen expanzí rákosu obecného (\"Phragmites australis\").\n\nZ chráněných ekosytémů zaujímají nejmenší podíl na rozloze NPP vápnitá slatiniště svazu \"Caricion davallianae\" neboli slatiniště s ostřicí Davallovou (\"Carex davalliana\"). Dominantou zdejších porostů je zpravidla pěchava slatinná (\"Sesleria uliginosa\"). Tato vegetace je vyvinuta pouze v litorálu Dlouhopolského rybníka jako několik metrů široký pás na přechodu ostřicových porostů a luk.\n\nZ živočišných a rostlinných druhů jsou hlavním předmětem ochrany roháč obecný (\"Lucanus cervus\"), pěchava slatinná (\"Sesleria uliginosa\"), hvozdík pyšný lesní (\"Dianthus superbus\" subsp. \"sylvestris\"), vrkoč útlý (\"Vertigo angustior\") a vstavač bahenní (\"Orchis palustris\").\n\nÚzemí NPP Dlouhopolsko rovněž spadá do soustavy chráněných území Natura 2000. Předmětem ochrany evropsky významné lokality Žehuňsko jsou přírodní stanoviště bezkolencových luk na vápnitých, rašelinných nebo hlinito-jílovitých půdách svazu \"Molinion caeruleae\" (tj. luční porosty s převládajícím bezkolencem rákosovitým a hojným zastoupením dalších travin), extenzivně sečených luk (1 až 2 seče ročně) nížin až podhůří svazu \"Arrhenatherion\" a \"Brachypodio-Centaureion nemoralis\" (tj. louky nížin a pahorkatin s dominantním ovsíkem vyvýšeným), zásaditých slatinišť (tj. slatiniště s ostřicí Davallovou a suchopýry po celý rok zásobovaná vodou bohatou na vápník) a středoevropské bazifilní teplomilné doubravy (tj. porosty s dubem letním nebo zimním se slabě vyvinutým keřovým patrem). Z bezobratlých živočichů jsou v EVL Žehuňsko chráněny druhy roháč obecný (\"Lucanus cervus\") a vrkoč útlý (\"Vertigo angustior\"). Ptačí oblast Žehuňský rybník – Obora Kněžičky byla zřízena na ochranu silně ohroženého bukáčka malého (\"Ixobrychus minutus\"), jedná se o jednu z nejvýznamnějších lokalit výskytu tohoto ptačího druhu v ČR.\n\nPřírodovědecky cenná památka není jediným maloplošně zvláště chráněným územím v této lokalitě. V blízkém okolí se nachází další mimořádně hodnotná území z hlediska ochrany přírody, kam lze zařadit národní přírodní rezervaci Kněžičky, národní přírodní památku Žehuňský rybník, národní přírodní památku Kopičácký rybník, přírodní památku Žehuňsko – Báň (do roku 2016 chráněno jako PP Báň a nově vyhlášenou přírodní památku Čihadelské rybníky.\n\nReliéf území je plochý s mírným spádem směrem k Dlouhopolskému rybníku. Nadmořská výška se pohybuje mezi 227 a 235 metry. Území geomorfologicky spadá do celku Středolabské tabule, podcelku Mrlinské tabule, okrsku Královéměstecké tabule. Geologický podklad tvoří silicifikované (s oxidem křemičitým) vápnité jílovce, slínovce svrchní křídy, holocénní hlíny a písky. Půdním typem jsou kambizemě. Území náleží do teplé klimatické oblasti.\n\nNPP Dlouhopolsko se vyznačuje botanicky výjimečně hodnotnými společenstvy. Území fytogeograficky náleží do fytogeografického obvodu Českého termofytika (\"Thermobohemicum\"), konkrétně do fytogeografického okresu Rožďalovická pahorkatina a podokresu 13a. Rožďalovická tabule. Inventarizační průzkum cévnatých rostlin v území proběhl naposledy v roce 2012.\n\nZ kriticky ohrožených rostlin lze jmenovat pěchavu slatinnou (\"Sesleria uliginosa\"), violku vyvýšenou (\"Viola elatior\") a vstavač bahenní (\"Orchis palustris\"). Silně ohroženými druhy v lokalitě jsou česnek hranatý (\"Allium angulosum\"), hořec hořepník (\"Gentiana pneumonanthe\"), hořeček nahořklý pravý (\"Gentianella amarella\" subsp. \"amarella\"), hvozdík pyšný lesní (\"Dianthus superbus\" subsp. \"sylvestris\"), ostřice Hostova (\"Carex hostiana\"), ožanka čpavá (\"Teucrium scordium\"), šišák hrálovitý (\"Scutellaria hastifolia\"), violka nízká (\"Viola pumila\") a vstavač kukačka (\"Orchis morio\"). Za zmínku stojí i ohrožené druhy, kterými jsou dub pýřitý (\"Quercus pubescens\"), hadí jazyk obecný (\"Ophioglossum vulgatum\"), kozinec dánský (\"Astragalus danicus\"), okrotice bílá (\"Cephalanthera damasonium\"), ostřice blešní (\"Carex pulicaris\"), ostřice Davallova (\"Carex davalliana\"), ledenec přímořský (\"Tetragonolobus maritimus\"), prstnatec májový (\"Dactylorhiza majalis\"), vemeník dvoulistý (\"Platanthera bifolia\") a 4 druhy bahenních pampelišek (\"Taraxacum\" sect. \"Palustria\").\n\nÚzemí je velmi hodnotné i z hlediska zoologického, a to zejména malakologického a ornitologického. Poslední inventarizační zoologické průzkumy proběhly v letech 2012 a 2013. Šlo o průzkumy vodních brouků (\"Coleoptera\"), letounů (\"Chiroptera\"), saproxylických brouků (tj. brouků vázaných na mrtvé dřevo) a fytofágních brouků (tj. brouků živících se pouze rostlinnou potravou). Prozkoumány jsou lépe luční části území, průzkum v lesních porostech zatím nebyl detailně proveden.\n\nKriticky ohroženými živočichy v území jsou pouze ptáci. Byly zde zjištěny druhy bukač velký (\"Botaurus stellaris\"), bukáček malý (\"Ixobrychus minutus\"), strnad luční (\"Miliaria calandra\") a v ČR mimořádně vzácný chřástal malý (\"Porzana parva\"). Silně ohroženými druhy vyskytujícími se v území jsou chřástal polní (\"Crex crex\"), chřástal vodní (\"Rallus aquaticus\"), ještěrka obecná (\"Lacerta agilis\"), konipas luční (\"Motacilla flava\"), křepelka polní (\"Coturnix coturnix\"), rákosník velký (\"Acrocephalus arundinaceus\"), skokan zelený (\"Rana esculenta synklepton\"), slavík modráček (\"Luscinia svecica\") a slepýš křehký (\"Anguis fragilis\"). Nechybí ani zástupci ohrožených druhů, kterými zde jsou cvrčilka slavíková (\"Locustella luscinioides\"), moták pochop (\"Circus aeruginosus\"), roháč obecný (\"Lucanus cervus\"), ropucha obecná (\"Bufo bufo\"), slavík obecný (\"Luscinia megarhynchos\"), ťuhýk obecný (\"Lanius collurio\") či užovka obojková (\"Natrix natrix\").\n\nV roce 2012 byl v NPP Dlouhopolsko prokázán výskyt až 7 druhů letounů (\"Chiroptera\") včetně hojně se zde vyskytujících netopýrů vodních (\"Myotis daubentonii\") a netopýrů rezavých (\"Nyctalus noctula\"). Území NPP je významné především jako loviště, nebyl nalezen žádný hromadný úkryt. Inventarizační průzkum saproxylických brouků prokázal výskyt 50 druhů charakteristických pro zbytky sadů, jejíchž fragmenty se zde dochovaly, a pro přirozené vrbiny v dosahu břehu Dlouhopolského rybníka. Za zmínku stojí objev v Česku vzácného a ohroženého zlatohlávka tmavého (\"Oxythyrea funesta\") z čeledi vrubounovitých (\"Scarabaeidae\"). Území je rovněž bohaté i na fytofágní druhy brouků, kterých zde v roce 2013 bylo objeveno celkem 48. Za významné druhy pro danou lokalitu lze považovat reliktní druh zobonosky \"Auletobius sanguisorbae\" vázaný na krvavec toten (\"Sanguisorba officinalis\"), který je považován za indikátor zachovalých, druhově pestrých vlhkých luk. Za významný lze považovat i výskyt druhu dřebčíka \"Longitarsus minusculus\" vázaného na hluchavkovité (\"Lamiaceae\") druhy rostlin, a jenž je zařazen v Červeném seznamu bezobratlých živočichů ČR mezi ohrožené.\n\nVzhledem k poměrně obtížné přístupnosti je území národní přírodní památky velmi řídce navštěvováno veřejností. Nevede sem žádná oficiální cesta, jádro území je přístupné pouze přes zemědělské pozemky nebo les, významnými bariérami jsou Dlouhopolský potok a další menší vodoteče včetně téměř neprostupných porostů rákosin. Vhodným výchozím bodem je buď lesní cesta nedaleko osady Na Kopičáku vedoucí od silnice I/11 až k severozápadní hranici Žehuňské obory, či polní cesta, jež vede od modré turistické značky a silnice II/328, a která je využívána především rybáři.\n\nDle plánu péče však není území sportovně a rekreačně využíváno a jeho využití těmito způsoby není žádoucí. Není zde ani plánována instalace větších informačních tabulí. V blízké budoucnosti se počítá s instalací informačních tabulí umístěných na hraniční stojany se státním znakem, které by návštěvníky seznámily s předmětem ochrany, základními a bližšími ochrannými podmínkami území.\n\nZajímavostí v území je přítomnost hraničních stojanů se státním znakem Československé socialistické republiky (obrázek vpravo), tzn. stojanů umístěných před rokem 1990. Jedná se patrně o pozůstatek již neexistující státní a později národní přírodní rezervace Žehuňská obora a Žehuňský rybník z let 1948 až 2006, jejíž část zde zasahovala.\n"}
{"id": "1202648", "url": "https://cs.wikipedia.org/wiki?curid=1202648", "title": "Jamie Oleksiak", "text": "Jamie Oleksiak\n\nJamieson Oleksiak (* 21. prosince 1992 v Toronto, Ontario) je kanadský hokejový obránce, hrající v zámořské NHL za tým Dallas Stars.\n\nSvou juniorskou kariéru nastartoval v lize United States Hockey League, kde působil od roku 2008 do roku 2010 za tým Chicago Steel, později za Sioux Falls Stampede. Poté studoval rok v Northeastern University, hrál za jejich hokejový tým v soutěži Hockey East. V roce 2011 byl první volbou draftu NHL týmem Dallas Stars ze 14., místa. Sezonu 2011/12 začínal v juniorské lize OHL působící v týmu Saginaw Spirit. V průběhu základní části přestoupil k soupeři Niagara IceDogs, za které dokončil ročník. S Niagara IceDogs se dostal do finále playoff o J. Ross Robertson Cup, byli poražený týmem London Knights 1:4 na zápasy.\n\nPrvní krůčky za seniorský hokej udělal na farmě Dallasu v Texas Stars, kvůli výluce v NHL 2012/13. Za dobré výkony si v průběhu sezony zahrál v AHL All-Star Game. Po skončení výluky debutoval v NHL 1. února 2013 za Dallas Stars proti Phoenix Coyotes. V zápase odehrál přes patnáct minut a vystřelil jednou na branku. Následující ročník strávil převážně na farmě v Texasu. S týmem se probojovali do playoff a získali historický první Calderův pohár. Sezonu 2014/15 strávil střídavě mezi NHL a AHL. Kvůli zranění musel vynechat převážnou část sezony 2015/16.\n\nV roce 2009 se zúčastnil s americkou reprezentací turnaj Memoriál Ivana Hlinky. Později se rozhodl reprezentovat kanadskou reprezentaci. V roce 2012 byl nominován do turnaje mistrovství světa juniorů v ledním hokeji. S týmem získali bronzové medaile, bodově se však neprosadil.\n\n\n\n"}
{"id": "1202649", "url": "https://cs.wikipedia.org/wiki?curid=1202649", "title": "Stanley Cohen (biochemik)", "text": "Stanley Cohen (biochemik)\n\nStanley Cohen (17. listopadu 1922, Brooklyn, New York, New York, USA – 5. února 2020, Nashville, Tennessee) byl americký biochemik a biolog.\n\nV roce 1986 spolu s Ritou Leviovou-Montalciniovou získal Nobelovy ceny za fyziologii a lékařství za objev nervového a epidermálního růstového faktoru. \n\nStudoval chemii, biologii a zoologii, doktorát získal na Michiganské univerzitě. Své zásadní objevy Cohen a Leviová-Montalciniová učinili v 50. letech 20. století, když pracovali na Washingtonské univerzitě v St. Louis.\n"}
{"id": "1202652", "url": "https://cs.wikipedia.org/wiki?curid=1202652", "title": "Susumu Tonegawa", "text": "Susumu Tonegawa\n\nSusumu Tonegawa (* 6. září 1939) je japonský imunolog, molekulární biolog a neurovědec, nositel Nobelovy ceny za fyziologii a lékařství za rok 1987. Cenu získal za objev genetického mechanismu, jenž umožňuje diversitu protilátek, který učinil v 70. letech 20. století. \n\nSusumu Tonegawa absolvoval Univerzitu Kjóto, doktorát získal roku 1968 na Kalifornské univerzitě v San Diegu. V 70. letech pracoval v Basileji na Imunologickém institutu, od roku 1981 byl profesorem na MIT. \n"}
{"id": "1202653", "url": "https://cs.wikipedia.org/wiki?curid=1202653", "title": "Blok proti islámu", "text": "Blok proti islámu\n\nBlok proti islámu (zkr. BPI) bylo české krajně pravicové protiislámské hnutí. Podle vlastních vyjádření šlo o „spolek, nikoli politickou stranu“ a „politickou nadstavbu“ původního sdružení Islám v České republice nechceme. Při vzniku stál v čele entomolog Martin Konvička, učitelka a bývalá poslankyně za ČSSD Jana Volfová a také sociolog Petr Hampl. Spolek vznikl v roce 2015 ještě pod názvem „Islám v ČR nechceme“, v roce 2016 byl rozpuštěn.\n\nBlok proti islámu byl založen v červnu 2015 jako reakce na evropskou migrační vlnu.\n\nV září 2015 se Blok proti islámu rozhodl do krajských voleb kandidovat společně s Úsvitem - NK, mluvčím se měl stát právě Martin Konvička. V lednu 2016 pak Konvička oznámil, že bude kandidovat jako jednička v krajských volbách v Jihočeském kraji.\n\nDne 18. listopadu 2015 policie obvinila Martina Konvičku z podněcování k nenávisti vůči muslimům, konkrétně z trestného činu podněcování k nenávisti vůči skupině osob nebo k omezování jejich práv a svobod, za který by mu v případě odsouzení mohl být uložen trest půlročního až tříletého vězení. Důvodem bylo pět jeho příspěvků v diskuzích v polouzavřených skupinách na Facebooku mezi lety 2011 a 2014. Martin Konvička o celé kauze mluvil jako o záměrně vykonstruovaném procesu s cílem odstranit ho z politiky; dodával, že se jednalo jen o pár navzájem nesouvisejících výroků z více než 10 000 příspěvků, které napsal na této sociální síti. Konvičkův Blok proti islámu označil obvinění za útok na svobodu slova a občanské svobody. Jeho advokátka Klára Samková podala proti obvinění stížnost a prohlásila ho za politicky motivované. Státní zástupce stížnost proti obvinění zamítl.\n\nSamková byla později ze strany vyloučena, údajně protože vynášela citlivé informace z jednání BPI a na Facebooku sdílela kritické komentáře. Když na svém květnovém proslovu před velvyslanci zemí Blízkého východu vypudila zástupce ze sálu, Martin Konvička se jí omluvil. Její projev byl podle jeho slov „upřímný a autentický“, zřejmě zachovává věrnost ideologii a ve straně je tedy vítána.\n\nBlok proti islámu organizoval několik demonstrací, na nejznámější v Praze 17. listopadu vystoupil i prezident Miloš Zeman. Jeho účast následně kritizovala většina ministrů i premiér Bohuslav Sobotka, nicméně prezident Zeman se odvolal na to, že Martina Konvičku před tím, než vstoupil na pódium na Albertově, neznal.\nV dubnu Blok proti islámu ukončil spolupráci s hnutím Úsvit-Národní Koalice. Podle Konvičkových vyjádření chtěl Úsvit díky Bloku proti islámu pouze získat poslanecká křesla. Podle bývalého místopředsedy Bloku proti islámu Petra Hampla se tím hnutí dostalo do značných finančních obtíží, protože nebude schopna financovat plánovanou volební kampaň za 60 milionů korun.\n\nMartin Konvička také zmínil, že Úsvit neplnil své závazky. Na to se Úsvit ohradil, že už „vytiskl více než 7 milionů kusů novin, investoval statisíce do facebookové reklamy a zorganizovali více než sedmdesát veřejných debat po celé republice“. Proti rozchodu s Úsvitem později protestovala pražská divize Bloku proti islámu s dalšími 12 představiteli strany. Na dotaz, zdali je schopen zůstat ve vedení strany odpověděl, že to se ukáže na sjezdu 28. května.\n\nNa začátku května 2016 následně oznámil, že plánuje založit vlastní politickou stranu, za kterou se chtějí členové původního Bloku proti islámu ucházet o hlasy voličů. Možné pojmenování této strany, Alternativa pro Česko, se inspiruje u německé pravicové populistické strany Alternativa pro Německo. Tato změna patrně souvisí s faktem, že původní název \"Úsvit s Blokem proti islámu\" byl v únoru 2016 ministerstvem vnitra zamítnut, protože název v kombinaci s tezemi programu by podle ministerstva mohl budit přesvědčení, že strana nehodlá uznat stejná lidská práva osobám s odlišným vyznáním.\n\nAlternativu pro Česko v dubnu 2016 podpořil skrze svůj institut i exprezident Václav Klaus, začátkem května však v rozhovoru pro Právo popřel, že by s Konvičkou někdy sdílel jeho názory.\n\nNa celostátním sněmu BPI v sobotu 28. května 2016 došlo k manipulacím s připouštěním delegátů na jednání, pročež skupina delegátů z několika krajů sněm opustila. Mluvčí Miroslav Adamec je označil za pučisty. Sněm poté Blok proti islámu rozpustil a Martin Konvička stanul v čele nově založeného sdružení s názvem Iniciativa Martina Konvičky. Podle odchozích delegátů to měla být součást plánu, jak se vyhnout uhrazení pokuty 9,5 milionu korun straně Úsvit – Národní koalice. Konvička vinil ze situace, kvůli níž mělo k rozpuštění dojít, místopředsedkyni Janu Volfovou a libereckou buňku spolku. Naproti tomu sociolog Petr Hampl spoluzaložil stranu Alternativa pro Českou republiku 2017.\n\nStrana dosud žádný oficiální program nezveřejnila, nicméně na svých stránkách zmiňuje usilování o „odvážné a pracovité“ politiky prosazující „svobodu a ochotu bránit hodnoty“. Nicméně Martin Konvička v médiích vyzval k „militarizaci společnosti“ a boj s islámem interpretoval jako „systém deislamizace“. V této souvislosti byl hojně kritizován i jeho výrok ohledně zbavení občanských práv: „I za cenu překopání zákonů, zavření hranic, militarizace společnosti a ano, klidně i zbavování občanských práv těch 12–16 procent populace, která s islámem sympatizuje.“ Podle Konvičky tlumil radikálnější názory vyhrocené debaty.\n\nPřestože se ale Martin Konvička mnohokrát vyjádřil kriticky k samotnému systému přechovávání náboženských tradic, který by se měl řešit například podporou konvertovaných muslimů, několikrát se vyjádřil dosti negativně i k muslimům samotným. Příkladem může být facebookový příspěvek, ve kterém mimo jiné uvedl: „A jako vítězové voleb vás, milí muslimové, nameleme do masokostní moučky.“ Sám Konvička později výrok označil za přehnaný. V další diskuzi docent Konvička napsal, že v případě povstání příznivců teroristické organizace Islámský stát, k čemuž podle něj může dojít za padesát let, je připraven zavést koncentrační tábory pro muslimy, bojující v jeho řadách: „Kdyby došlo k nejhoršímu, koncentráky pro muslimy naštěstí budou, ne bohužel.“ Část jiného Konvičkova diskuzního příspěvku ze sociálních sítí, který citovala organizace Human Rights Watch ve své kritice šíření projevů nenávisti v české společnosti, směřuje k samozvanému Islámskému státu: „A znovu říkám: PLYN, vzteklinu je třeba tlumit všemi legitimními prostředky.“\n\nV rozhovoru s Martinem Veselovským uvedl, že fakt, že \"masokostní moučka\", \"koncentrační tábory\" a \"plynové komory\" jsou spojení úzce spjata s německým nacistickým režimem s jejich programem nesouvisí – koncentrační tábory by prý Konvička v případě vyhraných voleb použil v extrémním případě.\n\nProti Konvičkovi se postavilo ve výzvě \"Vědci proti strachu a lhostejnosti\" přes 3400 českých vědců, vysokoškolských výzkumníků a univerzitních profesorů a přes 9000 osob mimo akademickou obci. Organizace jako Blok proti islámu podle nich zneužívají paranoidní strach z uprchlíků, kteří jsou jako uprchlíci před terorem Islámského státu „házeni do stejného pytle jako teroristé“.\n\nPodepsaní v petici považují radikalizaci společnosti a nárůst xenofobních nálad za největší hrozbu spojenou s evropskou migrační krizí. Petice vyjadřuje nesouhlas s politiky a médii, kteří šíří pokroucené informace o migrantech a vykresluje je všechny jako stejné zločince, bez ohledu na jejich skutečnou rozmanitost názorů a vyznání. Politiky žádá, aby nestavěli svou rétoriku na „levných politických bodech“ a zohlednili skutečné potřeby. Následuje přiznání stejných lidských práv také válečným migrantům „\"Všem, kdo v Evropě hledají útočiště, by mělo být zajištěno bezpečí a důstojné zacházení. Ti skutečně potřební musí být přijímáni a integrováni na základě individuálního a spravedlivého výběrového procesu, aniž by je předem diskvalifikovala jejich etnická či náboženská identita.\"“\n\nPetice dále apelovala na samotnou veřejnost, aby netěžila své názory na neověřených informacích, senzacích a prvoplánově šokujících zprávách a aby nepodlehla emočnímu nátlaku a mediální tok racionálně zpracovávala.\n\nČeští akademici jako Tomáš Halík či Vladimír Just se již dříve vyjadřovali k chybě českých médií za šíření poplašných zpráv, které umožnili vzrůst popularity Konvičkova hnutí. Ředitel Ústavu molekulární genetiky AV ČR Václav Hořejší svou podporu petice okomentoval: „\"To, co se tady děje, taková vyhrocená hysterie proti uprchlíkům a proti muslimům mi opravdu dělá potíže. Skoro se stydím za to, jak tento národ tomu ve velké míře podléhá.\"“.\n\nMezi další signatáře petice patří také například Helena Illnerová, Jan Sokol, Jan Rychlík Jaroslav Miller, Petr Moos, Pavel Říčan, Evžen Amler, Bronislav Ostřanský, Jiří Grygar, Miroslav Petříček, Miroslav Bárta, Jiří Drahoš, Olga Lomová, Pavel Himl, Vladimíra Dvořáková, Ivan Stibor, Libor Grubhoffer, Luboš Kropáček, Pavel Jungwirth, Martin C. Putna, Eva Hajičová a Jaroslav Peregrin.\n\nPodle podporovatelů je třeba napravit špatné jméno, které dělá Martin Konvička vědcům. Samotná Přírodovědecká fakulty Jihočeské univerzity se od Konvičkových politických aktivit distancovala, jako od jeho soukromých záležitostí.\n\nMnozí čeští arabisté kritizují Konvičku za ignoraci reálné situace, která panuje v islámském světě. Politolog a vysokoškolský učitel moderních dějin Blízkého východu Šádí Shanaáh analyzoval propagaci Bloku proti islámu (především skrze Facebook) jako čtyři kategorie dezinformací:\nV první kategorii BPI podporuje internetové i reálné verbální útoky na muslimky v šátcích. Podle Šádího Shanaáha IVČRN odporuje svým stanovám o nenávistném a nezákonném vyjadřování příspěvky, které prý odporují zákonu \"o hanobení národa, rasy, etnické nebo jiné skupiny osob\". Do této kategorie by měly spadat i výroky z Konvičkovy knihy \"Sex, drogy a islám\" ve které, píše o nutnosti „lidsky a civilizovaně“ zneškodnit skandinávské národy pro jejich liberální postoj k integraci blízkovýchodních přistěhovalců.\n\nDo druhé kategorie by měl spadat například zveřejněný obrázek osobu zřejmě arabského původu obcujícího s velbloudem. Obraz \"Muž a sex s velbloudem\" z období Safavid, Írán (1556–1565) akt zoofilie skutečně zaznamenává, ale ve skutečnosti má zobrazovat muže dopouštějícího se bestialit v důsledku posedlosti ďáblem.\n\nDo třetí kategorie patří sdílení veškerých zpráv o islámských teroristických útocích. Shanaáh argumentuje, že mezi 1,6 miliardou muslimů se samozřejmě naleznou odpudivé činy, ale pokud by BPI selektovalo negativní zprávy o Češích nebo Brazilcích, vykreslilo by podobně strašlivý obrázek.\n\nDo čtvrté kategorie pak náleží příspěvky ohledně kamenování, útisku a násilí. Shanaáh zde zmiňuje skutečné názory islámských univerzit, které verše Koránu, které někteří muslimové interpretují jako podnět ke svaté válce jako mnohem komplexnější poselství, které by nemělo být prvoplánově vykládáno jako rozkaz muslimům dnešní doby.\n\nMezi jedny z českých organizací pořádajících konkurenční demonstrace je sdružení Zleva proti xenofobii. Spolek pořádal v reakci na demonstrace IVČRN a Bloku proti islámu 17. listopadu a 1. máje protestní průvody na stejná místa. Někteří vládní představitelé kritizovali, že se 17. listopadu nedostali k pomníku padlých studentů, protože je sem policie kvůli organizaci nevpustila.\n\nPolicejní prezident Tomáš Tuhý později řekl, že vybrané účastníky na demonstraci na podporu prezidenta Zemana a Bloku proti islámu neselektovala policie, ale organizátoři akce.\n\nVláda Bohuslava Sobotky na petici BPI proti migračním kvótám nezareagovala, nicméně nezávisle k nim stejně vyjádřila pokaždé odmítavý postoj.\n\nPrezident Miloš Zeman BPI nepřímo podpořil, když se po boku s ním účastnil demonstrace proti migrantům a islámu 17. listopadu 2015 na Albertově. Kritiku k podpoře extrémistických a radikálních názorů vyjádřila většina ministrů i premiér Bohuslav Sobotka. Zeman se hájil tím, že Martina Konvičku před tím, než vystoupil po jeho boku při demonstraci na Albertově, neznal.\n\nPolitiky otřásla také zpráva, o zastavení vysokoškoláků, kteří se k pomníku padlých studentů 17. listopadu přes demonstraci BPI pokusili dostat. Podporu studentům vyjádřil Milan Chovanec, Miroslav Kalousek, Jiří Dienstbier, Karel Schwarzenberg a Robert Pelikán. Miloš Zeman na to reagoval poděkováním za služby policistům, kteří nerušený chod demonstrace zajistili.\n\n\n"}
{"id": "1202665", "url": "https://cs.wikipedia.org/wiki?curid=1202665", "title": "Kostel svatého Jiljí (Křinec)", "text": "Kostel svatého Jiljí (Křinec)\n\nŘímskokatolický farní kostel svatého Jiljí v Křinci je raně barokní sakrální stavba na návsi. Od roku 1965 je kostel společně s farou chráněn jako kulturní památka.\n\nKostel byl postaven týmž architektem jako vedlejší zámek v Křinci. Pochází ze 3. čtvrtiny 17. století, snad okolo roku 1669. V dalších stavebních úpravách byl kostel upraven barokně v roce 1760 a byla současně stavebně upravovaná i okna kostela. V roce 1763 byl stavebně upravován vrch věže. Fasády byly upraven pozdně klasicistně v roce 1861. Do roku 2000 se objevoval na seznamu poškozených a zničených kostelů v České republice. Sama obec Křinec se však snažila aktivně o opravu kostela a dotace na opravy. Po roce 2000 začaly rekonstrukce. Kostel dostal novou fasádu, jsou opraveny střechy a celkový vzhled ve druhé dekádě 21. století je k nepoznání se stavem před rokem 2000.\n\nV rámci Programu záchrany architektonického dědictví bylo v letech 1995-2014 na opravu památky čerpáno 5 600 000 Kč.\nPravidelné bohoslužby jsou v neděli v 10:30 a v úterý v 17 hod (zimní čas), v 18 hod (letní čas).\n\nKostel je jednolodní, obdélný s pravoúhlým presbytářem. Má obdélnou oratoř a předsíň po jižní straně. Dále je s hranolovou věží s cibulí a se sakristií v přízemí na severní straně lodi. V západním průčelí je raně barokní portál. Okna jsou uzavřena půlkruhem a stěny členěny novoklasicistně podélným bosováním.\n\nPresbytář je sklenut valeně s lunetami, sakristie má křížovou klenbu. Loď má plochý strop. Na stropě lodi je freska \"Prvního přijímání\" z roku 1911 od J. Hybše. Raně barokní zděná kruchta spočívá na dvou pilířích. Její poprsnice je zdobena štukovým boltcovým ornamentem ze 60. až 70. let 17. století.\n\nZařízení je pozdně barokní a klasicistní z období po roce 1760. Výjimkou jsou oba boční oltáře, které pocházejí vesměs z dílny R. Prachnera. Hlavní oltář je z roku 1761. Je rámový a jsou na něm andělé nesou obraz signovaný \"„Carolus Aurbach“\". Po stranách sochy sv. Petra a sv. Pavla. Boční oltáře sv. Josefa a sv. Anny pocházejí z roku 1763. Jsou na nich protáhlé sochy sv. Ludmily, sv. Víta, sv. Jana Křtitele a Mojžíše. Kazatelna je odlitkem kazatelny z chrámu sv. Mikuláše v Praze na Malé Straně z roku 1783. Jsou na ní, na řečništi, sochy božských ctností – \"Víry, Naděje a Lásky\". Na stříšce kazatelny je socha zpodobňující \"Stětí sv. Jana Křtitele\". Křtitelnice má tvar oltáře \"Kristova Křtu\". Jsou na ní sochy \"Adama a Evy\", které jsou kvalitním dílem z období kolem roku 1783. Vlastní křtitelnice je klasicistní z roku 1788. Ve výklencích pilířů se nacházejí sochy sv. Josefa a sv. Anny z období před polovinou 18. století. V lodi je obraz Piety signovaný \"„G. T. 1699“\". V lodi kostela jsou zazděné tři náhrobníky členů panské rodiny Rašínů. Tyto náhrobky pocházejí původně z kostela v Bošíně. Náhrobníky jsou z období let 1598-1599.\n\nKolem hřbitova je pozdně barokní zeď z období kolem roku 1770. Vedle kostela se nachází upravená barokní fara z roku 1758. Je to obdélná, jednopatrová budova, která má zevně opěráky. Uvnitř se nacházely obrazy \"Ecce homo\" a obraz \"Bolestné Panny Marie\" ze začátku 18. století. Jednalo se o dar hraběte Václava Morzina. Kostel významně doplňuje vedlejší zámek, který je obklopen zbytky vzácného parku. V obci se nachází řada soch. Na mostě přes Mrlinu je sochařská alegorie \"Čtyř živlů\". Datovaná je do roku 1707 a pochází snad od J. Brokoffa. Původně byla umístěna snad na Kuncberku. Na křižovatce u náměstí je barokní socha sv. Jana Nepomuckého z roku 1729. Socha Panny Marie na sloupu je z roku 1834. Na náměstí je socha sv. Jiljí od K. Kofránka z Vojic z roku 1864.\n\n"}
{"id": "1202667", "url": "https://cs.wikipedia.org/wiki?curid=1202667", "title": "Římskokatolická farnost Rynárec", "text": "Římskokatolická farnost Rynárec\n\nŘímskokatolická farnost Rynárec je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie je v Rynárci doložena už v roce 1203, kdy zde pražský biskup Daniel konsekroval kostel. Plebánie později zanikla a Rynárec se stal součástí farnosti Červená Řečice. Samostatná farnost byla obnovena až v roce 1707.\n\nFarnost je administrována ex currendo z Horní Cerekve.\n\n\n"}
{"id": "1202679", "url": "https://cs.wikipedia.org/wiki?curid=1202679", "title": "Wilford Brimley", "text": "Wilford Brimley\n\nAnthony Wilford Brimley (27. července 1934, Salt Lake City, Utah, USA) je americký komik, herec, a zpěvák. Hrál např. ve filmech Čínský syndrom (1979), Věc (1982), Zámotek (1985) a Firma (1993). Opakovaně se objevil v televizním seriálu \"The Waltons\" ze 70. let. Také pracoval na televizních reklamách, např. pro potravinářskou společnost Quaker Oats Company a pro Liberty Medical, která mj. prodává domácí testery na cukrovku, již má i Brimley. Jeho výslovnost slova „diabetes“ v těchto reklamách se stala internetovým memem.\n\n"}
{"id": "1202685", "url": "https://cs.wikipedia.org/wiki?curid=1202685", "title": "Pískový vrch (Frýdlantská pahorkatina)", "text": "Pískový vrch (Frýdlantská pahorkatina)\n\nPískový vrch je kopec ve Frýdlantské pahorkatině o nadmořské výšce 345 metrů ležící jihozápadně od obce Kunratice ve Frýdlantském výběžku na severu Libereckého kraje České republiky. Po jeho západním úbočí prochází česko-polská státní hranice, za níž se nachází město Bogatynia. Východně od vrcholu je vedena Pašerácká naučná stezka souběžně s cyklistickou trasou číslo 3039. Z geologického hlediska tvoří vrchol jíly čtvrtohorního stáří.\n"}
{"id": "1202689", "url": "https://cs.wikipedia.org/wiki?curid=1202689", "title": "Motovský záliv", "text": "Motovský záliv\n\nMotovský záliv () je záliv Barentsova moře na severozápadě Ruské federace. Leží východně od Rybářského poloostrova, který odděluje od poloostrova Kola. Západní konec zálivu leží jen 40 kilometrů od hranice s Norskem. Rovněž v západní části ústí do zálivu z jihu řeka Titovka. \n\nVe východní části ústí z jihu řeka Zapadnaja Lica do stejnojmenného zálivu, který je významnou základnou ruského Severního loďstva.\n"}
{"id": "1202691", "url": "https://cs.wikipedia.org/wiki?curid=1202691", "title": "Zelenogorsk", "text": "Zelenogorsk\n\nZelenogorsk může být:\n\n"}
{"id": "1202692", "url": "https://cs.wikipedia.org/wiki?curid=1202692", "title": "Zelenogorsk (Krasnojarský kraj)", "text": "Zelenogorsk (Krasnojarský kraj)\n\nZelenogorsk () je uzavřené město v Krasnojarském kraji v Ruské federaci. Při sčítání lidu v roce 2010 měl šestašedesát tisíc obyvatel.\n\nZelenogorsk leží jihovýchodním břehu Kanu, pravého přítoku Jeniseje. Od Krasnojarsku, správního střediska celého kraje, je vzdálen přibližně sto kilometrů východně. Bližší města jsou Zaozjornyj šestnáct kilometrů jihovýchodně, Borodino bezmála třicet kilometrů jihovýchodně a Ujar pětatřicet kilometrů jihozápadně.\n\nZaozjornyj přitom představuje i nejbližší významný dopravní uzel, přes který prochází prakticky veškerá doprava do Zelenogorsku, neboť je zde nejbližší železniční stanice na Transsibiřské magistrále a vede zde silnice R255.\n\nNa místě se dříve nacházela vesnice \"Usť-Barga\" () vzpomínaná v roce 1737 pro svou malou slévárnu.\n\nV roce 1956 zde poměrně rychlo vzniklo nové město v souvislosti s těžbou uranu, za den vzniku se udává 18. červenec. Původně se kódově jmenovalo \"Zaozjornyj-13\", později \"Krasnojarsk-45\". Na \"Zelenogorsk\" bylo přejmenováno v roce 1994.\n"}
{"id": "1202696", "url": "https://cs.wikipedia.org/wiki?curid=1202696", "title": "Jean-Alphonse Keim", "text": "Jean-Alphonse Keim\n\nJean-Alphonse Keim (1904 Neuilly-sur-Seine - 1972 Helsinky) byl francouzský historik umění. Zabýval se především čínským uměním a fotografií.\n\nPro české čtenáře připravil v roce 1966 publikaci \"Moderní francouzská fotografie\" s úvodní studií a medailony šestnácti předních francouzských fotografů padesátých a šedesátých let dvacátého století.\n\n"}
{"id": "1202701", "url": "https://cs.wikipedia.org/wiki?curid=1202701", "title": "František Nejdl", "text": "František Nejdl\n\nFrantišek Nejdl (1. července 1896, Hradiště, okres Plzeň-jih – 4. července 1975, Praha) byl český architekt, žák a spolupracovník Antonína Engela.\n\nNarodil se 1. července 1896 v obci Hradiště, která je nyní součástí Blovic u Plzně. Byl jedním z devíti dětí v rodině zámeckého zahradníka. Navštěvoval obecnou a měšťanskou školu v Blovicích a ve studiu pokračoval na II. české reálce v Plzni. Po absolvování středoškolského studia byl v roce 1914 přijat na České vysoké učení technické v Praze, kde studoval obor architektury a pozemního stavitelství. Během studia si přivydělával kondicemi, protože finanční situace početné rodiny, ze které pocházel byla velmi tíživá. V roce 1915 nastoupil vojenskou službu, ale v následujícím roce 1916 byl raněn. V důsledku válečných útrap onemocněl v roce 1918 malárií a španělskou chřipkou a ke studiu se mohl vrátit až v roce 1919. Studium ukončil v roce 1925 a získal titul Ing. arch.. později, v roce 1948, získal ještě akademický titul doktor věd (Dr. techn.).\n\nJeště během studia byl zaměstnán u profesora ČVUT Antonína Engela, kde získal praxi při projektování a technické a organizační přípravě řízení staveb. Tuto praxi pak využil jako stavitel při přípravě a realizaci staveb, kde se podílel zejména na jejich technické a ekonomické optimalizaci. Spolupracoval úzce se známými architekty (Jan Gillar, Milan Babuška, František Marek, Ferdinand Fencl a další). Později některé stavby také projektoval.\n\nVe svém odborném vývoji prošel František Nejdl všemi technickými disciplinami. V letech 1945–1959 se podílel jako správce stavby na společensky významných úkolech při obnově vyhlazených osad Lidic a Ležáků.\n\nFrantišek Nejdl zemřel 4. července 1975 v Praze.\n\n\n\n\n\n\n\n"}
{"id": "1202707", "url": "https://cs.wikipedia.org/wiki?curid=1202707", "title": "Kontejnerový terminál Mělník", "text": "Kontejnerový terminál Mělník\n\nKontejnerový terminál Mělník, nazývaný též Mělník Intermodal Terminal (MIT), je kontejnerový terminál nacházející se v přístavu Mělník. Terminál je v provozu od roku 2003. Vlastníkem terminálu je společnost České přístavy.\n\nTerminál vznikl na základě požadavku rejdařů Maersk Sealand a Royal P&O Nedlloyd, přičemž v roce 2005 se obě společnosti sloučily. V roce 2009 se provozovatelem stala společnost Star Container, aby tím byla deklarována nezávislost terminálu, přestože uvedená společnost zůstala v majetku skupiny Maersk. Od počátku roku 2016 v areálu působí rovněž operátor Rail Cargo Operator - CSKD, který sem přemístil své překládkové aktivity po nuceném vystěhování z terminálu u nákladového nádraží Žižkov. \nPro potřeby zřízení překladiště poskytla společnost České přístavy v roce 2003 zpevněnou plochu o výměře 80 000 m². Již v prvním roce provozu (2003) zde bylo zmanipulováno téměř 100 000 TEU. \n\nPrvní vlaky začaly spojovat terminál Mělník s přístavy Rotterdam, Bremerhaven a Hamburg, jejich operátorem byla společnost European Rail Shuttle. Od roku 2006 má terminál pravidelné vlakové spojení rovněž s Ostravskem, nejdříve s Kopřivnicí, posléze od roku 2009 s terminálem v Paskově.\n\nDne 13. dubna 2019 došlo v terminálu ke srážce posunované soupravy s odstavenými nákladními vozy na vlečce. V důsledku srážky vykolejilo 5 drážních vozidel a lokomotiva. Při srážce byl lehce zraněn strojvedoucí. Drážní inspekce škodu odhadla na 15 miliónů korun, z toho 8 na trati. Z lokomotivy uniklo zhruba čtyři tisíce litrů nafty. Šlo o velkou ekologickou havárii, protože nafta se dostala do Labe.\n\nMnozí občané Mělníka se cítí přímo obtěžováni nadměrným hlukem a dopravou do soukromého překladiště a volají po omezení provozu terminálu. Jako příklad uvádějí rakouský kontejnerový terminál Wien Süd, který byl otevřen v prosinci 2016. Umístění terminálu je až za zastavěnou oblastí Vídně a s přímou vazbou na dálniční okruh Vídně, respektive přímo na křížení železničního koridoru směřujícího na jih Rakouska a dálničního okruhu Vídně. Provozní doba v pracovních dnech je pouze od 06:00 do 18:15 a v sobotu pouze od 06:30 do 10:45. V neděli je terminál uzavřen.  \n"}
{"id": "1202719", "url": "https://cs.wikipedia.org/wiki?curid=1202719", "title": "Kapucínský klášter (Nové Město)", "text": "Kapucínský klášter (Nové Město)\n\nKlášter kapucínů na Novém Městě pražském se nachází v ulici Na poříčí č. 2111/1a v městské části Praha 1-Nové Město. Součástí kláštera je také kostel svatého Josefa.\n\nKlášter byl založen roku 1630 z podnětu císaře Ferdinanda II., který také přispěl na stavbu, ovšem fundátorem kláštera byl o šest let později Gerhard baron z Kvestenberka, který velkou měrou přispěl na výstavbu.\n\nVýstavbu kláštera, na parcele vlevo od kostela, provázely různé potíže, včetně třicetileté války. Klášter byl vysvěcen 25. května 1653 pražským arcibiskupem kardinálem Arnoštem Vojtěchem z Harrachu.\n\nRoku 1795 byl klášter zrušen v rámci reforem císaře Josefa II. V budově zrušeného kláštera byla umístěna Josefská kasárna a v roce 1834 zde Josef Kajetán Tyl napsal text zpěvohry \"Fidlovačka aneb Žádný hněv a žádná rvačka\" včetně textu budoucí české hymny \"Kde domov můj\". Stará klášterní budova byla stržena a nahrazena novogotickou stavbou z roku 1860, ze které se zachovala jen fasáda v rámci nákupního centra Palladium.\n\nPo roce 1830 kapucíni usilovali o návrat ke kostelu, byla klasicistně přestavěna barokní budova staršího hospice (1833) vpravo u kostela, ale na plánovanou výstavbu nového kláštera nedošlo. Kapucíni se ke kostelu vrátili v roce 1992 a později byl pro ně na parcele za kostelem zbudován nový malý klášter, který v roce 2008 posvětil biskup Jiří Paďour.\n\n\n"}
{"id": "1202726", "url": "https://cs.wikipedia.org/wiki?curid=1202726", "title": "Nasr al Bahr (L2)", "text": "Nasr al Bahr (L2)\n\nNasr al Bahr (L2) je tanková výsadková loď ománského námořnictva.\n\nPlavidlo postavila britská loděnice Brooke Marine v Lowestoftu. Plavidlo bylo na vodu spuštěno roku 1984. Do služby bylo přijato 13. února 1985. Další dvě podobná plavidla loděnice Brooke Marine dodala Alžírsku jako třídu \"Kalaat Beni Hammed\".\n\nPlavidlo může převážet až 450 tun nákladu při výsadku na pláž, nebo 650 tun v případě využití přístavu, popř. 240 vojáků, nebo sedm tanků. Paluba pro uložení vozidel a nákladu má rozměry 75×7,4 metru. Vozidla plavidlo opouští příďovou rampou, pěchota může využít dvou vyloďovacích člunů LCVP. Na zádi se nachází přistávací plocha pro vrtulník, plavidlo však není vybaveno hangárem. K vlastní obraně slouží dva 40mm dvoukanóny systému OTO Melara DARDO a 20mm dvojkanón Oerlikon. Pohonný systém tvoří dva diesely Paxman Valenta s celkovým výkonem 7800 bhp, pohánějící dva lodní šrouby. Nejvyšší rychlost dosahuje 15,5 uzlu. Dosah je 4000 námořních mil při rychlosti 13 uzlů.\n"}
{"id": "1202728", "url": "https://cs.wikipedia.org/wiki?curid=1202728", "title": "Al Munassir (L1)", "text": "Al Munassir (L1)\n\nAl Munassir (L1) byla tanková výsadková loď ománského námořnictva. Plavidlo sloužilo od roku 1979. Na přelomu 80. a 90. let bylo převedeno k výcviku a roku 2002 vyřazeno. Poté bylo potopeno jako umělý útes. Vrak se nyní nachází v hloubce 30 metrů přibližně 10 mil jižně od města Maskat.\n\nPlavidlo postavila britská loděnice Brooke Marine v Lowestoftu. Plavidlo bylo do služby přijato v lednu 1979.\n\nPlavidlo mohlo převážet až 550 tun nákladu, popř. 190 vojáků a osm tanků. Bylo vyzbrojeno jedním 114mm kanónem na přídi a dvěma 20mm dvoukanóny Oerlikon po stranách nástavby. Na zádi se nacházela přistávací plocha pro vrtulník, plavidlo však nebylo vybaveno hangárem. Operoval z něj jeden stroj Sea King. Pohonný systém tvořily dva diesely. Nejvyšší rychlost dosahovala 12 uzlů.\n"}
{"id": "1202732", "url": "https://cs.wikipedia.org/wiki?curid=1202732", "title": "Čestmír Rychetský", "text": "Čestmír Rychetský\n\nČestmír Rychetský (20. září 1921 Nové Město na Moravě – 19. května 1987) byl český teolog, duchovní Českobratrské církve evangelické, archivář, církevní historik a vlastivědný pracovník.\n\nPůsobil ve sborech v Jindřichově Hradci, Velké Lhotě u Dačic, Telči, Chomutově a Hradišti.\n\nS manželkou Miloslavou pořádal sborové archivy ČCE.\n\n"}
{"id": "1202733", "url": "https://cs.wikipedia.org/wiki?curid=1202733", "title": "USS Abbot", "text": "USS Abbot\n\nUSS \"Abbot\" bylo jméno použité pro více lodí Námořnictva Spojených států amerických:\n"}
{"id": "1202735", "url": "https://cs.wikipedia.org/wiki?curid=1202735", "title": "BAP Aguirre", "text": "BAP Aguirre\n\nBAP \"Aguirre\" je jméno použité pro více lodí peruánského námořnictva:\n"}
{"id": "1202736", "url": "https://cs.wikipedia.org/wiki?curid=1202736", "title": "Portrét houslistky", "text": "Portrét houslistky\n\nPortrét houslistky je obraz od francouzské malířky Anne Vallayer-Coster (21. prosince 1744, Paříž – 28. února 1818, Paříž). V 18. století byla známá hlavně jako malířka zátiší. Uznání svého talentu dosáhla již ve věku 26 let, kdy byla v roce 1770 přijata na Académie Royale de Peinture et de Sculpture na základě jejích maleb zátiší, z nichž některé jsou ve sbírce pařížského Louvru. Obraz \"Portrét houslistky\" ukazuje sedící ženu s houslemi, nahlížející do not. Je o jeden z mála portrétů, které tato malířka vytvořila, základem její tvorby jsou různá zátiší. Anne Vallayer zůstala neprovdána až do roku 1781, existuje proto domněnka, že v době vzniku tohoto díla portrétovala své rodinné příslušníky. Odborník na život a dílo Anne Vallayer Marianne Roland-Michel míní, že žena na obraze je možná jedna z jejích sester. Nicméně není známo zda některá její sestra byla hudebnicí. Portrét je signován: „Melle Vallayer / 1773“. Obraz \"Portrét houslistky\" byl vydražen v aukční síni Sotheby's za 903 tisíc eur v roce 2015 švédským muzeem. Muzeum vlastní ještě dvě zátiší od této malířky. Cena, kterou muzeum za obraz \"Portrét houslistky\" zaplatilo, byla nejvyšší, jaká kdy byla za její obraz zaplacena. Podle původu uvedeného aukčním domem byl obraz jedním z mnoha děl, které prodal v roce 1783 Jean-Benjamin de La Borde, houslista a skladatel, a také komorník francouzského krále Ludvíka XV.\n"}
{"id": "1202738", "url": "https://cs.wikipedia.org/wiki?curid=1202738", "title": "Rybník Moře", "text": "Rybník Moře\n\nPřírodní památka Rybník Moře se nachází 17 km jihozápadně od Pardubic v osadě Rašovy. Je tvořena samotným rybníkem i podmáčenou olšinou, která se k rybníku přimyká v místě, kde ústí přítoková vodoteč. Rybník je mělký, rybářsky využívaný k chovu ryb, v západní části s dobře vyvinutým litorálním pásmem. Břehové porosty se vyskytují pouze u západních břehů rybníka a tvoří je zejména úzký pás rákosu a orobince širolistého.\nCílem ochrany je zachování významného a pravidelného výskytu obojživelníka kuňky ohnivé (\"Bombina bombina\").\n\n"}
{"id": "1202740", "url": "https://cs.wikipedia.org/wiki?curid=1202740", "title": "HMS Agamemnon", "text": "HMS Agamemnon\n\nHMS \"Agamemnon\" bylo jméno použité pro vícero lodí anglického či britského Královského námořnictva:\n"}
{"id": "1202749", "url": "https://cs.wikipedia.org/wiki?curid=1202749", "title": "Kreslící si chlapci", "text": "Kreslící si chlapci\n\nKreslící si chlapci (\"Boys Drawing\") je obraz švédské malířky Sofie Ribbing (6. března 1835, Adelöv, Småland - 7. prosince 1894, Kristiania), celým jménem Sofia Amalia Ribbing. Je uložen ve sbírkách Göteborgs Konstmuseum ve Švédsku. Obraz ukazuje sedící dva chlapce. Starší chlapec cosi kreslí a mladší ho soustředěně pozoruje. Motivem obrazu je zobrazení každodenní reality, bez příkras přikrášlení. Za chlapci je dokonce vidět i oprýskaná zeď. Obraz byl muzeem Göteborgs Konstmuseum zakoupen brzy poté, co byl roce 1866 namalován.\n"}
{"id": "1202762", "url": "https://cs.wikipedia.org/wiki?curid=1202762", "title": "Pro meritae Quieti", "text": "Pro meritae Quieti\n\nPro meritae Quieti je dvoupatrová pozdněbarokní budova stojící za Klášterem františkánů a Kostelem sv. Petra a Pavla v Nitře.\n\nBudova byla postavena pro staré kněze na zasloužený odpočinek, což značí nápis nad vchodem \"Pro meritae Quieti\". O její výstavbu se postaral Jozef Vurum v roce 1776 a v roce 1832 podle projektu P. Geisslera byla klasicistně přestavěna s novou empírovou fasádou. Budova má půdorys ve tvaru \"U\". Vnitřní prostor je uzavřen západním blokem budovy Velkého semináře s průchodem ve dvoře. V minulosti zde sídlilo Vlastivědné muzeum a dnes opět slouží svému původnímu účelu.\n"}
{"id": "1202763", "url": "https://cs.wikipedia.org/wiki?curid=1202763", "title": "Tanita Tikaram", "text": "Tanita Tikaram\n\nTanita Tikaram (* 12. srpna 1969 Münster) je britská písničkářka.\n\nNarodila se v Německu, kde její otec sloužil v britské armádě. Otec Pramod Tikaram je indofidžijského původu, matka Fatimah Rohani pochází z Malajsie. Její starší bratr Ramon Tikaram je hercem. Od dvanácti let žila v anglickém městě Basingstoke.\n\nJako devatenáctiletá vydala album \"Ancient Heart\", které díky vyvážené směsi inteligentní pop music a folk rocku obsadilo třetí místo v UK Albums Chart a prodaly se ho čtyři miliony kopií. Zaujala výrazným, lehce zastřeným hlasem i skladbami, u nichž byla autorkou hudby i slov. Její texty oceňovala kritika pro bohatou metaforiku, v níž autorka využila zkušenosti ze svého studia literární vědy. Největší hit „Twist in My Sobriety“ získal na jaře 1989 druhé místo v německé a rakouské singlové hitparádě, v Británii zase pronikla do první desítky svižná píseň „Good Tradition“.\n\nVe své další tvorbě se posunula k posluchačsky náročnější hudbě ovlivněné jazzem, což vedlo k nižšímu prodeji jejích desek. Jako doprovodná zpěvačka spolupracovala s mnoha interprety: Brendan Crocker, Mark Isham, Nanci Griffith, zahrála si také menší roli barové zpěvačky ve francouzském filmu \"Goodbye Morocco\" (2012).\n\nSzidi Tobias vydala českou coververzi písně „Twist in My Sobriety“ pod názvem „Závoj tkaný touhami“ a Petr Spálený pod názvem Loď bláznů\n\n\n"}
{"id": "1202767", "url": "https://cs.wikipedia.org/wiki?curid=1202767", "title": "Klášter a kostel svatého Petra a Pavla (Nitra)", "text": "Klášter a kostel svatého Petra a Pavla (Nitra)\n\nKostel a klášter svatého Petra a Pavla se nachází v bezprostřední blízkosti Nitranské galerie. Komplex tvoří souvislou zástavbu ohraničující prostorné náměstí Horního města.\n\nPůvodně renesanční jednolodní kostel zasvětili sv. Petrovi a Pavlovi. Věž byla přistavěna až v roce 1732, protože v době vzniku kostely žebravých řádů neměly věž. Ze západní strany kostela dal přistavět nitranský biskup Juraj Pohronec-Slepčiansky čtyři kaple. Nad kaple postavili oratoř, která je propojena s chórem. Později byl kostel upraven v barokním slohu. Stěny kostela a kaplí zdobí 33 reliéfních vypouklých plastik z dubového dřeva znázorňujících ucelený cyklus výjevů ze života zakladatele řádu sv. Františka. Tvůrcem uměleckého díla byl František Xaver Seegen. Hlavní oltář znázorňuje obraz apoštolů sv. Petra a Pavla. Kamenný reliéf apoštolů Petra a Pavla zazdili do vnější fasády. Klášter přiléhá ke kostelu ze severovýchodní strany a je s ním spojen křížovou chodbou.\n\nPo vysvěcení kostela nitranským biskupem Jakubem odevzdal ho do užívání řehole menších bratří – známých jako františkáni. Po požárech a více útocích se rozhodli františkáni kostel i klášter opustit a odešli do Bratislavy. Františkány přivedl zpět do města biskup Ján Telegdy, aby mu pomohli vyhnat z města kalvinisty a protestanty. Biskup jim dal postavit ve městě klášter a kostel. Kostel se změnil během turecké okupace na muslimskou modlitebnu, která nesla jméno sultánovy matky. Po opětovném vypálení františkánského klášterního komplexu a dalších domů tureckými vojsky tentokrát mniši neopustili město a klášter. Mniši se spolupodíleli na jeho obnově, která trvala až do 18. století.\n\n\n"}
{"id": "1202771", "url": "https://cs.wikipedia.org/wiki?curid=1202771", "title": "Elpida", "text": "Elpida\n\nElpida je obecně prospěšná společnost, která si klade za cíl pomáhat seniorům stát se samozřejmou, sebevědomou a respektovanou součástí společnosti. Sídlí v Praze, ale dosah jejích projektů je celorepublikový (Vital nebo Linka seniorů), v určitém smyslu celosvětový (Ponožky od babičky). Realizuje dlouhodobé projekty na podporu aktivního života seniorů. Provozuje Centrum Elpida – vzdělávací a kulturní centrum pro seniory z celé Prahy, Linku seniorů 800 200 007, vydává časopis Vital a mnohé další projekty, které sdružuje pod značkou Old's Cool. Elpida vznikla transformací z nadačního fondu.\nElpida za dobu svého vzniku spustila několik projektů.\nLinka seniorů 800 200 007 je anonymní a bezplatná telefonická krizová pomoc pro seniory, pečující o seniory a osoby v krizi. Nabízí volajícím důvěrný prostor pro sdílení jejich pocitů, provází je náročnými životními situacemi, poskytuje jim smysluplné kontakty na další služby a instituce.\nCentrum Elpida je specializované vzdělávací centrum pro seniory. Provozuje počítačové, fotografické a jazykové kurzy a cvičení, tréninky paměti, přednášky, besedy, výstavy a tematické workshopy. Mimo jiné nabízí i několik forem poradenství. Centrum Elpida provozuje také kavárnu, kde je možné využít bezplatného připojení k internetu.\n\nSpolečenský čtvrtletník, určený nejen seniorům. Časopis vychází od roku 2007. Zdarma je distribuován do pečovatelských zařízení pro seniory a do kulturních institucí po celé ČR.\n\nJedná se o řadu projektů, které se zaměřují na zlepšování vnímání stáří a seniorů většinovou společností a podporují mezigenerační spolupráci. Mimo uvedené se jedná i o Kupbook, Sbor Elpida, 10 Dkg Bulgakova nebo kampaň Mluvme o stáří.\n\nPonožky od babičky plete přes 130 pletařek z celé republiky, každý kus je originál. Cena ponožek se skládá z honoráře pro pletařku a z příspěvku na programy pro seniory v Centru Elpida.\n\nReFestival Elpida pořádá od roku 2013. Probíhá vždy na podzim, protože jedním z motivů, který k jeho založení vedl, byla oslava Mezinárodního dne seniorů připadající na 1. října. Během festivalového týdne se konají výstavy, koncerty, divadelní představení, diskuze, workshopy, kurzy a setkávání, které spojuje především mezigenerační přesah. Představují se během něho inspirativní osobnosti, kapacity, vzory i velké životní příběhy.\n"}
{"id": "1202774", "url": "https://cs.wikipedia.org/wiki?curid=1202774", "title": "Římskokatolická fara Nitra – Dolné Mesto", "text": "Římskokatolická fara Nitra – Dolné Mesto\n\nŘímskokatolická fara se nachází v nitranské městské části Staré město v Dolním městě. Úřední adresa je Farská ulice 18.\n\nBudovu fary dal postavit nitranský biskup Ján Gustíni-Zubrohlavský v letech 1774 až 1776. Fara je vzácnou historickou pozdněbarokní budovou, má barokně-klasicistní slohový výraz. Svou dnešní podobu získala po úpravách v roce 1886. Zvláštností objektu je sklepení vysekané do skály. Budova má půdorys ve tvaru \"L\" a je postavena ve svažitém terénu, má dvoupodlažní východní křídlo a jednopodlažní severní křídlo.\n\nPůsobili zde spisovatelé, národovci například Š. Súľovský, Š. Potocký, J. Ščasný, J. Wittek, M. Ďurkovič, J. Vagner a V. Nécsey.\n\nFarnost spravují diecézní kněží.\n"}
{"id": "1202775", "url": "https://cs.wikipedia.org/wiki?curid=1202775", "title": "Klášter nazarénů (Nitra)", "text": "Klášter nazarénů (Nitra)\n\nKlášter Nazarenů se nachází na úpatí vrchu Kalvárie nad kostelem Nanebevzetí Panny Marie v Nitře. Objekt patří misijnímu domu Společnosti Božího Slova, jehož součástí je i Misijní muzeum. Najdete zde exponáty z misijních cest kněží. Objekt z části využívá Slovenská zemědělská univerzita v Nitře. O současnou podobu se zasloužil architekt Milan Michal Harminc.\n\nVedle kostela Matky Boží dal postavit biskup Ján Gustinyi malý pozdně renesanční klášter Nazarenů s osmi celami, kuchyní, sklepem, jídelnou a malým dvorem. Vybudován byl pro řád Nazarenů (španělský řád), kvůli drsnému podnebí byli nuceni se odstěhovat. Místo nich se zde usadili penzionovaní kněží. V letech 1878 - 1885 byl bývalý klášter přestavěn a později bylo dostavěno ještě jedno patro. Sloužil i jako sirotčinec.\n\n"}
{"id": "1202778", "url": "https://cs.wikipedia.org/wiki?curid=1202778", "title": "Kalvárie (Nitra)", "text": "Kalvárie (Nitra)\n\nNitranská kalvárie je kalvárie z přelomu 18.-19. století, nacházející se na stejnojmenném dominantním skalnatém vrchu v jihovýchodní části města Nitra. Z vrchu je panoramatický výhled na město, vrch Zobor a širší okolí. \n\nVýstavbě kalvárie v lokalitě předcházely starší sakrální stavby. Na úpatí vrchu stojí kostel Nanebevzetí Panny Marie s první písemnou zmínkou z 12. století a Misijní dům Matky Boží.\n\nV roce 1765 byl postaven malý renesanční klášter pro španělský řád Nazarenů, kteří se měli starat o kostel a poutníky. Později zde byli umístěni penzionovaní kněží. Ještě později z kláštera vznikl sirotčinec.\n\nV letech 1878-85 byl klášter přestavěn do novorománského slohu. V roce 1925 byla budova zvýšena a jedno patro. Podoba kláštera, jak ho známe dnes, je dílem slovenského architekta Michala Milana Harmince. V současnosti je celá budova misijním domem Společnosti Božího Slova. Dnes zde probíhá vícero akcí, návštěvníci misijního domu mají možnost navštívit misijní muzeum. V červenci a srpnu zde bývají poutě, z nichž hlavní pouť je v neděli po svátku Nanebevzetí Panny Marie 15. srpna.\n\n"}
{"id": "1202779", "url": "https://cs.wikipedia.org/wiki?curid=1202779", "title": "Kaple svatého Michala (Nitra)", "text": "Kaple svatého Michala (Nitra)\n\nKaple svatého Michala v Nitře je malá sakrální barokní stavba z roku 1739, kterou dal postavit tehdejší městský rychtář Lukáš Brezovica jako dík za ukončení morové epidemie.\n\nKaple byla pravděpodobně postavena na místě staršího románského kostelíku sv. Michala z 12. století, kolem kterého bylo rozsáhlé středověké pohřebiště. Archeologové zde odkryli desítky hrobů. Byl to řadový, ale i etážový hřbitov. V těchto místech na tzv. „Andrašku“ stál i někdejší starý františkánský klášter s kostelem, postavený údajně v roce 1230.\n\nKostelík je malá církevní stavba s lunetovou klenbou a novějším zařízením. Ve středu střešního štítu se nachází výklenek se sochou sv. Michala archanděla. Síňový prostor uvnitř je ukončen půlkruhovým uzávěrem. Po obvodu kostela jsou umístěny reliéfy křížové cesty od nitranského sochaře a kovotepce Josefa Mészárose.\n\nBudova je označena bronzovou tabulí se stručným popisem kulturní památky.\n"}
{"id": "1202783", "url": "https://cs.wikipedia.org/wiki?curid=1202783", "title": "Fulk Al Salamah (L3)", "text": "Fulk Al Salamah (L3)\n\nFulk Al Salamah (L3) je výsadková a zásobovací loď ománského královského námořnictva. Dlouhodobě tvoří doprovod královské jachty \"Al Said\". Původně nesla jména Ghubat el Samalah a Tulip.\n\nPlavidlo v letech 1986–1987 postavila německá loděnice Bremer Vulkan.\n\nPlavidlo je vybaveno dvěma navigačními radary Decca. Může převážet 240 vojáků, vozidla a 3 000 tun nákladu. Na zádi se nachází přistávací plocha a hangár pro dva vrtulníky Eurocopter AS332 Super Puma. Pohonný systém tvoří čtyři diesely General Motors A420-6 s celkovým výkonem 16 800 hp (12 527 kW), pohánějící dva lodní šrouby. Nejvyšší rychlost dosahuje 21 uzlů a cestovní 19 uzlů.\n"}
{"id": "1202786", "url": "https://cs.wikipedia.org/wiki?curid=1202786", "title": "Mariánský sloup (Nitra)", "text": "Mariánský sloup (Nitra)\n\nMariánský sloup v Nitře je morový sloup v Nitře. Toto vrcholně barokní sousoší, největší ve městě, se nachází na jižním svahu hradního kopce. Biskup Imrich Esterházy dal postavit sloup na památku velkých morových epidemií v letech 1710 a 1739, během kterých zahynula asi čtvrtina obyvatel města. Sousoší bylo postaveno v roce 1750 a jeho autorem je rakouský kamenosochař Martin Vogerle z Bruck an der Leitha. Zrestaurovaná památka byla zkolaudována dne 29. dubna 2008.\n\nSousoší je ztvárněno podle stávajícího kompozičního schématu mariánských sloupů rozšířeného v období baroka. Stavěly se z vděčnosti za vyslyšení modliteb na odvrácení moru. Sloup vyrůstá z piedestalu na kterém jsou vázy na horní římse a sochy čtyř světců. Na Volutě jsou andělské postavičky držící mariánské symboly - zlatou věž, dům, bránu nebes a hvězdu. Zarámované reliéfní ztvárněné scény ze života Panny Marie a kartuše s erbem biskupa Imricha Esterháziho jsou na spodní části sousoší. Pozlacená ústřední socha Neposkvrněné Panny Marie (Immaculata) s gloriolou z hvězd kolem hlavy, stojící na zeměkouli obtočené hadem se tyčí uprostřed dekorativně tvarovaného sloupu. Podobný morový sloup stojí v rakouském Hainburgu od roku 1749.\n\n\n"}
{"id": "1202789", "url": "https://cs.wikipedia.org/wiki?curid=1202789", "title": "Allain", "text": "Allain\n\nAllain je francouzská obec v departementu Meurthe-et-Moselle v regionu Grand Est. V roce 2013 zde žilo 463 obyvatel.\n\nSousední obce jsou: Bagneux, Colombey-les-Belles, Crépey, Crézilles, Ochey a Thuilley-aux-Groseilles.\n\n\"Počet obyvatel\"\n"}
{"id": "1202792", "url": "https://cs.wikipedia.org/wiki?curid=1202792", "title": "Brachychampsa", "text": "Brachychampsa\n\nBrachychampsa (\"krátký krokodýl\") je rod dávno vyhynulého pravěkého krokodýla, který žil v období pozdní křídy a počátku kenozoika na území Severní Ameriky a možná i Kazachstánu. Tito obojživelní draví plazi žili v době posledních dinosaurů, kteří vyhynuli na konci křídové periody před 66 miliony let. Rod \"Brachychampsa\" naopak přežil až do staršího paleogénu (pozdní paleocén), vyhynul zřejmě před 63 miliony let. Charakteristickým znakem tohoto krokodýla je mohutné tělní brnění v podobě zkostnatělých destiček - osteodermů.\n\nDruh \"Brachychampsa montana\" se objevuje v textu knihy \"Poslední dny dinosaurů\", kde se s ním setká čtveřice lidských hrdinů - cestovatelů časem.\n\n"}
{"id": "1202793", "url": "https://cs.wikipedia.org/wiki?curid=1202793", "title": "Bodie", "text": "Bodie\n\nBodie může být:\n\n\n\n\n"}
{"id": "1202795", "url": "https://cs.wikipedia.org/wiki?curid=1202795", "title": "NGC 4609", "text": "NGC 4609\n\nNGC 4609 (také známá jako Caldwell 98) je malá ale jasná otevřená hvězdokupa v jižním souhvězdí Jižního kříže vzdálená přibližně 4 000 světelných let. Objevil ji skotský astronom James Dunlop v roce 1826 při svém pobytu v Parramatta v Novém Jižním Walesu v Austrálii. \n\nNa obloze se nachází v jihovýchodní části souhvězdí, 2 stupně východně od jasné hvězdy s magnitudou 0,77 Acrux, na západním okraji temné mlhoviny Uhelný pytel, blízko proměnné hvězdy s magnitudou 5,3 BZ Crucis. Skládá se z několika žlutých hvězd 9. a 10. magnitudy, proto může být za dobrých podmínek viditelná i triedrem 10x50. V amatérském astronomickém dalekohledu s průměrem 80 mm je vidět desítka hvězd uspořádaných do dvou téměř rovnoběžných řetězců. Dalekohled s průměrem 150 mm ji rozloží úplně a s průměrem 200 mm je možno pozorovat několik desítek slabých hvězd až do 13,5. magnitudy. 3 stupně severovýchodním směrem se nachází otevřená hvězdokupa NGC 4755.\n\nKvůli její velké jižní deklinaci není hvězdokupa vůbec pozorovatelná v mnoha obydlených oblastech severní polokoule, jako je Evropa a téměř celá severní Amerika; v obydlených oblastech jižní polokoule je naopak cirkumpolární. Nejvhodnější období pro její pozorování na večerní obloze je od února do srpna.\n\nNGC 4609 poprvé nalezl James Dunlop v roce 1826, když pracoval jako vedoucí observatoře v Parramatta v Austrálii. Později ji znovu pozoroval John Herschel a přidal ji do svého katalogu.\n\nHvězdokupa je docela bohatá a hustá, i když v ní převažují slabé hvězdy. Leží v odhadované vzdálenosti 1 223 parseků (4 000 světelných let) od Slunce, tedy na vnějším okraji ramena Střelce Mléčné dráhy, které je blíže galaktickému jádru než rameno Orionu, ve kterém sídlí Slunce. Tímto směrem se nachází oblast bohatá na mladé hvězdy a HII oblasti spojené s obřími molekulárními mračny.\n\nVe směru pohledu na tuto hvězdokupu leží mlhovina Uhelný pytel, proto její hvězdy vypadají jako slabé a okolní hvězdné pole vypadá velmi chudé. Její stáří je zhruba 78 milionů let a je tedy poměrně mladá. Mezi jejími slabými hvězdami vystupuje několik horkých hvězd hlavní posloupnosti spektrální třídy B a A. Nedaleko jihovýchodním směrem se nachází malá otevřená hvězdokupa Hogg 15, jejíž vzdálenost je kolem 3 200 parseků, tedy mnohem dále než NGC 4609, a která obsahuje jednu Wolf-Rayetovu hvězdu.\n\n"}
{"id": "1202798", "url": "https://cs.wikipedia.org/wiki?curid=1202798", "title": "Wembley Stadium (1923)", "text": "Wembley Stadium (1923)\n\nWembley Stadium (dříve znám pod názvem Empire Stadium) je dnes již zaniklý fotbalový stadion, který se nacházel v londýnském Wembley. Dnes na jeho místě stojí nový Wembley Stadium postavený v roce 2007.\n\nStadion byl známý kvůli pořádání různých sportovních klání, např.: finále FA Cupu, pětkrát finále PMEZ, Letní olympijské hry 1948, finále MS ve fotbale 1966 anebo finále ME ve fotbale 1996. O slavném stadionu kdysi známý brazilský fotbalista Pelé prohlásil: \"\"Wembley je katedrála fotbalu. Je to hlavní město fotbalu a také je jeho samotným srdcem.\"\" jako uznání jeho stavu nejznámějšího fotbalového stadionu na světě. Na stadionu se konalo mnoho hudebních koncertů, včetně charitativního koncertu Live Aid.\n\nNa stadionu také 2× (mimo zmiňovaný Live Aid) vystoupila skupina Queen (Live at Wembley ´86 a The Freddie Mercury tribute koncert 1992).\n\nTakzvané \"The Twin Towers\" (dvojí věže) byly dlouhá léta ikonou Anglie a celého Wembley, jejich demolice v roce 2003 tak znepokojila řadu fotbalových fanoušků.\n\n\n"}
{"id": "1202801", "url": "https://cs.wikipedia.org/wiki?curid=1202801", "title": "Megan Nicole", "text": "Megan Nicole\n\nMegan Nicole Flores, známá jako Megan Nicole (* 1. září 1993, Katy, Texas, USA) je americká zpěvačka-skladatelka, herečka a modelka, která debutovala na YouTube v roce 2009.\nNarodila se v texaském Houstonu. Její rodiče se jmenují Tammy a Frankie Flores a má jednu sestru Maddie Taylor. Vyrůstala v texaském Katy a o hudbu se zajímá od svých deseti let, kdy její otec koupil karaoke. Během střední školy byla také součástí kostelního sboru.\n\nV roce 2009 Nicole zveřejnila na YouTube své první video. Šlo o cover \"Use Somebody\" od Kings of Leon. Následovaly několik covery od hudebníků jako Bruno Mars, Katy Perry, Justin Bieber, Miley Cyrus, Taylor Swift, Selena Gomez, Lorde a jiní. Také spolupracuje s jinými YouTuber jako například Tiffany Alvord, Tyler Ward, Dave Days, Conor Maynard a Lindsey Stirling.\n\nV roce 2015 ztvárnila hlavní roli ve filmu Summer Forever\n"}
{"id": "1202802", "url": "https://cs.wikipedia.org/wiki?curid=1202802", "title": "Ksenija Simonova", "text": "Ksenija Simonova\n\nKsenija Simonova (ukrajinsky \"Ксенія Симонова\"; * 22. dubna 1985, Jevpatorija, Ukrajinská SSR) je ukrajinská vizuální umělkyně narozená na Krymu. Celosvětově proslula svými animacemi a obrazy či kresbami vytvářenými z písku. V roce 2009 na Ukrajině zvítězila v televizní soutěži \"Ukrajina má talent\".\n\n"}
{"id": "1202804", "url": "https://cs.wikipedia.org/wiki?curid=1202804", "title": "Michal Kubovčík", "text": "Michal Kubovčík\n\nMichal Kubovčík (* 17. května 1980, Bratislava) je slovenský herec a komik. Vystudoval herectví na VŠMU. Působil ve více slovenských divadlech a do povědomí diváků se dostal především díky televizním pořadům jako Haló a Horní Dolní. \n\nVyrůstal v Rači spolu s rodiči a dvěma sestrami.\nNa střední škole se vyučil kamenným sochařem. Byl ovlivněn dědečkem, který byl jeden z největších kamenických mistrů. Ze začátku měl problém dostat se na VŠMU kvůli ráčkovaní. Trvalo mu rok a půl, než se mu podařilo tuto vadu odstranit a na herectví se nakonec dostal. Mezitím chodil i na pedagogickou fakultu. \n\nPůsobil v divadle Ludus Bratislava, DAB Nitra, SND Bratislava a v Túlavém divadle v Trnavě. V Radošinském naivním divadle působí od roku 2007. \n\nSe Zuzanou Šebovou tvoří pár. Poprvé se spolu setkali při natáčení seriálu Ordinace v růžové zahradě. \n\nHrají spolu v seriálu Horná Dolná. \n\n\n"}
{"id": "1202807", "url": "https://cs.wikipedia.org/wiki?curid=1202807", "title": "Argunská soutěska", "text": "Argunská soutěska\n\nArgunská soutěska je jednou z největších a nejdelších soutěsek v oblasti Velkého Kavkazu a jeho severního předhůří. Délka soutěsky, vytvořené tokem řeky Argun, je téměř 120 km.\n\nPrvní úsek Argunské soutěsky se nachází na území kraje Mccheta-Mtianetie v Gruzii, zahrnující historickou oblast Chevsuretie. Řeka Argun od pramenů v nadmořské výšce 2800 metrů teče severním směrem a po 20 kilometrech překračuje státní hranici Čečenské autonomní republiky Ruské federace. Tok řeky Argun, sevřený skalnatými srázy hor, dále pokračuje zhruba severovýchodním směrem na území čečenských okresů Galan-Čož, Itum-Kali a Šatoj. V závěru soutěsky Argun opouští kraj \"Černých hor\" - severního předhůří Velkého Kavkazu - a protéká tzv. \"Argunskými vraty\" u obce Duba-Jurt v šatojském okrese a pokračuje dále do rovinatých oblastí Čečenska až k soutoku s řekou Sunžou. Výška hor, obklopujících Argunskou soutěsku, dosahuje od 1100 do 4800 m n. m.\n\nSoutěskou od pradávna procházela cesta z Evropy do Asie, spojující severní oblasti Ruska s oblastmi Zakavkazska a Přední Asie. Právě tuto cestu používala ruská poselství a kupci, putující do Gruzie, až do 18. století. Ještě v 19. a na počátku 20. století cestu Argunskou soutěskou používali Čečenci, odcházející za prací do Gruzie.\n\nV souladu s čečenskou kulturou bylo vše, co se týkalo cest, považováno za posvátné. Péče o údržbu cest mezi obcemi byla považována za kolektivní povinnost všech místních obyvatel spolu s povinností poskytnout pohostinství všem lidem, včetně cizinců, kteří po cestě putovali. Bylo zakázáno jakkoli poškodit cestu, například sebrat z ní i jediný kámen. Mezi největší zločiny s nejpřísnějšími tresty patřilo poškození mostu. Se starobylým čečenským kultem cesty souvisely také mýty o existenci tzv. \"taramů.\" Tito duchové - dvojníci lidí - podle čečenské mytologie ochraňovali poutníky na cestách zejména v nočním čase.\n\nCesta Argunskou soutěskou byla v historických dobách nejvýznamnější cestou v oblasti severního Kavkazu. Nepoužívali ji jen poslové, kupci a poutníci, ale snažila se po ní proniknout na další území i vojska různých mocností. Kočovníci ze severu se opakovaně pokoušeli překonat po cestě proti proudu Argunu hlavní kavkazský hřeben a dostat se do Zakavkazska , ale nikdy se jim to nepodařilo. Z jihu, tedy z opačné strany, se snažila v 9. - 10. století probít do Předkavkazska arabská vojska, která svedla v soutěsce četné boje s místními horaly ve snaze dobýt jejich opevněná sídla.\n\nOd nejranějšího středověku až do vypuknutí Kavkazské války, jejíž příčinou byly imperiální záměry Ruska, bylo po celé délce Argunské soutěsky vybudováno na 4000 obranných, strážních a obytných věží a dalších staveb. Obytné věže mívaly 2 až 3 poschodí, zatímco štíhlé strážní věže byly mnohem vyšší - dosahovaly 4 až 6 pater. Podél toku Argunu bylo v horách vybudováno zhruba 100 opevněných hradních sídel\n\nS těmito pevnostmi i jednotlivými věžemi jsou spojovány četné legendy. Například na pravém břehu Argunu v okrese Šatoj, na skalnaté ostrožně nad soutokem s říčkou Gučan-erk stojí obranná věž, která se kdysi jmenovala \"ГIонат-гIала,\" což znamená \"Křídlatá\" nebo \"Okřídlená věž\". Podle legendy ji takto pojmenoval vojevůdce Tamerlánových vojsk, když se v roce 1395 tito nájezdníci marně pokoušeli tudy probít. O dvojici věží, vybudovaných v soutěsce pod skalním srázem hory \"Selin-lam\" u obce Uškaloj (\"Уьш-кхаллой\") se vypráví, že v těchto věžích zasedala \"Rada moudrých\", na níž se v minulosti obraceli se svými otázkami a problémy obyvatelé z celého povodí Argunu - od Chevsuretie až po předkavkazské nížiny. Je to však jen legenda, neboť ve skutečnosti se jednalo o strážní věže, jejichž osádka v této rokli střežila visutý most přes Argun a vybírala od kupců, kteří tudy cestovali, mýtné v podobě nejrůznějších naturálií - střelného prachu, olova, vlny, sukna nebo ovcí. \n\nŽivot lidí podél soutěsky byl silně poznamenán v období Kavkazské války, zejména pak v jejím závěru. Do Argunské soutěsky, pověstné svou nepřístupností, se s ruskými oddíly podařilo proniknout až generálu Nikolaji Ivanoviči Evdokimovovi v lednu roku 1858, t.j. 6 let před skončením války. Generál, pozdější hrabě Evdokimov, měl k dispozici armádu o počtu 45 000 vojáků a důstojníků. Než se ruským vojskům podařilo ovládnout celou Argunskou soutěsku až do jejích nejvýše položených partií, trvaly boje déle než jeden rok, neboť ruské vojsko muselo čelit zuřivému odporu čečenských horalů. Po dobytí soutěsky byly historické stavby v řadě usedlostí zničeny a kameny ze zbořených strážních a obranných věží byli použity při výstavbě zdí ruských posádkových pevností (Šatoj, Evdokimovskoe, Voznesenskoe). Mnoho dalších věží a také starobylých hrobek bylo zničeno při následném rozšíření cesty, vedoucí soutěskou podél Argunu. Hrobky byly vyloupeny a cenné předměty z nich byly vyvezeny ze země.\n\nVšechny obce, jednotlivé auly a usedlosti podél Argunské soutěsky byly vysídleny po rozhodnutí nejvyšších stranických orgánů SSSR o hromadné deportaci čečenského národa v únoru roku 1944. Do většiny těchto sídel se původní obyvatelé nesměli vrátit ani po rehabilitaci v roce 1956. Zcela liduprázdný zůstal okres Galan-Čož, který byl jako samostatná administrativní jednotka obnoven až v roce 2012.\n\nArgunská soutěska si zachovala svůj strategický význam i během tzv. čečenských válek na přelomu 20. a 21. století. Proběhly zde četné střety ruských a čečenských sil. Mezi nejznámější patří například boj u Jaryšmardy v roce 1996 během První čečenské války a boje o Šatoj v roce 2000 v průběhu Druhé čečenské války.\n\n\n"}
{"id": "1202814", "url": "https://cs.wikipedia.org/wiki?curid=1202814", "title": "Crépey", "text": "Crépey\n\nCrépey je francouzská obec v departementu Meurthe-et-Moselle v regionu Grand Est. V roce 2013 zde žilo 380 obyvatel.\n\nSousední obce jsou: Allain, Colombey-les-Belles, Germiny, Goviller, Selaincourt a Thuilley-aux-Groseilles.\n\n\"Počet obyvatel\"\n"}
{"id": "1202820", "url": "https://cs.wikipedia.org/wiki?curid=1202820", "title": "Mykola Šmatko", "text": "Mykola Šmatko\n\nMykola Havrylovyč Šmaťko, ukrajinsky \"Микола Гаврилович Шматько\" (* 17. srpen 1943, Krasnohorivka) je ukrajinský sochař a malíř. Proslul provokujícími sochami z bílého mramoru s politickou tematikou, k nejznámějším patří socha nahé ukrajinské expremiérky Julie Tymošenkové či socha \"Jidášův polibek\" zachycující moment, kdy prezident Viktor Juščenko Tymošenkovou líbá.\n\nBývá označován \"Král mramoru\". Vytvořil reliéfy, sochy či busty na 750 různých místech a navíc asi 500 obrazů. Známá je též jeho čtyři metry vysoká socha Panny Marie pro pravoslavný klášter ve Svatogorsku, kterou vytvořil roku 2004.\n\nSvůj ateliér má v Luhansku, kde pracuje se svými dvěma syny.\n"}
{"id": "1202823", "url": "https://cs.wikipedia.org/wiki?curid=1202823", "title": "Registr smluv", "text": "Registr smluv\n\nRegistr smluv (též ISRS) je informační systém veřejné správy provozovaný od 1. července 2016 Ministerstvem vnitra ČR, v němž veřejné instituce v souladu se zákonem 340/2015 Sb. zveřejňují soukromoprávní smlouvy a smlouvy o poskytnutí dotace nebo návratné finanční výpomoci v hodnotě nad 50 tisíc Kč bez DPH. Účinnost smluv je podmíněna jejich uveřejněním v ISRS nejpozději do 30 dnů od jejich uzavření.\n\nDnem 1. července 2016 vstoupil v účinnost Zákon o registru smluv. K tomuto datu byla zpřístupněna i k němu vyhrazená datová schránka a spuštěn Informační systém registru smluv (ISRS) s veřejným rozhraním na Portálu veřejné správy. Správcem a provozovatelem ISRS je Ministerstvo vnitra, které také vydalo metodický návod k aplikaci zákona. \n\nOd 1. července 2017 smlouvy, jichž se zákon týká, nabývají účinnosti zásadně teprve dnem uveřejnění v registru. Nebudou-li naopak takové smlouvy, s výjimkou metadat podléhajících obchodnímu tajemství, uveřejněny v registru do tří měsíců od jejich uzavření, bude se na ně pohlížet, jako by byly už od počátku (\"ex tunc\") zrušeny. Toto pravidlo bylo však relativizováno novelou zákona č. 249/2017 Sb. Pokud totiž je úřad v dobré víře, že splňuje podmínky zákona, zrušení se odkládá, dokud se to řádným způsobem nedozví.\n\nPokud je smlouva uveřejněna podle zákona o registru smluv, je tím splněna i povinnost takovou smlouvu uveřejnit podle zákona o veřejných zakázkách. Toto pravidlo ale neplatí naopak.\n\nPovinnost využívat registr smluv se týká státu, územně samosprávných celků (obce vykonávající rozšířenou působnost, tedy tzv. obce III. stupně), příspěvkových organizací, firem patřících státu, kraji nebo obci, České televize a dalších veřejných institucí. Výjimku z povinnosti zveřejňovat smlouvy má Parlament ČR, Nejvyšší kontrolní úřad, Ústavní soud, Kancelář prezidenta republiky a Kancelář Veřejného ochránce práv. \n\nZákon se nevztahuje na \n\nU smluv s opakujícím se plněním uzavřených na dobu neurčitou (např. smlouva o nájmu) MV doporučuje počítat hodnotu smlouvy jako součet plnění za období 5 let, a to v souladu se zákonem č. 151/1997 Sb., o oceňování majetku.\n\nKterákoliv ze smluvních stran může vložit smlouvu do registru. Ke vložení smlouvy do registru se využijí elektronické formuláře a datové schránky. Smlouva (přesněji řečeno „elektronický obraz textového obsahu smlouvy v otevřeném a strojově čitelném formátu“) bude XML přílohou datové zprávy. Registr smluv podporuje následující formáty:\n\nKromě online formuláře je možno využít i externí aplikaci, např. spisovou službu, a aplikační rozhraní.\n\nMetadata ke smlouvě jsou dostupná pro strojové zpracování ve formátu xml a jeho definice v xsd (tzv. otevřená data). Metadata musí obsahovat minimálně\n\nIdentifikaci nebo cenu lze z metadat vyloučit, jsou-li tato metadata obchodním tajemstvím. Osobní údaje a obchodní tajemství může vkládající osoba před odesláním ke zveřejnění na smlouvě znečitelnit. \n\nSmlouva, na niž se vztahuje povinnost uveřejnění, nabývá účinnosti nejdříve dnem uveřejnění. To neplatí pro smlouvy uzavřené v krajní nouzi nebo k odvrácení újmy v souvislosti s mimořádnou událostí ohrožující život, zdraví, majetek nebo životní prostředí. Dále pro smlouvy na léčiva nebo zdravotnické prostředky. \nNebyla-li smlouva uveřejněna do tří měsíců ode dne, kdy byla uzavřena, platí, že je zrušena od počátku.\n\nDodavatelem Informačního systému registru smluv je plzeňská CONTACID Company a.s. O technickém řešení, s výjimkou aplikačního rozhraní, nebyla veřejnost informována.\n\nSprávce registru neodpovídá za správnost smluv a metadat v něm uložených. Registr smluv udržuje historii (verzování) záznamu.\n\nRegistr smluv měl být nástrojem zvyšujícím transparentnost nakládání s veřejnými prostředky. Díky publikování smluv veřejných institucí má veřejnost mít možnost kontrolovat hospodárnost nakládání s financemi a majetkem a také srovnávat, za jakou cenu jednotlivé úřady pořizují srovnatelné zboží nebo služby. \n\nVyhnout se publikování je však snadné (viz výše) a v registru je již po dvou letech více než 4 000 smluv s neuvedenou cenou. \n\nPodle kritiků je dále v některých oborech jen malá konkurence. Kartelová dohoda je pak velmi snadná a sledování dohodnutých cenových pravidel zaplatí daňový poplatník.\n\nČást zakázek státní správy je navíc zadávána bez výběrových řízení, a to opakovaně a beztrestně. Dílčí zveřejnění smluv tento problém neřeší. V ISRS některým kritikům dále chybí zprávy o kontrolách plnění smlouvy, přehled smluvních partnerů povinných osob atd.\n\nCentrálny register zmlúv byl přijat na Slovensku za vlády Ivety Radičové v roce 2010. Podle očekávání vedlo jeho zavedení k úsporám v řádech milionů euro. Právě pozitivní zkušenost ze Slovenska byla jedním z hlavních argumentů jeho propagátorů v ČR, např. platformy Rekonstrukce státu.\n\n"}
{"id": "1202830", "url": "https://cs.wikipedia.org/wiki?curid=1202830", "title": "Elise Mertensová", "text": "Elise Mertensová\n\nElise Mertensová (* 20. listopadu 1995 Lovaň) je belgická profesionální tenistka a vítězka ženské čtyřhry US Open 2019, do níž nastoupila s Arynou Sabalenkovou. Ve své dosavadní kariéře na okruhu WTA Tour vyhrála pět singlových a devět deblových turnajů, včetně dvou „doublů“ z australského Hobart International 2018 a švýcarského Ladies Open Lugano 2018 i Sunshine double 2019 ve čtyřhře. V rámci okruhu ITF získala jedenáct titulů ve dvouhře a třináct ve čtyřhře.\n\nNa žebříčku WTA byla ve dvouhře nejvýše klasifikována v listopadu 2018 na 12. místě a ve čtyřhře pak v září 2019 na 2. místě. V juniorské kombinované světové klasifikaci ITF nejvýše figurovala v roce 2013 na 7. příčce. Od sezóny 2018 ji trénuje Rick Vleeshouwers, Dříve tuto roli plnil Robbe Ceyssens. Připravuje se v tenisové akademii Kim Clijstersové.\n\nV belgickém fedcupovém týmu debutovala v roce 2017 bukurešťským čtvrtfinálem 2. světové skupiny proti Rumunsku, v němž vyhrála dvouhru nad Irinou-Camelií Beguovou. Belgičanky zvítězily 3:1 na zápasy. Do roku 2019 v soutěži nastoupila ke čtyřem mezistátním utkáním s bilancí 6–1 ve dvouhře a 2–1 ve čtyřhře.\n\nNa juniorce Grand Slamu si zahrála čtvrtfinále dvouhry na Australian Open 2013 a ve Wimbledonu 2013, kde ji zastavila Američanka Louisa Chiricová.\n\nV rámci hlavních soutěží událostí okruhu ITF debutovala v dubnu 2010, když do čtyřhry turnaje v belgickém Torhoutu s dotací 50 tisíc dolarů obdržela v páru s Elke Lemmensovou divokou kartu. V prvním kole podlehly belgické dvojici Sofie Oyenová a An-Sophie Mestachová. V červenci téhož roku si na události ITF s dotací 10 tisíc dolarů v Bree zahrála první singlový zápas, z něhož odešla poražena od krajanky Michaely Boevové.\n\nV deblové soutěži okruhu WTA Tour debutovala na srpnovém Copa Colsanitas 2015, kde hrála po boku Slovinky Nastji Kolarové. Na úvod podlehly čtvrtému nasazenému páru Elena Bogdanová a Nicole Melicharová.\n\nPremiérové finále na okruhu WTA Tour odehrála na lednovém ASB Classic 2016 a Barbora Strýcová, kde spolu s Anou-Sophií Mestachovou prošly do závěrečného boje o titul, v němž zdolaly černohorsko-českou dvojici Danka Kovinićová a Barbora Strýcová.\n\nDebut na grandslamu zaznamenala v kvalifikaci dvouhry Wimbledonu 2015, kde po výhrách nad Maríou Irigoyenovou a Katerynou Bondarenkovou postoupila do třetího, závěrečného kola. Do hlavní soutěže však neprošla po porážce od Petry Cetkovské.\nZačátkem nové sezóny 2017 získala svůj první singlový titul okruhu WTA Tour, když jako kvalifikantka porazila ve finále australského Hobart International 2017 turnajovou trojku Monica Niculescuovou z Rumunska po jednoznačném průběhu. Přitom chtěla ve 2. kole z turnaje odstoupit, aby stihla kvalifikaci ženské dvouhry Australian Open 2017, jenže její soupeřka Američanka Sachia Vickeryová měla podobné plány a po prvním gemu stihla skrečovat dříve.\n\nDo sezóny 2018 vstoupila mistrovstvím světa smíšených družstev, Hopman Cupem 2018, na němž debutovala v belgickém týmu po boku světové jedenáctky Davida Goffina. Po prohře od Angelique Kerberové zvítězila nad Gavrilovovou a Eugenií Bouchardovou. Belgičané však těsně obsadili druhé – první nepostupové, místo základní skupiny.\n\nZ Perthu odjela na Hobart International 2018, kde obhájila singlovou trofej ve finále přerušovaném dešťem. V něm přehrála rumunskou 29letou hráčku a 57. ženu žebříčku Mihaelu Buzărnescuovou po třísetovém průběhu. Stala se tak první hráčkou na Hobart International, jíž se podařilo vyhrát dva tituly. Navíc triumfovala i v soutěži čtyřhry s Nizozemkou Demi Schuursovou po vítězství nad ukrajinsko-japonskými turnajovovými čtyřkami Ljudmilou Kičenokovou a Makoto Ninomijovou.\n\nNavazující melbournský Australian Open 2018 pro ni znamenal premiérovou účast v grandslamovém čtvrtfinále i následném semifinále, čímž se stala první Belgičankou v této fázi Grand Slamu od Kirsten Flipkensové a Wimbledonu 2013. Ve druhém kole vyřadila dvacátou třetí nasazenou Australanku Darju Gavrilovovou, aby pokračovala na vítězné vlně s Francouzkou Alizé Cornetovou i Chorvatkou Petru Martićovou. Ani ve čtvrtfinále ji nezastavila ukrajinská světová čtyřka Elina Svitolinová, jíž ve druhé sadě uštědřila „kanára“. Navýšila tak neporazitelnost na devět zápasů a na cestě do semifinále v Melbourne Parku neztratila žádný set. V něm však nenašla recept na dánskou světovou dvojku Caroline Wozniackou, jíž podlehla ve dvou setech, přestože zahrála o tři vítězné údery méně. Rozhodl však nízký počet chyb Dánky, která vyprodukovala o šestnáct nevynucených chyb méně. Mertensová měla po sérii deseti vítězných míčů v závěru druhé sady dva setboly, které nevyužila. Šňůra 10zápasové neporazitelnosti tak pro ni skončila, ovšem bodový zisk ze dvou lednových turnajů ji poprvé v kariéře zajistil posun do elitní světové dvacítky.\n\nNa dubnovém Ladies Open Lugano 2018 vybojovala druhý „double“ kariéry. Ve finále dvouhry zdolala běloruskou 19letou teenagerku Arynu Sabalenkovou, figurující na 61. příčce klasifikace, po dvousetovém průběhu a připsala si třetí singlovou trofej. Po boku krajanky Kirsten Flipkensové pak ovládly i čtyřhru. Bodový zisk ji po turnaji posunul na nová kariérní maxima, když figurovala na 17. místě singlového a 30. místě deblového žebříčku WTA. Antukovou neporazitelnost navýšila na dvanáct utkání navazující týden, kdy se objevila na rabatském Grand Prix SAR La Princesse Lalla Meryem 2018. V soutěži splnila roli nejvýše nasazené, aby po hladké výhře nad Tchajwankou Sie Su-wej prošla do pátého kariérního finále. V něm zdolala Australanku Ajlu Tomljanovićovou po dvousetovém průběhu a opět posunula žebříčkové maximum, když jí ve dvouhře patřila 16. příčka.\n\nS Běloruskou Arynou Sabalenkovou vyhrála čtyřhru na BNP Paribas Open 2019 a Miami Open 2019. Staly se tak historicky pátou dvojicí, která zvítězila na obou březnových amerických turnajích v jedné sezóně, označovaných za „Sunshine double“. Jako pár odehrály teprve druhý a třetí turnaj. Premiérové grandslamové finále si zahrála v ženské čtyřhře US Open 2019, do níž nastoupila s Běloruskou Arynou Sabalenkovou. Ve finále přehrály bělorusko-australské turnajové osmičky Viktoriji Azarenkovou s Ashleigh Bartyovou po zvládnutých koncovkách obou setů. Devátý deblový titul na okruhu WTA Tour znamenal posun na 2. místo žebříčku WTA ve čtyřhře.\n\n"}
{"id": "1202831", "url": "https://cs.wikipedia.org/wiki?curid=1202831", "title": "Treffelstein", "text": "Treffelstein\n\nTreffelstein je obec v německé spolkové zemi Bavorsko, v zemském okrese Cham ve vládním obvodu Horní Falc.\n\nŽije zde obyvatel.\n\nÚzemí obce sousedí s Českem. Sousední obce jsou: Nemanice (Česko), Schönthal, Tiefenbach a Waldmünchen.\n\n"}
{"id": "1202834", "url": "https://cs.wikipedia.org/wiki?curid=1202834", "title": "Brian Griffin", "text": "Brian Griffin\n\nBrian Griffin (* 13. dubna 1948) je anglický fotograf. \n\nNarodil se v Birminghamu a v letech 1964 až 1969 zde pracoval pro British Steel. V letech 1969 až 1972 studoval fotografii na Manchester College of Art and Design. Svá díla poprvé vystavoval v roce 1975 v rámci výstavy . Roku 1989 jej deník \"The Guardian\" označil za fotografa desetiletí. Fotografoval řadu významných osobností, mezi něž patří například spisovatel Douglas Adams, hudebník John Cale, filozofka Sadie Plant, zpěvačka Siouxsie Sioux, kytarista Brian May a herec Donald Sutherland. Rovněž je autorem fotografií na obalech hudebních alb (například kapely Depeche Mode). Mimo fotografování se rovněž věnoval režírování televizních reklam, hudebních videoklipů a krátkometrážních filmů.\n\n"}
{"id": "1202840", "url": "https://cs.wikipedia.org/wiki?curid=1202840", "title": "Běh do schodů", "text": "Běh do schodů\n\nChůze do schodů ( ) je aktivita vhodná pro lidi, kteří se snaží znovu dostat se do formy. Podle jedné studie, založené na průměrné spotřebě kyslíku a srdeční frekvenci, vynakládá průměrný člověk na jeden vzestupný krok (15 cm) 0,46 kJ. \n\nBěh do schodů existuje jako sport, ve kterém se každoročně po celém světě konají závody (například v newyorské věži Empire State Building či benidormské Gran Hotel Bali). V září 2014 absolvoval Christian Riedl 71 výstupů na frankfurtskou Tower 185 za dvanáct hodin (celkem více než třináct kilometrů).\n"}
{"id": "1202841", "url": "https://cs.wikipedia.org/wiki?curid=1202841", "title": "Gustav Jantsch", "text": "Gustav Jantsch\n\nGustav Ludwig Jantsch (27. července 1840 Liberec – 6. července 1925 Liberec) byl rakouský podnikatel a politik německé národnosti z Čech, poslanec Českého zemského sněmu.\n\nPocházel z významné liberecké měšťanské rodiny. Jeho otec Anton Franz Jantsch měl v Liberci obchodní firmu. Gustav tento rodinný podnik převzal roku 1862 po otcově smrti. Od téhož roku také zasedal coby nástupce svého otce ve vedení místní pojišťovny Assicurazioni Generali. Od roku 1872 do roku 1892 byl činný v městském zastupitelstvu a v obdobi let 1882–1885 zastával post náměstka starosty města Liberec. Po řadu působil v čele místní pobočky Německého spolku. Byl členem obchodní a živnostenské komory v Liberci, přičemž v letech 1886–1891 působil na postu jejího prezidenta. Od roku 1907 byl ředitelem městské spořitelny, ve které se angažoval po dobu půl století. Do jejího vedení usedl již roku 1876. Byl mu udělen Řád železné koruny.\n\nV 90. letech se zapojil i do vysoké politiky. V doplňovacích zemských volbách v prosinci 1891 byl zvolen na Český zemský sněm, kde zastupoval kurii obchodních a živnostenských komor, obvod Liberec. Rezignace byla oznámena v prosinci 1894. Byl uváděn jako oficiální kandidát sboru důvěrníků Němců v Čechách (tzv. Ústavní strana). Byl orientován jako německý liberál.\n\nZemřel v červenci 1925.\n"}
{"id": "1202847", "url": "https://cs.wikipedia.org/wiki?curid=1202847", "title": "Al Mabrukah (Q30)", "text": "Al Mabrukah (Q30)\n\nAl Mabrukah (Q30) je hlídková a cvičná loď ománského královského námořnictva. Původně byla v letech 1970–1971 postavena jako královská jachta Al Said. Po vzniku ománského námořnictva se jachta stala jeho vlajkovou lodí a v letech 1983–1984 byla přestavěna na hlídkovou loď. Je používána i k výcviku.\n\nKrálovská jachta ománského sultána \"Al Said\" bylo postavena britskou loděnicí Brooke Marine v Lowestoftu. Na vodu byla spuštěna 7. dubna 1970 a roku 1971 dokončena. Po získání nezávislosti Ománu roku 1979 se stala první jednotkou ománského námořnictva. Následně byla v letech 1983–1984 přestavěna na hlídkovou loď. Jméno \"Al Said\" nesla až do roku 1983, kdy byla přejmenována na \"Al Mabrukah\".\n\nPosádku tvoří 34 důstojníků a námořníků a dalších 37 kadetů. Plavidlo je vybaveno navigačním radarem Decca 1226 a obrannými systémy Cutlass a Barricade. Je vyzbrojeno jedním 40mm kanónem Bofors a dva 20mm kanóny Oerlikon. Na zádi se nachází přistávací plocha pro lehký vrtulník. Pohonný systém tvoří dva diesely Paxman Ventura s celkovým výkonem 2580 bhp, pohánějící dva lodní šrouby. Nejvyšší rychlost dosahuje 17 uzlů.\n"}
{"id": "1202848", "url": "https://cs.wikipedia.org/wiki?curid=1202848", "title": "Burnden Park", "text": "Burnden Park\n\nBurnden Park je dnes již zaniklý fotbalový stadion, který se nacházel ve městě Bolton, ve Spojeném království. V letech 1895 – 1997 byl stadion domovem ligového klubu Bolton Wanderers FC. Největší sportovní akcí, co se na stadionu konala, byla repríza finále FA Cupu v roce 1901. Stadion je pak také znám kvůli burndenské katastrofě, při které v roce 1946 zemřelo 33 lidí a víc jak 400 lidí při ní bylo zraněno.\n\nStadion byl postaven v průběhu srpna 1895. Zahajovací zápas sehrál Bolton v benefičním zápase s ligovým Prestonem. První zápas v First Division byl sehrán proti Evertonu před návštěvou 15 000 diváků. V roce 1992 se začalo poprvé uvažovat o postavení nového stadionu, který by poté popřípadě splňoval licenční podmínky na účinkování v Premier League. Poslední zápas byl na stadionu odehrán v dubnu 1997, kdy se proti Wanderers postavil Charlton Athletic.\n\nBolton se po uzavření Burnden Parku přesunul na nový stadion Reebok Stadium s kapacitou 25 000 diváku (později zvýšeno na 29 000). Stalo se tak v roce 1997, což mimo jiné znamenalo po 102 letech ukončení provozu starého stadionu.\n\n"}
{"id": "1202850", "url": "https://cs.wikipedia.org/wiki?curid=1202850", "title": "Ibrahim Kodra", "text": "Ibrahim Kodra\n\nIbrahim Kodra (18. dubna 1918, Ishëm – 7. února 2006, Milán) byl albánský malíř. Je považován za nejznámějšího albánského malíře ve světě. Vytvořil přes 2000 výtvarných děl.\n\nStudoval na \"American Vocational School\" v Tiraně, obor malířství a design. Díky stipendiu italského velvyslanectví v Albánii mohl poté čtyři roky studovat na Akademii výtvarného umění (\"Accademia di Belle Arti\") v italské Brescii. V Itálii již zůstal a roku 1944 si zde otevřel ateliér a výtvarné studio. Roku 1948 se setkal s Pablem Picassem na mírové konferenci v Římě. Toto setkání ho velmi ovlivnilo. Později se zajímal hlavně o architekturu, vztah výtvarného umění a architektury byl jeho velkým tématem. Paul Eluard ho nazval „primitivem moderní civilizace“ – což byla narážka na to, že jeho díla připomínají díla archaických a předmoderních kultur, byť zkušenost modernity nepopírají.\n\n"}
{"id": "1202851", "url": "https://cs.wikipedia.org/wiki?curid=1202851", "title": "Elektronické hlasování", "text": "Elektronické hlasování\n\nElektronické hlasování (v angličtině také e-voting) je hlasování, během nějž je využíváno elektroniky, ať už ke sčítání hlasů nebo k samotnému hlasování. V závislosti na konkrétní realizaci může e-hlasování zahrnovat celou škálu internetových služeb, počínaje základním přenosem dat, aby bylo on-line hlasování prostřednictvím společných připojitelných zařízení v domácnosti plně funkční. Stupeň automatizace systému se může lišit - od jednoduchých domácích stanic po kompletní řešení, které zahrnuje registraci voličů a jejich ověřování, samotnou volbu, místní nebo okrskové sčítání hlasů, šifrování dat a přenos na servery, konsolidace hlasů a volby správy. Vhodný e-hlasovací systém musí provádět většinu z těchto úkolů v souladu se souborem norem stanovených regulačními orgány a také musí být schopen úspěšně se vypořádat se silnými požadavky, souvisejícími s bezpečností, přesností, celistvostí, rychlostí, ochranou soukromí, auditovatelností, dostupností, náklady, efektivností, škálovatelností a ekologickou udržitelností.\n\nV minulosti byly při volbách využívány děrné štítky, dnes se jedná spíše o optické skenování a specializované volební automaty (například s vestavěným systémem DRE, který výsledky přímo odesílá). Ty také mohou předávat data automatizovaným odesíláním volebních uren, telefonem, soukromými počítačovými sítěmi nebo skrze internet.\n\nObecně můžeme rozlišovat dva typy elektronického hlasování:\nMezi problémy spojené s elektronickým hlasováním patří například riziko úniku univerzálního klíče administrátora. Nebo pouhá špatná softwarová implementace (záměrně i nezáměrně) může způsobit, že může dojít k manipulaci voleb, aniž na to upozorní kontrolní mechanismus. Byly také hlášeny případy strojů, které prováděly nepředvídatelné chyby. Pro e-voting také není možné přizvat externí pozorovatele nebo zajistit kontrolu několikanásobným nezávislým přepočítáním jako při klasických volbách.\n\nÚspěšné elektronické hlasování může nicméně zrychlit sčítání hlasovacích lístků, snížit náklady na placení zaměstnanců počítajících hlasy a zajistit lepší přístupnost voleb pro například zdravotně znevýhodněné voliče. V Estonsku elektronické hlasování funguje, některé země, jako Nizozemsko a Spojené království, však od tohoto systému kvůli podezření z útoků hackerů již upustily.\n\n"}
{"id": "1202852", "url": "https://cs.wikipedia.org/wiki?curid=1202852", "title": "Simpsonovi (28. řada)", "text": "Simpsonovi (28. řada)\n\nDvacátá osmá řada amerického animovaného seriálu Simpsonovi je pokračování dvacáté sedmé řady tohoto seriálu. Byla premiérově vysílána na americké televizní stanici Fox od 25. září 2016 do 21. května 2017. Řada má celkem 22 dílů. V Česku měla premiéru od 1. dubna do 29. září 2017 na stanici Prima Cool.\n\n<onlyinclude></onlyinclude>\n\n"}
{"id": "1202853", "url": "https://cs.wikipedia.org/wiki?curid=1202853", "title": "Nina Winthrop", "text": "Nina Winthrop\n\nNina Winthrop (* 5. července 1956) je americká choreografka. Narodila se v New Yorku a studovala na Bennington College. Mezi její taneční učitele patřili například Merce Cunningham a Erick Hawkins. Svou vlastní taneční společnost s názvem ' založila v roce 1991. Za svou kariéru získala granty například od organizací New York City Department of Cultural Affairs, Asian Cultural Council a dalších. Dále působila například jako kurátorka programu '. V roce 1991 vytvořila spolu s Johnem Calem balet \"Iphigenia in Tauris\" (Cale složil hudbu, Winthrop připravila choreografii). Dále spolupracovala například s hudebníkem Garym Lucasem.\n\n"}
{"id": "1202857", "url": "https://cs.wikipedia.org/wiki?curid=1202857", "title": "Jules Buckley", "text": "Jules Buckley\n\nJules Buckley (* 8. ledna 1980) je anglický dirigent. Narodil se v Aylesbury a studoval hru na tubu na londýnské Guildhall School of Music. Původně se chtěl stát jazzovým trumpetistou, avšak během studií na Guildhallu vyvinul svůj zájem o hudební aranžmá a dirigování. V roce 2004 založil společně s manažerem Christopherem Wheelerem orchestr Heritage Orchestra, který doprovázel například Jamieho Culluma či Johna Calea. Roku 2008 se Buckley stal hlavním dirigentem nizozemského orchestru Metropole Orkest.\n\n"}
{"id": "1202860", "url": "https://cs.wikipedia.org/wiki?curid=1202860", "title": "Jízda králů (Uprka)", "text": "Jízda králů (Uprka)\n\nRozměrný obraz nazvaný Jízda králů namaloval Joža Uprka, malíř lidových zvyků a krojů prostých lidí žijících na Slovácku. Obraz zachycuje atmosféru lidové slavnosti hýřící barevností, prachem i horkem, jak byla slavena na konci 19. století. Obraz v impresionistické verzi je datován do roku 1897, zatímco u realistické podoby obrazu historici umění předpokládají, že byl dokončen již roku 1894. Oba obrazy malované technikou olejomalby, jsou oslavou lidového obyčeje, který byl v roce 2011 zapsán na seznam duchovních památek lidové kultury UNESCO.\n\nPočátkem devadesátých let 19. století Uprka navštívil lidovou slavnost \"Jízda králů\" na několika místech Slovácka, ale fascinován byl touto slavností ve Vlčnově. V roce 1891 se proto ubytoval v domě vlčnovského sedláka Josefa Zemka a provizorní ateliér si zřídil v nedaleké usedlosti sedláka Šimona Pavelčíka. Zde vzniklo více než 60 přípravných skic malovaných podle modelů místních Vlčnovjanů. Byla mezi nimi i Marina Chvilíčková, která na malíře silně zapůsobila, takže ji v levém roku obrazu spatříme v zeleném fěrtochu s dítětem na ruce. Obrazu však dominuje čtveřice jezdců (legrútů), kteří obklopují \"krále\", kterým bývá chlapec ve věku do 12 let, oblečený do ženského kroje. Kromě ženského oděvu je pro něj typická růže v ústech (aby nemohl mluvit) a pentle, které zakrývají chlapcův obličej. Dříve byli příslušníky \"královy družiny\" chlapci, kteří měli být v daném roce odvedeni na vojnu, dnes proto chlapci, kteří v daném roce dovrší 18 let. Mladičký \"král\" je v nejznámější verzi příběhu vnímán jako král Matyáš Korvín utíkající z Moravy po porážce jeho vojsk českým králem Jiřím z Poděbrad u Vilémova v roce 1469. Inspirací k této folklorní slavnosti však existuje více.\nZ předběžných akvarelových a olejových studií aktérů této slavnosti obraz postupně dostával konečnou podobu, jež v kontextu malířovy tvorby vyniká systematičností, kterou přípravě obrazu věnoval. Několik tužkových kreseb reprezentuje kompoziční rozvržení obrazu, zatímco rozpracovanější kresby sloužily pro přenos na plátno. Zcela mimořádné jsou olejové studie jednotlivých částí obrazu, např. běžící chlapec nebo mostek. Tohoto chlapce malíř umístil do konečné podoby obrazu za posledního koně vpravo od středu. Některé z menších prací Uprka také prodával pro vlastní obživu. Na vytvoření obrazu však získal i podporu od státu, což mu umožnilo se plně věnovat přípravným pracím ve Vlčnově. Vznikl tak velká olejomalba s šíří větší než 3 metry, mající na výšku téměř 2 metry.\n\nObrazu dominuje červená a bílá barva, které doprovázejí odstíny modré, zelené a hnědé. Světlo v tomto obraze je stejně důležité jako v obrazech impresionistů. Obraz je významný právě proto, že reprezentuje českou podobu impresionismu. Vynikajícím dílem malíř současně obrátil pozornost veřejnosti do té doby k jinak málo známému Vlčnovu. Díky tomuto obrazu se Vlčnov stal poutním místem obdivovatelů lidové kultury.\n\n\"Joža Uprka\" byl synem rolníka a malíře samouka Jana Uprky. Uměleckou kariéry začal v roce 1881 na pražské Akademii u Františka Čermáka. Od roku 1884 pobýval na mnichovské Akademii, aby se v roce 1887 vrátil do Prahy a krátce poté přesídlil do rodného kraje. Ten ho inspiroval náměty z každodenního života lidí na Slovácku. Díky Hlávkovu stipendiu navštívil Paříž (1892/93), kde se seznámil nejen s díly francouzských realistů, ale i impresionistů. Tyto vlivy se významně promítly do jednoho z jeho stěžejních děl - Jízdy králů, o které se uznale vyjádřil i August Rodin. Ten Moravu navštívil během své pražské výstavy v roce 1902. Rodin se tak na Moravě setkal nejen s Alfonsem Muchou, ale současně navštívil i Uprkův ateliér v Hroznové Lhotě.\n\n\"Tvorba Jožy Uprky\" zaujímá v českém výtvarném umění významné postavení. Byl příslušníkem generace umělců 90. let 19. století. Na rozdíl od Antonína Slavíčka, Františka Hudečka nebo Otakara Lebedy Uprka ve své tvorbě, vedle modernosti, kladl důraz i na moravský národopis. To byl jeden z důvodů, proč se po roce 1905 rozešel s impresionistickou malbou.\n\nUprkův obraz \"Jízda králů\" byl do sbírek Moravského muzea zakoupen v roce 1904. Obraz byl součástí obrazárny Moravského zemského muzea v Dietrichsteinském paláci. Od roku 1978 dominoval expozici Galerie výtvarného umění v Hodoníně. V roce 2011 se vrací do Moravské galerie v Brně. V tomtéž roce byl vystaven na výstavě ke 150. výročí umělcova narození nazvané \"Joža Uprka - Evropan slováckého venkova\", kterou uspořádala Národní galerie v pražské Valdštejnské jízdárně.\n\n\n"}
{"id": "1202864", "url": "https://cs.wikipedia.org/wiki?curid=1202864", "title": "Russo-Balt", "text": "Russo-Balt\n\nRusso-Balt (, také \"Russo-Baltique\") byl v letech 1909 až 1923 ruský výrobce automobilů sídlící v Rize. Byly zde vyráběny i první sériově vyráběné těžké bombardéry na světě, čtyřmotorové stroje Ilja Muromec. \n\nAutomobily Russo-Balt byly vyráběny v letech 1909 až 1915 v Rusko-Baltské vagónce (RBVZ, ) v Rize (dnes Lotyšsko). První automobil opustil brány továrny 27. května 1909. Jeho autorem byl tehdejší šéfkonstruktér, Švýcar Julien Potterat. Potterat s vozem v roce 1911 uskutečnil cestu po Evropě, navštívil i svou vlast – Švýcarsko. V roce 1917, po revoluci, byla otevřena druhá továrna v Petrohradě. \nV roce 1922 byla výroba přesunuta z Petrohradu do továrny BTAZ v Moskvě. Vozy byly v letech 1922 a 1923 vyráběny pod značkou Prombron. Russo-Balt vyráběl jak osobní tak i nákladní automobily, kromě jiného i licenční vozy „Rex-Simplex“ německé firmy Deutsche Automobil-Industrie Hering und Richard a model „24/30 CV“ belgického výrobce Fondu. Tato moskevská továrna je dnes součástí Státního kosmického vědeckovýrobního střediska M. V. Chruničeva.\n\nPůvodní továrna Russo-Balt v Rize vyrábí v současnosti přívěsy za osobní automobily.\n\nDo současnosti se zachovaly pouze dva automobily Russo Balt. Jedním je hasičské vozidlo postavené na podvozku nákladního vozu Typ D v roce 1912. Je vystaven v rižském muzeu motorismu. \n\nDruhým je Russo-Balt K12/20 z roku 1911, jehož vlastníkem je Polytechnické muzeum v Moskvě.\n\n\n\nMoskevský designérský ateliér Alevel představil v roce 2007 na Ženevském autosalonu prototyp s označením \"Russo-Baltique\", který vznikl ve spolupráci s německou firmou Gerg.\n\n\n\n"}
{"id": "1202868", "url": "https://cs.wikipedia.org/wiki?curid=1202868", "title": "Don Hunstein", "text": "Don Hunstein\n\nDon Hunstein (19. listopadu 1928 St. Louis, Missouri – 18. března 2017 New York City, New York) byl americký fotograf. \n\nStudoval v St. Louis na zdejší Washingtonově univerzitě (studium dokončil v roce 1950 s diplomem z angličtiny). Následně působil v letectvu (sloužil v Anglii). V roce 1954 se vrátil do Spojených států amerických a usadil se v New Yorku. V letech 1955 až 1986 pracoval pro hudební vydavatelství Columbia Records. Jeho fotografie jsou tak například na řadě hudebních nosičů. Roku 2013 vyšly některé jeho fotografie v knize \"\". Fotografoval například Boba Dylana a Johnnyho Cashe.\n\nKe konci života trpěl Alzheimerovou chorobou. Zemřel ve svém domově 18. března 2017 po dlouhé nemoci.\n\n"}
{"id": "1202870", "url": "https://cs.wikipedia.org/wiki?curid=1202870", "title": "Marin Barleti", "text": "Marin Barleti\n\nMarin Barleti, latinsky Marinus Barletius (asi 1450, Škodra - 1512, Padova) byl albánský historik a katolický kněz.\n\nRoku 1478 jeho rodné město Škodra dobyli Turci, načež Barletius spolu s mnoha dalšími krajany uprchl do Itálie. Usadil se ve městě Padova, kde se stal farářem v kostele sv. Štěpána. Jeho životní zkušenost ho přiměla sepsat historii albánské obrany proti Turkům. Sepsal za tím účelem tři latinská díla: \"De obsidione Scodrensi\" (O obléhání Skadaru, 1504), \"Historia de vita et gestis Scanderbegi\" (Příběh života a činů Skanderbegových, 1508–1510) a \"Compendium vitarum pontificum et imperatorum\" (Sebrané životopisy biskupů a císařů, 1555). Kniha o Skanderbegovi se nejvíc překládala a v 16. a 17. století znamenala pro evropskou historiografii základní zdroj informací o dějinách Albánie. Kniha měla zásadní dopad na albánské národní vědomí a ze Skanderbega učinila národního hrdinu a symbol. Barletiův styl byl ovlivněn starořímskými historiky, zejména Liviem.\n"}
{"id": "1202872", "url": "https://cs.wikipedia.org/wiki?curid=1202872", "title": "Cece Giannotti", "text": "Cece Giannotti\n\nCece Giannotti (* 1964) je kanadský zpěvák a kytarista italského původu. Narodil se v Montréalu. Roku 1979 založil společně s baskytaristkou Rhondou Smith kvartet \"Uptown Magic\". V polovině pösmdesátých let působil v kapelách \"Ardea\" a \"Rhythm Method\". Rovněž působil jako hudební producent (produkoval například nahrávky australské zpěvačky Tracy Barry). Koncem osmdesátých let založil vlastní kapelu \"Cece and it Never Rains\". Počínaje rokem 1992 žil v Barceloně. V roce 1995 hrál v písni „Pasodoble Mortal“ z alba \"Antártida\" velšského hudebníka a skladatele Johna Calea (jde o soundtrack ke stejnojmennému filmu). Rovněž hrál v nahrávce ústřední písně filmu \"Atolladero\", kterou nazpíval Iggy Pop. Dále spolupracoval například s Alexem Warnerem a řadou dalších. Rovněž nahrával vlastní alba.\n\n"}
{"id": "1202874", "url": "https://cs.wikipedia.org/wiki?curid=1202874", "title": "Natalia Vodianova", "text": "Natalia Vodianova\n\nNatalia Vodianova (, [nɐˈtalʲjə mʲɪˈxajləvnə vədʲɪˈnovə]; 28. února 1982 Gorkij, Sovětský svaz, dnes Nižnij Novgorod, Rusko); přezdívaná Supernova, je ruská modelka, filantropka a příležitostná herečka.\n\nJe zakladatelkou dobročinné organizace \"Naked Heart Foundation\". V roce 2015 dala do provozu digitální aplikaci Elbi, která umožňuje lidem darovat peníze pomocí tzv. „Love Button“, vytvářet obsah, posílat zprávy a hlasovat pro charitativní účely.\n\nNarodila se ve městě Gorkij, v tehdejším Sovětském svazu (nyní Nižnij Novgorod, Rusko). Vyrůstala v chudé čtvrti města zvané Avtozavod se svou matkou a dvěma nevlastními sestrami, Kristinou a Oksanou, z nichž ta druhá trpěla v dětství mozkovou obrnu a je autistkou. Již jako dítě pomáhala své matce prodávat ovoce na ulici. V 16 letech si zřídila vlastní stánek s ovocem společně s kamarádkou, aby pomohla své rodině z chudoby. Otec odešel od rodiny, když byla Natalja batole a neměla s ním žádný další kontakt do té doby, než se stala slavnou.\n\nVe svých 15 letech se během tří měsíců naučila anglicky. Poté, co ji v Nižním Novgorodu mezi 100 děvčaty objevil headhunter módních firem, dostala se do Moskvy. Jako sedmnáctiletá pak odešla do Paříže a brzy se stala modelkou agentury \"Viva Models\". Vystupovala pro módní značky Gucci, Calvin Klein, Diane von Fürstenberg, Louis Vuitton, Chanel (2008) a Versace (rovněž 2008). Patřila mezi nejlépe placené modelky světa. V roce 2011 vydělala 5,5 milionu eur. V roce 2012 se umístila na 3. místě v žebříčku nejlépe placených modelek podle časopisu Forbes, který odhadl její tehdejší roční výdělek na 8,6 milionů dolarů. Podle models.com byla jednou z nových supermodelek módního průmyslu.\n\nJe zakladatelkou dobročinné organizace \"Naked Heart Foundation\", která se snaží zajistit bezpečné a inspirativní prostředí pro každé dítě žijící v městském Rusku a aby přispěla podporuje rodiny, které vychovávají děti se zdravotním postižením.\n\nInspirací k založení této organizace byla tragédie v Beslanu. Myšlenkou bylo zabavit děti, které přežily s psychickým traumatem. Organizace postavila svůj první zábavní park v roce 2006 v Nižním Novgorodu. Od té doby postavila více než 90 více dalších včetně jednoho v Beslanu. Hlavní událostí nadace Heart Foundation Naked je \"Love Ball\". První ročník se uskutečnil v Moskvě v roce 2008, další dva se konaly v Londýně (2010) a v Paříži (2011). V roce 2013 se tento event konal v Monte Carlu pod záštitou Alberta II. Monackého, knížete Monaka a jeho choti Charlene, kněžny monacké.\n\nPropůjčuje svou podporu k řadě filantropických účely, jako je například kampaň \"(Bugaboo)RED\" (Bugaboo), iniciativě v boji proti AIDS v Africe. Ve stejném roce se stal velvyslancem globální kampaně \"Hear the World\", která usiluje o zvýšení povědomí témat týkající se sluchu a ztráty sluchu a podporuje dobrý sluch po celém světě.\n\nJe také mluvčí aliance \"The Tiger Trade Campaign\", která sdružuje 38 organizací za čelem společného cíle: přivést zpět divoké tygry zastavením obchodu s tygřími částmi těla a výrobků všemi zdroji. V rozhovoru podporující kampaň řekla: „Jsem hrdá, že Rusko, moje země, je domovem většiny velkolepých zvířat, divokých sibiřských tygrů. Dnes je na nás, abychom chránili tygry a jejich domov, méně než 350 sibiřských tygrů zůstává ve volné přírodě a ne více než 3 400 jich přežívá kdekoli na světě. Pokud nebudeme jednat nyní, budeme svědky vyhynutí populace divokých tygrů v rámci našeho života“.\n\nAnnie Leibovitz si ji vybrala a vyfotografovala do nově přepracovaného kalendáře Pirelli pro rok 2016, který oslavoval některé ze světově inspirujících žen.\n\nV roce 2015 se spojila s Eugenií Makhlin, která pracovala v technické oblasti v Googlu, Facebooku a AOL. Spolu vytvořily aplikaci Elbi, která se také nachází na App Store. Ta umožňuje lidem darovat peníze pomocí tzv. „Love Button“ (tlačítko lásky), vytvářet obsah, posílat zprávy a hlasovat pro charitativní účely. Aplikace v současné době umožňuje uživatelům darovat peněžní prostředky celé řadě charitativních organizací jako jsou Save the Children International, Walkabout Foundation, Blue Skye Thinking a mnoho dalších. Jméno znamená „Little Big“ (LB) a filozofie za ní je, že je možné udělat velkou změnu prostřednictvím malých kroků.\n\nSlovy Natalii Vodianové: „Elbi je platforma, která přináší sílu světa sociálních sítí digitálního světa charitám a spojuje je s lidmi po celém světě. S Elbi můžete udělat malé věci, které dělají velké rozdíly. To je to, co Elbi znamená — malé věci mohou dělat velký rozdíl. Často se tak tyto příběhy ztrácí. Nyní mohou všichni z nás podniknout kroky přímo ke svým telefonům a učinit rozdíl po celém světě“.\n\nAplikaci podpořili známí představitelé v oblasti technologií a filantropie, například bývalá britská ministryně pro internetovou bezpečnost a ochranu Joanna Shields, spoluzakladatel programu \"Beba\" Michael Birch, zakladatel Wikipedie Jimmy Wales, spoluzakladatelka internetového časopisu \"Huffington Post\" Arianna Huffington, zakladatel \"Mind Candy\" Michael Acton Smith, návrhářka Diane von Fürstenberg, spoluzakladatel \"Lastminute.com\" a \"Made.com\" Brent Hoberman stejně jako zakladatel a hospodářský ředitel (CEO) společnosti Illumination Entertainment Chris Meledandri.\n\nV listopadu 2010 ji módní časopis Harper´s Bazaar udělil ocenění \"Inspiration of the Year\" jako uznání za její dobročinné úsilí. V dubnu 2013 získala cenu \"Inspiration\" na čtvrtém ročníku DVF Awards. Cena se uděluje ženám, které prokázaly vůdčí schopnosti, sílu a odvahu, když stály tváří v tvář nepřízni osudu, a které využívají svého vlivu k realizaci pozitivních změn. Ve stejném roce také přijala ocenění \"Philanthropist of the Year\" od stejného časopisu.\n\nDne 10. listopadu 2014 byla jednou z těch, kteří získali cenu \"2014 Glamour Woman of the Year\" za svůj přínos a filantropii jako \"The Voice for Children\". Udílení cen se konalo v Carnegie Hall a cenu jí předala Arianna Huffington.\n\nNatalia Vodianova má blízké přátele v módním průmyslu včetně topmodelek, jako jsou Mariacarla Boscono, Karlie Kloss a Eva Herzigová, a známých fotografů jako Mario Testino, Paolo Roversi, Steven Meisel, Annie Leibovitz, Bruce Weber a Patrick Demarchelier. Dále to jsou nebo byli významní módní návrháři Riccardo Tisci, Valentino Garavani, Stella McCartney, zemřelý Karl Lagerfeld, Diane von Fürstenberg, Christian Louboutin, Uljana Sergejenko, šéfredaktorka módního časopisu \"Net-a-Porter\" Lucy Yeomans, ředitelé módních firem Grace Coddington, Carine Roitfeld a hlavní redaktorka \"US Vogue\" Anna Wintour.\n\nV roce 2001 potkala Natalia Vodianova v Paříži u večeře dědice velkého pozemkového majetku v Londýně Justina Portmana (* 1969). Je to třetí syn 9. vikomta Edwarda Henryho Berkeleye Portmana a nevlastní bratr 10. vikomta, bývalý umělec a organizátor šachových turnajů. Vzali se v listopadu 2001, když byla Vodjanova v 8. měsíci těhotenství. V září 2002, více než devět měsíců po registraci manželství ve Velké Británii, měli svatební obřad v Petrohradu, kde Vodjanova měla na sobě šaty navržené Tomem Fordem. Pár má tři děti, jsou to syn Lucas Alexander (* 22. prosince 2001), dcera Neva (* 24. března 2006) a syn Viktor (* 13. září 2007). Viktor je pojmenovaný po jejím dědečkovi, který Natalju vychovával po odchodu jejího otce, a Neva je pojmenována po ruské řece Něvě. Natalia Vodianova a Justin Portman oznámili svůj rozchod v červnu 2011.\n\nBrzy po rozchodu s Justinem Portmanem se Natalia Vodianova seznámila s Antoinem Arnaultem, synem zakladatele koncernu LVMH (luxusní zboží) a nejbohatšího občana Francie Bernarda Arnaulta. Antoine Arnault zastává pozici předsedy představenstva u firem vlastnících luxusní značky Berluti a Loro Piana. První syn Natalje a Antoina, Maxim, se narodil 2. května 2014. Dne 4. června 2016 přišel na svět jejich druhý syn Roman. Pár již uzavřel sňatek. Spolu se svými dětmi i třemi dětmi Vodjanové z prvního manželství obývají luxusní byt v Paříži v blízkosti Eiffelovy věže.\n"}
{"id": "1202875", "url": "https://cs.wikipedia.org/wiki?curid=1202875", "title": "Courtney Orlando", "text": "Courtney Orlando\n\nCourtney Orlando je americká houslistka. Byla členkou řady uskupení, mezi něž patří například Ensemble Signal, Trio Chimera a Alarm Will Sound. S posledním jmenovaným souborem hrála například díla Johna Cage, Franka Zappy, Edgarda Varèsa i Johna Calea (interpretoval jeho hudbu k filmu \"Kiss\"). V roce 2005 soubor nahrál album \"Acoustica\", které obsahuje písně, které původně napsal elektronický hudebník Aphex Twin. Studovala na Eastman School of Music, kde se později věnovala také pedagogické činnosti. Tomu se věnovala i na Peabody Conservatory.\n\n"}
{"id": "1202876", "url": "https://cs.wikipedia.org/wiki?curid=1202876", "title": "Kanton Pays messin", "text": "Kanton Pays messin\n\nKanton Pays messin (fr. \"Canton du Pays messin\") je francouzský kanton v departementu Moselle v regionu Grand Est. Tvoří ho 51 obcí. Zřízen byl v roce 2015.\n\n\n"}
{"id": "1202877", "url": "https://cs.wikipedia.org/wiki?curid=1202877", "title": "Josef Bílek", "text": "Josef Bílek\n\nJosef Bílek (* listopad 1945 Praha-Žižkov) je český komunální politik, ex-předseda Konzervativní strany (od 2013 do 2016). V minulosti byl členem britské Conservative party i členem české ODS (1997–1999). Je držitelem dvojího občanství (českého a britského). Má čtyři děti, z nichž nejmladší syn (* 1979) žije v ČR.\n\nNarodil se v listopadu 1945 v Praze na Žižkově. Zde vystudoval základní školu i gymnázium (tehdy SVVŠ), po jehož skončení se pokusil dostat ke studiu na Univerzitě Karlově (1964), ale byl z kádrových důvodů odmítnut i přes úspěšný přijímací pohovor. Šel proto studovat na Vysokou školu zemědělskou do Českých Budějovic. Po roce se mu však již podařilo dostat zpět do Prahy ke studiu sociologie a filosofie na Filozofické fakultě Univerzity Karlovy. Zde byl činný i v rámci studentských protestů v roce 1967 a obrodného hnutí, které vedlo na jaře 1968 k odtržení od Československého svazu mládeže.\n\nPo okupaci Československa vojsky Varšavské smlouvy v srpnu 1968 emigroval do Velké Británie, kde se začal živit jako programátor, vystudoval Systémovou analýzu v Bristolu a postupně pracoval pro několik elektronických a počítačových firem (Philips, IBM) jak ve Velké Británii tak i dalších zemích (Rakousko, Nizozemsko, Německo). V Anglii se oženil a založil rodinu. Ve volném čase se zajímal o společenské dění a stal se členem Conservative party. Zájem o politický konzervativismus jej neopustil ani po návratu do vlasti v roce 1994. Nejdříve byl členem politické konzervativní platformy v rámci ODS (1997–1999), následně se přiklonil roku 2002 k osamostatněné Konzervativní straně, kde se stal členem poradního týmu Benjamina Kurase. Postupně prošel několika funkcemi, až byl v květnu 2013 na sjezdu strany zvolen předsedou strany. Na podzim 2016 na funkci rezignoval, od ledna 2017 je nestraníkem a věnuje se občanskému aktivismu. Je jedním ze zakládajících členů Pražského Majdanu (2014). V polovině roku 2015 založil East European Information Centre, z.s. (EEIC), jehož je předsedou.\n\n"}
{"id": "1202879", "url": "https://cs.wikipedia.org/wiki?curid=1202879", "title": "Peter Cón", "text": "Peter Cón\n\nPeter Cón (3. července 1949 Košice – 24. října 1992, Bratislava) byl slovenský hudební skladatel.\n\nV letech 1964–1969 studoval na bratislavské konzervatoři hru na hoboj u Juraje Bartoviče a skladbu u Juraje Pospíšila. Ve studiu skladby pokračoval na Vysoké škole múzických umění v Bratislavě u Dezidera Kardoše. Absolvoval v roce 1974.\n\nDo roku 1976 byl zaměstnaný jako dramaturg ve Slovenské televizi v Bratislavě. V letech 1977–1979 byl korepetitorem slovenského profesionálního folklórního souboru SĽUK. Od roku 1979 byl skladatelem ve svobodném povolání. Od roku 1984 řídil Akademické pěvecké sdružení Tempus.\n\nHudební dílo Petra Cóna je různorodé. Zpočátku komponoval skladby tzv. vyššího populáru. Také vytvořil několik elektroakustických skladeb, ale v posledních letech svého života se zaměřil na závažnější komorní a sborovou tvorbu.\n\n\n\n\n\n\n\n\n"}
{"id": "1202880", "url": "https://cs.wikipedia.org/wiki?curid=1202880", "title": "Simon Gjoni", "text": "Simon Gjoni\n\nSimon Gjoni (28. říjen 1925, Skadar - 31. říjen 1991, Tirana) byl albánský dirigent a hudební skladatel.\n\nJiž v dětství se naučil hrát na kytaru, trombon a klavír. Vystudoval gymnázium \"Illyricum\" v rodném Skadaru. Roku 1952 odjel do Československa a v letech 1952-1958 vystudoval Akademii múzických umění v Praze. V Praze tehdy i dirigoval: např. \"Rosamundu\" Franze Schuberta, \"Peer Gynta\" Edvarda Griega či \"Pygmalion\" Jiřího Antonína Bendy. V roce 1958 se vrátil do Tirany, kde začal učit na umělecké střední škole. V roce 1961 se stal jedním z prvních vyučujících na nově založené vysoké škole, Akademii hudby a umění v Tiraně. Od roku 1958 pracoval také pro Národní divadlo opery a baletu a nahrával hudbu pro albánský film. Byl také jedním ze zakladatelů Symfonického orchestru albánského rozhlasu a televize. Věnoval se též hudební teorii. Jeho skladatelská tvorba je žánrově i formálně pestrá, psal populární písně, romantické kantáty, balady, zejména pro klavír, klarinet a housle. Tvořil ale i velká orchestrální a symfonická díla.\n"}
{"id": "1202881", "url": "https://cs.wikipedia.org/wiki?curid=1202881", "title": "Evropský pohár juniorů ve sportovním lezení 2011", "text": "Evropský pohár juniorů ve sportovním lezení 2011\n\nEvropský pohár juniorů ve sportovním lezení 2011 se uskutečnil v osmi zemích, poprvé kromě lezení na obtížnost také v lezení na rychlost a v boulderingu.\n\nZahájen byl 14. května v polském Tarnówě prvním závodem Evropského poháru juniorů ve sportovním lezení disciplínou lezení na rychlost. V obtížnosti a rychlosti se uskutečnilo pět závodů (škrtal se jeden nejhorší výsledek), v boulderingu dva.\n\nPoslední závod Evropského poháru juniorů se uskutečnil 26.-27. listopadu ve slovinském Kranji (v lezení na obtížnost), spolu se světovým pohárem v lezení na obtížnost, který zde proběhl o týden dříve. Celkem proběhlo v deseti městech dvanáct závodů pod patronátem Mezinárodní federace sportovního lezení (IFSC), v Edinburghu a Velikom Tarnovu se závodilo ve dvou disciplínách.\n\nV roce 2011 se v lezení na obtížnost a rychlost konalo v Imstu také Mistrovství Evropy juniorů, které se do výsledků Evropského poháru juniorů nezapočítávalo.\n\nJedinou (stříbrnou) medaili v celkovém hodnocení získal Jan Kříž v lezení na rychlost.\n\n\n"}
{"id": "1202883", "url": "https://cs.wikipedia.org/wiki?curid=1202883", "title": "Chan Sin-jün", "text": "Chan Sin-jün\n\nChan Sin-jün, , (* 30. května 1990 Ťin-čou) je čínská profesionální tenistka hrající levou rukou. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do března 2017 osm titulů ve dvouhře a devatenáct ve čtyřhře.\n\nNa žebříčku WTA byla ve dvouhře nejvýše klasifikována v říjnu 2016 na 105. místě a ve čtyřhře pak v dubnu téhož roku na 78. místě. Trénuje ji Wang Hufu.\n\nV čínském fedcupovém týmu debutovala v roce 2010 bratislavským čtvrtfinálem druhé světové skupiny proti Slovensku, v němž podlehla Dominice Cibulkové a porazila Kristínu Kučovou. Číňanky prohrály 2:3 na zápasy. Do dubna 2017 v soutěži nastoupila ke dvěma mezistátním utkáním s bilancí 1–1 ve dvouhře a 1–0 ve čtyřhře.\n\nV rámci hlavních soutěží událostí okruhu ITF debutovala v květnu 2005, když se do ní probojovala z kvalifikace na turnaji v Ho Či Minově Městě s dotací 25 tisíc dolarů. Ve druhém kole podlehla Tchajwance Hsu Wen-hsin. V červnu 2006 pak vybojovala premiérový titul kariéry, když v portugalském Montemor-o-Novo vyhrála událost s rozpočtem 10 tisíc dolarů po finálové výhře nad Portugalkou Neuzou Silvaovou, která ji následující týden finálovou porážku vrátila v Alcobaçe.\n\nV hlavní soutěži singlu okruhu WTA Tour debutovala na červencovém Internazionali Femminili di Tennis di Palermo 2008, kde jako kvalifikantka na úvod vyřadila Angelique Kerberovou. Ve druhém kole podlehla Ukrajince a pozdější finalistce Marii Korytcevové. Podruhé se danou sezónu objevila v hlavní soutěži zářijového Guangzhou International Women's Open 2008, hraného v Kantonu, na němž z pozice šťastné poražené vypadla v prvním kole se sedmou nasazenou Francouzkou Pauline Parmentierovou.\n\nPremiérové finále na okruhu WTA Tour odehrála v deblové soutěži pekingského turnaje China Open 2007. Se Sü I-fan postoupila do finále, kde podlehly tchajwanské dvojici Čuang Ťia-žung a Sie Su-wej. O rok později se stejnou spoluhráčkou znovu odešly jako poražené finalistky z China Open 2008, když nestačily na pár Anabel Medinaová Garriguesová a Caroline Wozniacká. První titul na WTA Tour získala ve čtyřhře Hobart International 2016, kde s Američankou Christinou McHaleovou ve finále zdolaly australskou dvojici Kimberly Birrellová a Jarmila Wolfeová po hladkém průběhu 6–3 a 6–0.\n\nDebut v hlavní soutěži grandslamu zaznamenala v ženském singlu Australian Open 2010, kam se probojovala z tříkolové kvalifikace. V úvodním kole však nenašla recept na Australanku Samanthu Stosurovou, jíž podlehla ve třech setech.\n\n"}
{"id": "1202884", "url": "https://cs.wikipedia.org/wiki?curid=1202884", "title": "Cípal", "text": "Cípal\n\nCípal je český rodový název pro několik druhů cípalovitých ryb:\n"}
{"id": "1202888", "url": "https://cs.wikipedia.org/wiki?curid=1202888", "title": "Johann Kelle", "text": "Johann Kelle\n\nJohann Nepomuk von Kelle (15. března 1829 Řezno – 30. ledna 1909 Praha) byl rakouský germanista a vysokoškolský pedagog německé národnosti, působící dlouhodobě v Čechách; rektor Německé univerzity v Praze a poslanec Českého zemského sněmu.\n\nOd roku 1848 studoval klasickou filologii na Mnichovské univerzitě. Později se pod vlivem Johanna Andrease Schmellera obrátil ke studiu germanistiky. V roce 1854 získal titul doktora filozofie na Würzburské univerzitě. Od roku 1856 působil jako mimořádný profesor na Würzburské univerzitě. Během pobytu v Berlíně v polovině 50. let navázal přátelské styky s bratry Grimmovými. V období let 1857–1899 byl řádným profesorem německého jazyka a písemnictví na Německé univerzitě v Praze (do počátku 80. let šlo o ještě nerozdělenou, česko-německou univerzitu). V roce 1866 byl děkanem. V roce 1891/1892 zastával post rektora této vysoké školy. Od roku 1885 do 1900 vedl pražskou zkušební komisi pro učitele. Roku 1896 získal titul dvorního rady. Byl členem Akademie věd ve Vídni. Od roku 1899 měl šlechtický titul. Patřil mezi spoluzakladatele německé filologie v Rakousku. Zabýval se srovnávací filologií.\n\nZ titulu funkce rektora se v 90. letech zapojil i do vysoké politiky. V letech 1891–1892 zasedal coby virilista na Českém zemském sněmu.\n\nZemřel v lednu 1909.\n\nJeho synem byl rakouský státní úředník Carl von Kelle (1859–1935) působící na ministerstvu kultu a vyučování.\n"}
{"id": "1202889", "url": "https://cs.wikipedia.org/wiki?curid=1202889", "title": "Slither.io", "text": "Slither.io\n\nSlither.io je masivní multiplayerová online hra, vyvinutá Stevem Howsem v roce 2016. Smyslem hry je, že hráč má ve hře svého hada, kterého ovládá, soupeří s ostatními hráči a snaží se, aby jeho had byl největší na serveru. Hra Slither.io je stylem hraní podobná jako populární online hra, \"Agar.io\" a vzhledem připomíná arkádovou hru Snake. Popularita hry vzrostla potom, co známý youtuber PewDiePie natočil video, kde tuto hru hraje. Popularita mobilní verze hry na App Store vzrostla krátce po jeho vydání a v červnu 2016, jen několik měsíců po svém vydání, měla hra v operačním systému Android přes 50 milionů stažení a na krátkou chvíli stala se jednou z nejhranějších her světa.\n\nHráč má ve hře svého hada či žížalu , kterého ovládá myší. Cílem hry je sbírat body a být co největším hadem na serveru. Deset největších hráčů na serveru je uvedeno v tabulce.\nHráčův had se pohybuje po herní ploše kruhovitého tvaru, která je po stranách ohraničena jakousi zdí,které se nesmíte dotknout. Ve hře nelze couvat ani zastavit se. Na začátku hry má had 10 bodů. Had získává body pojídáním malých svítících teček, které jsou jen tak roztroušeny po herní ploše. Když had narazí hlavou do jiného hada, takzvaně „zemře“ a musí začít znovu. Po své „smrti“ se had promění v svítící tečky, které jsou však větší a mnohem hodnotnější než ty klasické - celková hodnota všech teček z něj odpovídá přibližně jeho skóre v momentě, kdy zemřel. Když had narazí do stěny ohraničující herní prostor, též zemře, ale nezůstanou po něm žádné tečky. Hráč nemůže narazit do vlastního těla, bez problému jím projde. Výhodou (a zároveň nevýhodou) této hry je, že i sebemenší žížala může podrazit mnohem většího hada, pokud do ní narazí.\n\nZrychlení má ve hře velmi důležitou roli. Zrychlení je přechod z normální rychlosti na rychlost vyšší. Hráči zrychlují, aby utekli před nepřítelem nebo ho naopak dohnali, aby snadněji obkroužili (obkroužení viz níže), či aby se někam rychleji dostali. Zrychlení se též používá při tzv. závodech (viz níže). Pohyb se zrychlením hráči ubírá body. Když je hráč na minimu, tedy má 10 bodů, nemůže zrychlit. Provedení: na počítači se zrychluje kliknutím levým tlačítkem myši, na dotykovém displayi se provádí dvojitým kliknutím na obrazovku a následným přidržením prstu.\nZde jsou uvedené nejpoužívanější taktiky mezi hráči:\nPodražení je základní, avšak ne nejpoužívanější taktikou ve hře. Provedení je velmi jednoduché, zrychlení není nutné. Spočívá v tom, že jeden had si vybere svou oběť, ať už je větší nebo menší než on. Poté se snaží před něj „vlézt“ tak, aby nepřítel hlavou narazil do jeho těla. Lze to provést i bez zrychlení, ale pak je to značně těžší. Zde se potvrzuje fakt, že v této hře had může být poražen i hráčem s nižším počtem bodů.\n\nObkroužení je zřejmě nejpoužívanější cílenou taktikou ve hře. Obkroužení spočívá v tom, že větší had, tzv. \"lovec\" si najde menšího, kterého si zvolí za svou oběť. Lovec zrychlí a oběť uvězní tím, že ji nejprve „obejde“ kolem dokola a pak následuje vlastní ocas. Pokud se to povede, kolem oběti vznikne uzavřený prostor, ze kterého není úniku. Toto je třeba provést velmi rychle a pokud možno tak, aby si oběť nevšimla, že ji někdo chce obkroužit. Lovec se poté pomalu stáčí do spirály a tím oběti postupně zmenšuje prostor. Jakmile je prostor tak malý, že se zde oběť už nedokáže pohybovat, narazí do těla lovce a zemře. Lovec pak může vysbírat tečky, co po něm zbyly. Zrychlení zde není nutné, avšak bez něj je to značně obtížnější. \n\nZávody vznikají často necíleně. Při této taktice je zrychlení nutné. Často vzniká, když jeden had chce obkroužit druhého, ten ale včas unikne a snaží se lovce podrazit, proto zrychlí a snaží se mu vplazit před hlavu. Pokud lovec včas zareaguje, též zrychlí, aby nebyl podražen. Tak vznikají závody - dva zrychlení hráči jedou vedle sebe a snaží se jeden druhého podrazit. Závody obvykle končí smrtí jednoho z hráčů, ale stává se, že se hráčům vyčerpají body a nemohou tak již soupeřit, nebo že jeden nebo oba odbočí (což můžou udělat také proto že došli na konec mapy) a závodit prostě přestanou.\n\n"}
{"id": "1202893", "url": "https://cs.wikipedia.org/wiki?curid=1202893", "title": "Mistrovství světa v ledním hokeji 2017 (Divize I)", "text": "Mistrovství světa v ledním hokeji 2017 (Divize I)\n\nPrvní divize Mistrovství světa v ledním hokeji 2017 se hrála v ukrajinském Kyjevě 22. až 28. dubna 2017 (skupina A) a v britském Belfastu 23. až 29. dubna 2017 (skupina B).\n\nSkupiny A a B nebyly rovnocenné a mezi nimi se postupovalo a sestupovalo. V každé skupině hrálo 6 týmů, které se utkaly navzájem každý s každým. První dva týmy ze skupiny A postoupily na Mistrovství světa v ledním hokeji 2018, poslední tým ze skupiny A sestoupil do skupiny B I. divize. První tým ze skupiny B postoupil do skupiny A I. divize, poslední tým sestoupil do skupiny A II. divize.\n\nSkupina A se hrála od 22. do 28. dubna 2017 v ukrajinském Kyjevě.\n\nSkupina B se hrála od 23. do 29. dubna 2017 v britském Belfastu.\n\n\nzdroj: https://web.archive.org/web/20170521040213/http://mshokej.wbs.cz/Divize-IA---Ukrajina.html\n"}
{"id": "1202894", "url": "https://cs.wikipedia.org/wiki?curid=1202894", "title": "Zdenek Cón", "text": "Zdenek Cón\n\nZdenek Cón (27. prosince 1919 Vídeň – 3. listopadu 1995 Bratislava) byl slovenský hudební skladatel a rozhlasový redaktor.\n\nNarodil se 27. prosince 1919 slovenským rodičům ve Vídni. Studoval na českém reálném \"Gymnáziu Jana Ámose Komenského\" a navštěvoval často české kulturní spolky (\"Omladina Komenského, Akademický spolek Zpěvokol, Lumír\"). Maturoval v roce 1939 a hudebně se vzdělával soukromě. V roce 1945 se přestěhoval do Bratislavy a stal se pracovníkem bratislavského rozhlasu. V letech 1946–1953 působil v košickém rozhlasovém studiu a pokračoval ve studiu hudby u Dezidera Kardoše. V roce 1951 složil na Pražské konzervatoři státní zkoušku z dirigování. Do Bratislavy se vrátil v roce 1953 a působil jako redaktor estrádní a operetní redakce. Byl jedním z iniciátorů každoroční rozhlasové soutěže dechových orchestrů. V roce 1984 odešel do důchodu. Je otcem hudebního skladatele Karla Cóna (* 1951).\n\nKomponoval převážně taneční a estrádní skladby. V roce 1946 napsal svou nejrozšířenější a nejznámější taneční skladbu, tango \"Nečakaj ma už nikdy\" (slova Otta Kaušitz). Mezi jeho další oblíbené skladby patří:\nNapsal rovněž několik hudebních komedií:\n\n\n"}
{"id": "1202895", "url": "https://cs.wikipedia.org/wiki?curid=1202895", "title": "Tempest (firma)", "text": "Tempest (firma)\n\nTempest, a.s. je slovenská společnosť působící v odvětví informačních technologií. Založil ji v roce 1992 Ing. Peter Kotuliak, absolvent Fakulty elektrotechniky a informatiky, Slovenská technická univerzita v Bratislavě. Firma postupně rostla a v roce 2016 v ni pracuje 300 zaměstnanců. V Česku má pobočku na Praze 2.\n\nV roce 2005 proběhla fúze s firmou UNIT.\n\n\n\n\n\nMezi významné klienty firmy patří:\n\nKaždý rok firma organizuje konferenci o informační bezpečnosti za účasti domácích a zahraničních expertů, v roce 2015 byl 10. ročník v hoteli Sheraton Bratislava.\n\n"}
{"id": "1202896", "url": "https://cs.wikipedia.org/wiki?curid=1202896", "title": "Václav Perner", "text": "Václav Perner\n\nVáclav Perner (1837 Týnec nad Labem – 4. února 1919 Vinařice) byl rakouský politik české národnosti z Čech, poslanec Českého zemského sněmu.\n\nPůsobil jako statkář ve Vinařicích.\n\nV 80. letech se zapojil i do vysoké politiky. V zemských volbách roku 1889 byl zvolen na Český zemský sněm, kde zastupoval kurii venkovských obcí, obvod Rychnov, Kostelec n. Orlicí. Patřil k mladočeské straně.\n\nZemřel v únoru 1919 ve věku 81 let.\n"}
{"id": "1202897", "url": "https://cs.wikipedia.org/wiki?curid=1202897", "title": "Mistrovství světa v ledním hokeji 2017 (Divize II)", "text": "Mistrovství světa v ledním hokeji 2017 (Divize II)\n\nII. divize Mistrovství světa v ledním hokeji 2017 se odehrála v rumunském Galați 3. až 9. dubna 2017 (skupina A) a v novozélandském Aucklandu 4. až 10. dubna 2017 (skupina B).\n\nSkupiny A a B nebyly rovnocenné a mezi nimi se postupovalo a sestupovalo. V každé skupině hrálo 6 týmů, které se utkaly navzájem každý s každým. První tým ze skupiny A postoupil do skupiny B I. divize, poslední tým ze skupiny A sestoupil do skupiny B. První tým ze skupiny B postoupil do skupiny A, poslední tým sestoupil do III. divize.\n\n\n"}
{"id": "1202898", "url": "https://cs.wikipedia.org/wiki?curid=1202898", "title": "Jakub Kutílek", "text": "Jakub Kutílek\n\nJakub Kutílek (* 17. března 1986 Pardubice) je český politik a dopravní inženýr, v letech 2017 až 2018 člen předsednictva Strany zelených, od roku 2018 zastupitel města Pardubice a zastupitel městského obvodu Pardubice II.\n\nMezi roky 1997 a 2005 vystudoval pardubické Gymnázium Dašická a následně absolvoval Fakultu stavební Vysokého učení technického v Brně (získal titul Ing.).\n\nV letech 2010 až 2013 pracoval jako projektant v brněnské společnosti \"ADOS, Alternativní Dopravní Studio\" a v roce 2013 také krátce v cyklistickém obchodě \"Cyklospeciality\". Na podzim 2013 byl manažerem Strany zelených v Pardubickém kraji. Od listopadu 2013 do července 2015 byl dopravním inženýrem na Odboru hlavního architekta Magistrátu města Pardubice.\n\nJakub Kutílek žije v Pardubicích.\n\nJe členem Strany zelených, v níž od roku 2015 předsedá Krajské organizaci Pardubického kraje a je členem Republikové rady. Ve volbách do Poslanecké sněmovny PČR v roce 2013 kandidoval ještě jako nestraník za SZ v Pardubickém kraji, ale neuspěl. Stejně tak dopadl i ve volbách v roce 2017 již jako člen Zelených.\n\nV krajských volbách v roce 2016 byl lídrem společné kandidátky SZ, Pirátů a hnutí Změna v Pardubickém kraji pod názvem \"Pro otevřený kraj – Piráti, Zelení, Změna\". Avšak neuspěl a do zastupitelstva se nedostal. Na konci roku 2017 se stal členem předsednictva Zelených, funkci vykonával do ledna 2018.\n\nV komunálních volbách v roce 2018 byl jako člen Zelených zvolen na kandidátce Pirátů zastupitelem města Pardubice. Ve stejných volbách se stal též zastupitelem městského obvodu Pardubice II, když kandidoval jako lídr subjektu „\"Piráti, Naše Pardubice a Zelení“\".\n"}
{"id": "1202901", "url": "https://cs.wikipedia.org/wiki?curid=1202901", "title": "Peltre", "text": "Peltre\n\nPeltre je francouzská obec v departementu Moselle v regionu Grand Est. V roce 2013 zde žilo 1 844 obyvatel.\n\nSousední obce jsou: Ars-Laquenexy, Chesny, Jury, Mety a Pouilly.\n\n\"Počet obyvatel\"\n"}
{"id": "1202902", "url": "https://cs.wikipedia.org/wiki?curid=1202902", "title": "Seznam dílů seriálu Poslední loď", "text": "Seznam dílů seriálu Poslední loď\n\nToto je seznam dílů seriálu \"Poslední loď\".\n\n<onlyinclude></onlyinclude>\n\n"}
{"id": "1202906", "url": "https://cs.wikipedia.org/wiki?curid=1202906", "title": "Mistrovství světa v ledním hokeji 2017 (Divize III)", "text": "Mistrovství světa v ledním hokeji 2017 (Divize III)\n\nIII. divize Mistrovství světa v ledním hokeji 2017 se hrála v bulharské Sofii od 10. do 16. dubna 2017.\n\nV divizi III hrálo 8 týmů. Ty byly rozděleny do dvou základních skupin po čtyřech týmech. První dva týmy každé skupiny postoupily do semifinále. Vítěz finále postoupil do skupiny B II. divize.\n\n\n\n\n\n\n\n\n"}
{"id": "1202918", "url": "https://cs.wikipedia.org/wiki?curid=1202918", "title": "Josef Pour", "text": "Josef Pour\n\nJosef Pour (1852 Libonice – 23. dubna 1900 Libonice) byl rakouský politik české národnosti z Čech, poslanec Českého zemského sněmu.\n\nV letech 1891–1899 působil jako okresní starosta hořického okresu. Byla po něm pojmenována Hospodářsko-čtenářská beseda „Pour“, která vznikla roce 1905 a existovala do roku 1921. Kromě působení coby okresní starosta byl také dlouholetým obecním starostou v Hořicích. Zasedal v místní školní radě a v ředitelstvu vodních družstev.\n\nV 90. letech se zapojil i do vysoké politiky. V doplňovacích zemských volbách v květnu 1890 byl zvolen na Český zemský sněm, kde zastupoval kurii venkovských obcí, obvod Hořice, Nová Paka. Patřil k mladočeské straně. Nahradil Václava Munzara. Rezignace byla oznámena v září 1892.\n\nZemřel v dubnu 1900 po zhoubné nemoci, se kterou bojoval po dva roky.\n\n\"Poznámka: nezaměňovat s Josefem Pourem (1839 Velké Jeřice u Hořic – 13. září 1896), který studoval reálku v Dvoře Králové a techniku v Praze a který od roku 1862 žil v Hořicích. Byl od ledna roku 1888 starostou města Hořice. V obecním zastupitelstvu zasedal od roku 1880\".\n"}
{"id": "1202923", "url": "https://cs.wikipedia.org/wiki?curid=1202923", "title": "Dmitrij Gubernijev", "text": "Dmitrij Gubernijev\n\nDmitrij Viktorovič Gubernijev (, * 6. říjen 1974 Drezna, Moskevská oblast, Sovětský svaz) je ruský televizní moderátor a sportovní komentátor televizního kanálu Matč TV. Držitel ocenění TEFI v letech 2007 a 2015.\n\nV polovině 90. let 20. století se často účastnil televizních soutěží, mezi nimi například první soutěže sportovních komentátorů na stanici NTV Plus nebo soutěže moderátorů na televizním kanále ТВ-6.\n\nNa televizních obrazovkách se objevil poprvé v roce 1997. V tomto roce byl přijat mezi pracovníky tehdy nedávno založeného televizního kanálu TVC. V letech 1997–2000 pracoval jako sportovní komentátor a komentátor sportovního zpravodajství na tomto kanále. Od roku 1998 byl souběžně komentátorem na kanále Eurosport, často byl komentátorem fotbalových utkání Euroligy a Magazínu Ligy Mistrů.\n\nOd roku 2000 byl sportovním komentátorem na televizních kanálech Rossija-1 a Sport (později Rossija-2). Moderoval sportovní zpravodajství a zpravodajský pořad \"Věsti\" a \"Dobroje utro, Rossija!\" (2002–2005). \n\nByl moderátorem pořadů \"Sport za nědělju\" (2001–2002), \"Sbornaja Rossii\" (2003–2008), \"Nědělja sporta s Dmitrijem Gubernijevym\" (2007–2013), \"Boľsoj sport\" (2013–2015), \"Boľšoj futbol\" (2014–2015) a \"Biatlon s Dmitrijem Gubernijevym\" (2010–2015). Rovněž se opakovaně účastnil projektů \"Pevnost Boyard\" a \"Novogodnij Goluboj ogoňok\".\n\nV roce 2010 vedl intelektuální show pod názvem \"Kto chočet stať Maximom Galkinym?\" (\"Kdo se chce stát Maximem Galkinem?\") na kanále Rossija-1. Pracuje na řadě olympijských her od roku 2000 jako komentátor a moderátor deníků. Současně komentoval ročníky Eurovision Song Contest, jmenovitě 2008, 2010, 2012, 2014 a 2016. Během noci z 2. na 3. listopadu 2014 komentoval spolu s Dmitrijem Těrechovským překonání mezery mezi dvěma mrakodrapy provazochodcem Nikem Wallendou na kanále Discovery Rossija.\n\nDne 10. prosince 2013 vyšel jeho debutový singl s názvem \"Větěr biatlona\", kde se zhostil role zpěváka. Od 1. listopadu 2015 až do současnosti pracuje na sportovním kanále Matč TV, kde je komentátorem biatlonových závodů, moderátorem pořadu \"Vse na matč!\" a \"Biatlon s Dmitrijem Gubernijevym\". Zůstává zaměstnancem VGTRK a poradcem generálního ředitele televizního kanálu Rossija-1.\n\nOd 13. března 2016 je také komentátorem zábavního pořadu \"Čelověk protiv muchi\" na televizním kanále Če.\n\nOd roku 2006 je členem veřejné rady Mladé gardy Jednotného Ruska. Dne 23. února 2012 spolu s poslankyní strany Jednotné Rusko Olgou Batalinovou vedl mítink stoupenců premiéra a kandidáta na prezidenta Ruské federace Vladimira Putina.\n\nV květnu 2016 se stal členem hlavního štábu vojensko-vlasteneckého hnutí Junarmi spolu s prezidentem Asociace vojenských taktických her Michailem Galustjanem, výkonným ředitelem Ruské geografické společnosti Arťomem Manukjanem a kosmonautem Sergejem Krikaljovem. Fungování bylo obnoveno na popud ruského ministra obrany Sergeje Šojgu.\n\n"}
{"id": "1202924", "url": "https://cs.wikipedia.org/wiki?curid=1202924", "title": "Eduard Richter", "text": "Eduard Richter\n\nEduard Richter (22. září 1825 Nová Georgswalde – 21. září 1895 Georgswalde) byl rakouský podnikatel a politik německé národnosti z Čech, poslanec Českého zemského sněmu.\n\nByl továrníkem. Podnikal v textilním průmyslu. Po dobu 21 let působil jako starosta města Georgswalde (dnes Jiříkov). Získal rytířský Řád Františka Josefa. Zasedal v okresním zastupitelstvu v Šluknově.\n\nV 90. letech se zapojil i do vysoké politiky. Poté, co zemřel poslanec Leo Nagel, byl v doplňovacích zemských volbách v prosinci 1891 Richter zvolen na Český zemský sněm, kde zastupoval kurii městskou, obvod Georgswalde, Königswalde. Byl uváděn jako oficiální kandidát sboru důvěrníků Němců v Čechách (tzv. Ústavní strana).\n\nZemřel v září 1895 ve věku 70 let. Zemřel po dlouhé nemoci.\n"}
{"id": "1202926", "url": "https://cs.wikipedia.org/wiki?curid=1202926", "title": "Rockstar London", "text": "Rockstar London\n\nRockstar London, Ltd. je britská společnost zabývající se vývojem videoher. Od roku 2005 je součástí společnosti Rockstar Games.\n\nMezi nejznámější videohry této společnosti patří Manhunt 2 pro PlayStation 2, taktéž spolupracovali na hrách , Max Payne 3 a Grand Theft Auto V. V roce 2008 bylo studio nominováno na cenu \"Develop Industry Excellence Awards 2008\" v kategorii Nejlepší nové britské/evropské studio.\n\n"}
{"id": "1202927", "url": "https://cs.wikipedia.org/wiki?curid=1202927", "title": "Ministr financí", "text": "Ministr financí\n\nMinistr financí je ve většině států člen vlády, pověřený řízením státní pokladny a daňového systému. Může mít případně i další úkoly, například odpovědnost za hospodářskou politiku anebo měnovou politiku. Jindy bývají tyto pravomoci vyčleněny do samostatných orgánů, tak za měnovou politiku bývá v moderních demokratických státech většinou odpovědná centrální banka. Obvykle patří k nejdůležitějším členům kabinetů, často na druhém místě hned po premiérovi.\n\nV některých zemích je označení tohoto funkcionáře odlišné, například v USA se jmenuje , doslova „tajemník (státní) pokladny“. Jinde je rozdělení pravomocí složitější, například v Austrálii je ve vládě za finance odpovědný („pokladník Austrálie“), existuje zde však i („ministr pro finance“), který je fakticky zástupcem „pokladníka Austrálie“.\n\nMinistr financí České republiky stojí v čele Ministerstva financí České republiky. Současnou ministryní financí je Alena Schillerová, nestranička za hnutí ANO 2011.\n\n"}
{"id": "1202929", "url": "https://cs.wikipedia.org/wiki?curid=1202929", "title": "Metoda pokus-omyl", "text": "Metoda pokus-omyl\n\nMetoda pokus-omyl (v angličtině \"trial and error\") označuje způsob hledání řešení problému za pomocí náhodného testování všech potenciálních východisek.\n\nPokus-omyl je jeden z nejjednodušších možných algoritmů hledání položky v databázi. První umělé inteligence v šachu pokus-omyl do značné míry využívaly jako způsob, jak najít vítěznou strategii. Metodu pokus-omyl také původně využíval například britský tým pro rozluštění kódu Enigma. V jistém smyslu je metodou pokus-omyl i Aristotelova metoda pro nacházení odmocniny.\n\nMnozí filosofové vědy upozorňují na historickou skutečnost, že vědecké teorie jsou často podle vzoru Popperovy břitvy stále selektovány na ty, které projdou procesem vědeckého bádání, takže teorie, které dnes máme v budoucnosti pravděpodobně zavrhneme. Popper sám se domníval, že tato selekce je přirozený způsob vývoje znalostí a nelze se ji vyhnout.\n\nPodobně behavioristé staví svůj pohled na lidskou psychiku na tom, že děti získávají negativní a pozitivní impulsy na své ze začátku \"náhodné\" chování. Obecně vývoj společnosti může podobně jako klasická evoluce vést k lepším výsledkům jednoduchým přizpůsobováním (ať už společenské situace, kulturního výběru, nabídky médií, technologií nebo trhu) touhám jednotlivce.\n\nŽivé systémy využívají metodu pokus-omyl v mnoha ohledech: Vůbec biologická evoluce je svým způsobem pouze třídění funkčních biologických mechanizmů z náhodných dat, která jsou neustále generována mutacemi genomu. Pokus-omyl také aplikují organismy v efektu vzácného nepřítele, kdy se musí, podle vzoru teorie her, přizpůsobit ideální strategii pro skupinu.\n"}
{"id": "1202933", "url": "https://cs.wikipedia.org/wiki?curid=1202933", "title": "BCPL", "text": "BCPL\n\nBCPL (Basic/Bootstrap Combined Programming Language) je strukturovaný a imperativní beztypový programovací jazyk.\nByl v něm poprvé napsán program Hello world. Byl to první programovací jazyk, který používal složené závorky pro bloky kódu. Kvůli tehdejším klávesnicím se někdy namísto složených závorek: codice_1 a codice_2 používalo codice_3 a codice_4. Používá jednořádkové komentáře uvozené codice_5.\n\nBCPL měl být zjednodušení CPL a odstraňuje některé vlastnosti, které způsobovaly komplikovanou kompilaci CPL. Jazyk BCPL byl vytvořen pro psaní překladačů a pro systémové programování. Díky své přenositelnosti se rychle stal populárním.\n\nMá pouze jeden datový typ: slovo. Aritmetické a porovnávací operátory s ním pracují jako s celým číslem (INTEGER) a logické operátory jako s jednotlivými bity.\n\nHello, World:\n<syntaxhighlight>\nGET \"libhdr\"\n\nLET start() = VALOF\n$( writes(\"Hello, World!*n\")\n</syntaxhighlight>\nFaktoriál:<syntaxhighlight>\nGET \"libhdr\"\n\nLET start() = VALOF\n\nAND faktorial(n) = n=0 -> 1, n*faktorial(n-1)\n</syntaxhighlight>\n\n"}
{"id": "1202935", "url": "https://cs.wikipedia.org/wiki?curid=1202935", "title": "Josef Rogler", "text": "Josef Rogler\n\nJosef Rogler (10. února 1835 Habartov – 19. července 1894 Habartov) byl rakouský politik německé národnosti z Čech, poslanec Českého zemského sněmu.\n\nPůsobil jako statkář v Habartově. Od roku 1889 byl okresním starostou ve Falknově, od roku 1892 členem okresního výboru. Od roku 1890 byl členem spolku Deutscher National Verband v Chebu. Na funkci okresního starosty rezignoval ze zdravotních důvodů. Byl též obecním starostou.\n\nV 80. letech se zapojil i do vysoké politiky. V zemských volbách roku 1889 byl zvolen na Český zemský sněm, kde zastupoval kurii venkovských obcí, obvod Falknov, Kynžvart. Rezignace byla oznámena v prosinci 1893. Rezignoval ze zdravotních důvodů. Byl uváděn jako německý liberál (tzv. Ústavní strana).\n\nZemřel v červenci 1894. Příčinou úmrtí byla pleuritida a tuberkulóza. Bylo mu 59 let.\n"}
{"id": "1202945", "url": "https://cs.wikipedia.org/wiki?curid=1202945", "title": "Antilia", "text": "Antilia\n\nAntilia je soukromý obytný komplex a mrakodrap nacházející se v jihozápadní Bombaji, na ulici Altamount Road. Budova je vysoká 173 metrů a má 27 pater. Budovu si nechal postavit Indický miliardář (v roce 2012 nejbohatší v Indii a 2. nejbohatší v Asii) Mukesh Ambani pro svou rodinu mezi roky 2006 až 2010. Rezidence má 37 161 metrů čtverečních, stojí na pozemku který má 4645 m², obstarává ji přibližně 600 služebníků.\n\nUvnitř budovy se nachází divadlo pro 50 osob, taneční sál, několik bazénů, společenský sál, taneční studia, tělocvičny, svatyně, nebo například sněžná místnost, ve které se drží teplota pod -1 °C. Je zde také parkoviště pro 200 aut, několik heliportů.\n\n"}
{"id": "1202947", "url": "https://cs.wikipedia.org/wiki?curid=1202947", "title": "Kostel svatého Kříže a Všech svatých (Pšov)", "text": "Kostel svatého Kříže a Všech svatých (Pšov)\n\nKostel Povýšení svatého Kříže a Všech svatých je římskokatolický farní kostel v Pšově v okrese Louny. Od roku 1964 je chráněn jako kulturní památka.\n\nJiž ve čtrnáctém století stál v Pšově kostel, který byl v roce 1611 nahrazen kostelem novým. Na jeho místě postavil stavitel A. Suchánek v roce 1767 další kostel v pozdně barokním slohu. Letopočet 1904 dokládá novobarokní přestavbu.\n\nJednolodní kostel s obdélným půdorysem je zakončen na vnější straně trojboce uzavřeným presbytářem, k jehož jižní straně je připojen přístavek se sakristií v přízemí a oratoří v prvním patře. V ose západního průčelí stojí hranolová věž s přízemní předsíní. Novobarokně upravené fasády jsou rozčleněné zdvojenými pilastry. Zdvojené pilastry člení také interiér lodi, jejíž plochý strop leží na vysokém fabionu. Presbytář je uvnitř zakončený obloukem a zaklenutý plackovou klenbou, na kterou v závěru navazuje koncha.\n\nVětšina rokokového zařízení pochází ze druhé poloviny osmnáctého století. Nad brankami hlavního portálového oltáře stojí sochy světců. Boční oltáře zasvěcené Panně Marii a svatému Janu Nepomuckému jsou tabulové. K vybavení patří také kazatelna s figurálním reliéfem a barokní křtitelnice ze sedmnáctého století. Ze druhé poloviny sedmnáctého století pochází také dveře hlavního vchodu.\n\nNa jih od kostela stojí na vysokém toskánském sloupu socha sedící Panny Marie z doby okolo roku 1700. O něco dále na návsi je socha svatého Floriána z roku 1715. Obě jsou památkově chráněné.\n\n"}
{"id": "1202948", "url": "https://cs.wikipedia.org/wiki?curid=1202948", "title": "Tahitské ženy", "text": "Tahitské ženy\n\nTahitské ženy (též Tahiťanky na pláži, fr. \"Femmes de Tahiti\", případně \"Femmes de Tahiti, ou Sur la plage\") je obraz od francouzského malíře, postimpresionisty Eugèna Henriho Paula Gauguina (1848–1903). Gauguin byl vůdčí osobností postimpresionismu, jeho tvůrčí období trvalo od roku 1876 až roku 1903. Jeho obraz \"Tahitské ženy\" zachycuje dvě domorodé ženy na tichomořském ostrově Tahiti, sedící uvolněně na pláži. Gauguin našel na Tahiti ideální prostředí pro své obrazy. Domorodci ho přijali za svého a on si brzy osvojil jejich zvyky a žil s domorodou dívkou Téhourou. Gauguin bývá označován za nejsilnější uměleckou osobnost malířského syntetismu. Jeho experimenty s barvou výrazně ovlivnily moderní umění počátku 20. století. Gauguin barvy nerozkládá jako ostatní impresionisté na drobné skvrny, které si divákovo oko složí a vytvoří v něm výsledný dojem přirozenosti zobrazovaného tématu. Naopak, barvy nanáší v souvislých plochách a a ohraničuje je konturou. Jako jeden z prvních se přihlásil k primitivismu, který se vyznačuje zjednodušeným až přehnaným zobrazením tvarů lidského těla a výraznými a kontrastními barvami. Tento umělecký styl vznikl částečně i díky obdivu Gauguinově k umění primitivních kultur Afriky, Mikronésie a severoamerických Indiánů. Originál obrazu je umístěn v Musée d'Orsay v Paříži ve Francii. Obraz je podepsán vpravo dole: „P.Gauguin 91“.\n"}
{"id": "1202950", "url": "https://cs.wikipedia.org/wiki?curid=1202950", "title": "Wenzel Seifert (1832)", "text": "Wenzel Seifert (1832)\n\nWenzel Seifert (7. ledna 1832 Most – 7. ledna 1909 Krásná Lípa) byl rakouský politik německé národnosti z Čech, poslanec Českého zemského sněmu.\n\nNarodil se v Mostě, v tamní měšťanské rodině. Vystudoval šestitřídní piaristické gymnázium v Mostě. Nastoupil do kadetní školy. Absolvoval vojenskou službu a roku 1859 se zúčastnil tažení rakouské armády do Itálie. K 1. srpnu 1860 byl povýšen do hodnosti podporučíka. Z armády odešel roku 1862. roku 1863 se jeho manželkou stala Antonie Fridrich, dcera ředitele firmy Anton Friedrich v Krásné Lípě. Manželka zemřela v roce 1893. Manželství bylo bezdětné. V roce 1896 se podruhé oženil. Jeho chotí byla Antonie Schmidt z Ústí nad Labem. Byl sám činný v podnikání. Působil jako společník v přádelně svého tchána (podle jiného zdroje švagra) Antona Friedricha v Krásné Lípě. Od roku 1870 byl členem městského zastupitelstva v Krásné Lípě, od podzimu 1878 členem městské rady a od října 1879 do července 1901 působil jako starosta tohoto města. V červenci 1901 mu bylo uděleno čestné občanství. Získal též Řád Františka Josefa. Po více než 30 let zasedal v okresní školní radě a byl též dlouholetým členem okresního zastupitelstva a okresního výboru v Rumburku.\n\nV 90. letech se zapojil i do vysoké politiky. V doplňovacích zemských volbách v prosinci 1891 byl zvolen na Český zemský sněm, kde zastupoval kurii venkovských obcí, obvod Rumburk, Varnsdorf. Byl uváděn jako oficiální kandidát sboru německých liberálních důvěrníků (tzv. Ústavní strana).\n\nZemřel v lednu 1909.\n\nMěl tři bratry. Jedním z nich byl kněz Josef Seifert.\n"}
{"id": "1202953", "url": "https://cs.wikipedia.org/wiki?curid=1202953", "title": "Hvozdík lesklý", "text": "Hvozdík lesklý\n\nHvozdík lesklý (\"Dianthus nitidus\") je trvalá rostlina z čeledi hvozdíkovité (\"Caryophyllaceae\"). Podle IUCN je klasifikovaný jako téměř ohrožený.\n\nDruh se dělí na dva poddruhy:\n\nVytváří hustý porost, na kterém rostou kvetoucí výhonky vysoké 10 až 30 cm s pěti růžovými okvětními lístky. Lodyha nemá větve, je holá. Kvete v červenci a srpnu, opylují ji převážně motýli. Roste na skalách při nízkých travních porostech. Roste v nadmořské výšce 1 360–1 675 m n. m., pouze na vápencovém podkladu.\n\n"}
{"id": "1202958", "url": "https://cs.wikipedia.org/wiki?curid=1202958", "title": "Sesel roční", "text": "Sesel roční\n\nSesel roční (\"Seseli annuum\") je planě rostoucí rostlina s bohatými okolíky bílých kvítků, jeden ze tří druhů rodu sesel vyrůstajících v české krajině. Tento nenáročný druh rostl v minulosti na mnohem větším počtu stanovišť, nyní se následkem mizení přirozených biotopů z české přírody vytrácí.\n\nTato bylina je rostlinou evropskou a roste hlavně v mírném a submediálním pásu. Souvislý areál jejího výskytu se táhne od Španělska a Francie přes Střední a Východní Evropu až po Ural v Rusku. Na jihu zasahuje do Itálie i na Balkán a severní hranice vede po jižním pobřeží Baltského moře.\n\nV České republice, kde je sesel roční považován za původní druh, roste od nížin až po pahorkatiny. Nejhojnější je v teplých oblastech střední a jižní Moravy a v moravském podhůří Českomoravské vrchoviny, naopak v severozápadních Čechách a ve všech vyšších polohách je poměrně vzácný.\n\nVyskytuje se na vysýchavých vápencových, andezitových, flyšových, skeletových nebo sprašových půdách dostatečně obohacených o minerály a humus. Roste na mezofilních až slabě xerofilních pastvinách, sušších loukách, travnatých skalních svazích nebo po obvodě vinic. Vyskytuje se i v řídkých křovinách a na lesních světlinách bukových či dubových lesů.\n\nKvěty se rozvíjejí od července do počátku září a jsou opylovány létajícím hmyzem. Zralá vypadaná semena většinou ještě téhož roku vyklíčí a nové semenáčky přezimují. Druhým rokem vyroste lodyha s květy a vytvoří semena. Pokud pro nepříznivé podmínky nevykvete, obvykle přežije do další vegetační sezony. Rostlina je monokarpická, po odkvětu uhyne.\n\nBylina s lodyhou vysokou 15 až 60 cm, která vyrůstající z hnědého, vřetenovitého, páchnoucího kořene. Lodyha je přímá, pevná, oblá nebo hranatě rýhovaná a často načervenalá. Obvykle se nevětví, nanejvýše má větve až u vrcholu. Přízemní i lodyžní listy jsou sivozelené, drsně pýřité a mají vejčité až podlouhle vejčité čepele dvakrát až třikrát zpeřené s čárkovitými úkrojky. Přizemní listy mají žlabovité řapíky, lodyžní jsou přisedlé a vyrůstají z napuchlé pochvy s rozšířeným blanitým okrajem.\n\nNa lodyhách nebo na jejích větvích vyrůstají bohaté okolíky tvořené 15 až 40 okolíčky. Okolíky většinou nemají žádný nebo jen jednodílný obal, okolíčky mají obaly tvořené jednotlivými dlouhými, kopinatými listeny s bílým lemem. Okolíčky mají nestejně dlouhé, hranaté stopky na vnitřní straně krátce pýřité, které se za plodu sklánění dovnitř. Bílé nebo načervenalé květy jsou drobné, oboupohlavné a pětičetné. Mají krátký šídlovitý kalich a bílé nebo načervenalé, široce vejčité korunní plátky asi 0,7 mm dlouhé. Samoopylení je bráněno protandrií, pyl v prašnících na vrcholu pěti tyčinek dozrává dřív než vajíčka ve dvoudílném semeníku. Květy jsou opylovány hmyzem lákaným na nektar. Ploidie druhu je 2n = 16. Plody jsou hnědé, eliptické, asi 2 mm velké dvounažky s bělavými žebry.\n\nMnoho jeho přirozených stanovišť z přírody zmizelo a sesel roční je v „Červeném seznamu cévnatých rostlin České republiky“ z roku 2012 považována za ohrožený druh (C3).\n\n"}
{"id": "1202960", "url": "https://cs.wikipedia.org/wiki?curid=1202960", "title": "Nikolaj Černych", "text": "Nikolaj Černych\n\nNikolaj Stěpanovič Černych (; 6. října 1931 Novaja Usmaň, Voroněžská oblast – 26. května 2004) byl ruský astronom.\n\nNikolaj Černych od roku 1963 pracoval se svou manželkou Ljudmilou Ivanovnou (\"Людмила Ивановна Черных\") na Krymské astrofyzikální observatoři. Černych se specializoval na astrometrii a dynamiku malých těles v Sluneční soustavě.\nObjevil několik komet, mezi nimi periodické komety 74P/Smirnova-Chernykh a 101P/Chernykh. Kromě toho objevil 537 asteroidů, z nejznámějších (2609) Kiril-Metodi, (4429) Chinmoy, (2867) Šteins, (2362) Mark Twain, (4534) Rimskij-Korsakov, (6575) Slavov, (6622) Matvienko a trojány (2207) Antenor.\n\nNa počest manželského páru Černychových byl pojmenován asteroid (2325) Chernykh, objevený v roce 1979 českým astronomem Antonínem Mrkosem.\n\n společně s L. I. Černychovou\n\n"}
{"id": "1202965", "url": "https://cs.wikipedia.org/wiki?curid=1202965", "title": "TAC", "text": "TAC\n\nTAC nebo tac může být:\n\n\n"}
{"id": "1202966", "url": "https://cs.wikipedia.org/wiki?curid=1202966", "title": "Kostel svatého Jiljí (Markvartice)", "text": "Kostel svatého Jiljí (Markvartice)\n\nŘímskokatolický farní kostel svatého Jiljí v Markvarticích je barokní sakrální stavba. Od roku 1964 je kostel chráněn jako kulturní památka.\n\nKostel je doložen již ve 14. století. V 17. století byl zbarokizován.\n\nJedná se o obdélnou, jednolodní stavbu se čtvercovým presbytářem, k němuž po severní straně přiléhá sakristie. Má průčelní věž. Stěny kostela jsou hladké, okna jsou obdélná se segmentovými záklenky. Věž je jednopatrová s cibulovou bání. Má hlavním portál s kamennou šambránou a uvnitř je křížově sklenutá předsíň.\n\nPresbytář a sakristie jsou sklenuty křížovou klenbou. Loď má plochý strop. Dřevěná kruchta spočívá na jónských sloupech.\n\nZařízení pochází ze 17.-19. století. Hlavní oltář je raně rokokový, rámový. Na oltáři je původní obraz sv. Jiljí a sochy sv. Vojtěcha a sv. Prokopa z období kolem roku 1740. Dva boční oltáře jsou rámové, raně rokokové. Jeden boční oltář je zasvěcen sv. Josefovi a nacházejí se na něm sochy sv. Kateřiny a sv. Barbory. Druhý boční oltář je zasvěcen Panně Marii a jsou na něm sochy sv. Jana Nepomuckého a sv. Isidora. Jsou dílem vesměs sochaře M. Jelínka ml. z období kolem roku 1760. Na kredenčním oltáříku je malovaný raně barokní epitaf v sloupovém rámu s obrazem \"Kalvárie s donátorem\". Pochází z poloviny 17. století. V lodi je raně barokní oltář \"Panny Marie Bolestné\". Pochází asi z roku 1640. Cínová křtitelnice je z 1. poloviny 18. století. Na zpovědnici se nachází soška sv. Jana Nepomuckého z 1. poloviny 18. století. Sochy českých patronů jsou z 19. století.\n\nKostel má nedaleko dvoupatrovou roubenou dvoupatrovou zvonici, která je z 2. poloviny 17. století. Na hřbitově se nachází klasicistní figurální náhrobek Václava Slavíka z roku 1868.\n\nV areálu kostela nachází také márnice – kostnice. Márnice byla spolu s celým komplexem kostela zapsána do seznamu kulturních památek ČR. Na podzim roku 2011 před započetím opravy márnice, byly objeveny kosterní ostatky pocházející z období před 2. polovinou 19. století, které zde byly uloženy a zakryty pod břidlicovou navážkou zřejmě z období výměny střešní krytiny. Za dohledu archeologů a antropologů došlo od podzimu 2011 do srpna 2012 k vyklizení prostoru. Poté byla část ostatků o objemu cca 8 m navrácena v květnu 2014 do zrekonstruované márnice, čímž se z márnice stala také kostnice. Zbytek kosterních ostatků o objemu cca 25 m byl pohřben do společného hrobu na současném místním hřbitově. Umístění tohoto hrobu je vlevo od středové cesty ve druhé řadě hrobů od vstupu na hřbitov.\n\n"}
{"id": "1202969", "url": "https://cs.wikipedia.org/wiki?curid=1202969", "title": "Vršovický hřbitov starý", "text": "Vršovický hřbitov starý\n\nZaniklý starý Vršovický hřbitov se nacházel v Praze 10 v městské části Vršovice na Náměstí Svatopluka Čecha na místě kostela svatého Václava a přilehlého parku. Měl výměru 0,58 hektaru.\n\nHřbitov byl založen roku 1863 za faráře P.L.Urbana a postavil jej zednický mistr Václav Veselý. Vysvěcen byl 22. května 1864 vikářem P.J.Konopou. První pohřeb se konal 24. května, kdy bylo pohřbeno „vpravo od kříže“ dítě jménem Anna Pancová.\n\nHřbitov obec založila, protože starý hřbitov u vršovického kostela svatého Mikuláše nedostačoval. Roku 1880 byl rozšířen východním směrem. Pohřbívalo se zde do roku 1903, poté se pohřbívalo na novém hřbitově na Bohdalci. Definitivně byl zrušen roku 1927, kdy započala výstavba kostela svatého Václava, exhumované ostatky byly uloženy v kryptě pod pohřební kaplí kostela.\nByl zde pohřben bratr malíře Václava Brožíka strojvůdce Josef Brožík (pohřben roku 1903) a Jan Wagner (pohřben roku 1905), autor děl o Bulharsku.\n\n\n"}
{"id": "1202971", "url": "https://cs.wikipedia.org/wiki?curid=1202971", "title": "Kostel svatého Jiljí (Mladějov)", "text": "Kostel svatého Jiljí (Mladějov)\n\nŘímskokatolický farní kostel svatého Jiljí v Mladějově je částečně zbarokizovaná sakrální stavba na hřbitově zhruba uprostřed obce na vyvýšeném místě. Od roku 1964 je kostel chráněn jako kulturní památka.\n\nJádro kostela je gotické a pochází ze 14. století. Gotická stavba byla roku 1786 zčásti upravena v barokním slohu.\n\nBudova je obdelná, jednolodní s předsíní a s uzavřeným presbytářem s opěráky. Na severní straně k němu přiléhá sakristie a oratoř. Stěny jsou hladké členěné hrotitými okny bez kružeb.\n\nPresbytář je sklenut křížem a závěrem s klínovými žebry. Loď kostela má plochý strop a dřevěnou kruchtu, na které je balustráda. Sakristie a oratoř jsou otevřené do presbytáře a jsou opatřeny balkónem.\n\nZařízení kostela pochází ze 17.–19. století. Hlavní oltář je rokokový, prostý, s obrazem pocházejícím z 19. století a se sochami sv. Vojtěcha a sv. Prokopa. Dva boční oltáře jsou klasicistní, portálové z konce 18. století. Kazatelna je barokní se soškami evangelistů ze 2. poloviny 17. století. V kostele je pískovcový pilastrový epitaf. Na epitafu jsou nápisy a znaky. Epitaf je z roku 1618 a nachází se v torzálním stavu v předsíni kostela. V kostele je také pozdně renesanční kamenná kropenka na balustrové noze. Cínová křtitelnice stojící na volutových nohách je barokní ze 2. poloviny 17. století.\n\nV sousedství kostela na hřbitově se nachází mohutná zvonice z roku 1793. Zvonice je bedněná, dvoupatrová, hranolová, okosená a je na kamenné podezdívce z 19. století. Součástí komplexu církevních staveb je dále barokní fara z roku 1740. Jedná se o prostou, přízemní, obdélnou stavbu, která stojí na okraji hřbitova. Před kostelem je socha sv. Linharta roku 1740 s emblémy ze života světce. Na hřbitově u kostela je pohřben český matematik, fyzik a průkopník železnice František Josef Gerstner. Přes silnici se nachází barokní zámek.\n\n"}
{"id": "1202974", "url": "https://cs.wikipedia.org/wiki?curid=1202974", "title": "Kostel svatého Jiljí (Nebužely)", "text": "Kostel svatého Jiljí (Nebužely)\n\nŘímskokatolický farní kostel svatého Jiljí v Nebuželích je barokní sakrální stavba ležící v severozápadním části obce. Od roku 1966 je kostel chráněn jako kulturní památka.\n\nHistoricky patří nebuželský kostel ke skupině nejstarších kostelů v regionu, které dal postavit v druhé polovině 10. století kníže Boleslav II. První písemná zmínka o zdejším kostele je z roku 1384, kdy byl nebuželský kostel farním kostelem. V důsledku třicetileté války nebuželská farnost zanikla a byla obnovena až roku 1674. V roce 1735 byl postaven současný kostel na místě středověkého předchůdce. Kostel byl přestavěn v roce 1861–1862. V této době byl také nově zaklenut.\n\nJedná se o neorientovanou, jednolodní, obdélnou stavbu, která je na půdorysu řeckého kříže. Má čtvercové kaple po strana středního travé. Po severní straně segmentem ukončeného presbytáře se nachází obdélná sakristie, která je dvojboce ukončena. Na konvexně a konkávně zalamovaném průčelí jsou pilastry a volutový štít s trojúhelným ukončením. Na obdélný portál se supraportou se segmentem, který je proložený římsou, dosedá okno kasulovitého tvaru. Průčelí je zdobeno štukovou páskovou ornamentikou. Boční fasády jsou členěny vpadlými poli. Nad pravou boční kaplí je hranolová patrová věž s cibulovou bání. Věž je nízká, členěná lizénami. Ve věži je renesanční zvon.\n\nPresbytář a loď mají v klenbě placky. Boční kaple má valenou klenbu. Kostelní kruchta, na níž jsou umístěny varhany, má valenou klenbu. Na klenbě presbytáře je freska \"Nejsvětější Trojice\". V obou bočních kaplích je štuková výzdoba páskové ornamentiky.\n\nZařízení kostela včetně soch na oltáři je poměrně novodobé pocházející z 19. století. Obraz hlavní oltáře pochází z 19. století a je dílem A. Klemta. Oltář je rámový, má štukový závěs s páskovou a mřížovou ornamentikou, která splývá s architektonického štítového nástavce. Boční oltáře v kaplích jsou zasvěceny Panně Marii a sv. Janu Nepomuckému. Jsou rokokové s novými obrazy. V kostele se nachází barokní obraz \"Ukřižování\" a znakový, reliéfní, mramorový náhrobník Anny Hruškové z Března z roku 1562.\n\nMístní socha sv. Jana Nepomuckého z roku 1884 je dílem A. Procházky z Prahy.\n\n"}
{"id": "1202975", "url": "https://cs.wikipedia.org/wiki?curid=1202975", "title": "Al Said (2007)", "text": "Al Said (2007)\n\nAl Said je ománská královská jachta, která je součástí královské eskadry ománského královského námořnictva. Ve službě nahradila stejnojmennou jachtu \"Al Said\" z roku 1982. Jejím stálým doprovodem je výsadková a zásobovací loď \"Fulk Al Salamah\" (L3). Ke konci roku 2019 byla pátou nejdelší jachtou světa.\n\nPlavidlo bylo postaveno německou loděnicí Lürssen Yachts pod krycím označením projekt Sunflower. Exteriér jachty navrhl Espen Oeino a interiér společnost Redman Whiteley Dixon.\n\nPlavidlo má ocelový trup a hliníkové nástavby. Pohonný systém dosahuje výkonu 16 399 kW. Nejvyšší rychlost dosahuje 25 uzlů. a cestovní 14,5 uzlu.\n"}
{"id": "1202978", "url": "https://cs.wikipedia.org/wiki?curid=1202978", "title": "Gallizien", "text": "Gallizien\n\nGallizien () je dvojjazyčná obec v rakouské spolkové zemi Korutany, východojihovýchodně od Klagenfurtu, v okresu Völkermarkt. V obci bydlí asi 1800 obyvatel (rok 2016).\n\nObec Gallizien se nachází v jižních Korutanech při přechodu z údolí Rosental do údolí Jauntal. Tato oblast se rozkládá mezi řekou Drávou a pohořím Obir (severní výběžek pohoří Karavanky) v nadmořské výšce mezi asi 390 m (břeh řeky Drávy severně od Möchlingu) a 2139 m (vrchol Hochobir). Obcí protéká řeka Vellach, která tvoří hranici mezi údolími Rosental a Jauntal.\n\nGallizien je tvořen šesti katastrálními územími Abtei (\"Obrije\"), Gallizien (\"Galicija\"), Enzelsdorf (\"Encelna vas\"), Glantschach (\"Klanče\"), Vellach (\"Bela\") a Möchling (\"Mohliče\").\n\nObec se skládá z následujících 20 částí (v závorce používané \"slovinské varianty\") (počet obyvatel k říjnu 2015):\n\nPodle statistiky z roku 2001 měl Gallizien celkem 1 825 obyvatel, z nichž 97,8 % byli občané Rakouska a 1,2 % občané Německa. Celkem 8,5 % obyvatel jsou korutanští Slovinci.\n\nCelkem 92,2 % populace se hlásí k římským katolíkům, k evangelíkům 1,8  a bez vyznání je 4,2 %.\n\nPříznačné je, že dvojjazyčná farnost Globasnitz patří k bilingvnímu děkanátu Eberndorf/Dobrla vas.\n\nGlobasnitz patří do oblasti slovinského dialektu údolí Jauntal (slovinsky \"Podjunsko narečje\"), což je dialekt korutanské slovinské jazykové skupiny.\n\nObecní rada má 15 členů a je strukturována po komunálních volbách v roce 2015 takto:\n\nStarostou je Hannes Mak (Rakouská lidová strana).\n\n\n"}
{"id": "1202979", "url": "https://cs.wikipedia.org/wiki?curid=1202979", "title": "Důl Ronna", "text": "Důl Ronna\n\nDůl Ronna (důl č. VII, Důl Gottwald, lidově \"Na Borku\") byl černouhelný hlubinný důl v katastrálním území obce Hnidousy. Důl založila v roce 1882 Společnost státní dráhy. Důl byl činný do roku 1997.\n\nDne 6. července 1882 severně od obce Hnidousy, v severní části důlního pole Společností státní dráhy, bylo zahájeno hloubení dolu č. VII . V roce 1885 bylo dosaženo hloubky 423 m a hloubení ukončeno. Jáma byla v lidovém podání nazývána \"Na Borku\". V roce 1890 byla jáma přejmenována na důl Ronna po řediteli Společnosti státní dráhy Antonínu Ronnovi. Od roku 1910 se stal důl Ronna hlavním dolem Společnosti státní dráhy, postupně byla na důl koncentrována těžba z dolů Kübeck, Barré a Engerth. V následujících letech 1911–1912 byl důl modernizován. Byly vystavěny budovy strojovny, úpravny a kotelny, upravovaly se koupelny, cechovna a lampovna. V roce 1936 byl důl Ronna odkoupen Pražskou železářskou společností (PŽS). V roce 1945 byl důl znárodněn a dne 23. března 1946 přejmenován na Důl Gottwald (později Gottwald III). V roce 1979 byl proražen nový těžní překop mezi doly Ronna a Mayrau a převedena veškerá těžba na jámu Nejedlý III (Schoeller). V roce 1989 byl v rámci transformace přejmenován na Důl Kladno a později se stal součástí společnosti Českomoravské doly, a.s., Kladno. Těžba byla ukončena 27. června 1997, poslední fárání do dolu bylo 12. prosince 1997. V prosinci 1998 byla ukončena likvidace jámy zásypem. Dne 20. srpna 2001 byla stržena těžní věž. Do roku 2013 byly zbourány nevyužívané objekty. \n\nK hloubení jámy byl použit ruční jeřáb a od hloubky 30 m až do hloubky 115 m parní lokomobila se dvěma lanovými bubny. Jámovým stvolem byl dopravován vyrubaný materiál pomocí železných okovů. Později, kdy byl instalován stabilní parní těžní stroj s výkonem 300 ks, vyrubaný materiál byl dopravován dvojčinným způsobem. Klece byly jednopatrové pro jeden vozík. Hloubení bylo ukončeno 28. září 1885 dosažením hloubky 423 m. Vystrojení jámy bylo ukončeno v lednu 1886. Jáma měla kruhový průřez o poloměru 4,6 m a cihelnou vyzdívku. V hloubce 393 m byla naražena sloj o mocnosti 7,7 m. První patro dolu bylo v hloubce 398 m. V roce 1901 byla jáma prohloubena do hloubky 475 m a v hloubce 443 m založeno druhé patro. Další prohloubení jámy proběhlo v letech 1904–1907 do konečné hloubky 501 m a v hloubce 496,7 m bylo založeno třetí patro, toto patro nebylo uvedeno do provozu. Profil jámy byl rozdělen na západní část určenou pro větrání, střední část byla určena pro těžení, která byla vybavena dřevěnými průvodnicemi. Jižní část byla určena pro lezní oddělení. Ve východním sektoru byly umístěny Rittingerovy pumpy. \n\nV roce 1889 byl důl Ronna spojen překopem s dolem Kübeck k zabezpečení, v případě potřeby, čerpaní důlní vody z dolu Kübeck. Další překopy byly raženy v rámci koncentrace těžby (do roku 1910) na důl Ronna z dolů Kübeck, Barré a Engerth. V roce 1922 byl ražen překop na důl Theodor a v roce 1936 na důl Mayrau. V letech 1960–1962 byl ražen překop na důl Prago (Antonín Zápotocký). V roce 1979 další překop na důl Mayrau. \nNad jámou byly postaveny budovy pro technické zařízení v úhlové dispozici písmene L s dominantní zděnou těžní věží (zároveň těžní budova). V těžní věži byl instalován pro hloubení jámy v roce 1883 dvouválcový ležatý těžní stroj firmy Breitfeld & Daněk s rozvodem systému Brialmont. Východně od těžní věže byl v roce 1884 instalován vodotěžný parní stroj s nestejnými parními válci firmy J. Cockerill Seraing z Belgie o výkonu 600 ks, který poháněl čtyři Rittingerova čerpadla. V roce 1888 byla dispozice objektů upravena přístavbou ventilátorovny. Nová symetrická dispozice byla ve tvaru písmene T s dominantní těžní věží a nižšími postranními křídly. V roce 1911 byl instalován nový dvojválcový parní těžní stroj Pražské akciové společnosti (dříve Ruston), Brumovský a Ringhoffer s rozvodem Radovanovič-Pošmourný a s hydraulickým řídidlem jízdy systému Guenhoffnungshütte. V období 1911–1912 byla v rámci modernizace dolu postavena nová strojovna, úpravna a kotelna. Původní zděná těžní věž byla snížená o jedno patro a do ní vestavěna ocelová příhradová těžní věž s opěráky. Těžní věž byla vysoká 22 m (k ose lanovnic). Výjezdní patro bylo 5 m nad ohlubní. Dvojčinné těžení zabezpečovaly dvouetážové klece pro dva vozíky. V roce 1971 byl parní stroj nahrazen asynchronními motory a v bývalé strojovně byla zřízena řetízková šatna.\n\nVětrník typu Kley od firmy Bolzano Tedesco ve Slaném byl instalován v roce 1889 do nové ventilátorovny. Průměr větrníku byl 9 m, byl vybaven 24 plechovými lopatkami (950 x 1500 mm) a byl poháněn jednoválcovým ležatým parním strojem. V roce 2001 byl demontován. V jámovém stvolu větrací oddělení bylo zapaženo železným plechem 5 mm silným. Snýtované tabule plechu byly přišroubovány úhelníky na výstroj jámového stvolu.Spáry plechových tabulí po obou stranách byly utěsněny cementem do zdiva jámy. V roce 1902 byl větrník elektrifikován a nahrazen ventilátorem typu Schielle. Později byl v jámě vybudován lutnový tah o průměru 1m a byl nainstalován axiální přetlakový ventilátor typ F 04, který mě oběžné kolo o průměru 1400 mm a 975 otáček za minutu. Byl poháněn elektromotorem o výkonu 75 kW.\n\nV původní kotelně bylo instalováno devět válcových kotlů s rošty typu Bolzano o celkové výhřevní ploše 79 m, tlaku páry 6 atm. V 1896–1897 byly dva kotle nahrazeny trubkovými kotly systému Mac Nikol o celkové výhřevné ploše 150 m, tlaku páry 8 atm. V období 1911–1912 byla postavena nová kotelna vybavena pěti kotly systému Suck-Rautenkranz s mechanickými rošty Pluto Stocker se dvěma napáječkami systému Wortinghton, o celkové výhřevné ploše 150 m, tlaku páry 15 atm. Komín kotelny byl 48 m vysoký a měl průměr 2,44 m.\n\nV roce 1890 byla uvedena do provozu suchá třídírna s kapacitou 500 tun uhlí za deset hodin.Budova byla dřevěná s hrázděným zdivem. Pohon drtiče, korečkových výtahů, přebíracích pásů zajišťoval přes transmisní převody parní stroj. Dodavatelem byly Škodovy závody v Plzni. V roce 1902 byla postavena druhá třídírna. V objektu třídírny a prádla, které bylo vybudováno v železné konstrukci s hrázděným zdivem, byly instalovány v suché části: výklopníky důlních vozíků systém Salač, kusový rošt systém Distel-Suski, třídící retr systému Salač, korečkový pás, přebírací pás na střední uhlí a dopravní pás k plnění expedičních zásobníků pro přímé nakládání do železničních vagonů. V uhelném prádle byly instalovány čtyři prací soustavy systému Wunderlich s odstředivými čerpadly a zařízením pro oddělení krupice z odpadní vody. Vytříděné uhlí ze suché třídírny putovalo do prádla a odtud prané uhlí putovalo korečkovým pásem do zásobníků. Činnost úpravny byla ukončena v roce 1912. V letech 1911–1912 byla vystavěna třetí úpravna v místě třídírny z roku 1890. Strojní zařízení uhelného prádla dodala firma Baum z Herne ve Westfálska, zařízení pro suchou třídírnu a konstrukci budovy dodaly Škodovy závody v Plzni. Vytěžené uhlí putovalo do prádla a pak do suché třídírny. Prádlo bylo vybaveno sazečkami typu Baum, třídícím roštem systém Karopp a pro případnou extrakci mouru byly instalovány dvě vibrační síta Mitchell. Prorostlé uhlí vynášel korečkový dopravník na drtící mlýnek a dotud rozdrcená směs putovala do další sazečky. Obě sazečky byly v roce 1936 vybaveny sázecími rošty pro zvýšení výkonu. Výkon třídírny byl 140 tun za hodinu, výkon prádla 100 tun za hodinu. V roce 1933 byl postaven automatický oběh vozů mezi narážím, výklopníky (třídírnou) a novým hlavním zásobníkem, který pojal celou odpolední těžbu. Obsah zásobníku byl zpracováván třídírnou na ranní směně.\n\nV průběhu hloubení jámy byl přítok vody 500 litrů za minutu. K čerpání vody byly použity dvě pístové pumpy. Zdvižná s průměrem pístu 300 mm a spouštěcí s pístem o průměru 250 mm, která byla parním jeřábem spouštěná na drátěném laně. Obě pumpy byly poháněny vahadlovým parním strojem o výkonu 16 ks. Ve hloubce 107 m byla umístěna tlaková ležatá pumpa a dvě nástěnné parní pumpy. Pro tyto pumpy byl vyrubán zvláštní prostor. V roce 1884 byl instalován vodotěžný parní stroj s nestejnými parními válci firmy J. Cockerill Seraing z Belgie o výkonu 600 ks, který poháněl čtyři Rittingerova čerpadla. Nástupem elektrifikace dolu byla zaváděna elektrická odstředivá čerpadla.\n\nVlečka z Tuhaně na důl Ronna byla dlouhá 2,9 km a byla otevřena v roce 1888. Činnost vlečky byla ukončena v roce 1997. V období 1897–1898 byla vlečka prodloužena o 1,35 km z dolu Ronna na důl Theodor ve Pcherách. V roce 1912 byla vybudována povrchová visutá lanová dráha přepravě vytěženého uhlí z dolu Theodor na úpravnu dolu Ronna, kde se vytříděné uhlí nakládalo do vagónů. Zpátky bylo dopravováno energetické uhlí pro elektrárnu na dole Theodor. Lanová dráha byla v činnosti do roku 1935. Lanová dráha byla projektována na výkon 50 tun za hodinu. Byla dodána firmou Adolf Bleichert v Lipsku, která také dodala zařízení pro lanovou dráhu k dopravě hlušiny na odval dolu Ronna. Lanová dráha byla postavena v letech 1924–1925 o délce 790 m.\n\nNa dole Ronna byly zavedeny elektrické trolejové lokomotivy Siemens-Halske. Byly to jedny z nejstarších lokomotiv v revíru. Lokomotivy Siemens-Halske byly vyrobeny v letech 1905–1907 a využívány byly až do roku 1997. Elektrickými lokomotivami bylo transportováno těžené uhlí dolů Ronna, Kübeck, Barré a Engerth. Z důlního pole v severní části dolu Ronna bylo dopravováno lanovkou se svrchním lanem. Délka lanovky byla 635 m a překonávala výškový rozdíl 53 m. Na II. patře byl vybudován mechanický oběh vozů se dvěma řetězovými dráhami. \n\nNa dole Ronna byl do roku 1911 využíván dvouválcový ležmý parní stroj firmy Breitfeld & Daněk, Praha, z roku 1883 s bobinovými těžnými bubny (plochá lana). V roce 1911 byly instalovány těžní bubny na kulatá lana.\n\nV roce 1971 byl instalován těžní stroj 2B 4008 se dvěma asynchronními motory a dvěma převodovkami. Klece byly dvouetážové pro dva vozy za sebou na etáži.\n\nOdval se nachází asi 250 m na východ od silnice Kladno – Švermov a na západ od odvalu dolu Theodor v katastrálním území Hnidousy. Odval byl sypán od roku 1882. Má nepravidelný tvar se strmými svahy, které vystupující z údolí Týneckého potoka do výše 48 m. Plocha je asi 13,25 ha a objem 2 100 000 m. V odvalu se nacházejí původní horniny z doby hloubení jámy Ronna, ražení překopů a odpad z třídírny. Mezi ostatní složky, které se vyskytují v odvalu je stavební suť, popílek z kotelny, vyhořelý a vypálený haldový materiál z doby hoření haldy, část odvalu sloužil k ukládání popílku z tepelné elektrárny Kladno. Na jižním okraji odvalu se nacházely sedimentační nádrže, kde se usazovaly uhelné kaly. Náklady na revitalizaci odvalu činily 6 milionu korun a odval byl v roce 2009 předán bezúplatně Palivovým kombinátem Ústí, s.p.,Ústí nad Labem, do majetku města Kladna. Na odvalu je naučná stezka s 11 informačními tabulemi a rozhlednou. Na odvalu bylo určeno 40 druhů motýlů, jeden druh plaza, 47 druhů ptáků a 7 druhů savců. Je zde zastoupeno na 31 chráněných rostlin z celkového počtu 216 druhů rostlin, vyskytuje se zde na 24 druhů hub.\n\nKolonie dolu Ronna byla postavena Společností státní dráhy v roce 1883. Soubor domků je dochován podél severní části ulice Uhelná v Kladně Hnidousích. Dochovaly se zdobné štíty domů s cihlovými zubořezy, kruhovým okenem uprostřed štítu s cihelnou šambránou. Jižní část je tvořena vilami, které jsou obklopeny zahradami, pro báňské inženýry postavené v roce 1920. Po první světové válce byla postavena kolonie na ulici \"Pod Hájem\", ve třicátých letech vznikla dělnická kolonie \"Korea\".\n\n\n"}
{"id": "1202980", "url": "https://cs.wikipedia.org/wiki?curid=1202980", "title": "Matuzalém", "text": "Matuzalém\n\nFrancelino da Silva (* 10. června 1980), známý také jako Matuzalém, je brazilský fotbalový záložník a mládežnický reprezentant, momentálně hrající nižší italskou ligu za klub Monterosi FC.\n\n"}
{"id": "1202983", "url": "https://cs.wikipedia.org/wiki?curid=1202983", "title": "Kostel svatého Jana Nepomuckého (Brod nad Dyjí)", "text": "Kostel svatého Jana Nepomuckého (Brod nad Dyjí)\n\nKostel svatého Jana Nepomuckého je římskokatolický chrám v obci Brod nad Dyjí v okrese Břeclav. Je chráněn jako kulturní památka České republiky.\n\nKostel byl vystavěn ve druhé polovině osmnáctého století, na věži je letopočet 1781, jak o tom svědčí letopočet na věži. Ve dvacátém století byla rozšířena hudební kruchta. \n\nJedná se o jednolodní stavbu s odsazeným kněžištěm, k jehož severní zdi přiléhá čtyřboká sakristie. Fasády člení hluboké vpadlé výplně, v nichž jsou prolomena okna se segmentovým záklenkem. zařízení je klasicistní z doby vzniku kostela.\n\nJde o farní kostel farnosti Brod nad Dyjí.\n"}
{"id": "1202988", "url": "https://cs.wikipedia.org/wiki?curid=1202988", "title": "Argun (Čečensko)", "text": "Argun (Čečensko)\n\nArgun (, ) je samostatný okres, tvořící město v Čečensku.\nJe situován v centrální části Čečenska 16 km východně od hlavního města Groznyj na řece Argun, pravém přítoku Těreku.\n\nArgun se rozkládá v podhůří Velkého Kavkazu v průměrné nadmořské výšce 125 m. Dalšími nedaleko ležícími městy jsou Šali (16 km jižně) a Gudermes (19 km východně).\n\nArgun tvoří samostatný okres, se kterým sousedí na západě okres Groznyj a na východě okres Šali.\n"}
{"id": "1202992", "url": "https://cs.wikipedia.org/wiki?curid=1202992", "title": "Mistrovství Evropy v orientačním běhu 2016", "text": "Mistrovství Evropy v orientačním běhu 2016\n\nJedenácté Mistrovství Evropy v orientačním běhu proběhlo společně s Mistrovstvím Evropy v Trail-O v České republice s centrem ve slezském lázeňském městě Jeseníku. Mistrovství Evropy v orientačním běhu se konalo od 20. května do 28. května 2016. Hlavním pořadatelem byl Český svaz orientačních sportů a Jesenické sdružení orientačních sportů. Při tomto mistrovství byly poprvé do programu zařazeny sprintové štafety.\n\nProgram Mistrovství Evropy byl zveřejněn v souladu s Pravidly IOF v Bulletinu číslo tři:\n\nÚplná medailová tabulka:\nČesko reprezentovalo 12 mužů a 12 žen, v tabulce nejsou uvedeni závodníci, kteří nepostoupili do finálových závodů.\n"}
{"id": "1202998", "url": "https://cs.wikipedia.org/wiki?curid=1202998", "title": "Šatoj (okres)", "text": "Šatoj (okres)\n\nOkres Šatoj (, ) se nachází v jižní části Čečenské autonomní republiky Ruské federace. Území okresu, jehož správním centrem je obec Šatoj, má rozlohu 505 km².\n\nHorský okres Šatoj sousedí na severu s grozněnským okresem, na východě s okresem Šaroj, na jihu se nachází okres Itum-Kali a na západě jsou hranice okresů Urus-Martan a Galan-Čož. Územím protéká řeka Argun. Významnou součástí okresu Šatoj je Argunská soutěska.\n\nÚdaje z databáze Federální statistické služby Ruské federace ukazují trvalý vzestup počtu obyvatel. Zatímco v roce 2002 v šatojském okrese bylo registrováno 13155 osob, k 1. 1. 2016 to bylo již 18852 obyvatel. Pokud jde o národnostní složení, podle výsledků sčítání obyvatelstva z roku 2010 76,71% obyvatel tvořili Čečenci a 12,35% Rusové. Zhruba 200 obyvatel se hlásilo k avarské národnosti a stejný počet osob k národnosti kumycké. Menší počet obyvatel uvedl národnost kazašskou, lezginskou, tatarskou a některé další.\nÚzemí šatojskéhoho okresu je administrativně rozděleno pod správu 15 střediskových obcí. Jedná se obce: Aslanbek-Šeripovo (\"Хьена-Кхаьлла\"), Bolšie Varandy (\"Лакха-Варанда\"), Borzoj (\"Борзе\"), Vašindaroj, Daj (\"Д1ай\"), Zony (\"Зо́нах\"), Nichaloj (\"Нихала\"), Nočchi-Keloj (\"Нохч-Кела\"), Pamjatoj (\"Пхьаьмта\"), Satti (\"Саьтта\"), Ulus-Kert (\"Улус-Керт\"), Chal-Kiloj (\"Хьалa-Кела\"), Charsenoj (\"Хьорсана\"), Šaro-Argun a Šatoj (\"Шуьйта, Шуьйта гӀала, Хьакка гӀала, Хьакка\"). Celkem se na území okresu nachází 32 obydlených sídel. Jsou zde také pozůstatky dalších 8 obcí, které po násilné deportaci příslušníků čečenského národa v roce 1944 již nebyly znovu osídleny a zanikly.\n\nHistorie okresu Šatoj je nedílně spjata s odporem čečenských horalů proti cizím vojskům a nejrůznějším nájezdníkům, snažícím se ovládnout toto území a průchod Argunskou soutěskou. Četné ozbrojené boje zde probíhaly od nejranějšího středověku až po období Kavkazské války v 19. století. Jedním z důsledků porážky Čečenců v této válce bylo m. j. vybudování posádkové pevnosti Šatoj v roce 1858.\n\nK četným vojenským operacím na území šatojského okresu došlo i na přelomu 20. a 21. století v průběhu tzv. čečenských válek. Nejznámějšími událostmi jsou například boje u Jaryš-Mardy, boje o Šatoj a bitva o kótu 776 v Argunské soutěsce v únoru roku 2000, během něhož byla velkou čečenskou přesilou zlikvidována téměř celá 90členná rota ruských výsadkářů.\n\n\n"}
{"id": "1203004", "url": "https://cs.wikipedia.org/wiki?curid=1203004", "title": "Šichany", "text": "Šichany\n\nŠichany () jsou uzavřené město v Saratovské oblasti v Ruské federaci. K roku 2017 zde bydlelo asi 5700 obyvatel.\n\nŠichany leží přibližně patnáct kilometrů na severozápad od břehu Volhy a od Volska. Od Saratova, správního střediska oblasti, jsou vzdáleny přibližně 130 kilometrů severně.\n\nSeverně město míjí silnice P-228 a železniční trať z Atkarsku do Volsku z roku 1895 protažená v roce 1966 přes hráz Saratovské přehrady přes Balakovo do Pugačova.\n\nŠichany byly založeny v roce 1820 hrabětem Vasilijem Orlovem-Děnisovem, ruským hrdinou Vlastenecké války proti Napoleonovi.\n\nOd konce dvacátých let začal v obci armádní výzkum chemických zbraní.\n\nV roce 1938 se Šichany staly sídlem městského typu a městem jsou od roku 1996.\n"}
{"id": "1203013", "url": "https://cs.wikipedia.org/wiki?curid=1203013", "title": "Vrata (Hra o trůny)", "text": "Vrata (Hra o trůny)\n\nVrata (v anglickém originále The Door) je pátý díl šesté řady seriálu \"Hra o trůny\". Premiéru v USA měl 22. května 2016, v České republice o den později. Epizodu režíroval Jack Bender. Díl si získal výjimečně dobré hodnocení, především díky dějové lince za Zdí, kde zemřel Hodor.\n\nSansa (Sophie Turner) a Brien (Gwendoline Christie) se setkají s Malíčkem (Aidan Gillen). Sansa je na svého strýce naštvaná, protože to on jí navrhl sňatek s Ramsayem, aniž by řekl, jaký sadista to je. Petyr se brání tím, že skutečně netušil, jaký Ramsay Bolton je. Několikrát se omluví a pak navrhne, že pomůže Starkům v boji proti němu a vyšle jí na pomoc armádu Arrynů, což ale Sansa odmítne. Malíček jí proto alespoň poradí, aby se obrátila na svého druhého strýce: Černou rybu.\n\nSansa se vrací na Černý hrad a rozhodne se vyslat Briene, aby odjela do Řekotočí, které právě Lannisterové obléhají, a získala Černou rybu na svoji stranu.\n\nJorah (Iain Glen) se setká s Daenerys (Emilia Clarke) a přizná se, že ji už dlouho miluje. Také odhalí, že se nakazil šedým lupem a brzy zemře. Daenerys mu nařídí, aby se vydal do světa, našel lék a apak se vrátil, aby ji ochránil.\n\nTyrion (Peter Dinklage) a Varys (Conleth Hill) hledají novou spojenkyni, protože udržet situaci v Meerenu bez královny je těžké. Rozhodnou se tedy spolupracovat s Rudou kněžkou (Ania Bukstein), která jim nabízí, že bude se svými druhy kázat o Daenerys a přivede tak lid na její stranu.\n\nNa Železných ostrovech probíhá královolba. Jako první kandidát se přihlásí Yara (Gemma Whelan), protože se ale na ostrovy vrátil Balonův syn, Theon (Alfie Allen), žádají Železní i jeho, aby se přihlásil do královolby. Theon vystoupí před dav, ale jen proto, aby nabídku na trůn odmítl a podpořil Yaru. V tu chvíli se objeví i Euron Greyjoy (Pilou Asbæk), který též má ambice stát se králem Železných ostrovů. Yara ho obviní z vraždy krále Balona, ale Euron to nepopírá, naopak, plně se k tomu přizná. Odhalí i své plány: po tom, co se stane králem, chce vyjet za Úzké moře a nabídnout Daenerys Targaryen flotilu a sňatek. Euron si nakonec získává největší přízeň a je korunován králem Železných.\n\nBěhem korunovace Yara a Theon utečou s mnoha Železnými muži z ostrova, protože ví, že je nový král nechá zabít. Vezmou s sebou i ty nejlepší lodě, ale Eurona to nezastaví: rozkáže všem, aby začali pracovat na nových lodích.\n\nJaqen (Tom Wlaschiha) Arye (Maisie Williams) zadá úkol: zabít jedem herečku lady Crane. Její jméno bylo totiž slíbeno Mnohotvářnému bohu. Arya se tedy zúčastní jednoho z jejích představení a pozoruje zvyky lady Crane, načež se rozhodne, že jí jed zamíchá do rumu, který pije jen ona. Pochybuje ale o tom, že je správné herečku zabít, protože jí je sympatická.\n\nBran (Isaac Hempstead Wright) a Tříoká vránou (Max von Sydow) sledují, jak Děti lesa vytvořili Nočního krále: vbodli mu kus dračího skla do srdce. Leaf (Kae Alexander) pak Brandonovi vysvětluje, že to udělat museli, protože lidé je zabíjeli a oni proti nim neměli žádnou ochranu.\n\nBran se v jeskyni nudí a rozhodne se proto snít bez Tříoké vrány. Objeví se před stromem Starých bohů vedle armády Nemrtvých. Za nimi ale najde i Nočního krále, který ho uvidí a dokonce se jej dotkne. Brandonovi na ruce zůstane znamení a když se probudí, Tříoká vrána mu nařídí, že musí odejít, protože Noční král si ho najde. Naposledy se tedy Bran zasní a vrátí se na Zimohrad v době, kdy byl Hodor (Kristian Nairn) ještě malým chlapcem Wylisem (Sam Coleman). Mezitím, Nemrtví se dobývají do jeskyně a Děti lesa bojují proti nim: marně. Meera (Ellie Kendrick) se pokouší Brana ze snění probudit, ale nedaří se. Nakonec ale Brana donutí přejít do Hodora, čímž vznikne spojení mezi minulosti a současností.\n\nHodor je stále pod vedením Brana a když skupina uteče z jeskyně, musí držet vrata, aby je Nemrtví nemohli pronásledovat. Během chvíle a Meera musí sama táhnout Brana lesem.\n\n"}
{"id": "1203015", "url": "https://cs.wikipedia.org/wiki?curid=1203015", "title": "Editor", "text": "Editor\n\nPojem editor může mít více významů:\n\n\n\n"}
{"id": "1203018", "url": "https://cs.wikipedia.org/wiki?curid=1203018", "title": "Rozšíření Google Chrome", "text": "Rozšíření Google Chrome\n\nRozšíření pro Google Chrome jsou rozšíření prohlížeče, které upravují prohlížeč Google Chrome. Tato rozšíření jsou psána pomocí webových technologií jako jsou HTML, JavaScript a CSS. Google Chrome Rozšíření jsou ke stažení pomocí Chrome Web Store (dříve přes Google Chrome Extensions Gallery). Od února 2010 již bylo v Google Chrome Webstore více než 2200 rozšíření, která byla zveřejněna vývojáři. Všichni uživatelé s Účtem Google mají možnost si přidat rozšíření.\n\nNěkterá z rozšíření pomáhají optimalizovat i samotnou práci prohlížeče Chrome. Ten je kritizovaný za velikou náročnost na operační paměť RAM. Stránky si totiž načítá dopředu, jejich obsah aktualizuje a každý otevřený panel je zároveň novým panelem ve Správci úloh.\n\nTuto náročnost mohou částečně snížit vhodné doplňky a rozšíření na správu karet a uvolnění operační paměti. Mezi populární patří například rozšíření One Tab, The Great Suspender či Quick Tabs.\n"}
{"id": "1203024", "url": "https://cs.wikipedia.org/wiki?curid=1203024", "title": "Tiefenbach (Horní Falc)", "text": "Tiefenbach (Horní Falc)\n\nTiefenbach je obec v německé spolkové zemi Bavorsko, v zemském okrese Cham ve vládním obvodu Horní Falc.\n\nŽije zde obyvatel.\n\nÚzemí obce sousedí s Českem. Sousední obce jsou: Rötz, Rybník (Česko), Schönthal, Stadlern, Treffelstein, Weiding a Winklarn.\n\n"}
{"id": "1203030", "url": "https://cs.wikipedia.org/wiki?curid=1203030", "title": "Karl Selisko", "text": "Karl Selisko\n\nKarl Selisko (\"cca 1844\" – 30. dubna 1910 Horní Vlčkovice) byl rakouský politik německé národnosti z Čech, poslanec Českého zemského sněmu.\n\nPůsobil jako rolník a pekařský mistr v Horních Vlčkovicích. Zastával funkci okresního starosty ve Dvoře Králové. Podle jednoho zdroje byl okresním starostou od roku 1889 do roku 1895. Podle dobových zdrojů ale zastával funkci okresního starosty po dobu třiceti let. V okresním výboru zasedal od roku 1876 a okresním starostou se stal roku 1881. V roce 1906 se konala oslava jeho 25. výročí působení v čele samosprávného okresu, na které byly připomenuty jeho zásluhy o německé školství a tělovýchovu v regionu. Od několika obcí získal čestné občanství. Byl korespondenčním členem liberecké obchodní a živnostenské komory a členem okresní školní rady. Získal též Řád Františka Josefa.\n\nV 90. letech se zapojil i do vysoké politiky. V doplňovacích zemských volbách v září 1892 byl zvolen na Český zemský sněm, kde zastupoval kurii venkovských obcí, obvod Trutnov, Hostinné, Maršov, Žacléř. Byl uváděn jako německý liberální kandidát (tzv. Ústavní strana).\n\nZemřel na koncem dubna roku 1910 ve věku 66 let. Pohřeb se konal 4. května 1910 ve Vlčkovicích za velké účasti veřejnosti. Na poslední rozloučení se dostavili zástupci německých i českých obcí z regionu.\n"}
{"id": "1203042", "url": "https://cs.wikipedia.org/wiki?curid=1203042", "title": "Cípal evropský", "text": "Cípal evropský\n\nCípal evropský (\"Liza ramada\") je cípalovitá ryba.\n\nCípal evropský má dlouhé vřetenovité ze stran mírně zploštělé tělo. Běžně dosahuje délky kolem 35 cm. Dosahuje maximální délky 70 cm při hmotnosti 2,9 kg. Hlava je shora nad očima zploštělá. Ústa má malá, rypec je krátký a tupý. Má dvě krátké hřbetní ploutve: V první se nachází 4 až 5 tvrdých paprsků; ve druhé 7 až 10 měkkých paprsků. Řitní ploutev má tři tvrdé a 8 až 9 měkkých paprsků. Prsní ploutve jsou nasazeny poměrně vysoko na bocích, na jejich bázi bývá černá skvrna. Hřbet a boky jsou šedavé, břicho je bílé.\n\nCípal evropský je tažná mořská palagicko-neritická ryba. Žije v hloubkách 0 až 10 metrů.\n\nCípal evropský je rozšířen v severovýchodním Atlantiku od Maroka na jihu až po jižní Norsko a západní část Baltského moře na severu. Ze Středozemního moře zasahuje až do Černého a Azovského moře.\n\n"}
{"id": "1203043", "url": "https://cs.wikipedia.org/wiki?curid=1203043", "title": "František Teplý (ředitel)", "text": "František Teplý (ředitel)\n\nFrantišek Teplý (21. července 1865, Chrudim – 2. října 1935, Vyškov) byl starostou města a též dlouholetým prvním ředitelem nového reálného gymnázia ve Vyškově. \n\nFrantišek se narodil Františku Teplému nádeníku z Chrudimi a manželce Anně Viriusové ze Starého Mateřova. Oženil se 16. září 1893. Stál u zrodu soukromého reálného gymnázia ve Vyškově a byl zvolen ředitelem v červenci roku 1899. Ve funkci vydržel 31 roků. Byl též zvolen starostou města Vyškov v rozmezí let 1926–1935. František Teplý zemřel dne 2. října 1935 ve Vyškově a byl pochován na vyškovském hřbitově.\n\n"}
{"id": "1203045", "url": "https://cs.wikipedia.org/wiki?curid=1203045", "title": "Tiháma", "text": "Tiháma\n\nTiháma (arabsky: تهامة) je označení pro vyprahlou oblast nacházející se v západní části Arabského poloostrova v úzkém pásu mezi pobřežím Rudého moře a svahy horského pásma Saravátu v délce asi 1800 km.\n\nUvedená oblast je široká asi 50 km a táhne se od severozápadního pobřeží Saúdské Arábie až k průlivu Bab-al-Mandab v jihozápadní části Jemenu. Tvoří ji převážně pouštní planina, která se pozvolně zvedá od pobřeží až do nadmořské výšky asi 250 metrů. \n\nTiháma patří k velmi teplým oblastem. Průměrné letní teploty dosahují až 30-34°C, zimní klasají asi na 22-25°C. Letní maximální teploty zde mohou převyšovat 50°C. Průměrné srážky se pohybují od 50 do 150 mm za rok. \n"}
{"id": "1203049", "url": "https://cs.wikipedia.org/wiki?curid=1203049", "title": "Mlhovina Uhelný pytel", "text": "Mlhovina Uhelný pytel\n\nMlhovina Uhelný pytel (také známá jako Coalsack Nebula nebo Caldwell 99) je temná mlhovina v jižním souhvězdí Jižního kříže vzdálená přibližně 600 světelných let. Je viditelná pouhým okem jako velká tmavá skvrna v jasné části Mléčné dráhy na obloze jižní polokoule. Nemá přiřazené žádné číslo v katalogu NGC ani v žádném jiném, kromě Caldwellova katalogu.\n\nNa obloze se nachází v jihovýchodní části souhvězdí, východně od jasné hvězdy s magnitudou 0,77 Acrux, a částečně přesahuje do sousedního souhvězdí Kentaura a Mouchy. Mlhovina má zhruba tvar pravoúhlého lichoběžníku, jehož dvě základny míří severojižním směrem. Zakrývá nejjižnější část Mléčné dráhy, tedy místo, kde se galaktický rovník nejvíce přibližuje k jižnímu nebeskému pólu. Tato část oblohy je velmi bohatá na hvězdná pole, jasné mlhoviny a hvězdokupy a díky tomu je velmi výrazná. Jde o jednu z nejbližších temných mlhovin, protože leží ve vzdálenosti přibližně 600 světelných let.\n\nV západní části mlhoviny je vnořená otevřená hvězdokupa NGC 4609 a 1 stupeň od severního okraje se nachází otevřená hvězdokupa NGC 4755.\n\nKvůli její velké jižní deklinaci je mlhovina zcela pozorovatelná pouze jižně od obratníku Raka; jižně od obratníku Kozoroha je naopak cirkumpolární. Nejvhodnější období pro její pozorování na večerní obloze je od února do srpna.\n\nMlhovina byla dobře známá v dobách starověku obyvatelům jižní polokoule, stejně tak i národům kolem Středozemního moře, kteří ji mohli pozorovat v období, kdy byla díky precesi zemské osy viditelná v mnohem severnějších oblastech. V moderní době ji jako první popsal Vicente Yáñez Pinzón v roce 1499. Florentský mořeplavec Amerigo Vespucci ji o několik let později pojmenoval Temná urna (italsky \"Canopo fosco\"). Během dalších století byla nazývána různě, například Tmavý Magellanův oblak. Následně ji popsal abbé Lacaille v roce 1751. Kalevi Mattila v roce 1970 dokázal, že Uhelný pytel není úplně tmavý, ale má určitou jasnost, která dosahuje zhruba desetiny jasnosti okolních oblastí Mléčné dráhy. Tato jasnost vzniká odrazem světla hvězd, které mlhovina zakrývá.\nAustralští domorodci v mlhovině viděli hlavu ptáka emu, který byl pro australské domorodce souhvězdím skládajícím se spíše z temných mlhovin než z hvězd. Inkové tuto mlhovinu nazývali Yutu, což znamená tetřevovitý jižní pták nebo tinamy.\n\nTéměř všechny studie mlhoviny Uhelný pytel se shodují, že jde o poměrně klidný oblak prachu bez jakýchkoliv stop tvorby hvězd. Průzkum na různých vlnových délkách ukázal, že se za mlhovinou nachází hmotní a jasní modří obři, jejichž světlo je z našeho pohledu mlhovinou silně zastíněno. Přítomnost téměř 300 hvězd v blízkosti mlhoviny naznačuje, že se nejedná o jediný objekt, ale o dva oddělené objekty ve vzdálenostech 610 a 790 světelných let s tím, že temná mlhovina se nachází blíže k nám a má skutečný rozměr 54 světelných let. Tato dvojitá stavba může být určitým způsobem spojená s temnou mlhovinou v souhvězdí Chameleona, které je vidět přibližně 15° směrem na jihozápad.\n\n"}
{"id": "1203056", "url": "https://cs.wikipedia.org/wiki?curid=1203056", "title": "Josef Sprinzl", "text": "Josef Sprinzl\n\nJosef Sprinzl (9. března 1839 Linec – 8. listopadu 1898 Praha) byl rakouský římskokatolický duchovní, teolog a vysokoškolský pedagog německé národnosti, působící dlouhodobě v Čechách; rektor Německé univerzity v Praze, kanovník kapituly Všech Svatých v Praze a poslanec Českého zemského sněmu.\n\nStudoval teologii v Linci a ve Vídni. Roku 1861 byl vysvěcen na kněze a do roku 1864 studoval na vyšším bohosloveckém ústavu Frintaneum ve Vídni. Roku 1864 získal titul doktora teologie na Vídeňské univerzitě. Byl potom činný jako suplent morální teologie, od roku 1865 fundamentální teologie a speciální dogmatiky na lineckém bohosloveckém ústavu. Od roku 1867 zde vyučoval jako řádný profesor. Během svého působení v Linci vydával od roku 1865 do roku 1875 společně s Johannem Plakolmem sborník \"Theologisch-praktische Quartal-Schrift\". Otevřeně odmítl tzv. májové zákony z roku 1868, kterými byl oslaben vliv katolické církve na vzdělávací systém. Od roku 1875 vyučoval jako řádný profesor dogmatiky na Univerzitě Salzburg. Zde v roce 1877/1878 zastával funkci děkana. Byl též biskupským radou v Linci. Od roku 1883 byl řádným profesorem dogmatiky na nově utvořené (respektive rozdělením původní česko-německé univerzity osamostatnělé) Německé univerzitě v Praze. V roce 1886 byl děkanem. Funkci děkana zastával i roku 1892 a 1895. V roce 1889/1890 zastával post rektora této vysoké školy. Od roku 1892 byl kanovníkem kapituly u Všech Svatých v Praze. V roce 1897 získal titul vládního rady. Byl členem předsednictva německého spolku pro městské záležitosti v Praze.\n\nZ titulu funkce rektora se v 90. letech zapojil i do vysoké politiky. V letech 1889–1890 zasedal coby virilista na Českém zemském sněmu.\n\nZemřel v listopadu 1898.\n\n"}
{"id": "1203058", "url": "https://cs.wikipedia.org/wiki?curid=1203058", "title": "Colonel Sanders", "text": "Colonel Sanders\n\nHarland David Sanders, známější jako Plukovník Sanders (nebo anglicky Colonel Sanders) (9. září 1890 Henryville – 16. prosince 1980 Louisville), byl americký podnikatel. Byl nejstarším ze tří sourozenců, jeho otec byl farmářem. Ve svých třinácti letech opustil domov. V roce 1906 vstoupil do armády (uvedl nesprávné datum narození). Byl zakladatelem stravovacího řetězce Kentucky Fried Chicken (KFC). Jeho obličej se nachází na logu společnosti. V červnu 1980 mu byla diagnostikována akutní leukémie. Zemřel na zápal plic v prosinci toho roku ve věku devadesáti let.\n\n"}
{"id": "1203060", "url": "https://cs.wikipedia.org/wiki?curid=1203060", "title": "Boleyn Ground", "text": "Boleyn Ground\n\nBoleyn Ground, někdy mylně nazýván podle stanice metra Upton Park, je dnes již uzavřený fotbalový stadion, který se nachází ve východním Londýně. V letech 1904 až 2016 byl stadion domovem ligového celku West Ham United FC. Stadion byl v devadesátých letech také krátce využíván jiným londýnským ligovým klubem a to Charltonem Athletic, který se sem uchýlil kvůli svým tehdejším finančním problémům.\n\nKapacita stadionu byla až do uzavření 35 016 diváků. Před začátkem sezóny 2016/17 se West Ham United přestěhoval na relativně nový Olympijský stadion ležící ve Stratfordu. Poslední zápas hrající se na Boleyn Ground byl uskutečněn 10. května 2016, kdy West Ham porazil v ligovém zápase Manchester United FC poměrem 3:2. Po uzavření stadionu se začalo s demoličními pracemi na stadionu, který byly ukončeny na počátku roku 2017. Na místě stadionu se začalo s výstavbou nových obytných prostorů pod obchodním názvem Upton Gardens.\n\n12. února 2003 se hrál na stadionu mezistátní přátelský zápas mezi Anglií a Austrálií, zápas skončil výsledkem 3:1 pro australský reprezentační výběr. Zápas je dnes znám pro reprezentační debut Wayna Rooneyho, nejlepší anglického reprezentačního střelce v historii.\n\n9. května 2012 byl stadion Boleyn Ground potvrzen jako místo boje boxerů Davida Haye a Derecka Chisora, který byl ale 14. července 2012 sankcionován Lucemburskou boxerskou federací. Samotný boxerský zápas poté vyvolal v tisku hodně polemik, protože ani jeden ze zmíněných boxerů nevlastnil licenci britské organizace British Boxing Board of Control.\n\nV listopadu 2014 se zde odehrál mezistátní přátelský zápas mezi Argentinou a Chorvatskem. Zápas skončil výsledkem 2:1 pro argentinský výběr, v kterém mimo jiné nastoupil bývalý vynikající útočník West Hamu Carlos Tevez.\n\n"}
{"id": "1203066", "url": "https://cs.wikipedia.org/wiki?curid=1203066", "title": "Bernhard Schmidt", "text": "Bernhard Schmidt\n\nBernhard Voldemar Schmidt (30. březen 1879, Naissaar – 1. prosinec 1935, Hamburg) byl estonsko-německý optik. Vynalezl teleskop, který nese jeho jméno, a který je široce využíván při fotografování velké části oblohy, pro jeho velké zorné pole a jemné rozlišení obrazu.\n\nNarodil se na území dnešního Estonska (tehdy Ruská říše) v rodině baltských Němců. Do roku 1898 pracoval jako telegrafista, fotograf a designér. V roce 1901 odešel z Estonska do Německa, kde začal studovat na inženýrské škole v Mittweidě. V tomto městě působil až do roku 1926, zřídil si zde malou dílnu na výrobu optických přístrojů a také soukromou hvězdárnu. V této době vytvořil svá prvá parabolická zrcadla a šestnáctipalcový teleskop.\n\nV roce 1926 Schmidt odjel do Hamburku, kde pracoval na observatoři Bergedorf. Tři roky poté vynalezl nový systém pro zrcadlové dalekohledy, Schmidtův teleskop. Problém deformací obrazu, zejména tzv. sférické aberace, astigmatismus a tzv. kóma, se řešil u zrcadlových dalekohledů omezením zorného pole. Schmidt použil nejjednodušší sférické (kulové) zrcadlo a nesférickou korekční desku (či čočku), umístěnou do středu zakřivení zrcadla. Schmidtův dalekohled tak může mít velmi široké zorné pole a hodí se zvlášť pro přehledové dalekohledy, hledače komet apod. Většina dalekohledů na oběžné dráze kolem Země užívá některou z verzí Schmidtova dalekohledu.\n"}
{"id": "1203067", "url": "https://cs.wikipedia.org/wiki?curid=1203067", "title": "Talířovka obrovská", "text": "Talířovka obrovská\n\nTalířovka obrovská (\"Cyanea capillata\"), také známá jako medúza žahavá, je největší známý druh medúzy. Vyskytuje se převážně v boreálních (subarktických) vodách Severního ledového oceánu a v severních částech Atlantiku a Pacifiku. Běžně ji lze spatřit i v Lamanšském průlivu, Irském moři, Severním moři a v západních vodách Skandinávie, na jih ke Kattegat a Øresund. Může také \"zabloudit\" i do vod Baltského moře (kde se ale nemůže rozmnožovat kvůli nízké salinitě). Podobné medúzy, které mohou patřit ke stejnému druhu, obývají moře poblíž Austrálie a Nového Zélandu. Největší zdokumentovaný exemplář byl nalezen vyplavený na břehu Massachusettského zálivu v roce 1870 s rozměry zvonu v průměru 2,3 metry a chapadly dosahující délky 37 metrů. Talířovka obrovská byla po nějaký čas pozorována jižně od 42° s. š. ve větších zálivech východního pobřeží USA.\n\nTalířovka obrovská využívá svých žahajících chapadel k zajetí, vtáhnutí a sežrání kořisti, což mohou být ryby, mořští tvorové a menší medúzy.\n\nNad taxonomií druhu \"Cyanea\" se zoologové zatím ještě plně neshodli. Vědci navrhli, že všechny druhy se stejným rodem by měly být považovány za druh jediný. Dva odlišné taxony se vyskytují ve východním Atlantiku, s \"Cyanea lamarckii\", která se liší modrou (ne červenou) barvou a menším vzrůstem (10-20 cm v průměru, zřídkakdy 35 cm). Populace v západním Pacifiku kolem Japonska jsou často rozlišovány jako \"Cyanea nozakii\", nebo jako poddruh \"Cyanea capillata subsp. nozakii\".\n\nAčkoli zvon talířovky obrovské je schopen dorůst velikosti v průměru až přes 2 metry, mohou se tyto medúzy ve svých velikostech velmi lišit. Talířovky nalezené v nižších zeměpisných šířkách jsou mnohem menší než jejich severní protějšci se zvonem zhruba okolo 50 centimetrů v průměru. Chapadla větších jedinců mohou dosahovat délky 30 a více metrů. Tato extrémně lepkavá chapadla jsou seskupena do osmi chomáčů, každý chomáč nesoucí přes 100 chapadel, uspořádaných v řadách.\n\nS délkou 36,6 metru byl největší známý exemplář delší než plejtvák obrovský, a je tak považována za nejdelší známé zvíře na světě. Nicméně v roce 1864 byla na břehu Skotska nalezena pásmovka velká, měřící 55 metrů. Tělo pásmovky je ovšem značně elastické a dá se libovolně natahovat; je tak možné, že do takové délky nevyrostla.\n\nZvon talířovky je rozdělen do osmi laloků. Propletené uspořádání barevných paží vychází ze středu zvonu, které jsou mnohem kratší než stříbřitá a tenká chapadla, vycházející ze subumbrelly zvonu.\n\nVelikost také určuje zbarvení – větší jedinci jsou zbarvení od sytě purpurové po temně fialovou, zatímco menší jedinci si udržují barvu světle oranžové nebo žlutohnědé. Český překlad jména medúzy vychází z talířovitého tvaru zvonu.\n\nVzhledem k tomu, že talířovka patří k druhům žijících ve studených vodách, nemůže se tak rozmnožovat v teplejších oblastech. Talířovky jsou pelagické (tzn. žijí na širém moři), ale ke konci jejich ročního života mají tendenci se usazovat v mělkých zálivech. Na širém moři se talířovky pro určité druhy mořských tvorů, jako třeba krevety, chovají jako plovoucí oázy, poskytující jak potravu, tak úkryt před predátory.\n\nNepřátelé talířovky zahrnují mořské ptáky, větší ryby jako třeba měsíčník svítívý, další druhy medúz a mořské želvy. Kožatka velká se na talířovkách krmí téměř exkluzivně ve velkém množství během letní sezóny okolo východní Kanady. Talířovky samy se pak živí zooplanktonem, malými rybami, žebernatkami a rodem malých medúz, zvaných Aurelia.\n\nTalířovky obrovské zůstávají většinou těsně u hladiny, maximálně do 20 metrů hloubky. Jejich pomalé pulzační pohyby (vypuzování vody pod zvonem pomocí svaloviny po obvodě zvonu) je ženou kupředu pouze slabě, a tak z velké části závisejí na mořských proudech, což jim umožňuje cestovat na obrovské vzdálenosti. Talířovky jsou často k vidění kolem pozdního léta a podzimu, když už dorostly do větších velikostí a mořské proudy je začínají vyvrhovat na pobřeží.\n\nStejně jako ostatní medúzy se talířovky mohou rozmožovat jak pohlavním rozmnožováním ve stádiu medúzy, tak i rozmnožováním nepohlavním ve stádiu polypu. Talířovky projdou za svůj roční život celkem čtyřmi stádii – larva, polyp, stádium zvané ephyra a stádium medúzy. Samice talířovky nese svá oplodněná vajíčka ve svých chapadlech, kde vajíčka rostou do larválního stádia. Jakmile jsou larvy dostatečně staré, samice medúzy je potom odloží na pevný mořský povrch, kde larvy mohou růst v polypy. Polypy se začínají rozmnožovat nepohlavně, vytvářejíce komínky malých tvorů, zvaných ephyrae. Jednotliví vyspělí ephyrae pak komínky zlomí, a začnou dorůstat do dospělé medůzy.\n\nStřetnutí člověka se žahadly talířovky působí dočasnou bolest a začervenání kůže. Za normálních okolností není její žahnutí smrtící. K deaktivaci nematocytů se používá ocet, avšak kvůli velkému počtu chapadel je po požahání doporučena lékařská péče.\n\nV červenci roku 2010 bylo v USA ve městě Rye, New Hampshire požaháno asi 150 lidí. Zřejmě šlo o ostatky talířovky obrovské, která se rozpadla na bezpočet kousků. Při velikosti jedinců tohoto druhu, je možné, že tato příhoda byla způsobena jediným exemplářem.\n\n"}
{"id": "1203069", "url": "https://cs.wikipedia.org/wiki?curid=1203069", "title": "Právník (časopis)", "text": "Právník (časopis)\n\nPrávník je český právnický časopis, podle názoru Spolku českých právníků nejstarší časopis svého druhu na světě.\n\nČasopis začal v roce 1861 vydávat Antonín Renn (činný 1852–1881), kdy od března do konce roku vyšlo šest čísel. Jeho prvními redaktory byli kníže Rudolf Taxis, JUDr. Jan Jeřábek a Karel Jaromír Erben. \n\nRoku 1864 jeho vydávání převzala Jednota právnická. V letech 1953 až 1966 jej vydávalo Nakladatelství ČSAV, poté Academia a od roku 1991 dosud Ústav státu a práva Akademie věd České republiky (do roku 1999 spolu s Právnickou fakultou Západočeské univerzity).\n\nVychází jednou měsíčně (od roku 1968, předtím desetkrát ročně) a patří mezi recenzované časopisy. Vydavatelem je Ústav státu a práva AV ČR.\n\n\n"}
{"id": "1203071", "url": "https://cs.wikipedia.org/wiki?curid=1203071", "title": "Sing i čchüan", "text": "Sing i čchüan\n\nSing i čchüan () je čínské bojové umění, pocházející z kláštera Šaolin odkud jej Ťi Lung Feng přinesl do provincie Šan-si a jeho žáci rozšířili do provincií Che Nan, Che Pej a dále do celého světa. Charakterizuje jej přímočarý postup vpřed, doprovázený výbušnými pohyby obrany a útoku s cílem překonat protivníka. Stejně jako v případě pa-ťi čchüanu jde o bojové umění se silnou vazbou na boj s kopím – bez tréninku s kopím je obtížné zvládnout mechaniku pohybů sing i čchüanu.\n\nBěhem doby se vyvinulo mnoho stylů sing i čchüanu. Jejich společným základem je cvičení \"čang čuangu\" (technika stabilních postojů a rozvinutí svalové bdělosti), používání \"san tchi š\"' (základní postoj), technik „pěti pěstí“ a „dvanácti zvířat“ a cvičení s kopím. „Sing“ v názvu vyjadřuje podobu a „i“ úmysl. Na základě sing i čchüanu vytvořil Wang Siang-čaj nové bojové umění – i čchüan.\n\n"}
{"id": "1203072", "url": "https://cs.wikipedia.org/wiki?curid=1203072", "title": "Jan Toužimský (politik)", "text": "Jan Toužimský (politik)\n\nJan Toužimský (6. března 1851 Praha – 6. srpna 1918 Praha) byl rakouský knihařský podnikatel a politik české národnosti z Čech, poslanec Českého zemského sněmu.\n\nNarodil se 6. března 1851 v Praze na Starém Městě jako třetí z pěti synů pražského knihvazače Jana Tauschimského (1813-1876) a jeho manželky Františky rozené Nidlové (*1813); některé zdroje nicméně uvádějí datum narození 1. března téhož roku. \n\nVyučil se nejprve prodavačem (\"komptoirist\"), oženil se a pak se doučil také knihařem. Působil jako vedoucí knihař na Novém Městě v Praze. Po otci spolu s bratrem Emanuelem zdědili knihařský závod, který roku 1895 oslavil 50. výročí trvání. Od roku 1902 do roku 1904 byl činným členem Pražské obchodní a živnostenské komory v Praze. Byl též jednatelem řemeslnicko-živnostenské besedy v Praze.\n\nV 80. letech se zapojil do vysoké politiky. V zemských volbách roku 1889 byl zvolen na Český zemský sněm, kde zastupoval kurii městskou, obvod Praha-Nové Město. Patřil k staročeské straně.\n\nZemřel v srpnu 1918 ve věku 67 let a byl pohřben na Olšanských hřbitovech.\n\n2. června 1879 se v pražském kostele sv. Haštala oženil s Františkou Süssovou, dcerou horníka z obce Prameny (Klein Sangerberg) u Bečova nad Teplou. Měli šest dětí — syna Václava (1880-??), který se rovněž věnoval knihařství, a pět dcer.\n\nBratr Josef Jakub Toužimský (1848-1903) se proslavil jako novinář a spisovatel.. \n"}
{"id": "1203075", "url": "https://cs.wikipedia.org/wiki?curid=1203075", "title": "Dřevěný hřebík", "text": "Dřevěný hřebík\n\nDřevěný hřebík je o základní truhlářský spoj. Velkou výhodou dřevěných hřebíků, na rozdíl od kovových, je jejich měkkost. Při namáhání spoje nedojde k „vykotlání dřeva“ okolo hřebíku a tím ke ztrátě pevnosti spoje.\n\nDřevěné hřebíky se nejčastěji využívají ke spojům nábytkových korpusů, přibíjení lišt, prken na rám, zad na korpus, přibíjení prken na svlak „natupo bez rybiny“ a podobně. Oproti tomu na přibíjení podlahových prken se většinou používaly hřebíky kované.\n\nPrincip dřevěných hřebíků je následující: spojované díly se nejprve slepí a pak se oba najednou provrtají nebozezem. Do otvorů se zatlučou připravené dřevěné hřebíky čtvercového nebo kosočtvercového průřezu, potřené lepidlem. Přečnívající konce se odříznou a zahoblují nebo zaseknou dlátem. Také je možné hřebíky zaříznout o něco výše a přečnívající část dlátem vytvarovat do ozdobné hlavičky. V případě potřeby (například renovace) se dají hřebíky snadno odvrtat a nahradit.\n\nDřevěné hřebíky se dělaly z polotvrdých dřev (topol, javor, jilm…), ale nebylo neobvyklé, že byly ze stejného dřeva jako celý výrobek.\n"}
{"id": "1203076", "url": "https://cs.wikipedia.org/wiki?curid=1203076", "title": "Plappeville", "text": "Plappeville\n\nPlappeville je francouzská obec v departementu Moselle v regionu Grand Est. V roce 2013 zde žilo 2 066 obyvatel.\n\nSousední obce jsou: Le Ban-Saint-Martin, Lessy, Lorry-lès-Metz, Mety a Scy-Chazelles.\n\n\"Počet obyvatel\"\n\n"}
{"id": "1203077", "url": "https://cs.wikipedia.org/wiki?curid=1203077", "title": "LNK", "text": "LNK\n\nLNK nebo lnk může označovat:\n\n"}
{"id": "1203080", "url": "https://cs.wikipedia.org/wiki?curid=1203080", "title": "Zástupce souboru", "text": "Zástupce souboru\n\nZástupce souboru () je v informatice typ souboru používaný v systému Microsoft Windows. Umožňuje odkazovat na data, která jsou uložena v jiném adresáři, než samotný zástupce souboru. Sám o sobě je zástupce souboru malý soubor, který obsahuje kromě cesty k cílovému souboru i bitmapu počítačové ikony, která je zobrazena v grafickém uživatelském rozhraní. Přípona zástupce souboru je .lnk.\n"}
{"id": "1203084", "url": "https://cs.wikipedia.org/wiki?curid=1203084", "title": "Lessy", "text": "Lessy\n\nLessy je francouzská obec v departementu Moselle v regionu Grand Est. V roce 2013 zde žilo 772 obyvatel.\n\nSousední obce jsou: Châtel-Saint-Germain, Lorry-lès-Metz, Plappeville a Scy-Chazelles.\n\n\"Počet obyvatel\"\n\n"}
{"id": "1203091", "url": "https://cs.wikipedia.org/wiki?curid=1203091", "title": "Kostel svatého Vincence z Pauly", "text": "Kostel svatého Vincence z Pauly\n\nKostel svatého Vincence z Pauly může být:\n\n\n"}
{"id": "1203092", "url": "https://cs.wikipedia.org/wiki?curid=1203092", "title": "ICO", "text": "ICO\n\nICO nebo ico může být:\n\n\n"}
{"id": "1203095", "url": "https://cs.wikipedia.org/wiki?curid=1203095", "title": "Franz Besemüller", "text": "Franz Besemüller\n\nFranz Besemüller (26. října 1849 Nová Ves u Chrastavy nebo Radčice – 29. června 1918 Radčice) byl rakouský politik německé národnosti z Čech, poslanec Českého zemského sněmu.\n\nPocházel z rodiny pekaře z Nové Vsi u Chrastavy. Vychodil obecnou školu v rodné Nové Vsi. Vystudoval potom reálnou školu v Liberci. Následně nastoupil do písárny firmy Karl Anders und Co. v Chrastavě. Po absolvování vojenské služby začal pracovat v textilní továrně firmy Posselt v Jablonci. Později nastoupil na okresní hejtmanství v Liberci. V roce 1874 se přestěhoval do Radčic. Od roku 1874 působil coby samostatný obchodník v Radčicích. Šlo o obchod se smíšeným zbožím, který Besemüller vedl až do roku 1904. Od roku 1908 vedl také místní poštu.\n\nOd doby, kdy se usídlil v Radčicích, byl členem místního obecního zastupitelstva. Od roku 1881 byl i členem okresního zastupitelstva a v letech 1892–1895 členem okresního výboru. Od roku 1895 zastával funkci okresního starosty v Liberci. Na tomto postu setrval od roku 1895 až do svého onemocnění v roce 1911. Od roku 1897 do roku 1911 byl členem liberecké obchodní a živnostenské komory. Zastával post předsedy správního výboru okresní spořitelny. Získal Řád Františka Josefa.\n\nZapojil se i do vysoké politiky. V doplňovacích zemských volbách v březnu 1900 byl zvolen na Český zemský sněm, kde zastupoval kurii venkovských obcí, obvod Liberec, Jablonec, Tanvald. Byl tehdy společným kandidátem německých pokrokářů a německých nacionálů. Mandát zde obhájil v řádných zemských volbách roku 1901. Uváděl se tehdy jako německý nacionální poslanec (Německá lidová strana). Zvolen zde byl i v zemských volbách roku 1908. Nadále patřil mezi německé nacionály. Rezignoval roku 1911.\n\nByl uváděn jako německý liberální kandidát (tzv. Ústavní strana).\n\nZemřel v červnu 1918 ve věku 70 let.\n\nJeho vnukem byl inženýr a technický úředník ve Štýrsku Emil Alfred Besemüller.\n"}
{"id": "1203096", "url": "https://cs.wikipedia.org/wiki?curid=1203096", "title": "ICO (formát souboru)", "text": "ICO (formát souboru)\n\nICO je v informatice název formátu souboru pro počítačové ikony používané v operačním systému Microsoft Windows. ICO soubor obsahuje jeden nebo více malých bitmapových obrázků v různých velikostech, aby je bylo možné škálovat, tj. zobrazit nejvhodnější variantu pro dané zobrazovací zařízení (např. monitor nebo displej smartphone) s ohledem na počet bodů na palec a skutečnou velikost zobrazené ikony.\n"}
{"id": "1203099", "url": "https://cs.wikipedia.org/wiki?curid=1203099", "title": "Ivan Placek", "text": "Ivan Placek\n\nIvan Placek (* 2. listopadu 1926) je bývalý československý fotbalový rozhodčí. \n\nV československé lize působil v letech 1953-1958 a 1961-1974. Řídil celkem 142 ligových utkání. Jako mezinárodní rozhodčí řídil v letech 1967-1973 tři mezistátní utkání. V evropských pohárech řídil v Poháru mistrů evropských zemi 3 utkání, v Poháru vítězů pohárů jedno utkání a v Poháru UEFA 3 utkání. \n\n\n"}
{"id": "1203104", "url": "https://cs.wikipedia.org/wiki?curid=1203104", "title": "Motorový kluzák", "text": "Motorový kluzák\n\nMotorový kluzák je letadlo s pevnými křídly, jež je schopno létat jak s motorem tak bez motoru. Dle definice Plachtařské Komise FAI (FAI Gliding Commission) je to letadlo těžší než vzduch s pevnými křídly vybavené vlastním pohonem, jež je schopno trvale stoupavého letu bez pomocí tohoto pohonu. V USA takovýto motorový kluzák může být certifikován až pro dvě osoby do maximální hmotnosti 850 kg s maximálním poměrem hmotnosti k ploše křídel do 3 kg/m². Podobné požadavky existují v evropských předpisech JAA/EASA, maximální povolená hmotnost je 750 kg.\n\nV roce 1935 navrhl Sir John Carden pomocný motor, jenž mohl být zatažen. Toto zařízení se stalo součástí Carden-Baynes Auxiliary, což byl první motorový kluzák se zatažitelným motorem, který poprvé vzlétl dne 8. srpna téhož roku.\nVětšina motorových kluzáků je vybavena vrtulí, která může být pevná, nastavitelná nebo zatažitelná. V současnosti jsou pro pohon motorových kluzáků k dispozici také proudové motory, z nichž většina slouží jako podpůrné motory, tzn. pro udržení klouzavého letu.\n\n"}
{"id": "1203105", "url": "https://cs.wikipedia.org/wiki?curid=1203105", "title": "Ljudmila Černychová", "text": "Ljudmila Černychová\n\nLjudmila Ivanovna Černychová (, anglický přepis: \"Lyudmila Ivanovna Chernykh\"; 13. červenc 1935, Šuja, Ivanovská oblast, Rusko – 28. července 2017) byla ruská astronomka.\n\nV roce 1959 absolvovala Státní pedagogickou univerzitu v Irkutsku. V letech 1959 až 1963 pracovala v Celosvazovém výzkumném ústavu pro fyzikálně-technická a radiotechnická měření (\"Всероссийский научно-исследовательский институт физико-технических и радиотехнических измерений\") v Irkutsku, kde vykonávala astronomická a astrometrická pozorování.\n\nV letech 1964 až 1998 byla vědeckou pracovnicí Institutu teoretické astronomie Akademie věd SSSR a pracovala v Krymské astrofyzikální observatoři. Zde se seznámila se svým budoucím manželem, astronomem Nikolajem Stěpanovičem Černychem, s nímž od roku 1963 spolupracovala.\n\nObjevila 268 asteroidů, včetně planetek (1772) Gagarin, (2807) Karl Marx a blízkozemní asteroidy Apollonovy skupiny (2212) Hephaistos a (3147) Samantha.\n\nNa počest manželského páru Černychových byl pojmenován asteroid (2325) Chernykh, objevený v roce 1979 českým astronomem Antonínem Mrkosem.\n\n"}
{"id": "1203109", "url": "https://cs.wikipedia.org/wiki?curid=1203109", "title": "Kanton Saint-Avold", "text": "Kanton Saint-Avold\n\nKanton Saint-Avold (fr. \"Canton de Saint-Avold\") je francouzský kanton v departementu Moselle v regionu Grand Est. Tvoří ho 10 obcí. Zřízen byl v roce 2015.\n\n\n"}
{"id": "1203115", "url": "https://cs.wikipedia.org/wiki?curid=1203115", "title": "Otto von Kotzebue", "text": "Otto von Kotzebue\n\nOtto von Kotzebue (30. prosinec 1787, Tallinn – 15. únor 1846, Tallinn) byl estonsko-německo-ruský cestovatel, syn dramatika Augusta von Kotzebue. Narodil se v estonském Tallinnu (tehdy Ruské impérium), v rodině baltských Němců, svůj život spojil s ruským námořnictvem. Je po něm pojmenován Kotzebueův záliv na západním pobřeží Aljašky a rovněž městečko na Aljašce.\n\nRoku 1803, ve svých patnácti letech, se zúčastnil první ruské plavby kolem světa, na lodi \"Naděžda\". Výpravě velel kapitán Ivan Ivanovič (Adam Johann von) Kruzenštern, příští admirál. V roce 1815 byl jmenován velitelem brigy \"Rjurik\", která měla také obeplout svět a především hledat severní spojení Tichého oceánu a Atlantiku. Plula přes Baltské moře do Severního moře. V Lamanšském průlivu loď zastihla bouře a zle ji poničila. Další smrtelné nebezpečí přišlo v Drakeově průlivu. Obří vlna málem zabila i samotného Kotzebua. Loď se ale nepotopila, byla jen poškozená, a tak ji Kotzebue nechal opravit v Chile. V Tichém oceánu pak expedice objevila řadu nových ostrovů, kterým výprava dala samozřejmě ruské názvy: Rumjancevův (podle sponzora výpravy hraběte Nikolaje Petroviče Rumjanceva), Sviridovův, Kutuzovův či Suvorovův ostrov; dnes se neužívají, protože západní objevitelé ruské právo na pojmenování nerespektovali. Na cestě nicméně výprava objevila 399 dosud neznámých ostrovů.\n\nPoté se expedice zastavila v přístavu Petropavlovsk na Kamčatce a dále mířila na Aleuty, na Havajské ostrovy a objevila nové atoly u Marshallových ostrovů. Na Aljašce prozkoumala dosud zcela neznámou část pobřeží. U Aljašky však přišla rovněž další krize, kdy bouře znovu málem Rjurika potopila a Kotzebue podruhé málem přišel o život. Mezi Sumatrou a Jávou se Rusové dostali do konfliktu s piráty a došlo i na dělostřelecký souboj. Pak již výprava dorazila znovu do Evropy – přes Portsmouth a Kodaň do Tallinu.\n\nDalší výpravy se zúčastnil v roce 1823 na šalupě \"Predprijatije\", která plula na Kamčatku, do Petropavlovsku. Roku 1826 se úspěšně vrátila do Kronštadtu. Poté se již Kotzebuovo zdraví zhoršilo natolik, že plavba po moři nepřicházela do úvahy – do důchodu odešel v dvaačtyřiceti letech, zemřel v osmapadesáti.\n"}
{"id": "1203120", "url": "https://cs.wikipedia.org/wiki?curid=1203120", "title": "Wendelin Böhm", "text": "Wendelin Böhm\n\nWendelin Böhm (30. dubna 1845 Vítkovice – 20. března 1903 Dolejší Vrchlabí) byl rakouský politik německé národnosti z Čech, poslanec Českého zemského sněmu a starosta Vrchlabí.\n\nPůsobil jako obchodník a továrník ve Vrchlabí. Od roku 1887 byl členem spolku Verein für Geschichte der Deutschen in Böhmen. Roku 1898 se stal starostou města Vrchlabí.\n\nZapojil se i do vysoké politiky. V doplňovacích zemských volbách v prosinci 1898 byl zvolen na Český zemský sněm, kde zastupoval kurii městskou, obvod Vrchlabí, Lanov, Hostinné. Uváděl se tehdy jako německý nacionální kandidát (Německá lidová strana). Na mandát rezignoval v květnu 1899 v rámci hromadného složení mandátů německými nacionálními poslanci. V následných doplňovacích volbách už nekandidoval. Na sněmu ho nahradil Franz Stein.\n\nZemřel v březnu 1903 na \"srdeční chorobu\". V srpnu 1903 se uvádí, že Wendelin Böhm byl z důvodu úmrtí vymazán ze seznamu členů správní rady akciového pivovaru ve Vrchlabí.\n"}
{"id": "1203121", "url": "https://cs.wikipedia.org/wiki?curid=1203121", "title": "Jawa 350/639", "text": "Jawa 350/639\n\nJawa 350/639 je motocykl, vyvinutý firmou Jawa, vyráběný v letech 1984–1994. Předchůdcem byl model Jawa 350/638, nástupcem se stal typ Jawa 350/640.\n\nModel navazoval na typ Jawa 350/638, oproti kterému má již přední kotoučovou brzdu.\n\n\n"}
{"id": "1203122", "url": "https://cs.wikipedia.org/wiki?curid=1203122", "title": "Jawa 350", "text": "Jawa 350\n\nJawa 350 může být:\n\n"}
{"id": "1203125", "url": "https://cs.wikipedia.org/wiki?curid=1203125", "title": "Maršovec a Čepička", "text": "Maršovec a Čepička\n\nMaršovec a Čepička je přírodní památka v katastrálním území obcí Pyšel a Pozďatín v okrese Třebíč v Česku, byla vyhlášena 17. května 2016. V chráněném území se nachází rybníky Maršovec a Čepička.\n\nPředmětem ochrany je biotop dvou rybníků a na něj navazující mokřadní biotopy a podmáčené olšiny s výskytem významných druhů rostlin a živočichů, populace kuňky ohnivé, blatnice skvrnité, skokana ostronosého a čolka velkého. Na území přírodní památky se nachází stejnojmenná Evropsky významná lokalita.\n\n"}
{"id": "1203126", "url": "https://cs.wikipedia.org/wiki?curid=1203126", "title": "Krizová pomoc", "text": "Krizová pomoc\n\nKrizová pomoc je psychologická a sociální pomoc člověku, který se ocitl v krizové situaci, kterou nedokáže vyřešit vlastními silami. Pojem krize označuje drastickou, negativně hodnocenou změnu, která působí na člověka. Zvládání krizové situace je individuální, zpravidla trvá 4–6 týdnů.\nZákon o sociálních službách definuje sociální službu krizovou pomoc jako pomoc osobám, které se nacházejí v nepříznivé sociální situaci, v ohrožení života nebo zdraví, kdy nemohou tuto nepříznivou sociální situaci překonat vlastními silami.\n\nSociální služba krizová pomoc patří mezi služby sociální prevence. Tyto služby napomáhají zabránit sociálnímu vyloučení tím, že se snaží o překonání nepříznivé situace klientů. Tím také chrání společnost před šířením a vznikem nežádoucích společenských jevů.\n\nSociální služba krizové pomoci je poskytována formou terénní, ambulantní nebo pobytové služby, poskytuje se bezúplatně.\n\nTato služba obsahuje:\nBěhem tohoto pobytu by se klient měl pokusit o řešení své situace, o to kam půjde po ukončení krizové pomoci, o zajištění stabilnějšího bydlení.\n\nKrizová pomoc je dle zákona o sociálních službách poskytována následujícím osobám:\n\nKrizová intervence je synonymum pro krizovou pomoc. Jedná se o odbornou metodu, která cíleně pomocí vhodných postupů reaguje na potřeby lidí za účelem zlepšení, odvrácení nebo překonání jejich nepříznivé situace. Snaží se o redukci nebezpečí, snížení rizika prohlubování nepříznivé situace, podporu jedince a jeho kompetencí v řešení problémů. Sociální službu krizovou pomoc poskytují zařízení pro krizovou pomoc (tzv. krizová centra), které se nacházejí v každém krajském městě.\n\n"}
{"id": "1203127", "url": "https://cs.wikipedia.org/wiki?curid=1203127", "title": "Italská žena s dítětem u potoka", "text": "Italská žena s dítětem u potoka\n\nItalská žena s dítětem u potoka je obraz od estonského malíře Johanna Kölera. Köler byl vůdce estonského národního obrození a je považován za prvního profesionálního malíře vznikajícího národa. Uznání si získal zejména jako portrétista, v menší míře pak svými obrazy krajiny. Některé z jeho nejpozoruhodnějších obrazů líčí estonský venkovský život v druhé polovině 19. století. Obraz je v majetku uměleckého muzea Kumu v estonském hlavním městě Tallinnu.\n"}
{"id": "1203131", "url": "https://cs.wikipedia.org/wiki?curid=1203131", "title": "Expo 2017", "text": "Expo 2017\n\n__BEZOBSAHU__\n\nExpo 2017 byla mezinárodní výstava, která se konala v hlavním městě Kazachstánu, Astaně. Titul pořadatele udělil Astaně Mezinárodní úřad pro výstavnictví 22. listopadu 2012. Neřadila se do kategorie světových výstav, nýbrž pouze mezinárodních. Hlavním tématem výstavy byla energie budoucnosti, zabývala se snižováním emisí, alternativními zdroji energie a budoucností energie. Událost se konala od 10. června do 10. září 2017.\n\nExpo 2017 byla první mezinárodní výstava, konající se na půdě bývalého Sovětského svazu. Zúčastnilo se jí 115 statů a 22 mezinárodních organizací. Areál měl rozlohu 25 hektarů a navštívily ho přes čtyři miliony lidí. Stavby pavilonů jednotlivých států zajišťoval Kazachstán, jednotlivé státy si tedy zařídily pouze interiér pavilonů. Byla také zakázána přímá komerční prezentace firem.\n\nČeská republika obdržela oficiální pozvánku od prezidenta Kazachstánu, Nursultana Nazarbajeva, a na základě usnesení vlády č. 494 ze dne 30. května 2016 se rozhodlo Ministerstvo obchodu a průmyslu vyhlásit v červnu výběrové řízení na zpracovatele koncepčního návrhu. Kazachstán zrušil pro české občany v rámci výstavy také vízovou povinnost.\n\nInteriér českého pavilonu na Expo 2017 dodal pouze jeden dodavatel, firma Arteo, kvůli úspoře času. Český pavilon měl k dispozici 292 m² výstavní plochy a sousedil s výstavními prostory Lucemburska, Řecka, Rakouska, Švýcarska a Lotyšska. Rozpočet byl stanoven na 98 milionů Kč. Původně měl být rozpočet dvakrát vyšší, ale ministr financí Andrej Babiš v roce 2016 ve vládě tuto variantu odmítl. Logo české účasti na Expo 2017 v Astaně vytvořil grafik-designer Ondřej Šmerda.\n\nČeský pavilon slavnostně otevřel prezident Miloš Zeman. Pavilon měl dvě patra a dominoval mu koncept sportovního letounu na elektrický pohon. Za prvních pět dní výstavy ho navštívilo přes 10 tisíc lidí. Jeho součástí byla také restaurace, tu zde kvůli licencím otevřelo jen málo zemí.\n\nCelkem český pavilon navštívilo po celou dobu výstavy přes půl milionu lidí.\n\n"}
{"id": "1203134", "url": "https://cs.wikipedia.org/wiki?curid=1203134", "title": "Programování (hudba)", "text": "Programování (hudba)\n\nProgramování je forma hudební produkce, která využívá elektronická zařízení, jako jsou například sekvencery, ke generování zvuků hudebních nástrojů. Programování je používáno v téměř všech formách elektronické hudby a ve většině hiphopové hudby od devadesátých let. Často se také používá v moderním popu a raprocku z různých míst světa, a někdy také v jazzu a soudobé klasické hudbě. V jednadvacátém století bylo programování začleněno do různých stylů screamo a metalcorové hudby, známé jako crunkcore, respektive electronicore.\n"}
{"id": "1203136", "url": "https://cs.wikipedia.org/wiki?curid=1203136", "title": "Kniha Cizincova", "text": "Kniha Cizincova\n\nKniha Cizincova (v anglickém originále Book of the Stranger) je čtvrtý díl šesté řady seriálu Hra o trůny stanice HBO. Celkově se jedná o 54 epizodu. Mezi hlavní vystupující postavy patří Jon Sníh, Sansa Stark, Tyrion Lannister, Jorah, Daario, Daenerys Targaryen a Cersei Lannister.\n\nEpizoda začíná příběhem Jona Sněha (Kit Harington) na Černém hradu, který se chystá odejít od Noční hlídky a putovat na jih. Jeho plány ale přeruší nečekaná návštěva jeho nevlastní sestry Sansy (Sophie Turner) a jejího doprovodu: Brienne z Tarthu (Gwendoline Christie) a Podricka Payna (Daniel Portman). Jona setkání se sestrou těší, ta jej ale překvapí nápadem dobýt zpět Sever s Divokými. Jon plány na dobytí Severu odmítá.\n\nJon nahlas čte dopis od Ramseyho Boltona. Ten mu vyhrožuje, že pobije všechny Divoké na jižní straně Zdi, pokud mu nevěstu Sansu nevrátí, což ale Jon udělat nechce. Nakonec souhlasí se Sansiným nápadem na vytvoření armády a dobytí Severu zpět.\n\nV další scéně se objevuje lord Royce (Rupert Vansittart), který právě cvičí lorda Orlího hnízda Robina Arryna (Lino Facioli) v lukostřelbě. Záhy přijíždí v kočáře i Malíček (Aiden Gillen), který pro prince veze dárek – raroha loveckého. Lord Royce konfrontuje Malíčka a viní ho z toho, že Sansu Stark, jeho chráněnkyni, provdal za Ramseyho Boltona. Karty se ale obrátí, když Malíček Roycovi řekne, že jediný, kdo o Sansině cestě na Sever byl právě Royce a tedy to musel být on, kdo nepřátelům řekl, kam Sansa cestuje. I přesto se lord Royce vyhne popravě, když se ho před pánem Údolí zastane Malíček. Malíček nabádá malého lorda Robina Arryna, aby mu propůjčil armádu, která by později mohla Sanse pomoci. Robin přijímá.\n\nDěj se přesouvá do Meereenu, kam Tyrion Lannister (Peter Dinklage) pozval zástupce vyšší šlechty blízkých otrokářských měst, aby s nimi uzavřel dohodu. Červ (Jacob Anderson) a Missandei (Nathalie Emmanuel) s jeho plánem nesouhlasí. Pozváni jsou tři muži, každý z jiného města; z Astaporu, Yunkaje i z Volantisu. Tyrion diplomatům nabídne, že výměnou za to, že přestanou podporovat Syny Harpyje, on jim umožní zrušit otroctví do sedmi let. Ti souhlasí.\n\nJorah (Iain Glen) s Daariem (Michiel Huisman) pokračují v pátrání po Daenerys Targaryen a dorazí do Vaes Dothrak, kde je vězněna. V posvátném městě je zakázané nosit zbraně a aby se mohli oba vydávat za obchodníky z vínem, musí zbraně nechat před městem. Daario si všimne, že se Jorah nakazil lupusem. Při průzkumu města narazí na dva příslušníky jednoho z dothrackých kmenů, ti si ale všimnou, že nejde o obchodníky a začnou bojovat. Ještě než ale stačí přivolat pomoc Daario je oba zabije. Mezitím je Daenerys s dalšími vdovami po khalech v chrámu Dosh Khaleen, kde ji jedna z vdov vypráví svůj život. Daenerys jde společně s ní pro vodu, kde je najde Daario s Jorahem. Ale místo toho, aby se pokusili utéct, navrhne Dany nový plán.\n\nVe Vaes Dothrak se pořádá Daenerysin soud. Několik khalů má vyřknout rozsudek nad manželkou khala Droga, která se po smrti manžela nevrátila do Vaes Dothrak, jak káže tradice. Daenerys je prohlásí za „malé muže, kteří nemůžou vést Dothraky“. Místo toho se sama nabídne jako vládkyně pro sjednocený národ Dothraků, načež se jí khalové vysmějí. Pomocí nádob s ohněm zapálí celý dřevěný dům a nechá khaly uhořet, zatímco ona sama, jakožto Nespálená a Matka draků, vyjde vítězně ven, kde před ní pokleknou všichni Dothrakové, protože ji pokládají za bohyni.\n\nMezitím v Králově přístavišti hovoří Margaery Tyrell (Natalie Dormer) s Nejvyšším vrabčákem (Jonathan Pryce). Ten jí vypráví svůj životní příběh o tom, jak se ze zhýralého měšťana stal věřící. Nakonec jí také dovolí navštívit jejího bratra Lorase Tyrella (Finn Jones), který je vězněn za vztah s mužem. Přemlouvá ho, aby se nevzdával a hlavně se nepřiznával k ničemu, čím by tím pošpinil čest rodu.\n\nO několik metrů dále hovoří Tommen Lannister (Dean-Charles Chapman) s velmistrem Pycellem (Julian Glover). Vyruší je Tommenova matka Cersei (Lena Headey), které Tommen prozradí, že pravidelně mluví s Nejvyšším vrabčákem. Krátce nato Cersei a Jaime (Nikolaj Coster-Waldau) vstupují do zasedání Malé Rady, odkud je nejdříve matka Margaery Ollena (Diana Rigg) vyhání, avšak brzy se ukáže, že mají společné zájmy a shodnou se na to, že Nejvyššího vrabčáka je nutné zničit.\n\nNa Železné ostrovy se po dlouhé době vrací Theon Greyjoy (Alfie Allen). Shodou okolností právě probíhá královolba; Theonův otec a vládce Železných ostrovů zemřel. Theonova sestra Yara (Gemma Whelan) si myslí, že se chce o trůn ucházet, ale on ji vyvede z omylu.\n\nRamsay Bolton (Iwan Rheon) se setkává s Ošou (Natalia Tena). Ta se pokusí Ramseyho svést, aby ho mohla později zabít. On ale lest prohlédne a Ošu zabije.\nScénář epizody Kniha Cizincova byl napsán Davidem Benioffem a D. B. Weissem. Část materiálu byla převzata z třinácté kapitoly knihy \"Tanec s draky\", jejímž vypravěčem je Jon. Některé prvky jsou také údajně založeny na ději dosud nevydaného pokračování série, které nese název \"Větry zimy\".\n\nRežisérem epizody byl Daniel Sackheim, který již režíroval i epizodu \"Křivopřísežník\".\n\nZávěrečná scéna, kdy hoří chrám Dosh Khaleen, byla natáčena na dvou místech. Záběry, ve kterých vystupuje Emilia Clarke jsou natáčeny v Belfastu, zatímco samotné záběry hořícího chrámu byly točeny ve Španělsku. Po odvysílání epizody se Emilia nechala slyšet, že v této scéně, kde vystupuje nahá, nevystupoval žádný dvojník, ale skutečně ona.\n"}
{"id": "1203137", "url": "https://cs.wikipedia.org/wiki?curid=1203137", "title": "C. Y. Lee", "text": "C. Y. Lee\n\nC. Y. Lee (* 30. prosince 1938, Kuang-tung; čínsky: 李祖原) je čínský architekt. Narodil se v čínském městě Kuang-tung, ale sídlí na Tchaj-wanu. Navrhl mj. budovu Tchaj-pej 101, která byla v letech 2004 až 2009 nejvyšší budovou světa.\n\nNěkteré stavby navržené C. Y. Leem:\n\n"}
{"id": "1203139", "url": "https://cs.wikipedia.org/wiki?curid=1203139", "title": "Ponitranské muzeum", "text": "Ponitranské muzeum\n\nPonitranské muzeum se nachází v Nitře, v městské části Staré město, konkrétně v Dolním městě. Úřední adresa je Štefánikova 1.\n\nPonitranské muzeum sídlí v budově Městského domu. Tato novorenesanční budova byla postavena v letech 1881-82 podle projektu architekta Jana Lyku, který později přepracoval městský inženýr Karel Meyer. Přístavba městského domu se uskutečnila až v roce 1911 podle projektu městského stavitele Ing. Michala Gyulaiho, v roce 1912 ji realizoval nitranský architekt Jan Tomaschek. Budova radnice plnila svůj účel až do roku 1990, byla sídlem Městského úřadu.\n\nPonitranské muzeum sídlí v budově Městského domu (bývalé radnice) od roku 1990.\n\nPředchůdcem Ponitranského muzea bylo Nitranské vlastivědné muzeum, které založil Městský národní výbor v prosinci 1962 a které sídlilo v budově Velkého semináře v Horním městě.\n\nMuzeum spravuje téměř 84 tisíc kusů sbírkových předmětů z oborů archeologie, etnografie, historie, numismatika, botanika, geologie a zoologie.\n\nV roce 1993 muzeum otevřelo expozici klenotnicového typu \"Skvosty dávnověku Slovenska\". Je zde soustředěno přes 2200 zlatých, stříbrných i kovových předmětů, dokumentujících tvůrčí činnost a umělecké cítění člověka od nejstarších dob jeho přítomnosti na našem území, tedy od starší doby kamenné až do 17. století.\n\nMezi stálé výstavy patří \"Nitransko v zrcadle dějin\" (expozice vývoje historického Nitranska od pravěku, přes ranou dějinnou dobu, až po středověk s ohledem na situaci ve velkomoravské době, resp. v 9.-10. století) a \"Život v lesních a vodních stanovištích\" (expozice zahrnuje téměř 100 kusů preparátů ryb, ptáků a savců z okolí Nitry).\n\nV Ponitranském muzeu se kromě stálých expozic a výstav muzea konají i výstavy různého druhu, přednášky a besedy.\n\nV budově Městského domu (radnice) kromě Ponitranského muzea sídlí i informační centrum města NISYS.\n\n\n"}
{"id": "1203141", "url": "https://cs.wikipedia.org/wiki?curid=1203141", "title": "Guitar Graffiti", "text": "Guitar Graffiti\n\nGuitar Graffiti je studiové album anglického hudebníka Chrise Speddinga. Vydáno bylo v roce 1978 společností RAK Records. Producentem většiny písní je sám Spedding. Výjimkou je píseň „Hey, Miss Betty“, jíž produkoval Chris Thomas. Píseň „Video Life“ obsahuje stejný kytarový riff jako píseň „Mary Lou“ velšského hudebníka a skladatele Johna Calea. Autorem riffu je však Spedding, který se účastnil i nahrávání Caleovy písně. Cale jej však neuvedl jako spoluautora a Spedding tak riff použil ve své písni.\n\n\n\n"}
{"id": "1203143", "url": "https://cs.wikipedia.org/wiki?curid=1203143", "title": "Diecézní muzeum (Nitra)", "text": "Diecézní muzeum (Nitra)\n\nDiecézní muzeum Nitranského biskupství se nachází v Nitře, v městské části Staré město, konkrétně v Horním městě. Úřední adresa je Nám. Jana Pavla II., Nitra.\n\nDiecézní muzeum sídlí v centru nádvoří Nitranského hradu, v jedné z budov Nitranského biskupství, postavené v 17. století.\n\nPrvní, nadzemní část diecézního muzea byla otevřena 5. července 2007 (na svátek sv. Cyrila a Metoděje) s názvem \"Když písmo promluví\". Druhá část - Klenotnice, byla otevřena v roce 2008, s názvem \"Skvosty Katedrály - Baziliky sv. Emeráma\".\n\nV první části muzea se nacházejí písemné památky a artefakty, které se vážou k prvnímu státnímu útvaru na dnešním území Slovenska - k Velké Moravě. Některé z artefaktů sahají ještě do dřívějšího období, například náhrobní kameny z římského kastela Kelementia v Iži při Komárně, terakotové kahance z Gerulaty v Rusovsiach nebo zlaté mince z Bine.\n\nZ písemných památek jsou v muzeu vystaveny faksimile Kyjevských listů (Hlaholská písemná památka), Assemaniho evangeliář (10. stol.), Cividalský evangeliář (5.-7. stol.), rozsáhlý spis s názvem O obrácení Bavorů a Korutáncov, Bula Industriae tuae (r. 880), první slovanská báseň Proglas, nejstarší zachovaná rukopisná kniha Nitranský evangeliář (kolem r. 1083) a významná písemná památka Zoborské listiny z let 1111 a 1113. Originál Zoborské listiny z roku 1111 je nejstarší původní dokument zachovaný na území Slovenska.\n\nDruhá, suterénní, část muzea se nazývá Klenotnice. Je v ní nainstalován chrámový poklad Nitranské katedrály a Biskupského úřadu v Nitře. Nacházejí se zde bohoslužebné předměty - kalichy, monstrance, svícny, lampy, kříže, berle, rytiny, různé další stříbrné a zlaté liturgické předměty. Nejstarší zachované klenoty pocházejí z pozdněgotického období. Liturgické předměty, které jsou vystaveny v klenotnici nadále slouží bohoslužebným účelům.\n\n\n"}
{"id": "1203150", "url": "https://cs.wikipedia.org/wiki?curid=1203150", "title": "Kostel svatého Štěpána (Nitra)", "text": "Kostel svatého Štěpána (Nitra)\n\nKostel svatého Štěpána Krále stojí na místě někdejší vesnice Párovce. Raněrománský jednolodní kostel s půlkruhovou apsidou a představěnou věží.\n\nKostel byl postaven z kamene už v 10. století. Z původní stavby se zachovaly jen základy. Nový kostel se začal budovat v 12. století, přičemž se snažili zachovat původní půdorys. Kostel měl podobu jednolodní stavby s půlkruhovou apsidou, na západní straně lodi se nacházela empora a nad ní byla vybudována vestavěná věžička. Po několika útocích byl kostel téměř zničen. Obnova přišla v 18. století, kdy byly dostavěny obvodové zdi lodi i apsidy. Kamennou emporu v interiéru nahradila dřevěná tribuna a namísto středověké sakristie byla postavena nová, která má obdélníkový půdorys. Celková obnova kostela začala probíhat v 60.letech, kdy došlo k narušení statiky věže a části zdiva.\n\nBěhem výzkumu v prostoru kostela se podařilo odhalit nejen pohřebiště, které se datuje do 10.-11. století a novověký hřbitov, ale byla zjištěna i skutečnost, že kostel nebyl původně zasvěcený sv. Štěpánovi, ale někomu jinému. Za svatého byl prohlášen sv. Štefan až v roce 1083. Ze zachovaných listin z roku 1301 se dozvídáme, že se nazýval kostel sv. Ondřeje a byl založen Matúšem Čákem.\n\n"}
{"id": "1203153", "url": "https://cs.wikipedia.org/wiki?curid=1203153", "title": "Kostel Nanebevzetí Panny Marie (Nitra)", "text": "Kostel Nanebevzetí Panny Marie (Nitra)\n\nKostel Nanebevzetí Panny Marie spolu s klášterem Nazarena se nachází na vrchu Kalvárie v Nitře. V současnosti je kostel střediskem mariánské úcty. Každoročně 15. srpna, na svátek Nanebevzetí Panny Marie, se zde koná pouť, kam přicházejí věřící ze širokého okolí. 5. července, na svátek slovanských věrozvěstů, se koná na Kalvárii každoročně národní pouť za účasti biskupů celého Slovenska.\n\nPrvní zmínka o kostele Nanebevzetí Panny Marie se nachází v listině z roku 1248. Je to románská stavba s obloukem s bazilikální apsidou svatyně a s křížnými loděmi. Původně byl farním kostelem, pak se vzpomíná jako kaple Matky Boží na \"vrchu zelené planiny\". Kostelní věž byla postavena v roce 1723 a dva zvony byly umístěny do věže ve stejném roce. Krypta pod kostelem byla vybudována v roce 1728. V kostele se nacházelo 5 oltářů a za hlavním oltářem na stěně byl vymalován obraz Nanebevzetí Panny Marie. Přízemní klášter u kostela postavili pro řeholníky řádu Nazarenů. Po čase byl vybudován nový hlavní oltář z mramoru a na vrchu umístěna socha Sedmibolestné Panny Marie. Na vrchu Kalvárie byla vybudována první křížovou cestu, která je od kostela po kapli Božího hrobu. V letech 1875 - 1888 probíhaly na kostele restaurační práce, o které se zasloužil A. Rožkovany.\n\nMisionáři Společnosti Božího Slova sem přišli v roce 1925. Nad starým klášterem postavili patro a vybudovali zde misijní dům. Podařilo se jim obnovit kostel zvětšením o přístavbu kaple sv. Terezy, oratoria, sakristie a postavili zvenku polní oltář. Po likvidaci kláštera byla u kostela duchovní správa. Na žádost řehole verbistů Ján Chryzostom kardinál Korec 1. července 1997 zřídil opět na Kalvárii farnost, kterou spravují misionáři.\n\n"}
{"id": "1203154", "url": "https://cs.wikipedia.org/wiki?curid=1203154", "title": "David Donohue", "text": "David Donohue\n\nDavid Donohue je irský spisovatel, filmový producent, grafik a autor písní.\n\nStudoval na umělecké škole ve Waterfordu (studia dokončil roku 1983). Později řadu let působil jako grafik na volné noze. Rovněž se věnoval pedagogické činnosti v tomto oboru – vyučoval na newyorské škole . V New Yorku rovněž pracoval jako korespondent britských a irských hudebních časopisů \"Hot Press\", \"NME\" a \"Melody Maker\". Vedl rozhovory s řadou osobností, mezi něž patří například David Bowie, John Cage a Lou Reed. V roce 1988 produkoval dokumentární film \"Put More Blood Into the Music\" zabývající se newyorskou hudební scénou druhé poloviny 80. let (vystupovali zde například členové skupiny Sonic Youth či John Zorn). Později se podílel na filmu \"Words for the Dying\", který sledoval velšského hudebníka a skladatele Johna Calea při práci na stejnojmenném albu. V 90. letech se začal věnovat také psaní písní. Později se rovněž věnoval psaní knih pro děti.\n"}
{"id": "1203156", "url": "https://cs.wikipedia.org/wiki?curid=1203156", "title": "Morgan Rielly", "text": "Morgan Rielly\n\nMorgan Rielly (* 9. března 1994, West Vancouver, Britská Kolumbie) je kanadský hokejový obránce hrající v severoamerické National Hockey League (NHL) za tým Toronto Maple Leafs, který ho v roce 2012 draftoval z 5. pozice.\n\nRiellyho si v roce 2009 vybral na draftu Western Hockey League (WHL) tým Moose Jaw Warriors. Před vstupem do této ligy hrál v amatérské juniorské hokejová lize Minor, kde nastupoval za mužstvo Notre Dame Hounds. V jeho poslední sezóně za Notre Dame byl Rielly nejlepší skórujícím obráncem v Saskatchewan Midget AAA Hockey League (SMAAAHL), když zaznamenal 55 bodů ve 43 utkáních a pomohl týmu k zisku zlatých medailí z kanadského šampionátu soutěží Midget v roce 2010. Rielly se připojil do WHL k týmu Warriors v sezóně 2010/11, ve které si v konečném účtování připsal v 65 zápasech 28 bodů. Před začátkem nové sezóny 2011/12 byl vysoce hodnocen pro blížící se draft NHL v roce 2012. Jenže utrpěl vážné zranění kolena, když si v něm roztrhl předního zkřížený vaz a zmeškal tak většinu sezóny. Zpátky na led se vrátil v průběhu play-off proti Edmontonu Oil Kings. Navzdory zranění ho po konci sezóny Centrální úřad skautingu NHL označil ve vyhlídkách pro draft na pátém místě mezi severoamerickými bruslaři.\n\nDne 22. června 2012 byl vybrán jako pátý celkově týmem Toronto Maple Leafs, se kterým ještě před výlukou v sezóně 2012/13 podepsal tříletý nováčkovský kontrakt. Část sezóny strávil v AHL, kde působil ve farmářském týmu Maple Leafs Toronto Maple Leafs, ale nakonec byl vrácen dokončit sezónu ve WHL.\n\nPřed začátkem sezóny 2013/14 se po tréninkovém kempu udržel v hlavním týmu. Svůj první zápas v NHL odehrál 5. října 2013 proti Ottawa Senators. Dne 15. října 2013 vstřelil první branku v této soutěži, když v zápase proti Pittsburghu Penguins překonal Marca-André Fleuryho. Dne 10. února 2015 vstřelil poprvé v této soutěži dvě branky, když překonal Cama Talbota z New York Rangers.\n\nPo celé období 2015/16 slyšel Rielly hodně chvály od hlavního trenéra Mikea Babcocka, stejně jako od třech dalších lidí z vedení týmu. Kromě toho, že mu narostl čas na ledě, se rovněž často objevoval v přední pozici obranné dvojice. V této sezóně si vylepšil své statistiky, když si vytvořil kariérní maxima ve více kategoriích, v počtu branek (9), v počtu asistencí (27) a bodů (36). Dne 13. dubna 2016 podepsal s vedením mužstva smlouvu na šest let, za které si přijde celkově na 30 milionů dolarů, s průměrnou hodnotu $5 milionů za sezónu.\n\nKdyž vyrůstal byl fanouškem Vancouveru Canucks a jeho oblíbeným hráčem byl Kris Letang.\n\n\n"}
{"id": "1203159", "url": "https://cs.wikipedia.org/wiki?curid=1203159", "title": "Zemský okres Neuburg-Schrobenhausen", "text": "Zemský okres Neuburg-Schrobenhausen\n\nZemský okres Neuburg-Schrobenhausen ( ) je okres v německé spolkové zemi Bavorsko, ve vládním obvodě Švábsko. Sídlem okresu je město Neuburg an der Donau. V roce 2014 zde žilo 93 505 obyvatel.\n\n"}
{"id": "1203162", "url": "https://cs.wikipedia.org/wiki?curid=1203162", "title": "Jakub Konečný (sportovní lezec)", "text": "Jakub Konečný (sportovní lezec)\n\nJakub Konečný (* 1999) je český reprezentant ve sportovním lezení, z horolezeckého oddílu HO SVČ Lipník nad Bečvou. Juniorský vicemistr světa, juniorský mistr Evropy, mistr České republiky a vítěz Českého poháru v lezení na obtížnost. Svými výkony ve skalách i na závodech začal jako mladý talent překvapovat českou lezeckou scénu od roku 2015, v létě 2018 vylezl své čtyři první cesty v obtížnosti 9a.\n\n\n\n\n\n\n\n\n\n\n\n\n\n\n\n\n\n\n"}
{"id": "1203163", "url": "https://cs.wikipedia.org/wiki?curid=1203163", "title": "Better than the Original: The Joy of the Cover Version", "text": "Better than the Original: The Joy of the Cover Version\n\nBetter than the Original: The Joy of the Cover Version je britský dokumentární film natočený televizní stanicí BBC. Film se zabývá slavnými coververzemi různých písní, mezi něž patří například „Hallelujah“ od Leonarda Cohena (v podání Johna Calea) nebo (I Can't Get No) Satisfaction od skupiny The Rolling Stones (v podání skupiny Devo). Do dokumentu přispěli například John Cale, Marc Almond, Rick Rubin a Faith Evans. Svými postřehy sem přispěla také zpěvačka Nerina Pallot.\n\n"}
{"id": "1203165", "url": "https://cs.wikipedia.org/wiki?curid=1203165", "title": "Čomov palác", "text": "Čomov palác\n\nČomov palác (starší \"Csoma palác\", \"Csomov dom\", \"Palác barona Mednyanského\") je dům na Hviezdoslavově náměstí č. 6 v Starém Městě v Bratislavě.\n\nPozdněbarokní budova z konce 18. století je kulturní památkou. Autorem projektu byl J. K. Zillack.\n\nV současnosti se objekt využívá jako obytný dům, na nejvyšším podlaží jsou kancelářské prostory. Uprostřed domu je malý dvůr, v objektu se nachází výtah v samostatné konstrukci, který vede pouze na nejvyšší, částečně nastavené podlaží, přičemž z něj není přístup na obytné podlaží.\n\nČomov palác patří mezi nejstarší budovy na náměstí, postavili ho v roce 1778, v roce 1923 ho navštívil Albert Einstein.\n"}
{"id": "1203167", "url": "https://cs.wikipedia.org/wiki?curid=1203167", "title": "Esterháziho palác (Panská)", "text": "Esterháziho palác (Panská)\n\nEsterháziho palác (starší Esterházyho palác) je dům na Panské ulici v Bratislavě v Starém Městě. Budova byla postavena v roce 1743 v barokním stylu.\n\nV současnosti se zde prezentují sbírky Slovenské národní galerie. V jeho bezprostřední blízkosti na Panské ulici se nachází více paláců, například Balašův palác a Čákiho palác.\n"}
{"id": "1203168", "url": "https://cs.wikipedia.org/wiki?curid=1203168", "title": "Ilešháziho palác", "text": "Ilešháziho palác\n\nIlešháziho palác (někdy též nazývaný \"Illésházyho palác\") je barokní řadový palác na Ventúrské ulici č. 7 v Starém Městě v Bratislavě.\n\nJe to národní kulturní památka č. NKP 53/0, číslo popisné objektu je 1266. Za kulturní památku byl vyhlášen 23. října 1963. Palác vznikl začátkem 18. století, změny se datují do začátku 19. a 20 století. Půdorys je 4-křídlový, uzavřený, má 3 + 1 podlaží a jedno podzemní podlaží.\n\n"}
{"id": "1203170", "url": "https://cs.wikipedia.org/wiki?curid=1203170", "title": "Kostel svatého Jiří (Krnsko)", "text": "Kostel svatého Jiří (Krnsko)\n\nŘímskokatolický farní kostel svatého Jiří v Krnsku je pozdně barokní sakrální stavba, která se nachází v dolní části Krnska, přímo pod Stránovským železničním viaduktem, severně od silnice. Od roku 1967 je kostel společně s farou chráněn jako kulturní památka.\n\nKostel v dolní části Krnska existoval zřejmě již ve 12. století. Jeho podoba a stavební vývoj není znám, ale zřejmě stál na místě dnešního kostela. Původní kostel byl nahrazen dnešním v roce 1787. V období Protektorátu Čechy a Morava v letech 1938–1945 byla z Krnska spravována část česky mluvící litoměřické diecéze.\n\nKostel je jednolodní, poměrně rozměrnou pozdně barokní stavbou s půlválcovým závěrem. Na severní straně závěru stojí přízemní sakristie, na jižní straně se nachází oratoř z roku 1868. Vnitřní zařízení kostela je převážně soudobé se stavbou. Z předcházejícího kostela byla přenesena kamenná renesanční křtitelnice z roku 1570 a figurální náhrobek Jiřího Vančury z Řehnic (1533). Pod podlahou kostela se nacházely krypty, kde byli pohřbeni mj. někteří příslušníci rodu Vančurů z Řehnic a Anna Slavatová, roz. Šliková (†1625).\n\nKostel obklopuje dosud funkční starý hřbitov s řadou zajímavých náhrobků z 19.–20. století. Hřbitovem prochází veřejná cesta k domkům na úbočí nad kostelem. U ní stojí, ještě na ploše hřbitova, novorománská kaple. Na horní hraně svahu je nízká hranolová zděná zvonice z roku 1766. Uvnitř zvonice přežil rekvizice 20. století zvon z roku 1581, který byl ale v roce 2013 rozbit a částečně ukraden. Poloha zvonice daleko od kostela byla zvolena kvůli lepší slyšitelnosti zvonění v širším okolí. Za ní se již na náhorní planině nachází nový hřbitov, založený v roce 1787. Bývalá fara pochází z roku 1766. Ve druhé dekádě 21. století je objekt v soukromých rukách a je v dlouhodobě rozpracované rekonstrukci. Blízká socha sv. Jana Nepomuckého z roku 1769 od A. Jedličky z Prahy.\n\n"}
{"id": "1203174", "url": "https://cs.wikipedia.org/wiki?curid=1203174", "title": "Mirbachův palác", "text": "Mirbachův palác\n\nMirbachův palác je barokně-rokoková stavba v historické zóně Bratislavy. Čtyřkřídlý dvoupatrový objekt, řadící se k nejkrásnějším a nejzachovalejším stavebním památkám uvedeného slohového období na Slovensku, dostal své jméno po posledním majiteli, baronu Dr. Emilovi Mirbachovi.\n\nHistorie paláce a místa, na kterém nynější budova stojí, sahá do dávné minulosti. Prvním historickým dokumentem, vážícím se k předchůdci stavby, je katastrální záznam o zdejší parcele, pocházející z roku 1379. V listině se uvádí majitel domu na tomto pozemku, kterým byl jistý Mikuláš Damankusch. Z roku 1443 pochází dokument, v němž se uvedený dům vzpomíná jako \"\"Weittenhof\"\" (z něm. \"Široký dvůr\"). Známý bratislavský historik Tivadar Ortvay (1843 - 1916) v jednom ze svých spisů uvádí, že zde stojící budova byla ozdobena městským znakem a její jádro tvořila z větší části dřevěná konstrukce. Od poloviny 17. až do začátku 18. století se v historických záznamech kromě pojmenování \"\"Weittenhof\"\" uvádí i označení \"\"domus civitatis\"\" (tj. \"\"městský dům\"\"), na základě čehož lze předpokládat, že původní objekt se v uvedeném období dostal do majetku města.\n\nBudovu od svého vzniku v 14. století vlastnilo několik majitelů, různého společenského postavení. Mezi nejvýznamnější z nich patřil např. komorský rádce Juraj Szombathely (v domě bydlel v roce 1621); v roce 1636 ho vlastnil rod Illésházyovců.\n\nStavba domu neušla pozornosti ani Matěje Bela. Ve své známé \"Notice\" (z roku 1735) ho popisuje takto:\n\nBel pokračuje popisem události, která citelně zasáhla do osudů stavby - 23. října 1733 dům vyhořel. Zřejmou příčinou byla nedbalost divadelní společnosti, která měla prostory v paláci pronajaté. Kromě toho z Belova popisu se dozvídáme, že místnosti v paláci vícekrát posloužily např. k ubytování vojenských důstojníků nebo to, že suterénní prostory se využívaly k uskladňování vína.\n\nV roce 1762 dům resp. zbytky domu, koupil bratislavský sládek Johann Michael Spech, pocházející z někdejší rychtářské rodiny v Podhradí. O uvedené skutečnosti zanechal zprávu známý historik a kartograf Ján Matej Korabinský ve svém díle \"Beschreibung der Königliche - ungarischen Haupt-, Frey - und Krönungstadt Pressburg\" (\"Popis uherského královského, hlavního a korunovačního města Prešpurku\") z roku 1781.\n\n4. března 1768 získal Michael Spech povolení na stavbu nového objektu na místě někdejší, požárem poškozené budovy. Dodnes se nepodařilo zjistit autora projektu. Někteří odborníci poukazovali na cizí původ projektanta; objevila se úvaha o díle významného rakouského architekta Franze Antona Hillebrandta. Stavební práce vedl zednický mistr Matej Höllrigl (1728 - 1801), který přišel do Prešpurku v roce 1755 a pracoval zde jako městský polír. Podle archivních záznamů trvala stavba dva roky - od jara 1768 do jara roku 1770.\n\nVýsledkem výstavby byl reprezentační městský barokní palác s bohatou rokokovou štukovou ornamentální výzdobou fasád a vybavením vnitřních prostor, s vysokým standardem provedení umělecko-řemeslných prací.\nBrzy po dokončení Spech palác prodal. Jeho novým majitelem se stal hrabě Imrich Csáky, který jako majitel figuruje ještě v roce 1813. Ve starší literatuře byly jemu přisuzované dva plastické erby umístěné v tympanonu na průčelí. Až následný výzkum ukázal, že patří jednomu z pozdějších vlastníků objektu.\n\nV průběhu následujících sto let objekt několikrát změnil svého majitele. Mezi známějších patřil Adam Jurenák (1772 - 1837), člen městské rady. Jako vlastník je uveden v roce 1828.\n\nV povědomí širší veřejnosti jsou známí zejména poslední dva soukromí majitelé paláce - Nyáryovci a dr. Emil Mirbach. Nyáryovi získali palác v roce 1908 v osobě hraběte Kolomana Nyáryho a jeho syna Karla. Přední uherský hraběcí rod pochází z obce Bedegh v Tolnianské stolici. Právě Nyáryům náleží zmíněné erby v tympanonu. Rod vlastnil palác jen osm let. 30. března 1917 ho i se zařízením zděděným po předchozích majitelích a sbírkou vzácných uměleckých předmětů koupil baron dr. Emil Mirbach s manželkou. Nový majitel si byl vědom historické ceny paláce i ceny uměleckých děl, kterými byl palác zařízený. Proto ho v poslední vůli odkázal městu s žádostí, aby dům zpřístupnili veřejnosti jako muzeum výtvarného umění.\n\nMěsto se vlastnictví paláce ujalo v roce 1949 a již v následujícím roce se v něm konaly první výstavy uměleckých děl. V následujících letech prošel palác rozsáhlou památkovou rekonstrukcí, po ukončení níž ho v roce 1975 zpřístupnili veřejnosti. V dubnu uvedeného roce se stal sídlem mezitím založené Městské galerie.\n\nV současnosti jsou interiéry paláce stavebně přizpůsobené muzejním účelům, přesto se v původním stavu zachovaly dvě místnosti v prvním patře s dřevěným obložením na stěnách, do kterého jsou instalovány vzácné dobové grafické listy z 18. století. Mirbachův palác byl v roce 1963 zapsán do státního seznamu kulturních památek. V paláci je stálá expozice středoevropského barokního malířství a sochařství, a také prostory určené krátkodobým výstavám.\n\nČtyřkřídlý dvoupatrový palác se sedlovými střechami postavený na půdorysu nepravidelného lichoběžníku architektonicky dotváří prostor severního zakončení Františkánského náměstí. Palácové křídla obklopují vnitřní dvůr. Jeho dominantu tvoří fontána s kopií sousoší \"Tritón a nymfa\", dílem předního bratislavského sochaře Viktora Tilgnera.\n\nHlavní, přísně symetrické průčelí, orientované do Františkánského náměstí zdobí jemné vzdušné rokaje nápaditých tvarů. Středem fasády vede nápadný rizalit zakončený mohutným tympanonem, na kterém je pod hraběcího korunou kartuše s dvojicí oválných štítů. Tvoří rodový erb předposledních majitelů paláce - Nyáryů.\n\n"}
{"id": "1203176", "url": "https://cs.wikipedia.org/wiki?curid=1203176", "title": "Martin Dvořák (tanečník)", "text": "Martin Dvořák (tanečník)\n\nMartin Dvořák (* 23. ledna 1979 Brno) je český tanečník, choreograf, režisér a pedagog. Mezinárodní kritikou je označovaný za tanečního chameleona, jehož pohybový a výrazový rejstřík se rozprostírá od klasických, neoklasických přes moderní až po současné a alternativní směry baletu, tance, tanečního a hudebního divadla a performing arts. Obsáhlá je i jeho činnost autorská, publikační, organizátorská.\n\nNarodil se v Brně v roce 1979, kde rovněž vystudoval Taneční konzervatoř (1997). Již během studia byl angažován v Baletu Národního divadla v Brně, po absolutoriu pak krátce působil v Laterně Magice v Praze a Pražském komorním baletu / Baletu Praha. V tomto období byl též nominován na Cenu Thálie za roli Svědomí v baletu Hirošima Libora Vaculíka.\n\nOd roku 2001 žije a převážně tvoří v zahraničí. Jako sólista byl angažován ve Volksoper Wien / Tanztheater Wien, Baletu Bern, Tanečním divadle Tiroler Landestheater v Innsbrucku a Baletu Landestheater Linz v Rakousku, kde byl kmenovým členem souboru a protagonistou titulních a hlavních rolí velkých dějových moderních baletů mj. Coppélia, Sissi, Salome, Buster Keaton, Louskáček a myší král, Lorenzaccio, Bernarda Alba, Fidelio, Michelangelo, Rumi, Šípková Růženka, Anna Karenina a další.\n\nJako host působil rovněž v Magyar Festival Ballet v Budapešti, německých ansámblech Ballett Vorpommern, Stadttheater Fürth / Nürnberg, Staatstheater Darmstadt, Staatstheater Kassel a především pak v English National Opera v Londýně, irském Fabulous Beast Dance Theatre a rakouských Tanztheater Homunculus, Tanz Company Gervasi či renomovaných operních domech Theater an der Wien / Kammeroper Wien, Oper Graz, Oper Frankfurt, Theater Regensburg, Oper Koeln či Wiener Staastoper. Zde se \"přehrál\" k žánru současného abstraktního tance a alternativním formám tanečního a pohybového divadla. Doposud pracoval s bezmála 50 mezinárodními choreografy na více než 100 projektech, sám jich vytvořil již přes třicet. Spolupracoval také s mezinárodními operními režiséry mj. Brigitte Fassbaender, Rainer Mennicken, Matthias Davids, Karl Sibelius, Jean Renshaw, Karel Drgáč, Eva-Maria Höckmayr, Ivan Alexandre a dalšími.\n\nPo celou dobu svého zahraničního působení si udržuje kontakt s českou scénou v podobě uměleckého vedení Mezinárodního Workshop Festivalu ProART se zaměřením na propojování a hledání společných cest pro tanec, zpěv, herectví a fotografii, a rovněž stejnojmenného souboru ProART Company, který se ve své dramaturgii nízkorozpočtových projektů zaměřuje na nové choreografické koncepty pro vážnou hudbu, literární předlohy a sociální témata dnešní doby. Jako choreograf a režisér prezentoval svou tvorbu v Rakousku, Německu, Francii, na Slovensku, v Polsku, Maďarsku, Portugalsku, Itálii, Izraeli, Jižní Koreji, v Keni, v Anglii a na Maltě.\n\nV roce 2012 absolvoval studijní pobyt jógy v Indii. V roce 2013 posléze dokončil magisterské studium pohybového výzkumu na Anton Bruckner Privat Universität v Linzi. Žije ve Vídni.\n\n"}
{"id": "1203177", "url": "https://cs.wikipedia.org/wiki?curid=1203177", "title": "Péterffiho palác", "text": "Péterffiho palác\n\nPéterffiho palác je pozdněbarokní, řadový městský palác na Ventúrské ulici č. 18 ve Starém Městě v Bratislavě.\n\nJe to národní kulturní památka č. NKP 59/0, číslo popisné je 278. Byl postaven koncem 18. století a jeho změny se datují do poloviny 19. století a 80. let 20. století. Půdorys je 4-křídlý, uzavřený, má 4 podlaží a 1 podzemní podlaží. Za kulturní památku byl vyhlášen 23. října 1963.\n\n"}
{"id": "1203181", "url": "https://cs.wikipedia.org/wiki?curid=1203181", "title": "František Nenáhlo", "text": "František Nenáhlo\n\nFrantišek Nenáhlo (19. února 1914, Domašín u Vlašimi – 13  května 1961) byl první poválečný kat v pankrácké věznici, známý zejména provedením popravy Karla Hermanna Franka.\n\nFrantišek Nenáhlo se narodil 19. února 1914 v Domašíně u Vlašimi. Již jako mladý měl problémy se zákonem, ve čtrnácti letech byl již souzen za pokus o znásilnění a krádeže. Vyučil se zedníkem, ale kvůli alkoholismu mu soud nařídil ochrannou léčbu. V letech 1936 až 1939 absolvoval základní vojenskou službu. Větší část druhé světové války strávil ve vězení, protože se zúčastnil incidentu na domašínské zábavě, při kterém byl napaden německý poddůstojník. V letech 1945 až 1947 pracoval jako kat v pankrácké věznici. Tuto práci mu údajně zařídili komunisté, se kterými se setkal ve vězení, ale pro opilství a nelegální prodej oprátek byl již po dvou letech propuštěn. V roce 1948 se stal národním správcem pražské vinárny Gotzinger, později pracoval v různých restauracích a také jako zedník. V roce 1954 byl odsouzen k jednoletému trestu odnětí svobody, který si odpykal v pracovním táboře Jáchymov.\n\nNenáhlo zemřel 13. května 1961 ve věku 47 let, příčinou pravděpodobně bylo, že se upil k smrti.\n"}
{"id": "1203183", "url": "https://cs.wikipedia.org/wiki?curid=1203183", "title": "Měsíční brána", "text": "Měsíční brána\n\nMěsíční brána () je kruhový otvor ve zdi zahrady oddělující vnější a vnitřní prostor, s funkcí průchodu pro pěší. \n\nMěsíční brána je tradiční architektonický prvek čínských zahrad s mnoha duchovními významy pro každou část brány i pro její tvar. Podle jedné z intepretací brána jako celek reprezentovala soudržnost rodiny. Podle jiné, tím že vystupovala nad terén, představovala zrození a obnovu. Další vysvětlení ji přiřovnalo k měsíci, který je spojnicí k jiným planetám a do jiných světů.\n\nJejím účelem bylo vytvářet vřelý a přátelský vstupní prostor do čínských zahrad osob z výše společensky postavených vrstev. Původně se tento prvek nacházel pouze v zahradách příslušníků bohaté čínské šlechty. \n\nNa sklonku 19. století se objevila také v bermudské architektuře, a to přibližně v době, kdy dané britské zámořské teritorium začalo dovážet cibulky lilie velkokvěté (\"Lilium longiflorum\") pro kultivaci z Japonska. Bermudská měsíční brána bývá mírně odlišná od čínské, když představuje pouze dekorativní prvek. Spíše je zasazena do volného prostoru bez navazujícího zdiva, nebo ji lemuje pouze nízká zídka. Při sňatcích ji pro štěstí společně prostupují novomanželé. První plán brány podle čínského vzoru přivezl na Bermudy námořní kapitán v roce 1860.\n"}
{"id": "1203192", "url": "https://cs.wikipedia.org/wiki?curid=1203192", "title": "Marianne Mooreová", "text": "Marianne Mooreová\n\nMarianne Craig Mooreová (15. listopadu 1887 – 5. února 1972) byla americká modernistická básnířka, kritička, překladatelka a redaktorka. Její poezie se vyznačuje formální inovativností, přesnou dikcí, ironií a vtipem.\n\nMooreová se narodila v Kirkwoodu ve státě Missouri na presbyteriánské faře, kde její dědeček z matčiny strany, John Riddle Warner, sloužil jako pastor. Jejím otcem byl konstruktér a vynálezce John Milton Moore, rodiče se však ještě před jejím narozením odloučili a Mooreová otce nikdy nepoznala. Ji i jejího staršího bratra vychovala matka, Mary Warner Mooreová. Vztahy v rodině dobře dokumentují četné dochované dopisy, které si členové rodiny během života psali a v nichž se často oslovovali žertovnými přezdívkami a užívali neformální jazyk.\n\nStejně jako matka a bratr, i Mooreová byla silně ovlivněna svým dědečkem a byla přesvědčenou presbyteriánkou. Svou křesťanskou víru chápala jako závazek, aby byl člověk silný a svou sílu prokazoval tváří v tvář zkouškám a pokušení; v jejích básních se téma pevnosti ve střetu s osudem často objevuje.\n\nV roce 1909 získala diplom z historie, ekonomie a politologie. V prvním roce studia byla její spolužačkou básnířka Hilda Doolittle Na studiích začala Mooreová psát povídky a básně pro kolejní literární časopis \"Tipyn O'Bob\" a rozhodla se pro dráhu spisovatelky.\n\nPrvní oficiálně publikované básně vyšly Mooreové v časopisech \"The Egoist\" a \"Poetry\".\n\nV roce 1916 se Mooreová přestěhovala s matkou do Chathamu v New Jersey, odkud mohla dojíždět do New Yorku, a r. 1918 se obě přestěhovaly do newyorské umělecké čtvrti Greenwich Village. V New Yorku navázala básnířka kontakty s řadou avantgardních umělců, zejména z okruhu kolem časopisu Others. Její novátorské básně z tohoto období vysoce ocenili Ezra Pound, William Carlos Williams, Hilda Doolittle, T. S. Eliot a později i Wallace Stevens.\n\nPrvní básnickou sbírku Mooreové \"Poems\" vydali v roce 1921 bez autorčina souhlasu imagistická básnířka Hilda Doolittle a britská spisovatelka Bryher. Imagistické vlivy se projevovaly i v její pozdější tvorbě.\n\nAutorka vydávala další sbírky a pracovala jako knihovnice a později redaktorka literárního a kulturního časopisu Dial. Stala se uznávaným arbitrem modernistického umění, později také podporovala nadějné mladé básníky, jako byli Elizabeth Bishopová, Allen Ginsberg, John Ashbery či James Merrill. Získala několik literárních cen, např. cenu časopisu \"Poetry\" (Helen Haire Levinson Prize), National Book Award, Pulitzerovu cenu a Cenu Bollingenu. Po letech v ústraní, kdy se mimo jiné starala o nemocnou matku, se vrátila do veřejného života. Přednášela na univerzitách, objevovala se v časopisech Life a Look, r. 1962 byla zvolena členkou American Academy of Arts and Sciences.\nMooreová projevovala zájem o sport, fandila boxeru Muhammadu Alimu či baseballovým klubům Brooklyn Dodgers a poté New York Yankees. Dostala řadu čestných doktorátů a ocenění. Když roku 1972 zemřela, New York Times otiskly celostránkový nekrolog. \n\nOd roku 1918 si Mooreová dopisovala s Ezrou Poundem a během jeho izolace v psychiatrické léčebně ho pravidelně navštěvovala. Od počátku však nesouhlasila s jeho antisemitismem a byla odpůrkyní fašismu a Benita Mussoliniho. Politicky byla republikánka. Byla celoživotní přítelkyní amerického básníka Wallace Stevense. V letech 1943–1961 si také dopisovala se samotářským výtvarníkem Josephem Cornellem, jehož metoda asambláže jí byla blízká.\n\nČeských překladů poezie Mooreové je k dispozici minimum. V časopise Host roč. 1925–1926 vyšla báseň „Hrob“ (A Grave) v překladu O. F. Bablera (č. 8, s. 243), v r. 1974 pak báseň „Ta harfa, na kterou tak krásně hraješ“ (That Harp You Play So Well) v překladu Antonína Bartuška (Světová literatura roč. 19, 1974, č. 3, s. 130).\n\n\n"}
{"id": "1203197", "url": "https://cs.wikipedia.org/wiki?curid=1203197", "title": "Play (album, Moby)", "text": "Play (album, Moby)\n\nPlay je páté studiové album amerického hudebníka Mobyho. Vydáno bylo v květnu roku 1999. Moby jej nahrál ve svém bytě v newyorské čtvrti Little Italy. Jde o hudebníkovo nejúspěšnější album, kterému se dostalo velmi pozitivního přijetí od kritiků. Časopis \"Rolling Stone\" jej zařadil na 341. příčku žebříčku 500 nejlepších alb všech dob. Rovněž bylo nominováno na Cenu Grammy a v mnoha zemích se stalo platinovým. Deska obsahuje hity jako „Honey“, „Bodyrock“, „Why Does My Heart Feel So Bad?“, „Natural Blues“, „Porcelain“ a „South Side“. Několik písní obsahuje samply písní sebraných Alanem Lomaxem, naopak „Bodyrock“ obsahuje sampl hiphopové nahrávky.\n\n"}
{"id": "1203198", "url": "https://cs.wikipedia.org/wiki?curid=1203198", "title": "Burt Kwouk", "text": "Burt Kwouk\n\nBurt Kwouk (18. července 1930 – 24. května 2016) byl filmový a televizní herec\nBurt Kwouk je potomkem čínských přistěhovalců, kteří žili do jeho 18 let v Šanghaji. Přestěhoval se do Británie, kde žil větší část svého života. Nepovažoval se za Brita, ale za Číňana.\n\nHerectví se začal věnovat v 50. letech minulého století, kde po malých „štěcích“ ve filmech se poprvé objevil ve filmu o Růžovém Panterovi. V roce 1975 doplnil Petera Sellerse v Návratu Růžového Pantera. Svou roli dvorního sluhy hlavní postavy zopakoval i v dalších sedmi filmech až do roku 1993.\n\nHrál také ve třech filmech o Jamesu Bondovi. Goldfinger, Casino Royale a Žiješ jenom dvakrát. V těchto filmech hrál zápornou postavu.\n\nV roce 1968 se objevil po boku Anthony Quinna a Laurence Oliviera a největší filmový úspěch měl v dramatu Stevena Spielberga Říše slunce.\n\nV důchodu se věnoval britskému rozhlasu a dabování videoher. 1. ledna 2011 se stal důstojníkem Řádu Britského impéria, který získal za celoživotní přínos v dramatické tvorbě.\n\n\n"}
{"id": "1203201", "url": "https://cs.wikipedia.org/wiki?curid=1203201", "title": "Hotel (album)", "text": "Hotel (album)\n\nHotel je sedmé studiové album amerického hudebníka Mobyho. Vydáno bylo v březnu roku 2005 (vydavatelství V2 Records a Mute Records). Nahrávky vznikaly a byly mixovány jak v Mobyho vlastním bytě, tak také ve studiích Electric Lady Studios a Loho Studios. První vydání alba obsahovalo kromě standardní verze také druhé CD složené z ambientních skladeb nazvané \"Hotel: Ambient\".\n\n"}
{"id": "1203203", "url": "https://cs.wikipedia.org/wiki?curid=1203203", "title": "Antonín Černý (poslanec Českého zemského sněmu)", "text": "Antonín Černý (poslanec Českého zemského sněmu)\n\nAntonín Černý (9. dubna 1859 Brnířov – ???) byl rakouský politik české národnosti z Čech, poslanec Českého zemského sněmu.\n\nNarodil se v roce 1859 v Brnířově. Jeho otcem byl Jakub Černý z čp. 4. Vystudoval Hospodářskou školu v Klatovech. Působil jako rolník v Brnířově. Uvádí se i jako starosta domovské obce. Do roku 1905 byl zástupcem okresu Nová Kdyně v zemědělské radě. Pak na funkci rezignoval.\n\nV 90. letech se zapojil i do vysoké politiky. V zemských volbách roku 1895 byl zvolen na Český zemský sněm, kde zastupoval kurii venkovských obcí, obvod Domažlice. Patřil k mladočeské straně.\n\nJeho manželkou byla Barbora rozená Hrabíková. Roku 1883 se jim narodila dcera Kateřina Emilia Černá. Bydleli v usedlosti čp. 41. V roce 1910 Antonín Černý hospodářství čp. 41 rozprodal. Dům pak 20. července 1911 vyhořel a následně spáleniště převzal bratr Antonína Jakub Černý a postavil tam nový domek.\n"}
{"id": "1203205", "url": "https://cs.wikipedia.org/wiki?curid=1203205", "title": "Prezidentské volby v Rakousku 2016", "text": "Prezidentské volby v Rakousku 2016\n\nVolby prezidenta Rakouské republiky se uskutečnily ve dnech 24. dubna 2016 (první kolo) a 22. května 2016 (druhé kolo volby). Druhé kolo bylo později zrušeno Ústavním soudem a proto se mělo opakovat 2. října 2016. Vzhledem k technickým problémům s obálkami hlasovacích lístků však bylo znovu odloženo na přelom listopadu a prosince. K jeho uskutečnění tedy došlo až 4. prosince 2016.\n\nVítězem prvního kola volby se stal kandidát národně konzervativní Svobodné strany Rakouska (Freiheitliche Partei Österreichs, FPÖ) Norbert Hofer se ziskem 35,1 % hlasů, do druhého kola s ním postoupil nezávislý kandidát Alexander Van der Bellen, člen strany Zelení – Zelená alternativa (Die Grünen – Die grüne Alternative), se ziskem 21,3 % hlasů. V prvním kole volby zaznamenali výrazný neúspěch kandidáti stran vládní koalice – Rudolf Hundstorfer za Sociálně demokratickou stranu Rakouska (Sozialdemokratische Partei Österreichs, SPÖ) a Andreas Khol za Rakouskou lidovou stranu (Österreichische Volkspartei, ÖVP), kteří dostali každý jen něco málo přes 11 % hlasů.\n\nVe druhém kole volby zvítězil velmi těsným výsledkem o pouhých 31 tisíc hlasů a poměrem 50,3 ku 49,7 % hlasů Alexander Van der Bellen, čímž se stal zvoleným prezidentem Rakouska pro volební období 2016–2022. Zprvu byly hlasy voličů, kteří hlasovali osobně ve volebních místnostech, sečteny v neděli večer. Podle webu ministerstva vnitra v tu dobu vedl Norbert Hofer nad Alexanderem Van der Bellenem v poměru 51,9% ku 48,1%. S předběžnými výsledky však výrazně zamíchaly korespondenční hlasovací lístky, kterých bylo vydáno takřka 900 000, což byl rekordní počet. Platných korespondenčních hlasů bylo podle pondělního sčítání odevzdáno přes 740 000, zde však v poměru 61,8 % ku 38,2 % zvítězil Van der Bellen, což zvrátilo celkový výsledek volby na jeho stranu.\n\nList \"Kronen Zeitung\" 24. května přinesl podezření o falešných volebních údajích, jako například 146,9% volební účast ve Waidhofen an der Ybbs a další nemožný výsledek v Linci. Podle vedoucího oddělení voleb na ministerstvu vnitra Roberta Steina šlo pouze o chyby při hlášení a oficiální výsledky měly být opraveny.\n\nSvobodná strana Rakouska 8. června 2016 oznámila, že napadla výsledek volby u Ústavního soudu. Žaloba obsahovala 150 stran textu, kritizovala zejména korespondenční hlasování, soud musel rozhodnout, zda došlo k porušení zákona a zda to ovlivnilo výsledek voleb. K rozhodnutí chtěl soud dospět ještě předtím, než měl Van der Bellen nastoupit 8. července do funkce. Důvodem ke stížnosti bylo podezření na předčasné otevření 60 tisíc obálek s korespondenčními hlasy, které navíc otevřeli neoprávnění lidé. Dle žaloby bylo zaznamenáno 117 neoprávněných zásahů v 94 volebních okrscích. Expert na ústavní právo prof. Theo Öhlinger z Vídeňské univerzity označil dvě ze stížností v celkem 150 stránkovém dokumentu podanému k Ústavnímu soudu jako „velmi vážné“.\n\nÚstavní soud začal stížnost projednávat v pondělí 20. června a veřejné líčení mělo trvat tři dny. Ministr vnitra Wolfgang Sobotka řekl, že v případě zrušení výsledku voleb přichází v úvahu nové hlasování na podzim. Rozhodnutí padlo v pátek 1. července – Ústavní soud návrhu Svobodných vyhověl a výsledek druhého kola voleb zrušil. Důvodem ke zrušení byl chybný postup při rozbalování části hlasů z korespondenční volby. Některé volební lístky byly totiž otevřeny ještě před stanoveným termínem pro sčítání a za účasti lidí, kteří nebyli členy volební komise. Ačkoli podle předsedy ústavního soudu Gerharta Holzingera neexistovaly žádné indicie, že by bylo s odevzdanými hlasy manipulováno, bylo pro zrušení druhého kola volby dostačující již to, že k takovým manipulacím kvůli chybnému otevírání obálek vůbec mohlo dojít. Chybný postup se měl týkat až 78 tisíc hlasů, což je více než necelých 31 tisíc hlasů, o které Van der Bellen ve zrušeném druhém kole vyhrál. Rozhodující pro zrušení volby byly nesrovnalosti ve 14 volebních okrscích.\n\nVzhledem ke zrušení druhého kola volby nepřevzal Van der Bellen prezidentský úřad, ale pravomoci prezidenta přešly dne 8. července na tříčlenné předsednictvo rakouské Národní rady (předsedkyní byla Doris Buresová a jedním z místopředsedů byl samotný Norbert Hofer), a to až do opakování volby.\n\nOpakováno bylo pouze druhé kolo prezidentské volby, kterého se zúčastnili oba kandidáti postupující z prvního kola, Van der Bellen a Hofer. Podle ministra vnitra Sobotky se opakované druhé kolo volby mělo původně uskutečnit na přelomu září a října 2016. Odstupující prezident Fischer za pravděpodobný termín nových voleb označil září. Sobotka následně navrhl termín 2. října, což vláda schválila.\n\nRakouské ministerstvo vnitra ale v pátek 9. září připustilo, že opakované druhé kolo může být odloženo, protože obálky určené pro korespondenční hlasování byly nekvalitní – nedržely dostatečně zalepené – a mohlo by tak znovu dojít ke zpochybnění hlasování. Problém se mohl týkat až 1,5 milionu obálek. V pondělí 12. září oznámil ministr vnitra, že volba bude posunuta zřejmě na přelom listopadu a prosince. Konečný termín voleb byl stanoven na 4. prosinec 2016. <br>\nV opakovaném druhém kole prezidentské volby potvrdil své vítězství Alexander Van der Bellen se ziskem 51,7 % hlasů. Oproti zrušenému druhému kolu tak zvýšil svůj náskok, nicméně díky nižší volební účasti obdrželi oba kandidáti nižší absolutní množství hlasů. V porovnání s prvním kolem prezidentské volby v opakovaném druhém kole naopak stoupla volební účast o 5,7 procentního bodu na 74,2 % registrovaných voličů.\n\n<noinclude>\n"}
{"id": "1203208", "url": "https://cs.wikipedia.org/wiki?curid=1203208", "title": "18 (album)", "text": "18 (album)\n\n18 je šesté studiové album amerického hudebníka Mobyho. Vydáno bylo v roce 2002 a v hitparádě Billboard 200 se umístilo na čtvrté příčce. Mezi hosty, kteří se na albu podíleli, jsou například Azure Ray, MC Lyte, Angie Stone a Sinéad O'Connor. Píseň „Extreme Ways“, která je součástí této desky, byla použita ve filmu \"Agent bez minulosti\". Další ze singlů, „We Are All Made of Stars“, se umístil na 11. příčce hitparády UK Singles Chart.\n\n"}
{"id": "1203221", "url": "https://cs.wikipedia.org/wiki?curid=1203221", "title": "Krymská astrofyzikální observatoř", "text": "Krymská astrofyzikální observatoř\n\nKrymská astrofyzikální observatoř (; ; ) je observatoř nacházející se v Bachčisarajském rajónu na Krymu.\n\nObservatoř je známá svými objevy v oblasti astrofyziky a planetek. Jde o jedno z nejvýznamnějších pracovišť v oboru na světě, v letech 1966 až 2007 zde bylo objeveno celkem 1286 asteroidů. KrAO je běžně nazývána zkráceným názvem Krym-Naučnyj. Anglickou zkratku observatoře nese planetka hlavního pásu (1725) CrAO, objevená 20. září 1930 G. N. Neujminem v Simeizské observatoři.\n\nBývalé sovětské zařízení sestává ze dvou hvězdáren vzdálených od sebe přibližně 30 kilometrů:\n\n\nHvězdárna ve městě Simeiz existuje již od roku 1900. V té době bylo založeno jako soukromá observatoř a později, v roce 1912 se stala nejjižnější pobočkou Pulkovské observatoře v Petrohradě. Poté, co byla během druhé světové války zničena, byla znovu vybudována v roce 1948. Po válce sem byl, jako součást válečných reparací, přivezen 120cm zrcadlový dalekohled, rozebraný na hvězdárně Berlín-Babelsberg, a zde znovu sestavený. Zařízení v Naučném je mladší a dokončeno bylo v roce 1949. Poskytuje spolupráci s evropskými a ruskými vědci.\n\nObservatoř je vybavena 65cm Maksutovovým dalekohledem, dvěma zrcadlovými dalekohledy s průměrem 1,2 a 2,6 metru, koronografem, dvěma solárními věžemi a dvojitý 40cm astrograf. Na hvězdárně Simeiz je umístěn 22m radioteleskop. V blízkosti hvězdárny v Naučném sídlí i pozorovací stanice státního Šternbergova astronomického institutu (\"Государственный астрономический институт имени Штернберга\") Moskevské státní univerzity M. V. Lomonosova, která vznikla v roce 1957.\n\nTěžiště výzkumného zaměření observatoře leží v oblastech fyziky Slunce, pozorování binárních systémů, radiální rychlosti hvězd a studia kvasarů.\n\n"}
{"id": "1203224", "url": "https://cs.wikipedia.org/wiki?curid=1203224", "title": "Carl von Holzinger", "text": "Carl von Holzinger\n\nCarl von Holzinger, též Karl Holzinger von Weidlich (24. července 1849 Veltrusy – 17. září 1935 Praha), byl rakouský klasický filolog a vysokoškolský pedagog německé národnosti z Čech; rektor Německé univerzity v Praze a poslanec Českého zemského sněmu.\n\nByl synem filologa Carla Holzingera (1810–1886), který působil jako ředitel gymnázia v Gorici a později jako zemský školní inspektor ve Štýrsku. Carl studoval na gymnáziu v Gorici. V letech 1867–1869 pak studoval klasickou filologii na Vídeňské univerzitě a pak na Univerzitě ve Štýrském Hradci, kde v roce 1871 složil učitelské zkoušky v oboru latina a řečtina. Působil potom jako suplent na Theresianu ve Vídni. Od roku 1872 tam byl řádným učitelem, od roku 1875 profesorem. V roce 1879 získal titul doktora filozofie. Od roku 1883 působil jako mimořádný a od roku 1887 coby řádný profesor na Německé univerzitě v Praze. V roce 1895 byl děkanem a v roce 1899/1900 zastával post rektora této vysoké školy. Od roku 1910 vedl zkušební komisi pro učitele na středních školách. V roce 1921 odešel na penzi. Podnikl řadu studijních cest do Středomoří. Zabýval se antickou komedií.\n\nZ titulu funkce rektora se v 90. letech zapojil i do vysoké politiky. V letech 1899–1900 zasedal coby virilista na Českém zemském sněmu.\n\nZemřel v září 1935.\n"}
{"id": "1203227", "url": "https://cs.wikipedia.org/wiki?curid=1203227", "title": "Vulkan", "text": "Vulkan\n\nVulkan je standard multiplatformního aplikačního rozhraní pro trojrozměrnou grafiku vyvíjený skupinou Khronos Group jako nástupce OpenGL, s kterým není zpětně kompatibilní. Kromě zkušeností s OpenGL staví také na rozhraní Mantle, které jeho tvůrce AMD předal skupině Khronos, aby na jeho základě mohla Vulkan vyvinout.\n\nVývoj začal v roce 2014 a obchodní značka Vulkan byla zaregistrována v únoru 2015, kdy se také objevila první dema grafických ovladačů. První verze specifikace byla vydána 16. února 2016 a jen o dva dny později ji začala podporovat první počítačová hra, The Talos Principle. Do vývojového stromu OpenBSD byla podpora Vulkanu přidána v červnu 2019.\n\n"}
{"id": "1203228", "url": "https://cs.wikipedia.org/wiki?curid=1203228", "title": "Železnogorsk (Krasnojarský kraj)", "text": "Železnogorsk (Krasnojarský kraj)\n\nŽeleznogorsk () je uzavřené město v Krasnojarském kraji v Ruské federaci. Při sčítání lidu v roce 2010 měl bezmála pětaosmdesát tisíc obyvatel.\n\nŽeleznogorsk leží v blízkosti pravého, východního břehu Jeniseje. Od Krasnojarsku, správního střediska celého kraje, je vzdálen přibližně šedesát kilometrů na severozápad. Nejbližší město je Sosnovoborsk přibližně šestnáct kilometrů na jihozápad.\n\nŽeleznogorsk byl založen v utajení v roce 1950 s jménem \"Krasnojarsk-26\" (), neboť sloužil k produkci plutonia pro jaderné zbraně.\n\nOd roku 1954 má status města.\n\nV roce 1994 došlo k přejmenování na běžné jméno \"Železnogorsk\", ale městu zůstal status uzavřeného a nadále je zde nejvýznamnější jaderný průmysl. Také zde sídlí společnost Informacionnyje sputnikovyje sistěmy působící v oblasti umělých družic.\n\n"}
{"id": "1203233", "url": "https://cs.wikipedia.org/wiki?curid=1203233", "title": "Peklisko", "text": "Peklisko\n\nNázev Peklisko má více vodních toků:\n\n\nPeklisko může být také název vrchu:\n\nPeklisko je také název části obce:\n"}
{"id": "1203234", "url": "https://cs.wikipedia.org/wiki?curid=1203234", "title": "TÜV NORD", "text": "TÜV NORD\n\nTÜV NORD GROUP je nadnárodní skupina, která sdružuje 51 firem, působících ve více než 70 zemích světa. Zaměřuje se na technickou inspekci a certifikaci.\n\nKořeny firmy (i její stávající centrála) jsou ve městě Hannover. V roce 1869 se skupina organizací zabývajících se inspekcí parních kotlů dohodla na zavedení nezávislého inspekčního systému. Postupně se tak rodila nynější TÜV. V roce 1873 vznikla organizace \"Vereine zur Überwachung der Dampfkessel\". V roce 1900 už tato síť sdružovala 28 asociací s 273 inženýry na celém území Německého císařství. Od roku 1902 se záběr rozšířil na vozidla a výtahy. Roku 1938 byla přejmenována z \"Dampfkessel Überwachungsvereine\" na \"Technischer Überwachungsverein\" (TÜV). V roce 1965 do portfolia přibyly i kontroly jaderných reaktorů, technologií v elektrárenském a teplárenském průmyslu. Roku 2004 byla společnost reorganizována a roku 2013 vznikla TÜV NORD GROUP jako zastřešující prvek.\n\nTÜV NORD GROUP je tvořena společnostmi TÜV NORD, DMT, ALTER TECHNOLOGY TÜV NORD (ATN) a TÜViT. Celkový počet zaměstnanců je 9861 (r. 2015); obrat za rok 2015 dosáhl 1116,6 milionů EUR. Předsedou správní rady TÜV NORD GROUP je Dr. Guido Rettig.\n\nV České republice poskytuje pobočka TÜV NORD Czech certifikační a inspekční služby od roku 1990 prostřednictvím šesti kanceláří (Praha, Brno, Ostrava, Plzeň, Hradec Králové, Děčín), laboratoří v Brně, STK v Praze a Karlových Varech a od srpna 2016 vlastní zkušebny na nedestruktivní testování v Hradci Králové. Podílela se například na dohledu nad výrobou kontejnerů CASTOR na vyhořelé palivo pro Jadernou elektrárnu Temelín.\n\n"}
{"id": "1203237", "url": "https://cs.wikipedia.org/wiki?curid=1203237", "title": "Battlestar Galactica (seriál, 1978)", "text": "Battlestar Galactica (seriál, 1978)\n\nBattlestar Galactica je americký sci-fi televizní seriál vysílaný v letech 1978–1979 na stanici ABC. V jedné řadě vzniklo celkem 24 dílů. Jedná se o první seriál fikčního světa a multimediální řady \"Battlestar Galactica\", na který v roce 1980 navázal seriál \"Galactica 1980\".\n\nAutorem seriálu je producent a scenárista Glen A. Larson, který příběh koncept vymyslel už na konci 60. let, tedy v době, kdy byl nejslavnějším sci-fi seriálem na obrazovkách \"Star Trek\". Na realizaci vlastního námětu se mu však nedařilo získat potřebné finance. Pomohl mu teprve fenomenální úspěch filmu \"\" v roce 1977. Původně byla zamýšlena forma několika televizních filmů, nakonec však byl z rozhodnutí televize ABC natočen pilotní film, dva televizní filmy a poté navazující televizní seriál.\n\nÚvodní pilotní film „Saga of a Star World“ (později rozdělený do tří epizod) o stopáži 148 minut byl v televizi ABC vysílán 17. září 1978. Ještě předtím, v červenci 1978, byla jeho sestříhaná a zkrácená verze pod prostým názvem \"Battlestar Galactica\" uvedena v kinech v Kanadě, Austrálii, západní Evropě a některých dalších zemích. V USA byl do kinodistribuce dán až po skončení seriálu v květnu 1979. V ČR byl později tento snímek vysílán v TV pod názvem \"Hrdinové z galaxií\".\n\nPodobný děj jako tento film má i tříhodinová minisérie z roku 2003.\n\nPo pilotním snímku byly natočeny dva dvouhodinové filmy, které však z rozhodnutí televize byly rozděleny do čtyř epizod a odvysílány seriálovou formou, na které navázaly další produkované díly seriálu. Celkem tak vzniklo 24 televizních epizod. Kvůli klesající sledovanosti a drahé produkci se v dubnu 1979 rozhodla stanice ABC seriál zrušit. Poslední díl byl odvysílán 29. dubna 1979.\n\nPo dopisové kampani fanoušků navázal na seriál \"Battlestar Galactica\" seriál \"Galactica 1980\", jenž byl vysílán v roce 1980.\n\nRoku 1999 byl natočen pilotní díl nového zamýšleného seriálu s některými původními herci s názvem \"Battlestar Galactica: The Second Coming\". Ten však nebyl televizní stanicí objednán, takže projekt byl zrušen.\n\nV neurčené době žili všichni lidé na planetě zvané Kobol a dosáhli zde celkem slušné technické úrovně, která jim umožnila opustit jejich umírající planetu. Žilo zde třináct rodů. Dvanáct z nich se vydalo jedním směrem a založili říši „Dvanácti kolonií“. Třináctý rod se vydal na stranu opačnou, kde nalezl planetu zvanou Země a zde bez jediného kontaktu s Dvanácti koloniemi začala vyrůstat naše civilizace. Dvanáct kolonií žilo v míru až do chvíle, kdy vypukla válka s Cylony – vzbouřenými roboty postavenými pro těžkou práci lidmi ze Dvanácti kolonií. Po mnoha letech války se objevil člověk, diplomat, Gaius Baltar, který s Cylony vyjednal příměří. Mírová smlouva měla být podepsána hluboko ve vesmíru a měly se tam shromáždit všechny bitevní lodě Dvanácti kolonií. Z ohromného masakru uniklo jen několik civilních lodí a jediný battlestar Galactica, který pod velení komandéra Adamy začal hledat Zemi v naději, že zde najde třináctý kmen a bezpečí.\n"}
{"id": "1203238", "url": "https://cs.wikipedia.org/wiki?curid=1203238", "title": "Treigny", "text": "Treigny\n\nTreigny je francouzská obec v departementu Yonne v regionu Burgundsko-Franche-Comté. V roce 2013 zde žilo 915 obyvatel.\n\nObec leží u hranic departementu Yonne s departementem Nièvre. Sousední obce jsou: Bouhy (Nièvre), Dampierre-sous-Bouhy (Nièvre), Lainsecq, Moutiers-en-Puisaye, Sainpuits, Saint-Amand-en-Puisaye (Nièvre) a Sainte-Colombe-sur-Loing.\n\nNa území obce pramení říčka Vrille, která je pravým přítokem řeky Loiry.\n\nDále se na území obce nachází zámek Ratilly a hrad Guédelon stavěný v moderní době středověkými postupy.\n\n\"Počet obyvatel\"\n"}
{"id": "1203239", "url": "https://cs.wikipedia.org/wiki?curid=1203239", "title": "Gabrielle d'Estrées a jedna z jejích sester", "text": "Gabrielle d'Estrées a jedna z jejích sester\n\nGabrielle d'Estrées a jedna z jejích sester (v originále \"Gabrielle d'Estrées et une de ses Soeurs\") je obraz Gabrielle d'Estrées, oblíbené milenky francouzského krále Jindřicha IV., a jedné z jejích sester. Jde o dílo neznámého autora, vzniklé kolem roku 1594 a je obvykle připisována malířům tzv. školy z Fontainebleau. Malba nyní visí v pařížském muzeu Louvre. Obraz zachycuje Gabrielle d'Estrées, jak sedí nahá v lázni, v levé ruce drží prsten. Její sestra sedí nahá vedle ní a tiskne jí pravou bradavku.\n\nGabrielle d'Estrées pocházela z francouzského šlechtického rodu z Pikardie. Stala se milenkou krále Jindřicha IV., získala titul vévodkyně de Beaufort (1597), její tři synové, které měla s králem získali legitimitu a později titul z Vendôme. Gesto stisknutí bradavky je často interpretováno jako symbolické oznámení Gabriellina těhotentví s králem Jindřichem IV. Podle internetových stránek muzea v Louvru jde o „\"podivně laskavý způsob, jakým sestra Gabrielle d'Estrées tiskne její pravé ňadro\"“, a který byl často interpretován jako symbol očekávaného příchodu nemanželského dítěte Jindřicha IV. s Gabrielle d'Estrées. Tento výklad zdá se potvrzuje mladá žena zobrazená v pozadí. Žena je skloněná nad šitím, které drží v klíně – možná připravuje výbavičku pro nadcházející dítě.\n\nO kroužku, který Gabrielle drží v levé ruce, se říká, že je to korunovační prsten Jindřicha IV., který jí údajně dal na důkaz lásky krátce předtím, než zemřela. Zemřela několik hodin před svatbou s Jindřichem IV., 10. dubna 1599.\n\nVe 20. století obraz chápán i jako téma poukazující na ženskou homosexualitu.\n"}
{"id": "1203248", "url": "https://cs.wikipedia.org/wiki?curid=1203248", "title": "Karl Hugo Huppert", "text": "Karl Hugo Huppert\n\nKarl Hugo Huppert (29. ledna 1832 Marienberg – 19. října 1904 Praha) byl rakouský lékař a vysokoškolský pedagog německé národnosti, dlouhodobě působící v Čechách; rektor Německé univerzity v Praze a poslanec Českého zemského sněmu.\n\nStudoval lékařství na Lipské univerzitě a na Univerzitě v Jeně. V roce 1862 získal titul doktora medicíny v Lipsku. Téhož roku se v Lipsku i habilitoval. Od roku 1860 byl asistentem a od roku 1862 vedoucím zoochemické laboratoře v místní nemocnici. Roku 1872 se stal mimořádným profesorem a téhož roku i řádným profesorem lékařské chemie na Německé univerzitě v Praze (do počátku 80. let šlo ještě o společnou česko-německou univerzitu). V roce 1878/1879 a 1902/1903 byl děkanem a v roce 1895/1896 zastával post rektora této vysoké školy. Roku 1896 získal titul dvorního rady. Zabýval se fyziologickou a patologickou chemií. V roce 1903 odešel do penze.\n\nZ titulu funkce rektora se v 90. letech zapojil i do vysoké politiky. V letech 1895–1896 zasedal coby virilista na Českém zemském sněmu.\n\nZemřel v říjnu 1904.\n\n"}
{"id": "1203257", "url": "https://cs.wikipedia.org/wiki?curid=1203257", "title": "Alexander Cziczka", "text": "Alexander Cziczka\n\nAlexander Cziczka (1848 Banská Štiavnica – 1928 Levice) byl slovenský varhaník a dirigent.\n\nVystudoval učitelský ústav v Banské Bystrici a varhanickou a dirigentskou školu v Regensburgu. Vrátil se do Banské Štiavnice, kde působil jako učitel, varhaník a regenschori. Záhy se stal vůdčí osobností a organizátorem hudebního života v kraji. Založil a řídil pěvecký sbor složený z žáků hornické a lesnické školy. Dirigoval malý symfonický orchestr a pěstoval i komorní hudbu.\n\nAlexander Cziczka byl otcem slovenské klavíristky a skladatelky Angely Cziczkové (1888–1973).\n\nSpolu s učitelem a varhaníkem chrámu sv. Kateřiny sestavil kancionál \"Rímsko-katolický církevný spevník\", který vyšel v Banské Štiavnici v roce 1903. Noty k tomuto zpěvníku pak vydali v roce 1910 pod názvem \"Nápevy k Rímsko-katolickému církevnému spevníku\". Souhrně pak zpěvník vyšel v roce 1925 a revidované vydání v roce 1931.\n\n"}
{"id": "1203258", "url": "https://cs.wikipedia.org/wiki?curid=1203258", "title": "Sofijský rukopis Alexandreidy", "text": "Sofijský rukopis Alexandreidy\n\nSofijský rukopis Alexandreidy (též Sofijská ilustrovaná Alexandreida) je kodex datovaný přibližně do 30. a 40. let 15. století. Dnes je uchováván v Národní knihovně sv. Cyrila a Metoděje (sign. NBKM 771) v bulharské Sofii.\n\nJedná se především o důležitý exemplář srbské Alexandreidy (vychází přímo ze starořeckého Pseudo-Kallisthéna, srbský překlad vznikl asi na konci 13. a začátku 14. století), rukopis poté obsahuje i Román o Troji a další kratší texty. Ovšem slávu si kodex získal i svým provedením ilustrací. Kodex obsahuje jak původní (několik celostránkových) iluminací, několik dosti povedených písařských kreseb a několik dalších později připojených obrázků. Iluminace se svým style zcela vymykají z kontextu, André Grabar poukázal na vliv židovských skriptorií.\n\n\nKodex obsahuje zejména 13 iluminací k Alexandreidě, více míst bylo vynecháno a na některých jsou kresby (vesměs pozdějšího data).\n\n\n\n"}
{"id": "1203261", "url": "https://cs.wikipedia.org/wiki?curid=1203261", "title": "Osram", "text": "Osram\n\nOsram AG je nadnárodní společnost se sídlem v Mnichově v Německu, vyrábějící osvětlovací techniku. Je sesterskou společností v celkovém vlastnictví společnosti Siemens AG. Osram je druhou největší společností vyrábějící osvětlovací techniku na světě po společnosti Philips. Společnost má výrobní závody v Německu, Česku (Bruntál), Francii, Indii, Lotyšsku, Slovensku (Nové Zámky), Rusku, Číně, Indonésii a Argentině, které zaměstnávají více než 40 000 zaměstnanců po celém světě.\n\nSpolečnost Osram byla založena v roce 1919 splynutím společností Siemens & Halske a AEG. Název Osram je odvozen od názvu prvků osmium a wolfram, které se nejčastěji používaly k výrobě světelných vláken v okamžiku založení společnosti. Značka Osram byla vytvořena v roce 1906 a zaregistrována podnikem Deutsche Gasglühlicht-Anstalt (známým také jako Auer-Gesellschaft).\n\nV roce 2016 došlo k rozdělení společnosti a část která se zabývá osvětlením pro domácnosti se nyní jmenuje Ledvance ale výrobky stále nesou logo Osram.\n\n"}
{"id": "1203263", "url": "https://cs.wikipedia.org/wiki?curid=1203263", "title": "Angela Cziczková", "text": "Angela Cziczková\n\nAngela Cziczková (28. dubna 1888 Banská Štiavnica – 15. února 1973 Levice) byla slovenská klavíristka, hudební skladatelka a pedagožka.\n\nAngela Cziczková byla dcerou Alexandrs Cziczky, štiavnického varhaníka a dirigenta. Základní hudební vzdělání tak získala u svého otce. Již v roce 1902 se pokusila o vlastní skladby. Zkomponovala \"Mazurku\" a \"Etudu Fis-dur\" pro klavír. Na základě těchto skladeb byla přijata ke studiu na hudební akademii \"Nemzeti Zenede\" v Budapešti. \n\nStala se učitelkou hudby na hudební škole v Temešváru (dnes \"Timișoara\" v západním Rumunsku), Egeru a v Levicích. V Levicích byla ředitelkou soukromé hudební školy. Škola však byla zrušena a Angela Cziczková ještě rok studovala v Budapešti hru na klavír. Po návratu na Slovensko vyučovala v několika slovenských městech (mj. Banská Bystrica, Nová Baňa). \n\nKomponovala převážně instruktivní skladby pro klavír, ale i chrámové skladby, sbory a komorní hudbu.\n\n\n\n"}
{"id": "1203264", "url": "https://cs.wikipedia.org/wiki?curid=1203264", "title": "TJ Sokol Hlohovec", "text": "TJ Sokol Hlohovec\n\nTJ Sokol Hlohovec (celým názvem: Tělovýchovná jednota Sokol Hlohovec) je český fotbalový klub, který sídlí v Hlohovci na Břeclavsku v Jihomoravském kraji. Od sezony 2015/16 hraje Okresní přebor Břeclavska (8. nejvyšší soutěž).\n\nKlub své domácí zápasy odehrává na fotbalovém hřišti v Hlohovci, rozměry travnaté hrací plochy jsou 105×65 metrů. Areál pojme 600 diváků, z čehož je 280 míst k sezení.\n\nPůsobili zde mj. bývalí prvoligoví hráči Ivan Valachovič a Oleh Lyzohub.\n\n\nZdroj: \n\n\n\nZdroj: \n\nPoznámka:\n\nTJ Sokol Hlohovec „B“ je rezervním týmem Hlohovce, který se pohybuje v nejnižší okresní soutěži.\n\nZdroj:\n\n\nZdroj:\n\nPoznámky:\n\nTJ Sokol Hlohovec „C“ byl druhým rezervním týmem Hlohovce, který se pohyboval v nejnižší okresní soutěži. V sezonách 2004/05–2006/07 hrál ve stejné soutěži jako B-mužstvo a v ročníku 2005/06 se v konečné tabulce umístil před ním.\n\nZdroj:\n\n\nZdroj:\n\n"}
{"id": "1203266", "url": "https://cs.wikipedia.org/wiki?curid=1203266", "title": "Hans Chiari", "text": "Hans Chiari\n\nHans Chiari (4. září 1851 Vídeň – 6. května 1916 Štrasburk) byl rakouský anatom, patolog a vysokoškolský pedagog německé národnosti, dlouhodobě působící v Čechách; rektor Německé univerzity v Praze a poslanec Českého zemského sněmu.\n\nByl synem porodníka Johanna Baptisty Chiariho. Vystudoval Schottengymnasium a potom lékařství na Vídeňské univerzitě. V roce 1875 získal titul doktora medicíny. Působil v patologicko-anatomickém ústavu Vídeňské univerzity jako asistent u profesora Karla Rokytanského, pak u profesora Richarda Heschla. Od roku 1878 byl docentem patologické anatomie. Od roku 1879 prosektorem (osoba provádějící pitvy) ve vídeňském Rudolfspitalu. Roku 1882 se stal profesorem patologické anatomie na Německé univerzitě v Praze. V roce 1900/1901 zastával post rektora této vysoké školy. Od roku 1906 byl profesorem patologické anatomie na Štrasburské univerzitě. Byl dopisujícím členem Rakouské akademie věd. Měl titul dvorního rady.\n\nZ titulu funkce rektora se na přelomu století zapojil i do vysoké politiky. V letech 1900–1901 zasedal coby virilista na Českém zemském sněmu.\n\nZemřel v květnu 1916.\n\nJeho bratrem byl rakouský laryngolog Ottokar von Chiari.\n"}
{"id": "1203269", "url": "https://cs.wikipedia.org/wiki?curid=1203269", "title": "Šternbergův astronomický institut", "text": "Šternbergův astronomický institut\n\nŠternbergův astronomický institut (), také známý jako GAIŠ (\"ГАИШ\"), je jeden z výzkumných ústavů Moskevská státní univerzity M. V. Lomonosova. Společně s Fyzikální fakultou Lomonosovovy univerzity vzdělává absolventy všech oborů astronomie.\n\nInstitut nese jméno astronoma P. K. Šternberga. Založen byl na univerzitní hvězdárně (\"Краснопресненская обсерватория МГУ\") v roce 1931.\n\nNa počet ústavu byl pojmenován asteroid (14789) GAISH, který objevila Ljudmila Černychová na Krymské astrofyzikální observatoři v roce 1969.\n\n"}
{"id": "1203274", "url": "https://cs.wikipedia.org/wiki?curid=1203274", "title": "Against the Current", "text": "Against the Current\n\nAgainst The Current je americká pop-punková hudební skupina. Skládá se ze tří členů: zpěvačky Chrissy Costanzy, kytaristy Dana Gowa a bubeníka Willa Ferriho.\n\nSkupina byla založena v roce 2011 v Poughkeepsie. V březnu 2015 skupina podepsala smlouvu s hudebním vydavatelstvím Fueled By Ramen. Vydala dvě alba: roce 2015 \"Gravity\", v roce 2016 pak \"In Our Bones\".\nV roce 2017 skupina nazpívala doprovodnou píseň Legends never die k Worlds 2017 (Mistrovství světa v League of Legends) konané v Číně (vítěz SSG – Samsung Galaxy, 2. místo SKT T1 – SK Telecom T1)\n\n"}
{"id": "1203279", "url": "https://cs.wikipedia.org/wiki?curid=1203279", "title": "Kateřina Řecká a Dánská", "text": "Kateřina Řecká a Dánská\n\nKateřina Řecká a Dánská, po sňatku též uváděná jako Lady Katherine Brandram (řecky: \"Αικατερίνη της Ελλάδας\", 4. května 1913, Athény, Řecko – 2. října 2007, Londýn, Anglie), byla princezna řecká a dánská, dcera Konstantina I. Řeckého a jeho manželky Sofie Pruské. Byla sestřenicí prince Philipa, manžela britské královny Alžběty II., a tedy i prateta Filipa VI. Španělského.\n\nKateřina se narodila 4. května 1913 v královském paláci v Athénách jako dcera Konstantina I. a Sofie Pruské. Jejími prarodiči z otcovy strany byli Jiří I. a jeho manželka Olga Konstantinovna Romanovová, z matčiny strany to pak byli Fridrich III. Pruský a Viktorie Sasko-Koburská, dcera britské královny Viktorie. Nedlouho po Kateřině narození byl v Soluni zavražděn její dědeček Jiří. Sama Kateřina měla tři bratry: nejstaršího Jiřího, Alexandra a Pavla. Každý z nich se později stal králem Řecka, Jiří dokonce vládl dvakrát.\n\nMimo bratrů měla i dvě sestry; Helenu, která se stala rumunskou královnou, a Irenu, ta se vdala za chorvatského krále. Když byla Kateřina pokřtěna, jejími kmotry a kmotrami byli prohlášeni všichni členové řecké armády a řeckého námořnictva. Tento akt byl velmi symbolický, jelikož pro lidi pravoslavného vyznání je vztah ke kmotrům a kmotrám silnější, než v rámci rodiny. Když byly Kateřině tři roky, musela být zachráněna z hořící rodinné vily hasiči. V samotném požáru zemřely téměř dvě desítky lidí. V té době byla Kateřinina matka Sofie, sestra tehdejšího německého císaře, podezřívána z toho, že je „pro-německá“.\n\nRoku 1917, když byly Kateřině čtyři roky, byl její otec Konstantin nucen abdikoval a na jeho místo nastoupil Alexandra. Kateřina byla se zbytkem rodiny vyhoštěna, proto se přesunuli do Švýcarska. Když ale roku 1920 Alexandr zemřel, na jeho místo opět nastoupil Konstantin. Již o dva roky později ale opět abdikoval, tentokrát ve prospěch syna syna Jiřího. Rodina opět musela žít v exilu, tentokrát na Sicílii, kde nakonec Kateřinin otec roku 1923 zemřel. Poté se rodina přestěhovala do Florencie, kde se Kateřina zlepšovala v malbě. Následně byla ale poslána na internátní školu do Anglie. Nejdříve studovala ve škole v Broadstairs, poté v North Foreland Lodge. Roku 1932 Kateřinina matka zemřela a ona se rozhodla žít v rodinné vile společně se starší sestrou Helenou. Roku 1934 se poprvé setkala s budoucí panovnicí Alžbětou II., když byly obě jako družičky na svatbě Mariny Řecké a Dánské.\n\nKdyž roku 1935 začal, již podruhé, vládnout Jiří, vrátila se Kateřina i se sestrou Irenou do Řecka. Když roku 1939 vypukla druhá světová válka, připojila se Kateřina k Červenému kříži. Již roku 1941 ale prchala s bratrem Pavlem ze země do jižní Afriky. Údajně cestovali hydroplánem. V Kapském městě pak získala post nemocniční sestry. O své sestře Heleně neslyšela celé čtyři roky. Roku 1946 se rozhodla Kateřina vrátit do Anglie, kam cestovala zaoceánským parníkem RMS \"Ascania\". Na palubě se setkala s majorem Richardem Campbellem Brandramem, důstojníkem britského královského dělostřelectva. Tři týdny, konkrétně 21. dubna 1947, po příjezdu do Anglie si Kateřina Richarda vzala.\n\nPo svatbě doprovázela Kateřina svého manželka i do Bagdádu, kde měl vojenské povinnosti. Pár se později usadil ve městě Marlow v Buckinghamshire.\n\nPřestože Kateřina žila relativně v ústraní, s rodinou se stýkat nepřestala a účastnila se jak svatby Philipa a královny Alžběty, tak Philipových osmdesátých narozenin. Kateřina zemřela 2. října 2007 ve věku 94 let a s jejím úmrtím vymřela i linie ženských potomků Fridricha III. Pruského a Viktorie Sasko-Koburské.\n\nZ manželství s Richardem Brandramem vzešel jediný potomek; syn \"Paul Brandram\" (*1948). Manželství bylo šťastné a sám Richard zemřel roku 1994, třináct let před svojí manželkou.\n"}
{"id": "1203285", "url": "https://cs.wikipedia.org/wiki?curid=1203285", "title": "Čang Fu-ťing", "text": "Čang Fu-ťing\n\nČang Fu-ťing (, 1475–1539) byl čínský politik v říši Ming. V počátcích vlády císaře Ťia-ťinga se postavil na jeho stranu ve velkém sporu o obřady, což mu vyneslo mimořádně úspěšnou kariéru – v letech 1527–1535 s přestávkami vykonával funkci velkého sekretáře, přičemž od roku 1529 stál v čele velkého sekretariátu.\n\nČang Fu-ťing se původně jmenoval Čang Cchung () a používal zdvořilostní jméno Ping-jung (). Roku 1531 požádal císaře Ťia-ťinga o své přejmenování na Čang Fu-ťinga kvůli shodě s osobním jménem císaře (které bylo Chou-cchung). Změnil si i zdvořilostní jméno na Mao-kung (). Za literární pseudonym si vybral Luo-feng ().\n\nČang Fu-ťing pocházel z rodiny registrované jako výrobci soli v okrese Jung-ťia v prefektuře Wen-čou v provincii Če-ťiang. Fakticky rodina hospodařila na statku o 30 \"mu\" (1,7 ha) půdy. Jeho otec se jmenoval Čang Šeng (1427–1509). Čang Fu-ťing byl nejmladší ze čtyř synů. Ve snaze o vzestup a úřední kariéru studoval konfucianismus, náklady na studium hradil s pomocí bohatších příbuzných. Provinční úřednické zkoušky složil 1498 jako třiadvacetiletý, ale poté v letech 1499–1517 sedmkrát neuspěl v metropolitních zkouškách, i když studoval na císařské univerzitě \"kuo-c’-ťien\". Metropolitní a palácové zkoušky složil až roku 1521, v šestačtyřiceti letech. Po zkouškách byl přidělen jako praktikant k Velkému soudnímu dvoru.\n\nNa jaře 1521 nastoupil na trůn nový císař Ťia-ťing. Vzápětí se rozhořel spor mezi panovníkem a úředníky v čele s velkým sekretářem Jang Tching-cheem o postavení císařových rodičů a adopci císaře, tzv. velký spor o obřady. Čang Fu-ťing 2. srpna 1521 sepsal své první stanovisko ke sporu, \"Otázky a odpovědi o Velkých obřadech\" (\"Ta-li chuo-wen\"), v němž argumentoval – jako první úředník – na podporu císařova stanoviska a proti převládajícímu mínění. Císař Čangovo stanovisko předložil Jang Tching-cheovi, který ho odmítl slovy „co může student vědět o záležitostech státu“. Cenzoři Čanga obvinili z toho, že „mate panovníka“, císař však odmítl jeho potrestání. Čang se pokusil přesvědčit Jang Tching-chea, neúspěšně, a 30. října podal další memorandum. Podařilo se mu ho předat císaři, ale Jang Tching-che zorganizoval jeho přeložení na místo tajemníka odboru na nankingském ministerstvu trestů.\n\nÚředníci ochotní podpořit císaře proti jednotnému postoji velkých sekretářů a ministrů se objevovali jen pomalu, začátkem roku 1524 jich panovníka podpořilo už pět, vesměs působících mimo hlavní město. Císař je povolal do Pekingu, Čang Fu-ťing cestoval společně s Kuejem E, kolegou z nankingského ministerstva trestů, který aktivně oponoval většinovému mínění ve sporu o obřady. Po příjezdu do Pekingu koncem června 1524 na jejich názory reagovaly stovky úředníků bouřlivým nesouhlasem. Císař je však jmenoval kancléři akademie Chan-lin. Jmenování vyvolalo nové kolo protestů ze strany akademiků i kontrolních úředníků s tím, že nelze jmenovat do vysokých úřadů kariéristy. Čang v akademii čelil urážkám a ponižování, akademici s ním odmítali pracovat. Císař naopak prohlásil, že Čang i Kuej jsou loajální, čestní a kvalifikovaní. Na to přes sedmdesát dozorčích tajemníků a cenzorů reagovalo požadavkem popravy dotyčných za to, že obloudili panovníka. Desítky akademiků na protest rezignovaly; spory vyvrcholily v srpnu 1524 veřejnou demonstrací stovek úředníků před branou Zakázaného města. Ťia-ťing však zůstal neochvějný a účastníky protestů tvrdě potrestal.\n\nCísař svůj se postoj snažil vysvětlit a odůvodnit, proto nechal Čang Fu-ťinga sestavit \"Ming-lun ta-tien\" (\"Úplnou knihu správných obřadů\") v níž autoři sebrali argumenty pro panovníkovo stanovisko. Sborník byl dokončen a zveřejněn v červnu 1528.\n\nČang Fu-ťing sice neměl zkušenosti s administrativou, ale byl přímý, strohý, až asketický, a erudovaný, císař Ťia-ťing si s ním proto rozuměl. Jako svého věrného stoupence ho v září 1527 jmenoval velkým sekretářem Tím se stal jedním z nejbližších důvěrníků panovníka. V nové funkci rozjel čistky bývalých stoupenců Jang Tching-chea. Prověrky postihly i akademii Chan-lin, nevyhovující část akademiků skončila v regionech, mladší členové akademie také, na jejich místa přišli úředníci bez spojení s dosavadními členy akademie. Změny se dostalo i pravidlům výběru akademiků, který byl vzat z rukou jejího vedení. Po dalším kole boje o moc ve velkém sekretariátu roku 1529 Čang Fu-ťing povýšil na prvního velkého sekretáře.\n\nVnitropoliticky byla Čína koncem dvacátých a počátkem 30. let 16. století celkem klidná, ani na hranicích nebyly výraznější potíže, císař se proto mohl soustředit zejména na celkovou reformu státních obřadů s cílem překonat dědictví Čeng-teho militarismu, svévole a korupce. Hesly reforem byly \"fu-čchü\", návrat k starobylým vzorům a \"čung-sing\", správný směr. Zdokonalení a uspořádání obřadů mělo z Číny vytvořil vzor osvětlující okolní země i celý svět, zajistit řád a pořádek v říši, a podpořit vědomí nadřazenosti vůči Nečíňanům. Čang Fu-ťing v tom císaři významně pomáhal. Roku 1531 však odmítl podpořit císařovy názory na další reformy, a panovník pak přenesl svou přízeň na nového velkého sekretáře Sia Jena. Čang však zůstal v úřadě (s přestávkami) do roku 1535, kdy rezignoval s ohledem na špatné zdraví. Po čtyřech letech, roku 1539, zemřel.\n"}
{"id": "1203287", "url": "https://cs.wikipedia.org/wiki?curid=1203287", "title": "Galactica 1980", "text": "Galactica 1980\n\nGalactica 1980 je americký sci-fi televizní seriál vysílaný v roce 1980 na stanici ABC. V jedné řadě vzniklo celkem 10 dílů. Jedná se o druhý seriál fikčního světa a multimediální řady \"Battlestar Galactica\", přičemž navazuje na původní seriál \"Battlestar Galactica\" z let 1978–1979.\n\nPo zrušení seriálu \"Battlestar Galactica\" v dubnu 1979 proběhla dopisová kampaň fanoušků, která byla úspěšná. Stanice ABC oslovila autora seriálu Glena A. Larsona a ten vytvořil návazné dílo, které bylo také méně finančně náročné. Děj, kdy Koloniální flotila objeví Zemi, která je navíc Zemí současnosti, se odehrává pět let po závěrečné epizodě prvního seriálu. V \"Galactice 1980\" se znovu objevili pouze postavy Adamy, Boomera a Boxeyho (s novým jménem Troy), přičemž pouze Adamu ztvárnil stejný herecký představitel. První epizoda byla odvysílána na ABC 27. ledna 1980. Vzhledem k velmi nízké sledovanosti a špatným hodnocením byla výroba seriálu zastavena během produkce jedenáctého dílu. Poslední natočená epizoda, desátá, byla do vysílání nasazena 4. května 1980.\n\n"}
{"id": "1203288", "url": "https://cs.wikipedia.org/wiki?curid=1203288", "title": "Obchodní dům Selfridges (Birmingham)", "text": "Obchodní dům Selfridges (Birmingham)\n\nObchodní dům Selfridges, v angličtině nazývaný také jako Selfridges Building, je budova v Birminghamu v Anglii, největší stavba realizovaná ateliérem Future Systems, který vedl český architekt Jan Kaplický. Je součástí obchodního centra Bullring a nachází se zde také oddělení firmy Selfridges, podle které se budova jmenuje. Byla dokončena v září roku 2003, celková cena byla 60 milionů liber. Po dokončení se budova stala symbolem a architektonickou památkou ekonomicky rostoucího Birminghamu. Stavba je považována za nejvýznamnější realizovanou stavbu Jana Kaplického vůbec.\n\nFotografie budovy byla využita jako pozadí plochy v architektonickém grafickém tématu operačního systému Windows 7.\n\nTéměř amorfní kostra budovy se skládá z 15 000 eloxovaných hliníkových kotoučů přimontovaných na betonu nasprejovaném na modrou barvu. Majitel firmy Selfridges si přál, aby se budova stala symbolem značky. Budova se považuje za příklad stavby Blobitecture, což se styl architektury připomínající bloby a různé nové organismy, často spojován s Future Systems. K inspiraci k této stavbě sloužily šaty, které v 60. letech navrhl francouzský modní návrhář Paco Rabanne za použití řady propojených disků z leštěného plechu. Budova využívá změn úrovně, nuance světla a stínu padající na barvy na povrchu.\n\n\nBudova se umístila na prvním místě jako nejošklivější budova v Británii v anketě Electronic Arts, rok 2008, 1111 dotazovaných. Ale například v anketě pořádané v roce 2015 se budova Selfridges v anketě nejošklivější budova Anglie neumístila ani na jedné příčce z celkových dvaceti vyhodnocených.\n\n"}
{"id": "1203294", "url": "https://cs.wikipedia.org/wiki?curid=1203294", "title": "Sesel", "text": "Sesel\n\nSesel (\"Seseli\") je rod rostlin z čeledi miříkovitých, které se vyskytují asi v 80 druzíchv Evropě a Asii. V české přírodě volně vyrůstají čtyři druhy, žádný z nich není příliš rozšířen ani se ekonomicky nevyužívá.\n\nDvouleté nebo krátce vytrvalé rostliny vysoké 10 až 300 cm. Jejich pevné, rýhované, málokdy duté, jednoduché nebo jen málo větvené lodyhy vyrůstají z kůlovitého kořene a občas vespod dřevnatí. Sesele mívají listy přízemní i střídavé lodyžní přisedlé nebo krátce řapíkaté. Jejich nejčastěji trojúhelníkovité čepele bývají dvou až čtyřnásobně zpeřené s niťovitými úkrojky. Květy mají uspořádané do složených okolíků se sporými nebo zcela chybějícími listeny. Okolíky jsou tvořeny četnými okolíčky s vyvinutými volnými nebo srostlými listeny.\n\nKvěty jsou cyklické, protandrické, mají pět krátkých, tupých nebo ostře zahrocených vytrvalých kališních lístků a stejný počet volných, větších korunních lístků obsrdčitého či elipsovitého tvaru, které bývají bílé nebo načervenalé. V květu je pět volných tyčinek se žlutými nebo fialovými prašníky a dvouplodolistový spodní semeník, který má dva oddíly po jednom vajíčku, nektariový terč i čnělku s hlavičkovitou bliznou. Květy jsou opylovány drobným létajícím hmyzem.\n\nPlody jsou okrouhlé, podélně elipsoidní nebo vejčité, lysé či chlupaté dvounažky, nejčastěji s pěti podélnými žebry a drobným, pětizubým kalichem na vrcholu. Dvounažky, jejichž vzhled je důležitým identifikačním znakem pro taxonomii, se rozpadají na dva plůdky, kterými se sesele rozmnožují.\n\nRod sesel je poměrně variabilní a občas ještě nejsou pevně stanovené rozdíly mezi jednotlivými druhy či poddruhy. V evropské přírodě roste asi 35 druhů a některé z nich se vyskytují v četných poddruzích. Nejbližšími příbuznými rody jsou smldník (\"Peucedanum\") a žebřice (\"Libanotis\").\n\n"}
{"id": "1203296", "url": "https://cs.wikipedia.org/wiki?curid=1203296", "title": "Pavel Karlovič Šternberg", "text": "Pavel Karlovič Šternberg\n\nPavel Karlovič Šternberg (; 2. dubna 1865, Orel, Ruské impérium – 1. února 1920, Moskva, Sovětský svaz) byl ruský astronom, revolucionář, bolševik a státník. Od roku 1905 byl členem Ruské sociálně demokratické dělnické strany a později Komunistické strany Sovětského svazu, členem Moskevské městské Dumy a účastníkem občanské války.\n\nPavel Karlovič Šternberg se narodil v Orlu v rodině přistěhovalců z Německa. Jeho otec Carl A. Sternberg, občan Brunšvického vévodství, byl orelským kupcem. V roce 1883 Pavel absolvoval klasické gymnázium v Orlu. V roce 1887 promoval na Imperátorské moskevské univerzitě a poté působil v pomocné funkci na univerzitní hvězdárně. V roce 1890 se stal soukromým docentem na univerzitě a současně astronomem moskevské observatoře. V letech 1899-1900 vedl „Komisi pro zřízení programu výuky astronomie na středních školách. Od roku 1914 byl mimořádným a od roku 1917 řádným profesorem moskevské univerzity.\n\nJeho politická práce dopomohla ke svržení Kerenského prozatímní vlády. Šternberg byl přítelem Lenina i Trockého. Ve straně měl přezdívky \"Vladimir Nikolajevič\", \"Erot\", \"Garibaldi\"\n\nJeho ženou byla Varvara Nikolajevna Jakovlevová (1884—1941), revolucionářka, později sovětská politička.\nByla v Moskevském procesu odsouzena na 20 let, ale v roce 1941, při evakuaci před ústupem Rudé armády na Stalinův příkaz č. 157 s mnoha dalšími zastřelena v orelském vězení.\nZabýval se zejména pohybem planet po oběžných drahách, měřením zeměpisné šířky moskevské observatoře, fotografováním dvojhvězd a využitím fotografie v astronomii.\n\nŠternbergovo jméno nese státní Astronomický institut () v Moskvě, který vznikl z původní moskevské hvězdárny, kráter Šternberg na Měsíci a asteroid hlavního pásu 995 Sternberg.\n"}
{"id": "1203300", "url": "https://cs.wikipedia.org/wiki?curid=1203300", "title": "Blobitecture", "text": "Blobitecture\n\nBlobitecture (z anglického blob + architecture, v češtině kapková/skvrnová/hrudková architektura) nebo také blobism či blobismus jsou termíny pro hnutí, styl v architektuře, kdy mají budovy organické tvary. Termín blob architektura se objevil v časopise Vogue již v roce 1990. Českým představitelem blob architektury je Jan Kaplický. \n\n"}
{"id": "1203301", "url": "https://cs.wikipedia.org/wiki?curid=1203301", "title": "Ivan Jakubovskij", "text": "Ivan Jakubovskij\n\nIvan Ignaťjevič Jakubovskij (7. leden 1912, Zaicava - 30. listopad 1976, Moskva) byl běloruský sovětský voják, maršál, který organizoval invazi do Československa v srpnu 1968.\n\nNarodil se v Mohylevské gubernii carského Ruska, na území dnešního Běloruska. Od roku 1932 působil v sovětské armádě jako profesionální voják. Zúčastnil se sovětsko-finské války v letech 1939-1940 a poté i druhé světové války jako velitel různých tankových útvarů. Zúčastnil se bitvy u Stalingradu roku 1942 a tankové bitvy u Kurska roku 1943. Roku 1944 získal (dvakrát) vyznamenání hrdina Sovětského svazu. V závěru války se pak účastnil berlínské a pražské operace. Po válce působil v různých funkcích v armádě. Od 60. let vstoupil do politiky. Roku 1961 se stal členem Ústředního výboru Komunistické strany Sovětského svazu, roku 1962 byl prvně zvolen poslancem Nejvyššího sovětu. Roku 1967 byl uveden do hodnosti maršála Sovětského svazu. Ve stejném roce byl jmenován prvním náměstkem ministra obrany Sovětského svazu a zároveň vrchním velitelem Spojených ozbrojených sil Varšavské smlouvy. Z pozice této funkce byl hlavním organizátorem vpádu vojsk Varšavské smlouvy do Československa v srpnu 1968. V roce 1970 mu byl udělen čestný titul hrdina Československé socialistické republiky.\n"}
{"id": "1203302", "url": "https://cs.wikipedia.org/wiki?curid=1203302", "title": "Ekstraklasa 2016/17", "text": "Ekstraklasa 2016/17\n\nEkstraklasa 2016/17 byla 83. ročníkem nejvyšší polské fotbalové ligové soutěže. Soutěž hraje 16 klubů, které se v základní části střetnou Každý s každým celkem 2x (jeden na domácí půdě, druhý na hřišti soupěře). Po odehrání 30 kol je tabulka rozdělena na skupinu \"o titul\", kterou hraje 1.-8. tým a skupinu \"o udržení\", kde nastupují kluby na 9.-16. příčce. Všechny body získané v základní části se v této nadstavbové části vydělí dvěma. Pokud má tým po základní části lichý počet bodů, je mu po vydělení jeden navíc připsán. V nadstavbě se v obou skupinách mužstva utkají každý s každým jednou. Mezi skupinami se nedá posouvat, tzn. devátý celek nemůže přeskočit osmý, i kdyby měl více bodů. Ve skupině \"o titul\" mužstvo na prvním místě získá ligový primát a kvalifikuje se do předkol Ligy mistrů UEFA. Druhý a třetí si vybojuje právo účasti v předkolech Evropské ligy UEFA, které hraje také vítěz polského poháru. Poslední dva kluby ve skupině o záchranu přímo sestupují do I ligy (druhé nejvyšší soutěže).\n\nZ I ligy postoupil celek Arka Gdynia, který se do ligy vrátil po pěti letech. Právo účasti v Ekstraklase si vybojoval po devíti letech tým Wisła Płock. Ročník byl zahájen v sobotu 16. července 2016, poslední kolo je naplánováno na 4. června 2017. Mistrovský titul ze sezóny 2015/16 obhájil tým Legia Warszawa.\n\nPoznámky:\nAktuální tabulka právě probíhajícího ročníku k 25.7.2016.\n\nPoznámky:\n\nPoznámky:\n\n"}
{"id": "1203306", "url": "https://cs.wikipedia.org/wiki?curid=1203306", "title": "Kostel svatého Josefa (Předlice)", "text": "Kostel svatého Josefa (Předlice)\n\nŘímskokatolický farní kostel svatého Josefa v Předlicích je sakrální stavba na severní straně Školního náměstí, která byla postavena spolu s farní budovou jako centrum Nových Předlic na počátku 20. století. Autorem kostela i fary je architekt Matěj Blecha.\n\nKostel byl postaven spolu s farní budovou v eklektickém, převážně novorománsko-novogotickém slohu v letech 1905-1906.\n\nJde o centrální stavbu s polokruhovitou apsidou a západní předsíní, nad kterou je v patře kruchta. Loď má půdorys řeckého kříže s velmi krátkými rameny, vyvrcholenými trojúhelnými štíty. Nad křížením obou sedlových střech je zvonička s jehlancovou helmicí. Původně kostel neměl být centrální, měl mít standardní obdélnou loď a věž, z finančních důvodů bylo ale od stavby věže upuštěno.\nVnitřní zařízení pochází z období výstavby kostela. Kostel byl naposledy opravován a jeho interiér byl přestavěn počátkem 70. let 20. století.\n\nUvnitř se nachází varhany z dílny varhanáře Karla Schiffera z roku 1878, přesunuté v roce 1970 z později zbořeného kostela Všech svatých z likvidované obce Radovesice.\n\nPřed západním průčelím kostela je umístěna barokní socha sv. Jana Nepomuckého z roku 1722, která původně stála na kamenném mostě přes Ždírnický potok ve Starých Předlicích, tj. asi 300 m západně od kostela. Severně od kostela se nachází patrová farní budova.\n\n"}
{"id": "1203308", "url": "https://cs.wikipedia.org/wiki?curid=1203308", "title": "Korymbie", "text": "Korymbie\n\nKorymbie (\"Corymbia\") je rod rostlin z čeledi myrtovité, vyčleněný v roce 1995 z rodu blahovičník (\"Eucalyptus\"). Zahrnuje 95 druhů a je rozšířen v Austrálii a v malé míře také na Nové Guineji. Korymbie jsou stálezelené aromatické stromy s jednoduchými listy a květy s množstvím tyčinek. Některé druhy jsou pěstovány v tropech a subtropech jako okrasné dřeviny, zejména korymbie fíkolistá a korymbie citroníková. Mají také význam v medicíně a jako zdroj silic.\n\nKorymbie jsou stálezelené, většinou vysoké stromy, dorůstající výšky od 5 do 40 metrů. Borka buď zůstává na kmeni a mozaikovitě rozpukává na drobné hranaté segmenty, nebo se odlupuje v plátech či krátkých podélných pruzích. Listy jsou aromatické, vstřícné, jednoduché, tenké nebo kožovité, přisedlé nebo řapíkaté. Čepel listů je žláznatě tečkovaná nebo bez zřetelných žlázek. Juvenilní listy se odlišují od dospělých. Žilnatina je zpeřená, postranní žilky jsou těsně k sobě přilehlé, na konci spojené sběrnou žilkou běžící těsně podél listového okraje. Květy jsou uspořádané v okolících skládajících postranní nebo vrcholové laty nebo thyrsoidy. Okolíky nejčastěji obsahují 7 květů. Květy jsou drobné až poměrně velké, oboupohlavné, stopkaté, pravidelné, s nápadnou češulí. Kalich je srostlý v čepičku. Koruna je čtyř nebo pětičetná, redukovaná, buď složená z volných korunních lístků více či méně přirostlých ke kalichu, nebo srostlá a čepičkovitá. Tyčinek je mnoho a jsou větvené. Semeník je spodní, na vrcholu nese 1 čnělku a obsahuje nejčastěji 3, řidčeji 2 nebo 4 komůrky. V každé komůrce je asi 20 až 50 vajíček. Plodem je kulovitá až baňkovitá tobolka.\n\nRod korymbie zahrnuje 95 druhů. Vyskytuje se v Austrálii a na Nové Guineji. Převážná většina druhů jsou endemity Austrálie, pouze 5 druhů se vyskytuje také na Nové Guineji. \nKorymbie jsou v severní Austrálii hlavní složkou lesních porostů a tvoří také významnou součást vegetace v některých oblastech jihozápadní Austrálie. Rostou zejména na savanách a sezónně suchých rozvolněných lesích. Některé druhy jsou vázány na sezónně zaplavovaná stanoviště podél vodních toků. Druh \"C. torelliana\" roste jako jeden z mála druhů v tropických deštných lesích severovýchodního Queenslandu.\n\nKvěty korymbií jsou opylovány hmyzem i obratlovci. Květy korymbie citroníkové navštěvuje v Austrálii zejména nepůvodní včela medonosná, dále bzučivky a mravenci, z ptáků pak loriové a kystráčci, ze savců kaloň australský.\nSemena řady druhů korymbií mají drobná křídla a jsou pravděpodobně šířena větrem.\n\nRod \"Corymbia\" byl vyčleněn z rodu \"Eucalyptus\" v roce 1995. Jeho součástí jsou 2 bývalé sekce rodu \"Eucalyptus\": sekce \"Corymbia\" a sekce \"Blakearia\". Rod \"Corymbia\" je řazen spolu s dalšími 6 rody do tribu \"Eucalypteae\" podčeledi \"Myrtoideae\". Je součástí skupiny 3 blízce příbuzných rodů, kterým se tradičně říká \"eukalypty\" (\"Eucalyptus\", \"Corymbia\" a \"Angophora\"). Sesterskou větví je rod \"Angophora\".\n\nPrvní druh korymbie byl popsán Gaertnerem v roce 1788 pod jménem \"Metrosideros gummifera\". Tentýž druh popsal o 5 let později J. E. Smith jako \"Eucalyptus corymbosa\". Dnešní platné jméno je \"Corymbia gummifera\".\n\nNa základě zjevných morfologických znaků není možno rod \"Corymbia\" jednoznačně odlišit od rodu \"Eucalyptus\". Většina druhů korymbií má větvená, koncová květenství, zatímco většina blahovičníků má květenství nevětvená a úžlabní. Všechny korymbie mají baňkovité nebo kulovité plody, odlišující se od plodů mnohých blahovičníků. Charakteristická je také borka.\n\n\nČerveně kvetoucí korymbie fíkolistá je v klimaticky příhodných oblastech světa, např. v Kalifornii, pěstována jako okrasná dřevina. Pěstuje se i její kříženec s druhem \"C. calophylla\", který má květy růžové. Korymbie citroníková, známá jako citrónový eukalypt, se pěstuje zejména pro silně aromatické olistění, vonící po citrónu.\n\n"}
{"id": "1203311", "url": "https://cs.wikipedia.org/wiki?curid=1203311", "title": "Kostel svaté Kateřiny (Bořislav)", "text": "Kostel svaté Kateřiny (Bořislav)\n\nŘímskokatolický farní kostel svaté Kateřiny Alexandrijské v Bořislavi je barokní sakrální stavba. Stojí v obci při průjezdní silnici. Od 3. května 1958 je kostel společně s farou chráněn jako kulturní památka České republiky. Jedná se o farní kostel Římskokatolické farnosti Bořislav.\n\nKostel byl postaven na místě původního svatostánku, připomínaného roku 1352. Stavba byla zahájena roku 1713, K vysvěcení došlo zřejmě v roce 1717. Naproti tomu Vít Honys uvádí, že se kostel stavěl v letech 1717–1721. Jeho architektem byl claryovský stavitel Christian Lagler. Lagler byl starší teplického zednického cechu a vůdčí osobnost teplického baroka. V Teplicích zřejmě projektoval přestavbu Kostela svatého Jana Křtitele, uskutečněnou v letech 1700–1703, a kapli Nalezení sv. Kříže (též Seumeho kaple) z let 1728–1730. Postavil rovněž mnoho lázeňských budov včetně ptačí voliéry u tzv. Ptačích schodů. Jeho dílem je i kostel svatého Petra a Pavla v Růžové u Děčína, kostel sv. Valentina v Novosedlicích, kaple sv. Eustacha ve Mstišově a podílel se na novostavbě kostela sv. Martina ve Rtyni. Zároveň se stavbou kostela byl rozšířen hřbitov umístěný v jeho areálu a obehnán zdí.\nV roce 1820 byl kostel opraven. Dostal novou střechu a byly proraženy nové dveře do sakristie. K další opravě došlo v roce 1839. Roku 1927 byla na faru a do kostela zavedena elektřina.\n\nKostel je barokní jednolodní stavba s trojbokým závěrem a hranolovou věží nadstavenou štítové stěně, s níž je spojena volutovými křídly. Ve štítové stěně je mělký střední rizalit vymezený plochými pilastry, které se opakují i na nároží. V ose se nachází vstup se segmentovým frontonem. V bočních polích jsou niky s volnými plastikami svaté Barbory a svaté Kateřiny. Věž je kryta přilbou s polygonální zvoničkou. Boční fasády jsou lemovány lizénovými rámy. Okna jsou segmentová se štukovým ostěním. Pozdější opěrné pilíře šikmo zabíhají do stavby. Uvnitř je kostel zaklenut valenou klenbou s lunetami.\n\nNa boční stěně kněžiště se nachází obraz svaté Kateřiny, který se nacházel původně na hlavním oltáři. Pochází z první poloviny 18. století a je snad z Brandlova okruhu. Obrazy apoštolů jsou z první poloviny 18. století a též mohou být z Brandlova okruhu. Mezi kazatelnou a zpovědnicí je umístěný epitaf s datem 1694 a reliéfem lebky na zkřížených hnátech. Jedná se o náhrobník matky faráře Paula Antona Weigela, za něhož byl kostel postaven. Z roku 1873 pochází hlavní oltář, o rok později byla postavena kazatelna.\n\nBarokní mobiliář kostela v minulosti utrpěl ztráty několika vloupáními. K prvnímu došlo v létě roku 1800, kdy byl vyloupen svatostánek. K dalším vloupáním došlo v letech 1823 a 1830. V dubnu 1920 si lupiči odnesli zlatou monstranci, ciborium, několik svícnů a hudební nástroje. Dne 7. srpna byl 1993 kostel opět vykraden. Odcizeno bylo 10 mosazných svícnů, 3 tříramenné svícny se skleněnými přívěsky, 2 plastiky andílků a 1 menší dřevěný krucifix.\n\nV průčelní věži se nachází zvon z počátku 16. století od Tomáše z Litoměřic. K roku 1915 jsou zde doloženy dva malé zvony z roku 1679 a z roku 1569 od Brikcího z Cimperka, které byly o rok později zrekvírovány.\n\nKostel obklopuje zeď bývalého hřbitova se zbytky náhrobků a márnice. Fara (čp. 5) je položena severovýchodně pod kostelem. Jejím architektem byl Jeroným Costa. Jedná se o obdélnou patrovou stavbu s mansardovou střechou. V ose její boční stěny je portál s letopočtem 1733. Okna fary jsou obdélná. Při průjezdní silnici, nedaleko kostela se nachází sloup s Pietou z roku 1720 a renovovanou roku 1829. V současnosti je nahrazena replikou. Na návsi je na hranolovém soklu s reliéfy kamenný kříž z roku 1801.\n\nBořislav byla od roku 1922 působištěm děkana Franze Sitteho, významného regionálního vlastivědce, autora knihy \"Na slunné straně Milešovky\". Na rozdíl od většiny německých obyvatel obce nebyl odsunut, ale roku 1960 se stal obětí řízené provokace státní bezpečnosti. Na kostele se nachází jeho pamětní deska.\n\n"}
{"id": "1203312", "url": "https://cs.wikipedia.org/wiki?curid=1203312", "title": "Alison Cerutti", "text": "Alison Cerutti\n\nAlison Conte Cerutti (* 7. prosince 1985 Vitória) je brazilský reprezentant v plážovém volejbale. Měří 203 cm a váží 110 kg. Profesionálně hraje od roku 2006.\n\nNa olympiádě 2012 v Londýně získal v páru s Emanuelem Regem stříbrnou medaili. Je dvojnásobným mistrem světa: v roce 2011 byl jeho spoluhráčem rovněž Rego a v roce 2015 Bruno Oscar Schmidt, na šampionátu v roce 2009 získal stříbro spolu s Harley Marquesem. Zlatou medaili pro Brazílii získal s Regem také na Panamerických hrách 2011. V letech 2011 a 2015 se stal celkovým vítězem seriálu turnajů FIVB Beach Volleyball World Tour. Mezinárodní volejbalová federace mu udělila v roce 2011 cenu pro nejlepšího blokaře světa. Cerutti se Schmidtem mají jako úřadující mistři světa zajištěnu účast na domácí olympiádě v Rio de Janieiru. \n\n"}
{"id": "1203316", "url": "https://cs.wikipedia.org/wiki?curid=1203316", "title": "Griffen", "text": "Griffen\n\nGriffen () je dvojjazyčný městys v rakouské spolkové zemi Korutany, východně od Klagenfurtu, v okresu Völkermarkt. V obci bydlí asi 3500 obyvatel (rok 2016).\n\nMěstys Griffen se nachází v jižních Korutanech, v údolí Jauntal mezi Klagenfurtskou kotlinou a údolím Lavanttal, severně od řeky Drávy.\n\nGriffen je tvořen devíti katastrálními územími Griffnerthal, Großenegg (Tolsti Vrh), Haberberg (Gabrje), Kaunz (Homec), Kleindörfl (Mala vas), Pustritz (Pustrica), St. Kollmann (Šentkolman), Wölfnitz (Golovica) a Wriesen (Brezje).\n\nObec se skládá z následujících 35 částí (v závorce používané \"slovinské varianty\") (počet obyvatel k říjnu 2015):\n\nOd osídlení oblasti Slovany na konci 6. století a zřízení Korutanské státnosti v 7. století, je oblast kolem Griffenu úzce spojena se slovinskou kulturní historií. Jazyk, kterým se mluvilo v oblasti slovinského historické dialektu se připisuje k Jauntalerskému dialektu (slovinsky \"podjunščina\").\n\nNejstarší známá písemná zmínka o obci pochází z roku 822. Byla postavena kolem dnešní zříceniny hradu Griffen, který byl postaven biskupy z Bambergu kolem roku 1100 a od té doby několikrát rozšířen. Hrad chránil důležitý přechod z Klagenfurtské pánve přes Griffnerberg do Lavanttalu. Griffen byl v roce 1237 poprvé výslovně uveden jako tržní místo a mezi roky 1007-1759 patřil k biskupství Bamberg.\n\nJako politická obec byl založena v roce 1850 a v roce 1858 rozšířen o Haberberg a Kaunz, mezi lety 1869-1876 patřila do obce také sousední obec Ruden. Při reformě obcí v roce 1973, se součástí městyse stala katastrální území Wölfnitz a Pustritz.\n\nMeziválečné období bylo, tak jako v celých jižních Korutanech, – kromě obecného sociální napětí a sociální dezintegraci – zejména charakterizované etnickou nesnášenlivosti exkluzivními historickými územními nároky. Po nacistické okupaci v roce 1941 bylo 60 000 Slovinců deportováno z okupovaného slovinského/jugoslávského Dolního Štýrska, také plánovaně Slovinci z Korutan, včetně těch z Griffenu v dubnu 1942, které vedlo částečně v oblasti Saualpe (část Lavanttalských Alp) k pokračování organizovaného ozbrojeného odporu, což přispělo k vojenskému osvobození od hrůzovlády a znovuzaložení Rakouska. Spisovatel Peter Handke, který sám pochází z Altenmarkt a který je synem slovinské matky a vojáka Wehrmachtu, v své práci často odpovídá na existenciální otázky, které vyplývají z tohoto duchovního prostředí.\n\nV Burgbergu byla na konci druhé světové války objevena krápníková jeskyně (\"(Griffener Tropfsteinhöhle\"), v roce 1956 byla otevřena pro veřejnost. Kromě fosilních zvířecích kosti zde byly nalezeny i kamenné nástroje, které pomhli prokázat, že neandrtálci v jeskyni hledali úkryt již před 20 000 až 100 000 lety.\n\nStranou od sídel se nachází premonstrátní klášter Griffen, založený v roce 1236 a v roce 1786 zrušený.\n\nPodle statistiky z roku 2001 měl městys Griffen celkem 3 677 obyvatel, z nichž 96,4 % byli občané Rakouska a 1,6 % občané Bosny. Celkem 95,0 % hlásí jako mateřský jazyk němčinu, 1,3 % slovinštinu.\n\nCelkem 94,9 % populace se hlásí k římským katolíkům, k evangelíkům a k islámu 1,0  a bez vyznání je 1,7 %.\n\n\n\nObecní rada má 23 členů a je strukturována po komunálních volbách v roce 2015 takto:\n\nStarostou je Josef Müller (Rakouská lidová strana).\n\n\n"}
{"id": "1203325", "url": "https://cs.wikipedia.org/wiki?curid=1203325", "title": "Katyr-Jurt", "text": "Katyr-Jurt\n\nKatyr-Jurt (; , nově též , \"Katar-Jurt\") je sídlo v okrese Ačchoj-Martan v západní části Čečenska s 12 806 obyvateli v roce 2010.\n\nKatyr-Jurt leží při severním okraji Velkého Kavkazu, jehož předhůří stoupá několik kilometrů jižně od města do nadmořské výšky 600 metrů. Obec leží na soutoku řek Šalaža (pravého přítoku Assy) a jejího přítoku Netchoj. Katyr-Jurt je vzdálen vzdušnou čarou asi 30 km jihozápadně od hlavního města Čečenska Grozného. Od okresního sídla Ačchoj-Martan je vzdálen 7 km východojihovýchodně.\n\nRoku 1790 založená vesnice byla v období deportace čečenského obyvatelstva v letech 1944 až 1957 přejmenována na ruský název \"Tutovo\" ().\n\nZa druhé čečenské války byl Katyr-Jurt, kde se zdržovalo na 25 tisíc osob včetně 16 tisíc osob na útěku, od 4. února 2000 napadán a odstřelován ruskými vojsky. Na následky těchto útoků zahynulo 170 až 363 osob. V důsledku toho došlo k několika soudním procesům u Evropského soudu pro lidská práva, kterými byl ruský stát uznán vinným a odsouzen k miliónovým náhradám škody, naposledy v roce 2010. Tímto verdiktem štrasburského soudního dvora byla obětem bombardování a jejich příbuzným přiznána náhrada v celkové výši 1720000 eur, avšak vymáhání naplnění tohoto rozsudku se vůči ruskému státu míjelo s účinností.\nNa jižním okraji obce se nachází místo, zvané , což doslova znamená \"Hromada prokletého Tiny\". Podle pověsti zde byla velká hromada kamení, které na toto místo naházeli obyvatelé okolních vesnic. Činili tak proklínajíce jistého Tinu, který svévolně porazil jeden místní strom - divokou hrušeň.\n\n\n"}
{"id": "1203331", "url": "https://cs.wikipedia.org/wiki?curid=1203331", "title": "SK Vacenovice", "text": "SK Vacenovice\n\nSportovní klub Vacenovice je moravský fotbalový klub z Vacenovic na Hodonínsku, který byl založen roku 1932. Od sezóny 2012/13 hraje I. B třídu Jihomoravského kraje – sk. C (7. nejvyšší soutěž).\n\nKlub své domácí zápasy odehrává na stadionu ve Vacenovicích, rozměry travnaté hrací plochy jsou 105×70 metrů. Stadion pojme 1 200 diváků, z čehož je 300 míst k sezení.\n\nZdroj: \n\nPoznámka:\n\nSK Vacenovice „B“ je rezervním týmem Vacenovic, který se pohybuje v okresních soutěžích.\n\n"}
{"id": "1203332", "url": "https://cs.wikipedia.org/wiki?curid=1203332", "title": "Anton Kurz", "text": "Anton Kurz\n\nAnton Kurz (5. července 1837 Radonice – 25. února 1900 Praha) byl rakouský římskokatolický duchovní a vysokoškolský pedagog německé národnosti z Čech; rektor Německé univerzity v Praze, kanovník kapituly Všech Svatých v Praze a poslanec Českého zemského sněmu.\n\nStudoval bohoslovectví v Litoměřicich. Roku 1863 byl vysvěcen na kněze a v roce 1875 získal doktorát teologie na Karlo-Ferdinandově univerzitě. Působil coby duchovní v Brandově na Mostecku. Po roce 1880 vyučoval pastorální teologii na kněžském semináři v Litoměřicích. Pak nastoupil jako pedagog na Německou univerzitu v Praze, kde nahradil Antona Frinda a vyučoval morální teologii. V roce 1896/1897 byl děkanem v roce 1898/1899 zastával post rektora této vysoké školy. Byl kanovníkem kapituly Všech Svatých v Praze. V závěru života byl prorektorem Německé univerzity v Praze. Byl mu udělen Řád železné koruny.\n\nZ titulu funkce rektora se na přelomu století zapojil i do vysoké politiky. V letech 1898–1899 zasedal coby virilista na Českém zemském sněmu.\n\nZemřel v únoru 1900.\n\n"}
{"id": "1203336", "url": "https://cs.wikipedia.org/wiki?curid=1203336", "title": "Česká architektura doby lucemburské", "text": "Česká architektura doby lucemburské\n\nČeská architektura doby lucemburské je kniha historika architektury Václava Mencla vydaná v roce 1949. Autor vyzdvihuje význam českého přínosu pro mimořádný rozmach architektury střední Evropy za lucemburských panovníků Jana, Karla a Václava ve 14. a 15. století. Snaží se touto cestou odpovědět na nepodložené snižování významu české umělecké tvorby, jak je prosazovala německá literatura v době před druhou světovou válkou a v jejím průběhu ve snaze prokázat nadřazenost německé tvůrčí síly. Václavu Menclovi se podařilo vytvořit knihu zvláštního významu, jejíž kulturní hodnotu vlastně nesnižují určité opravy, se kterými přišlo pozdější uměleckohistorické bádání, a která zůstává trvalou inspirací pro studium stavitelství této významné epochy dějin umění českých zemí.\n\nI. Smysl české gotiky\nII. Dějiny české gotiky\n\nIII. Český výtvarný odkaz\n\n\n\n\n\n\n\n\nKniha dostupná on-line: https://www.academia.edu/21958995/\n"}
{"id": "1203337", "url": "https://cs.wikipedia.org/wiki?curid=1203337", "title": "Here We Go Magic", "text": "Here We Go Magic\n\nHere We Go Magic je americká hudební skupina. Jejím frontmanem je Luke Temple. První album, které dostalo název \"Here We Go Magic\", bylo vydáno v roce 2009 a většinu písní nahrál sám Temple. Následovala alba \"Pigeons\" (2010) a \"A Different Ship\" (2012). Na svém čtvrtém albu \"Be Small\", které vyšlo roku 2015, se kapela inspirovala deskami \"Wrong Way Up\" (1990) od Briana Ena a Johna Calea a \"Shleep\" (1997) od Roberta Wyatta.\n\n\n"}
{"id": "1203338", "url": "https://cs.wikipedia.org/wiki?curid=1203338", "title": "NGC 3195", "text": "NGC 3195\n\nNGC 3195 (také známá jako Caldwell 109) je planetární mlhovina v jižním souhvězdí Chameleona vzdálená přibližně 5 500 světelných let. Objevil ji anglický astronom John Herschel v roce 1835. Je to nejjižněji položená planetární mlhovina v Mléčné dráze, kterou známe.\n\nTato známá mlhovina je viditelná téměř výhradně z jižní zemské polokoule. Na obloze se nachází ve střední části souhvězdí, 1,5 stupně západně od pěkné dvojice hvězd δ1 Cha a δ2 Cha s magnitudami 4,5 a 6,3, v polovině vzdálenosti ke hvězdě ζ Cha. K jejímu pozorování je třeba dalekohled s průměrem alespoň 120 až 150 mm, ve kterém se ukáže jako jasný kotouček slabě protažený v severojižním směru, ale bez dalších zřejmých podrobností. Centrální hvězda, ze které mlhovina vznikla, je až 15. magnitudy, takže nalezení mlhoviny neusnadní. 0,5 stupně severozápadním směrem se nachází slabá galaxie NGC 3149 s magnitudou 12,3.\n\nSpektroskopická pozorování odhalila, že se mlhovina blíží ke Slunci rychlostí 16 km/s, zatímco obal mlhoviny se rozpíná rychlostí 40 km/s.\nOdhadovaný průměr mlhoviny je 1 světelný rok.\n\n\n"}
{"id": "1203341", "url": "https://cs.wikipedia.org/wiki?curid=1203341", "title": "The Scotsman", "text": "The Scotsman\n\nThe Scotsman jsou skotské noviny. Vznikly v roce 1817 jako liberální týdeník, založil je právník William Ritchie společně s Charlesem Maclarenem. Později se z týdeníku stal deník. Původní sídlo novin se nacházelo na adrese 257 High Street v oblasti Royal Mile v Edinburghu. Roku 1860 se redakce přestěhovala do budova na Cockburn Street. Později se sídlo ještě několikrát změnilo. Roku 1953 noviny koupil kanadský milionář Roy Thomson. Roku 1995 je pak za částku 85 milionů liber odkoupili bratři David a Frederick Barclayovi.\n\n"}
{"id": "1203347", "url": "https://cs.wikipedia.org/wiki?curid=1203347", "title": "Be Small", "text": "Be Small\n\nBe Small je čtvrté studiové album americké hudební skupiny Here We Go Magic. Vydalo jej v říjnu roku 2015 hudební vydavatelství Secretly Canadian. Producenty alba byli Luke Temple a Michael Bloch. Na albu se kapela inspirovala deskami \"Wrong Way Up\" (1990) od Briana Ena a Johna Calea a \"Shleep\" (1997) od Roberta Wyatta.\n\n"}
{"id": "1203349", "url": "https://cs.wikipedia.org/wiki?curid=1203349", "title": "Tinchebray-Bocage", "text": "Tinchebray-Bocage\n\nTinchebray-Bocage je francouzská obec v departementu Orne v regionu Normandie. Obec vznikla 1. ledna 2015 sloučením obcí Beauchêne, Frênes, Larchamp, Saint-Cornier-des-Landes, Saint-Jean-des-Bois, Tinchebray a Yvrandes.\nV roce 2013 byl celkový počet obyvatel v původních obcích 5 052.\n\nObec leží u hranic departementu Orne s departementem Manche. Sousední obce jsou: Cerisy-Belle-Étoile, Le Fresne-Poret (Manche), Ger (Manche), Chanu, Landisacq, Lonlay-l'Abbaye, Le Ménil-Ciboult, Montsecret-Clairefougère, Saint-Bômer-les-Forges, Saint-Clair-de-Halouze, Saint-Christophe-de-Chaulieu a Saint-Quentin-les-Chardonnets\n\nSeverní částí obce protéká říčka Noireau, do níž se zprava vlévá přítok Durance.\n\n"}
{"id": "1203351", "url": "https://cs.wikipedia.org/wiki?curid=1203351", "title": "Sean Moore", "text": "Sean Moore\n\nSean Moore, celým jménem Sean Anthony Moore, (* 30. července 1968) je velšský bubeník. Narodil se ve městě Pontypool a docházel na školu v Oakdale, kam docházel i jeho bratranec James Dean Bradfield, stejně jako Nicky Wire a Richey Edwards. Trojice (bez Edwardse) založila roku 1986 společně s Milesem Woodwardem rockovou kapelu Manic Street Preachers. Baskytarista Woodward roku 1988 skupinu opustil, jeho nástroj převzal do té doby rytmický kytarista Wire a do skupiny přišel Richey Edwards (rytmická kytara). Rovněž hrál na albu \"Impossible Princess\" australské zpěvačky Kylie Minogue. Společně se svou manželkou Rhian, s níž se oženil v roce 2000, má Moore tři děti.\n\n"}
{"id": "1203355", "url": "https://cs.wikipedia.org/wiki?curid=1203355", "title": "Vojtech Christov", "text": "Vojtech Christov\n\nIng. Vojtech Christov [vojtěch christou] (* 16. března 1945, Vranov nad Topľou) je bývalý československý fotbalový rozhodčí. Byl nejčastěji nasazovaným československým rozhodčím na mezinárodní scéně. Po skončení kariéry rozhodčího působil jako delegát.\n\nV československé lize působil v letech 1974-1987 a 1988-1992. Řídil celkem 198 ligových utkání. Jako mezinárodní rozhodčí v letech 1977-1986 řídil 23 mezistátních utkání, z toho jedno utkání na Mistrovství světa ve fotbale 1982 (zahajovací utkání mezi Argentinou a Belgií a jako asistent působil ve finálovém utkání mezi Itálií a NSR) a jedno utkání na Mistrovství světa ve fotbale 1986 a finalového utkání na Mistrovství Evropy ve fotbale 1984, dále řídil na MS 1982 a 1986 7 utkání jako pomezní rozhodčí. Řídil také jedno utkání na olympijských hrách 1980. V evropských pohárech v letech 1977-1991 řídil v Lize mistrů 8 utkání, v Poháru vítězů pohárů 10 utkání včetně finále 1980 a v Poháru UEFA 22 utkání. Dále řídil i finále Československého poháru 1975 – druhé utkání, 1976 – první utkání, 1977, 1983, 1989 a 199091.\n\n\n"}
{"id": "1203358", "url": "https://cs.wikipedia.org/wiki?curid=1203358", "title": "Wilhelm Müller (poslanec Českého zemského sněmu)", "text": "Wilhelm Müller (poslanec Českého zemského sněmu)\n\nWilhelm Müller (10. dubna 1871 Vítkovice – \"po r. 1933\") byl rakouský pedagog a politik německé národnosti z Čech, poslanec Českého zemského sněmu.\n\nVychodil trojtřídní vesnickou školu. Absolvoval měšťanskou školu v Jilemnici a Rokytnici a učitelský ústav v Trutnově. Složil zkoušky pro učitele na hospodářských pokračovacích školách a také v oboru německého těsnopisu na středních školách. Byl rovněž absolventem feriálních kurzů. Od 1. září 1890 působil jako prozatímní a od června 1895 coby definitivní učitel na měšťanské chlapecké a dívčí škole v Dolní Rokytnici. Od března 1893 byl rovněž pomocným učitelem na odborné tkalcovské škole. Byl zapisovatelem hospodářského spolku.\n\nZapojil se i do vysoké politiky. V zemských volbách roku 1901 byl zvolen na Český zemský sněm, kde zastupoval kurii městskou, obvod Rokytnice, Jilemnice. Uváděl se tehdy jako německý nacionální poslanec (Německá lidová strana). Zvolen zde byl i v zemských volbách roku 1908. Nadále patřil mezi německé nacionály.\n\nV roce 1930 se uvádí, že jistý Wilhelm Müller z Německé nacionální strany byl zvolen starostou Rokytnice nad Jizerou. Wilhelm Müller se coby starosta tohoto města uvádí již roku 1923.\n"}
{"id": "1203360", "url": "https://cs.wikipedia.org/wiki?curid=1203360", "title": "Tony Shanahan", "text": "Tony Shanahan\n\nTony Shanahan je americký hudebník – převážně hráč na baskytaru.\n\nJe dlouholetým spolupracovníkem zpěvačky Patti Smith. Hrál například na jejích albech \"Gone Again\" (1996), \"Peace and Noise\" (1997) a \"Banga\" (2012). Je rovněž spoluautorem několika jejích písní, včetně „1959“ z roku 1997. Roku 2011 společně přispěli písní „Oh Yoko“ na album \"\".\n\nDále spolupracoval například s Chris Kowanko (\"Kowanko\", 1992 a \"Spell\", 2001), Faith Hill (\"There You'll Be\", 2001), Jimmy Norman (\"Little Pieces\", 2004), Eric Ambel (\"Knucklehead\", 2004), Tom Verlaine (\"Songs and Other Things\", 2006), Ian Hunter (\"Shrunken Heads\", 2007), Suzanne Vega (\"Beauty & Crime\", 2007) a Beck (\"Song Reader\", 2014). Na přelomu sedmdesátých a osmdesátých let byl členem skupiny Alda Reserve, s níž nahrál album \"Love Goes On\" (1979). V devadesátých letech hrál v kapele Health and Happiness Show, s níž nahrál alba \"Tonic\" (1993) a \"Instant Living\" (1995); dále zde hrál například James Mastro.\n\nDne 1. dubna 1979 odehrál v New Yorku jeden koncert s velšským hudebníkem s skladatelem Johnem Calem. Cale v říjnu roku 2014 vystupoval jako host při koncertu Patti Smith, kde rovněž Shanahan hrál.\n\n"}
{"id": "1203363", "url": "https://cs.wikipedia.org/wiki?curid=1203363", "title": "Wally Tax", "text": "Wally Tax\n\nWally Tax, vlastním jménem Wladimir Tax, (14. února 1948 Amsterdam – 10. dubna 2005 Amsterdam) byl nizozemský zpěvák. V šedesátých letech působil ve skupině The Outsiders. Po jejím rozpadu, v roce 1969, založil kapelu Tax Free. Ta se po vydání jednoho alba, jehož producentem byl Lewis Merenstein a hráli na něm John Cale a Richard Davis, rozpadla. Své první sólové album s názvem \"Love In\" vydal ještě v době existence kapely The Outsiders, v roce 1967. Později vydal několik dalších alb. V polovině sedmdesátých let se odmlčel z aktivní kariéry a začal psát písně pro jiné interprety. Zemřel roku 2005 ve věku 57 let.\n\n"}
{"id": "1203369", "url": "https://cs.wikipedia.org/wiki?curid=1203369", "title": "Saint-Jean-des-Bois", "text": "Saint-Jean-des-Bois\n\nSaint-Jean-des-Bois je bývalá francouzská obec v departementu Orne v regionu Normandie. V roce 2012 zde žilo 176 obyvatel. K 1. lednu 2015 byla se šesti dalšími obcemi sloučena do nově vytvořené obce Tinchebray-Bocage.\n\n\"Počet obyvatel\"\n"}
{"id": "1203370", "url": "https://cs.wikipedia.org/wiki?curid=1203370", "title": "Gilson Lavis", "text": "Gilson Lavis\n\nGilson Lavis (* 27. června 1951) je anglický bubeník a výtvarník. V roce 1977 nahradil dosavadního člena Paula Gunna ve skupině Squeeze. Hrál s ní do roku 1982, následně znovu v letech 1985 až 1992. Se skupinou nahrával již nedlouho po svém příchodu, podílel se i na jejích vůbec prvních nahrávkách (\"Packet of Three\" a \"Squeeze\"), jejichž producentem byl velšský hudebník a skladatel John Cale. Dále hrál například na albu \"Argybargy\" a dalších. Později se stal členem doprovodné skupiny Joolse Hollanda, s nímž působil i v kapele Squeeze. Během své kariéry spolupracoval s mnoha dalšími hudebníky, mezi něž patří například Robert Plant, Amy Winehouse, Tom Jones, Van Morrison a Peter Gabriel. Kromě hudby se věnuje malování portrétů (Paloma Faith, Smokey Robinson, Lily Allen a mnoho dalších).\n\n"}
{"id": "1203373", "url": "https://cs.wikipedia.org/wiki?curid=1203373", "title": "Johann Müller", "text": "Johann Müller\n\nJohann Müller (\"cca 1843\" – 11. ledna 1928 Horní Rokytnice) byl rakouský podnikatel a politik německé národnosti z Čech, poslanec Českého zemského sněmu.\n\nPůsobil jako továrník v Horní Rokytnici. Byl ředitelem firmy Müller & Großmann. Zastával funkci okresního starosty. Jako okresní starosta působil od roku 1877 do roku 1922. Okresním starostou byl tedy po dobu 45 let. Roku 1879 obdržel Zlatý záslužný kříž. Od roku 1868 do roku 1874 zastával též funkci obecního starosty v Rokytnici. Jako okresní starosta měl zásluhu na budování lokálních železničních tratí. Byl spoluzakladatelem zemědělského spolku. Obec Vítkovice mu udělila čestné občanství.\n\nZapojil se i do vysoké politiky. V zemských volbách roku 1895 byl zvolen na Český zemský sněm, kde zastupoval kurii městskou, obvod Rokytnice, Jilemnice. Uváděl se tehdy jako německý liberální poslanec (Německá pokroková strana). Čeští voliči se voleb v tomto obvodu nezúčastnili. V červenci 1899 na mandát rezignoval. Na sněmu ho pak nahradil Josef Bendel.\n\nZemřel v lednu 1928 ve věku 85 let.\n"}
{"id": "1203381", "url": "https://cs.wikipedia.org/wiki?curid=1203381", "title": "Paul Westerberg", "text": "Paul Westerberg\n\nPaul Westerberg (* 31. prosince 1959 Minneapolis) je americký zpěvák a kytarista. V roce 1979 založil společně s baskytaristou Tommym Stinsonem, bubeníkem Chrisem Marsem a kytaristou Bobem Stinsonem kapelu The Replacements, která vydala celkem sedm alb. Rozpadla se v roce 1991, později byla znovu obnovena, ale žádné nahrávky již nevydala. Sestava kapely se několikrát změnila, jedinými stálými členy zůstali Westerberg a Stinson. Westerberg v období, kdy kapela nebyla aktivní, vydal několik sólových alb.\n\n"}
{"id": "1203383", "url": "https://cs.wikipedia.org/wiki?curid=1203383", "title": "Chris Mars", "text": "Chris Mars\n\nChris Mars (* 26. dubna 1961) je americký bubeník a výtvarník. V roce 1979 spoluzaložil skupinu The Replacements, kterou opustil v roce 1990 (rozpadla se následujícího roku). V roce 2006 byla krátce obnovena a Mars s ní opět hrál, avšak vystoupení po roce 2012, kdy byla obnovena podruhé, se již neúčastnil. Později působil v projektu Golden Smog. Své první sólové album nazvané \"Horseshoes and Hand Grenades\" vydal v roce 1992. Později vydal několik dalších sólových nahrávek. Rovněž se věnoval malířství, jeho obrazy byly vystavovány například v Minneapolis Institute of Art a Erie Art Museum.\n\n"}
{"id": "1203386", "url": "https://cs.wikipedia.org/wiki?curid=1203386", "title": "Sonny Vincent", "text": "Sonny Vincent\n\nSonny Vincent, vlastním jménem Robert Ventura, (* 7. července 1952) je americký kytarista. V roce 1975 založil kapelu Testors, která vystupovala například v klubech Max's Kansas City a CBGB. Později byl členem několika dalších kapel. V letech 1987 až 1989 hrál například se skupinou Model Prisoners, v níž hrál také například Bob Stinson ze skupiny The Replacements. Vincent byl také členem doprovodné skupiny hudebnice Maureen Tuckerové, bývalé členky kapely The Velvet Underground. Hrál na jejích albech \"I Spent a Week There the Other Night\" (1991) a \"Dogs Under Stress\" (1994). Během své kariéry spolupracoval s mnoha dalšími hudebníky a rovněž vydal řadu vlastních nahrávek.\n\n"}
{"id": "1203389", "url": "https://cs.wikipedia.org/wiki?curid=1203389", "title": "Wenzel Nerad", "text": "Wenzel Nerad\n\nWenzel Nerad (2. září 1861 Střížovice – ???) byl rakouský politik německé národnosti z Čech, poslanec Českého zemského sněmu.\n\nPocházel z rolnické rodiny. Jeho otec Wenzel Nerad byl rolníkem ve Střížovicích čp. 12. Sám pak působil jako statkář ve Střížovicích u Štětí. Byl členem obecního zastupitelstva a na přelomu století i obecním starostou. Roku 1899 zastával funkci předsedy kuratoria Zemského jubilejního fondu Františeka Josefa I. ku podpoře malých živnostníků. V roce 1883 se jistý Wenzel Nerad ze Střížovic uvádí jako člen okresního zastupitelstva v Litoměřicích.\n\nZapojil se i do vysoké politiky. V doplňovacích zemských volbách roku 1899 byl zvolen na Český zemský sněm, kde zastupoval kurii venkovských obcí, obvod Dubá, Štětí. Opětovně byl zvolen v prosinci 1899. Uváděl se tehdy jako německý nacionální poslanec (Německá lidová strana).\n"}
{"id": "1203396", "url": "https://cs.wikipedia.org/wiki?curid=1203396", "title": "Václav Šára (generál)", "text": "Václav Šára (generál)\n\nVáclav Šára (27. března 1893 Struhaře – 1. října 1941 Praha), byl český legionář, brigádní generál a později velitel odbojové organizace Obrana národa.\n\nZa první světové války nejdříve navštěvoval školu pro záložní důstojníky v Innsbrucku. S 16. pěším plukem se pak účastnil bojů na východní frontě. Dostal se do ruského zajetí a později jako legionář bojoval u Zborova a velel obrněnému vlaku Orlík. Pro svou odvahu byl přezdíván „černý ďábel“. Do Československa se vrátil až v roce 1920, v hodnosti kapitána. Do hodnosti brigádního generála byl povýšen v roce 1934. Měl syna Milana.\n\nPo okupaci Československa a vyhlášení protektorátu se zapojil do protifašistického odboje. Od roku 1940 (poté, co byl zatčen generál Hugo Vojta, dosavadní velitel) řídil zemské velitelství Obrany národa pro oblast Čechy. V září 1941 byl zatčen a vyslýchán v Petschkově paláci. 27. září 1941 se zastupujícím říšským protektorem stal Reinhard Heydrich, ihned vyhlásil civilní výjimečný stav a začal podepisovat rozsudky smrti. Generál Václav Šára byl popraven 1. října 1941 v pražských ruzyňských kasárnách.\n\n"}
{"id": "1203409", "url": "https://cs.wikipedia.org/wiki?curid=1203409", "title": "MY Loaloat Al Behar", "text": "MY Loaloat Al Behar\n\nMY Loaloat Al Behar je ománská motorová jachta. Byla postavena na počátku 80. let jako královská jachta Al Said. Ve službě nahradila stejnojmennou jachtu ze 70. let, která byla přestavěna na hlídkovou loď. V roce 2007 byla sama nahrazena modernější superjachtou \"Al Said\" a ománský sultán Kábús ibn Saíd ji daroval ministerstvu turismu, které jachtu přejmenovalo na \"Loaloat Al Behar\".\n\nPlavidlo bylo postaveno italskou loděnicí Picchiotti ve Viareggiu. Na vodu spuštěna a dokončena byla roku 1982. Interiér navrhly společnosti Oman Rys a Apuania.\n\nPlavidlo má ocelový trup a nástavby. Paluba je z teakového dřeva. Plavidlo pohánějí dva diesely GM A420-6 o celkovém výkonu 6182 kW, pohánějící dva lodní šrouby. Nejvyšší rychlost dosahuje 18 uzlů a cestovní rychlost 16 uzlů.\n"}
{"id": "1203410", "url": "https://cs.wikipedia.org/wiki?curid=1203410", "title": "Seznam potoků v Česku", "text": "Seznam potoků v Česku\n\nSeznam potoků v Česku podle jejich délky na území České republiky.\n\nTabulka uvádí seznam největších potoků v Česku a jejich vybrané charakteristiky.\n\nRadotínský potok, vlévá se do Vltavy v Radotíně\n, Měchenický potok, vlévá se do Vltavy v Měchenicích\n, Bratrušovský potok, vlévá se do Desné v Šumperku\n\nDalší potoky, které by délkou patřily mezi nejdelší potoky, ale na české území zasahují jen malou částí toku:\nMoldavský potok\n\n"}
{"id": "1203411", "url": "https://cs.wikipedia.org/wiki?curid=1203411", "title": "Rozpadliny", "text": "Rozpadliny\n\nRozpadliny () je jedno z menších východních odvětví Bielovodské doliny ve Vysokých Tatrách. Jsou nad horní jižní částí \"Bielovodské poľany\", směřující ústím na severozápad. Jsou uzavřeny hřebeny Horvátova vrchu a dlouhé asi 1 kilometr. \n\nDolina získala název podle zvětralého povrchu terénu.\n\nVe větší části jsou Rozpadliny zalesněny, pouze horní části, které jsou pod hřebeny Horvátova vrchu, jsou skalnaté. V jejich ústí jsou dvě \"poľany\" – Nižná Tropova poľana () a Vyšná Tropova poľana (). Obvykle se uvádějí jako \"Tropovy polianky\". Příjmení Trop se i v současnosti objevuje ve Ždiaru. Roku 1923 byli Imrich, Jan a Pavel Tropovi členy tamního pasteveckého společenství, které odkoupilo od Javorinského panství 353 katastrálních jiter pozemků, včetně \"Tropovy Poliany\". Polský název \"Trybskie Polany\" (\"Wyżnia\" a \"Nižnia\") popisuje starší doby, kdy si \"poľany\" pronajímali občané z \"Trybsza\". Rozpadliny byly v dávné minulosti mysliveckým revírem panství Tatranská Javorina.\n\nDolina je pro turisty nepřístupná. Nevedou tudy žádné turistické stezky. Je přísně chráněnou přírodní rezervací TANAPu. \n\n"}
{"id": "1203422", "url": "https://cs.wikipedia.org/wiki?curid=1203422", "title": "Povolží", "text": "Povolží\n\nPovolží je v širším smyslu povodí řeky Volhy. V užším smyslu zahrnuje hlavně území na středním a dolním toku této řeky. Může mít i sociálně-ekonomický význam, který také vyjadřuje ruská správní jednotka „Povolžský ekonomický rajón“.\n\nOblast Povolží je charakteristická vyvýšeninami podél obou břehů toku. Na pravém břehu řeky je to Povolžská pahorkatina, na levém břehu je to tzv. Zavolží.\n\nPovolží se z hlediska toku řeky rozděluje na tři části:\n\nPo vytvoření kujbyševské přehrady je za hranici mezi středním a dolním tokem Volhy považována Žigulevská vodní elektrárna u města Samara.\n\n"}
{"id": "1203430", "url": "https://cs.wikipedia.org/wiki?curid=1203430", "title": "Kostel Nanebevzetí Panny Marie (Staré)", "text": "Kostel Nanebevzetí Panny Marie (Staré)\n\nKostel Nanebevzetí Panny Marie je farní kostel nacházející se v Michalovském okrese v obci Staré. Postaven byl v letech 1811 - 1842 v klasicistním stylu. Kostel je národní kulturní památkou a je zapsán v Ústředním seznamu památkového fondu (pod číslem 93/1). Za národní kulturní památku byl vyhlášen 23. března 1963.\n\nVýstavbu kostela započal v roce 1811 hrabě Vincent Sztáray, později v pracích pokračovala jeho manželka. Od roku 1827 měla stavbu kostela na starosti a i ji dokončila vdova Johanna Szirmay de Szirma Bessenyo.\n\nJde o jednolodní stavbu s obdélníkovým půdorysem a se |svatyní s jemně zaobleným pětibokým závěrem, ke kterému přiléhají dvě boční sakristie. Hlavní průčelí kostela má vestavěnou věž a je členěno 4 pilastry, které jsou ukončeny iónskými sloupovými hlavicemi. Věž má kordonovou římsu, nad ní se nacházejí francouzská okna. Zdivo věže je několikrát lomené a na vrchu se nachází masivní kříž.\n\nUprostřed čelního průčelí je hlavní portál a nad ním je nápis: \"DEO UNI ET TRINO\", což v překladu znamená \"Bohu trojjedinému\". Po obou stranách hlavního vstupu jsou ve zdivu velké rytiny zobrazující slovanské věrozvěsty svatého Cyrila a svatého Metoděje.\n\nInteriér kostela má valenou pruskou klenbu a takto je zaklenuta i svatyně. Na čelní stěně svatyně je hlavní oltář - jde o klasicistní sloupový oltář s malbou Nanebevzetí Panny Marie, která je i patronkou kostela.\n\nKamenná křtitelnice pochází z roku 1784 a je z bývalého kostela. V kostelní lodi se nacházejí i boční oltáře: oltář Božského srdce Ježíšova, oltář svatého Kříže, oltář Levočské Panny Marie a oltář svatého Ondřeje apoštola.\n\nV kostele se nachází i bohatá výmalba. Ve svatyni je to malba Nejsvětější Trojice, Korunování Panny Marie, Zvěstování Panny Marie a Narození Krista Pána. V lodi kostela jsou malby Zmrtvýchvstání Páně, Seslání Ducha svatého, Blahoslavení košičtí mučedníci a Evangelisté. V kostele se také nachází i malba místního zámečku, který je také národní kulturní památkou.\n\nVitráže kostelních oken zobrazují následující:\n\nPod svatyní se nachází i krypta rodiny Sztárayovcov, kteří dali kostel postavit.\n\n"}
{"id": "1203438", "url": "https://cs.wikipedia.org/wiki?curid=1203438", "title": "Jorge Rando", "text": "Jorge Rando\n\nJorge Rando (23. června 1941, Málaga) je španělský neoexpresionistický malíř a sochař. \nNarodil se v Malaze a ve svých dvaceti letech se odstěhoval do Německa, kde studoval filosofii. Žil v Kolíně nad Rýnem, a právě německá centrální evropská kultura byla klíčová pro vznik nejdůležitější etapy jeho uměleckého vývoje.\n\nV roce 1984 se vrátil zpět do Malagy se svou ženou Margit. Zde se usadil a začal pracovat na Španělském cyklu. Je považován za jednoho z nejuznávanějších španělských umělců. Od 60. let vystavoval svá mistrovská díla v galeriích a veletrzích současného umění, stejně tak v národních a mezinárodních muzeích a nadacích. Jeho knihy lze nalézt na vysokých školách a v knihovnách ve Španělsku, ale i v několika dalších zemích v Evropě a USA.\n\nJorge Rando byl umělcem, který ilustroval televizní přenos Semana Santa de Málaga (Svatý týden v Malaze). Ilustrace byly umístěny na internet s podporou zdejší radnice. Více než 90 000 ilustrací bylo staženo uživateli internetu.\n\nV roce 2006 získal cenu nadace Antiquaria za přínos k expresionismu ve Španělsku. Ve stejném roce také obdržel cenu Současného umění od Tertulia Illustrada v Madridu.\n\nV roce 2007 obdržel v Madridu cenu za výtvarné umění Artes Plásticas a Organizace Álvaro Mutis mu udělila cenu za umění Libro de Oro de la Plástica. V tomto roce také Národní knihovna ve Španělsku (v Madridu) nakoupila několik jeho kreseb. V roce 2008 se v Malaze konaly dvě velké výstavy; výstava obrazů, kreseb a soch s náboženskou tematikou v prestižních sálech biskupského paláce a výstava uměleckých děl vytvořených během posledních třiceti let, která se konala v Městském muzeu. V tom samém roce mu Asociación Malagueña de Escritores (Asociace spisovatelů v Málaze) udělila ocenění „Artista del Año“ (Umělec roku).\n\nV roce 2009 byl otevřen první skanzen v Malaze, Museo al Aire Libre de Málaga v Nasrovských zahradách Katedrály (Jardines nazaríes de la Catedral). Nachází se zde sedm velkých soch ze železa a dřeva, z nichž některé váží více než dvě tuny. Nachází se zde také sousoší, které se skládá z osmi soch. Návrhy 25 skic skleněných stěn Katedrály v Malaze vytvořil Francisco García Mota.\n\nV roce 2010 vytvořil sochu, kterou SIGNIS daroval jako cenu Film Circuit. Také byla vybraná jako cena na španělském filmovém festivalu v roce 2011 (Festival del Cine Español de 2011). V tomto roce byla také uvedena monografická výstava o prostituci s názvem „La mirada ascética en la pintura“ (Asketický výraz v obraze), která se konala v sálech rektorátu na univerzitě v Malaze (Salas del Rectorado de la Universidad de Málaga). Později se výstava přesunula do Gabarrón Foundation Museum v New Yorku, a pak zpět do Španělska, do Madridu. Poté se konaly výstavy v různých městech v Německu.\n\nV roce 2011 mu byla udělena cena za umění Perséfone, malíř roku, od Clubu de Medios. Ve stejném roce vytvořil putující výstavu v Iserlohnu, Wittenu, Hamburku, Kolíně nad Rýnem a v Berlíně. Jorge Rando je prvním katolickým umělcem, který vystavoval své obrazy v evangelickém kostele v Německu „Evangelische Kirche in Deutschland“ (EKD). Presidentovi „des Kirchenamt“ dr. Hans-Ulrich Ankemu, daroval obraz ve velkém formátu, který je dominantou kaple EKD. Mistrovské dílo patří do cyklu „Pasión en la Pintura de Rando“ (Vášeň v Randových obrazech).\n\nV tomto roce byl také otevřen skanzen San Ramón Nonato v Malaze, který je věnován současné realitě, lidem na okraji společnosti a týraným.\n\nV roce 2012 pokračuje v tvoření výstav plánovaných pro ten samý rok ve Španělsku, Německu a USA. Mistr pokračoval v práci na sochách, které byly určeny pro „Jardín de la Conciencia“ (Zahrada svědomí). Kromě tohoto také začal pracovat na projektu „Jorge Rando y la Red Carpet Experience“, který je zaměřen na integraci umění ulice, mládeže a lidí na okraji společnosti.\n\nMistr také vedl několik seminářů o malování ve Španělsku a Německu.\n\nV roce 2013 vytvořil instalaci pro vyhlášení Semana Santa (Svatého týdne, jedna z nejdůležitějších událostí města). Instalace zabrala veškeré místo Teatra Cervantes (Divadla Cervantes). Později se tato instalace přesouvá do skanzenu San Ramón Nonato v Malaze. Jorge Rando také zrealizoval několik výstav, které naplánoval již dříve ve Španělsku a v Německu. Začal také pracovat na cyklu „La luz“, které se skládá ze tří nástěnných maleb, každá přibližně o velikosti 30 m².\n\nV roce 2014 bylo otevřeno Jorge Rando Museum, ve čtvrti Molinillo v klášteře „Las Madres Mercedarias“, které vystavuje umělcovy sbírky a uchovává je. Kromě toho muzeum také představuje sídlo stejnojmenné nadace (Jorge Rando Fundación). Muzeum je zaměřeno na studium expresionismu ve všech jeho aspektech. V tomto roce se zde konala výstava Encuentro Käthe Kollwitz - Jorge Rando.\n\nV následujícím roce 2015 Muzeum Jorge Rando vystavuje Mistrovy nové cykly Paisajes Verticales a Paisajes en el Espacio. V tomto roce také Jorge Rando získal cenu za umění „Estrella Feniké“. Pracoval také s pětadvaceti umělci z Univerzity Umění v Berlíně (UdK). Spolu s generálním ředitelem UdK, profesorem Lucanderem, se přesunuli do Malagy, aby mohli společně pracovat v ateliéru muzea na průkopnickém projektu, jehož výsledkem jsou krátkodobé výstavy v Muzeu Jorga Randa. Projekt byl oceněn jako Museo del Año 2015, sdružením „Amigos de Málaga“. V tomto roce se také koná, poprvé ve Španělsku, výstava Ernsta Barlacha.\n\nMalba Jorga Randa se vyznačuje narušením tvaru, citlivostí barev a přítomností gest. Jednotlivé cykly jsou velmi rozsáhlé. Od konce šedesátých let do začátku let sedmdesátých, vznikly cykly jako Prostitución, Las maternidades, Pesadumbres, Animales, Paisajes, África, atd.\n\nDalším důležitým aspektem jeho práce je tvorba obrazů s náboženskou tematikou, která je určena k propojení základních témat v konfiguraci západního umění.\n\nDnes Jorge Rando žije a pracuje střídavě v Malaze a v Hamburgu.\n"}
{"id": "1203439", "url": "https://cs.wikipedia.org/wiki?curid=1203439", "title": "Chesny", "text": "Chesny\n\nChesny je francouzská obec v departementu Moselle v regionu Grand Est. V roce 2013 zde žilo 570 obyvatel.\n\nSousední obce jsou: Fleury, Mécleuves, Orny, Peltre a Pouilly.\n\n\"Počet obyvatel\"\n"}
{"id": "1203440", "url": "https://cs.wikipedia.org/wiki?curid=1203440", "title": "Kalvárie (Banská Bystrica)", "text": "Kalvárie (Banská Bystrica)\n\nBanskobystrická kalvárie se nachází na severovýchodním úpatí vrchu Urpín na okraji Banské Bystrice. Tvoří ji 8 kaplí křížové cesty, Kaple sv. Kříže a lipová alej.\n\nVznik prvních staveb se datuje do druhé poloviny 17. století (historické prameny hovoří o roce 1689 ), kdy do Banské Bystrice přišli patří z řehole Tovaryšstva Ježíšova, kteří se výrazně přičinili o obrození katolické víry na tomto území. Obyvatelé města začali Kalvárii stavět v letech 1712–1713 a to Kapli Božího hrobu s malým nádvořím jako dík zato, že přežili morovou epidemii v roce 1710. Větší oprava Kalvárie byla zrealizována v letech 1902–1903, při které byla rozšířena Kalvárie o kamenný podstavec se železným křížem, plastikou ukřižovaného Krista a postavami Panny Marie, sv. Jana a Máří Magdalény pod křížem.\nDuchovní správu nad Kalvárií mají na starosti mniši z Řádu bosých karmelitánů.\n\n"}
{"id": "1203441", "url": "https://cs.wikipedia.org/wiki?curid=1203441", "title": "Separační zeď (Kroměříž)", "text": "Separační zeď (Kroměříž)\n\nSeparační zeď dělící židovské město od města křesťanského, byla postavena v Kroměříži na konci 17. století a několikrát upravována. Je zapsaná v souhrnu Městského opevnění jako nemovitá Kulturní památka České republiky pod číslem 17895/7-6009.\n\nSeparační zeď byla postavena v roce 1680 za biskupa Karla II. z Lichtenštejna-Kastelkornu z jeho popudu a na jeho vlastní náklady. Podnětem k výstavbě zdi byl především neutuchající proud žalob křesťanských a židovských majitelů zahrad a dvorků, které často zasahovaly na pozemek křesťanského, či naopak židovského souseda. Za křesťanskou stranu se nám dochovala jména zainteresovaných měšťanů, kteří se se svými židovskými sousedy přeli o pozemky. Byli jimi například měšťané malíř Jiří Černoch (dům č. 93), Mikuláš Toman (č. 92), Jan Červinka (č. 91) nebo kovář Jan Joneš (č. 90). Původně byly zadní trakty křesťanských a židovských pozemků odděleny pouze plotem buď z laťek, nebo planěk. Délka zdi byla značná, protože sahala od hřbitovní zdi kostela Panny Marie až k městské hradební zdi poblíž Moravské (Vodní) brány. Za zdí byly dvě ulice, v nichž se od pradávna usazovali kroměřížští židé. Moravcova ulice původně Velká Židovna (pojmenovaná podle Františka Moravce (1734–1814) historika a profesora kroměřížského piaristického gymnázia) tvořila spolu s dnešní Tylovou ulicí (pojmenována podle dramatika Josefa Kajetána Tyla, poslance říšského sněmu v Kroměříži v letech 1848-49) původně Malou Židovnou, později ulicí Svatomichalskou a částí ulice Farní židovské ghetto uvnitř hradeb oddělené od křesťanské části města separační zdí. V ghettu bývalo až 36 obytných domů, synagoga a obecní dům – radnice. Většina domů byla (v přestavbách) dochována. Dvanáct budov v Moravcově ulici je na seznamu kulturních památek. Separační zeď navazovala na roh emeritního domu s kaplí (nemovitá Kulturní památka České republiky s číslem 41883/7-6009) a jeho zahradní zeď a pokračovala až k literátské kapli sv. Michala. Ta stávala u kostela Panny Marie a její základy jsou pod terénem zachovány. Při kostele panny Marie byl od 16. století i křesťanský hřbitov, který byl zrušen v roce 1788.\n\nÚplná segregace židovské obce byla završena v roce 1727 za kardinála Wolfganga Hannibala von Schrattenbach. Vchod do ghetta byl na noc uzavírán těžkým řetězem. Do města mohli cizí Židé vstupovat pouze Mlýnskou branou, kde za osobu museli zaplatit mýto 7 krejcarů. Umístění katovny přilehlé k separační zdi přímo v ghettu bylo dalším vnějším projevem zlovůle ze strany biskupa a jeho úřadů. Až v roce 1803 katovnu koupila židovská obec od magistrátu za 400 zlatých a postavila zde nový dům. Situace Židů se zlepšila až v roce 1848, kdy byli židé zrovnoprávněni s ostatním obyvatelstvem. Separační zdi se zachovala jen její část s osmi výklenky v dolní a horní řadě, v nichž bývaly barevné veduty s pohledy na Kroměříž.\n\nV rámci celosezónního projektu KROMĚŘÍŽ 2016: V BARVÁCH, SVĚTLE, UMĚNÍ byly do horních výklenků instalovány linoryty kroměřížského výtvarníka Jiřího Klabala, které vytvořil na základě historických fotografií staré Kroměříže vybraných z fotoarchivu Muzea Kroměřížska.\n\n"}
{"id": "1203442", "url": "https://cs.wikipedia.org/wiki?curid=1203442", "title": "Majsta", "text": "Majsta\n\nMajsta (rusky a čečensky \"Майста)\" je historická vysokohorská oblast na jihu Čečenské autonomní republiky Ruské federace. Jedná se o neobydlené území v okrese Galan-Čož. \nNa jihu Majsta hraničí s gruzínským krajem Mccheta-Mtianetie, resp. s historickou Chevsuretií, na severozápadě je její území ohraničeno horním tokem řeky Argun, zvaným Čanty-Argun. Středem oblasti protéká řeka, nazývaná Majstichi (\"Маисты-Хи\") či Majstoj-Erk (\"Майстой-Эрк\"), pravostranný přítok Argunu.\n\n\"Majsta\" (\"Майста\") v překladu znamená \"horní\", \"vysokohorský kraj\". Příslušníci rodového společenství tejpu Majstoj s ohledem na geografickou polohu svého území žili v těsném spojení jak s vajnachskými tejpy, tak i se sousedními gruzínskými, chevsurskými a pšavskými obyvateli. Příslušníci tejpu Majstoj se po roce 1957 usídlili v sunženském a urus-martanovském okrese v Čečensku a též v Pankiské soutěsce v Gruzii. \n\nVe středověku byla Majsta považována za centrum horských čečenských oblastí, kde se v jednom období scházel nejvyšší soud (čečensky \"Мехк-Кхел\") této země. Z Majsty podle místních pověstí pocházel čečenský rodový náčelník Molkch, který odtud přesídlil do kraje Našcha a později založil osídlení v jihovýchodní oblasti Čečenska, která byla označována jménem turkického původu \"Ičkerie\" (čečenci tento kraj nazývali \"Нохч-Мохк\").\n\nBěhem Kavkazské války v 19. století se obyvatelé Majsty, stejně, jako horalé ze sousední Malchisty, aktivně zapojili do bojů proti ruským vojskům (zároveň se však nepodřizovali ani čečenskému velení imáma Šamila). Po zlomení čečenského odporu byly historické regiony Majsta a Malchista v roce 1860 včeleněny do Argunského okruhu Terské oblasti. Od roku 1865 se tato horská oblast Čečenska stala pod názvem okres Allago administrativní jednotkou Tianetského okruhu Tbiliské oblasti v rámci Gruzie jako součásti Ruského impéria. Gruzínský okres Allago existoval až do roku 1927, poté byly rozhodnutím nejvyšších sovětských orgánů Majsta a Malchista vráceny do Čečenské oblasti SSSR. Všechna sídla v Majstě byla obydlena až do roku 1944. \n\nBěhem deportací čečenského lidu bylo koncem února roku 1944 veškeré obyvatelstvo z oblasti Majsta násilně vysídleno. Ani po rehabilitaci v roce 1956 se někdejší obyvatelé horských oblastí Čečenska již nikdy nesměli vrátit zpět do svých původních domovů.\n\nNa území Majsty bývala čtyří významná opevněná sídla: pevnost Vaserkel s dvěma obrannými věžemi, pevnost Ce-Kale s jednou obrannou věží, dále aul Poga s šesti a aul Toga se čtyřmi obrannými věžemi. Ihned po vysídlení obyvatel v roce 1944 byla místní sídla pobořena, konstrukce věží byly částečně vyhozeny do vzduchu a jejich interiéry byly vypáleny. \n\nCe-Kale (rusky \"Цекалой\")\n\nNejseverněji ležel architektonický komplex Ce-Kale, skládající se z jedné obranné a devíti obytných věží, které měly částečně též obranný charakter. Na dohled od Ce-Kale byly věže Vaserkelu a Pugy, což v případě vnějšího ohrožení umožňovalo signalizaci pomocí ohňů, zapálených na věžích. Pevnostní komplex byl obehnán kamennou zdí. Vzhledem k tomu, že do oblasti Majsty pronikl islám značně pozdě, v Ce-Kale se zachovaly i některé památky z pohanského období.\n\nVaserkel, též Vasarkaloj (rusky \"Васаркалой\", čečensky \"Васар-кхелли\")\n\nVaserkel patřil mezi legendární pevnosti Kavkazu, byl přezdíván \"pevností statečných\". Toto vysvětlení je odvozováno od bacbijského výrazu \"vasar\", což znamená \"muž\", resp. \"statečný\". Ze tří stran nepřístupná pevnost, která byla vybudována na úzké ostrožně na levém břehu řeky Majstichi, střežila cestu z Čečenska do Dagestánu. Podle pověstí v případě ohrožení mohlo být v pevnosti Vaserkel připraveno 1000 až 1500 dobře ozbrojených bojovníků. Vaserkel ve středověku dobyli Peršané, kterým se podařilo zneškodnit předsunuté hlídky v údolí a překvapit obránce pevnosti. Severně od pevnosti se nachází velká nekropole, čítající zhruba pět desítek nadzemních hrobek. Hrobky mají podobu malých kamenných domků, postavených z břidlice, z téhož materiálu jsou i jejich sedlové střechy. Některé hrobky jsou dvoupatrové.\n\nPoga, též Puoga nebo Poo (čečensky \"ПуогІа\")\n\nNázev pevnosti na pravém břehu Argunu poblíž hranic s Chevsuretií pochází od výrazu \"Пхьу,\" což znamená \"stráž, strážní.\" Na severozápadě s aulem Poga sousedily malchistinské auly Kamalchi a Korotach.\n\nToga, též Tuga, Togi \n\nToga je bývalé pevnostní sídlo na levém břehu řeky Majstichi na hranicích s Gruzií. Na severozápadě sousedilo s aulem Kamalchi v regionu Malchista. \n\n\n\n"}
{"id": "1203443", "url": "https://cs.wikipedia.org/wiki?curid=1203443", "title": "Kalvárie (Považská Bystrica)", "text": "Kalvárie (Považská Bystrica)\n\nPovažskobystrická kalvárie je soubor 14 samostatných sakrálních staveb, z toho třinácti kaplí, představujících výjevy z ukřižování Ježíše a sousoší ukřižování umístěných na kopci zvaném \"Kamenec\" v Považské Bystrici. Komplex byl vybudován v letech 1805–1807 v klasicistním stylu. 7. listopadu 1963 byl soubor 14 staveb zapsán na ústřední seznam kulturních památek. Dnes je kalvárie národní kulturní památkou.\n\nVýstavba začala v roce 1805. Duchovním ve městě byl v té době farář Jozef Bobossék (Bobošík). Ke stavbě a udržování se zavázala obec Považská Bystrica smlouvou dne 8. června 1807. Za město ji podepsal rychtář Tomáš Lovíšek.\nAreál kalvárie byl dvakrát rekonstruován. Poprvé v 2. polovině 19. století, poslední zásah pochází z roku 1937.\n\nSoučasný stav je velmi špatný. Některé kaple jsou již zaniklé. Výjevy se nenacházejí ve stávajících kaplích. Hlavní kaple Máří Magdalény má rozpadlou střechu a díry ve stěnách, což způsobuje zatékání. Na místě je vidět cennou i když amatérskou snahu o záchranu.\nSousoší Ukřižování se bylo v devadesátých letech restaurované a přeneseno do farního kostela Navštívení Panny Marie.\nV roce 2011 město Považská Bystrica spolu s místním farním úřadem ohlásilo snahu o obnovu kalvárie. Do dnešních dnů se však snahu nepodařilo naplno zrealizovat. Byly odstraněny náletové dřeviny a proveden památkový výzkum. \n\nPo velké snaze města spolu s farností se podařilo zrekonstruovat exteriér a střechu kaple Máří Magdalény. Náletové dřeviny jakož i les byly odstraněny, aby tak v souladu s pravidly památkové ochrany takových objektů kalvárie vyzněla jako architektonická dominanta v zemi.\n\n\n"}
{"id": "1203446", "url": "https://cs.wikipedia.org/wiki?curid=1203446", "title": "Kalvárie (Prešov)", "text": "Kalvárie (Prešov)\n\nPrešovská kalvárie je komplex barokních kaplí a kostela, nacházející se na pahorku na západním okraji Prešova. V minulosti ji považovali za druhou nejkrásnější kalvárii na území Uherska (po banskoštiavnické Kalvárii). Pochází z první poloviny 18. století.\n\nPrešovská Kalvárie vznikla začátkem 18. století, působením jezuitů v období rekatolizace z iniciativy Spolku umírajícího Krista. S výstavbou prvních sakrálních objektů se začalo r. 1720, ale některé kaple křížové cesty se budovaly ještě i v 19. století. Jako první byla na podzim r. 1721 posvěcená kaple Krista na Olivetské hoře a kříž. Stavbu realizovali z prostředků města a dárců z řad měšťanů a okolní šlechty. Celý komplex Kalvárie byl ukončen až v r. 1893 a kromě kostelíka sv. Kříže ho tvoří čtrnáct kapliček křížové cesty, kaple Svatých schodů, katakomby a přilehlý hřbitov.\n\nVšechny kaple křížové cesty, kromě kaple Svatých schodů, mají podobný tvar a to štítové průčelí, zdobené ornamenty, erbem donátora (alespoň částečně jsou zachovány erby: Dessewffy - II. Zastavení, Szirmay - VIII. A XI. Zastavení, Barkóczi - zřejmě X. zastavení, Klobušického - XII. zastavení, město Prešov - XIV. zastavení) a polokruhovitým zaklenutým vstupním portálem. Ochranné mříže kaplí jsou bohatě zdobené. Kaple Svatých schodů byla postavena r. 1765 podle vzoru kaple Sancta Scala při Lateránském kostele v Římě a dal ji postavit z vděčnosti městu za poskytnutí azylu po nuceném útěku z Polska, litevský kníže Karel II. Radziwill. V průčelí nad vchodem do této kaple umístili knížecí erb. Interiér vyplňuje 28 schodů, oltář s kamennou plastikou Piety a nástěnné malby od Ondřeje Trtinu\n\nKřížová cesta se skládá ze 14 zastavení a je tvořena těmito kaplemi: 1. Poslední večeře, 2. Ježíš na Olivové hoře, 3. Ježíš udeřen před veleknězem Annas, 4. Svaté chody, 5. Bičování, 6. Neznámý zakladatele nadace; nesmí 7. Ježíšovo setkání s plačícími ženami, 8. Ukřižování, 9. Kristus na kříži, 10. Sejmutí z kříže, 11. Uložení do hrobu, 12. Zmrtvýchvstání, 13. Nevěřící Tomáš, 14. Nanebevstoupení.\n\nS popisem prešovské Kalvárie a obnovou některých částí tohoto komplexu se můžete seznámit na stránce: Prešovská Kalvárie \n\nKromě kostela a kaplí patří ke komplexu prešovské Kalvárie hřbitov a katakomby. Katakomby byly postaveny v roce 1836 a sloužily jako hrobka pro kněze. Jejich zeď při pohledu z města vytváří dojem hradeb. Na hřbitově se zachovaly umělecky cenné krypty v empírovém a historizujícím slohu.\nCelý komplex Kalvárie již byl v minulosti restaurován a upravován. I v současné době probíhají na několika objektech stavební, restaurátorské a záchranné práce. \n\nBarokní Kostel svatého Kříže postavili na Kalvárii v roce 1753. Stavbu vedl František Perger, který stavěl také Kalvárii v Banské Štiavnici. Nástěnné malby v interiéru jsou dílem prešovského malíře Ondřeje Trtinu. V kostele sv. Kříže vytvořil barokní prostor, který využitím barev a světla opticky působí mnohem větším dojmem než jakým je reálné. Nad oltářem jsou tři kříže a sochy Panny Marie, Máří Magdalény a sv. Jana apoštola. Ke kostelíku byly v roce 1766 po obou stranách přistavěny dvě boční kaple. Z jihu – Božského srdce a ze severu – Božského hrobu. V roce 1767 postavili pod zdí stojící dvoupodlažní kapli s plastikou \"Ecce homo!\". Varhany byly instalovány r. 1768. V kostele jsou tři zvony, z let 1752, 1774 a 1824. Kostel byl slavnostně vysvěcen i s celým do té doby stojícím komplexem Kalvárie 14. září 1769.\n\n"}
{"id": "1203447", "url": "https://cs.wikipedia.org/wiki?curid=1203447", "title": "Johannes de Garlandia", "text": "Johannes de Garlandia\n\nJohannes de Garlandia, či \"Jan Garlandský\" ( též \"Johannes Anglicus\", \"Jean de Garlande\", \"John of Garland\", kolem roku 1195 v Anglii – po roce 1272) byl anglický univerzitní učitel, básník a spisovatel, jehož spisy byly velmi rozšířené v Evropu pozdního středověku.\n\nJohannes de Garlandia se narodil v Anglii kolem roku 1195, studoval na Oxfordské univerzitě a před roku 1220 je zmiňovan jako učitel na pařížské univerzitě. Vyučoval v \"Clos de Garlande\" (odtud pochází jeho jméno) a v roce 1229 se podílel na založení univerzity v Toulouse. V letech 1229 až 1232 vyučoval na toulouské vysoké škole, poté se však vrátil zpět do Paříže. \n\nZemřel pravděpodobně po roce 1272.\n"}
{"id": "1203449", "url": "https://cs.wikipedia.org/wiki?curid=1203449", "title": "Orny (Moselle)", "text": "Orny (Moselle)\n\nOrny je francouzská obec v departementu Moselle v regionu Grand Est. V roce 2013 zde žilo 374 obyvatel.\n\nSousední obce jsou: Fleury, Chérisey, Chesny, Mécleuves, Pontoy a Pournoy-la-Grasse.\n\nNa území obce se na dvou místech nacházejí zbytky vojenských opevnění, která byla postavena před 1.světovou válkou. Jsou to : Ouvrage de Chesny-Sud na sever od obce a Groupe Fortifié de l'Yser na západ od obce. Obě místa jsou zakreslena na turistické mapě mapy.cz.\n\n\"Počet obyvatel\"\n\n"}
{"id": "1203450", "url": "https://cs.wikipedia.org/wiki?curid=1203450", "title": "Museum Jorge Rando", "text": "Museum Jorge Rando\n\nMuseum Jorgeho Randa je první expresionistické muzeum v Málaze, v jižním Španělsku v Andalusii. Je věnované stejnojmennému malíři Jorgemu Randovi. Kromě shromažďování jeho sbírek, muzeum také pořádá krátkodobé výstavy ostatních expresionistických umělců, jak místních, tak i mezinárodních. Slavnostně bylo otevřeno 28. května 2014.\n\nPoslání muzea je především soustředěno na studium a šíření díla Jorgeho Randa, jakož i na objevování poetiky expresionismu, uměleckého směru, který vznikl na konci 19. století a působí dodnes. Díky kterému, vznikly některé z nejplodnějších příspěvků do současné západní kultury v širším smyslu. Studium a představování různých uměleckých aspektů jako je malba, plastika, architektura, filozofie, literatura, kino a hudba patří k jeho prioritám.\n\nJe to muzeum, které má být odrazem díla Jorgeho Randa, čímž vznikla kulturní filozofie homologovaná jeho myšlením. Heslo muzea \"„Puertas siempre abiertas... para que las personas entren y el museo salga.“\" Heslo v překladu znamená: \"Dveře vždy otevřené ... lidé vchází a muzeum odchází\", Museum Jorgeho Randa se stalo muzeem, které se dívá na umění z duchovní a humanistické perspektivy. \n\nVstup a prohlídka s průvodcem jsou zdarma. \n\nVýstavní místnosti s uměleckými produkcemi Jorgeho Randa jsou doplněny o výklady, ve kterých se střídají různé tématické okruhy umělce tak, aby doplňovaly vystavovaná díla.\n\nKrátkodobé výstavy obsahují díla národních a mezinárodních umělců, spojené s expresionismem nebo neo-expresionismem. V prvním roce se zde konala výstava kreseb umělkyně Käthe Kollwitz. V prosinci 2015 se v muzeu uskutečnila první velká výstava sochaře Ernsta Barlacha, jako poprvé v celém Španělsku.\n\nMuzeum je považováno za obývací místnost umění (La Sala de Estar del Arte). Po celý rok představuje různé umělecké obory. El color del sonido (Barva zvuku) je cyklus věnovaný hudbě; Luces y sombras (Světla a Stíny) je filmový a diskuzní cyklus s úvodem a debatou na konci; El Gabinet je cyklus věnovaný literatuře, divadlu a vyprávění; Arte (Umění) je cyklus věnovaný uměleckým diskusím, reportážím a uměleckým setkáním. Lo que está pasando je cyklus věnovaný debatě o aktuálních otázkách dění, týkající se jak politiky, tak i například moderní technologie. Cyklus je pod vedením předsedkyně z katedry komunikace UNESCO (Cátedra UNESCO de Comunicación).\n\nMuzeum nabízí prohlídky s průvodcem, které nemusí být rezervovány předem a nejsou omezeny počtem účastníků. Prohlídky jsou vedeny uměleckými historiky, tudíž nemají přesně stanovená pravidla: měly by spočívat ve výměně dojmů a postřehů, aby se každá návštěva stala objevem a obohacením.\n\nProgram je zaměřený na to, aby expresionismus, neoexpresionismus a současné umění obecně byly blíže studentům, díky prohlídkám s průvodcem, uměleckým workshopům a debatním setkáním. \n\nPro skupiny, které mají zvláštní potřeby, probíhají i osobní prohlídky. Muzeum má bezbariérový přístup.\n\nMuzeum Jorgeho Randa je připojeno ke klášteru Milosrdných (Monasterio de las Mercedarias) v ulici Cruz del Molinillo de Málaga. Budova byla postavena podle návrhu architekta D. Manuela Rivera Valentína (1878) a je považována za symbolickou budovu, zejména uměleckého zájmu. Nachází se zde také mandarinkovník ve dvoře, který tu před více než 140 lety vysadil zakladatel kláštera. V roce 2011 městská radnice v Málaze schválila budování muzea v části kláštera, které bylo dostavěno na jaře 2014 pod vedením architekta D. Josého Antonia Gonzáleze Vargase. Síla expresionistického umění nemohla najít lepší místo než je právě to, které si zachovává duchovní hodnoty.\n\nKonstrukce tohoto muzea se skládá z kombinace staré cihlové křížové chodby v nádvoří a novými instalacemi ze surového betonu a oceli proti povětrnostním vlivům. Vytváří zde synergii, která spojuje spiritualitu a vyrovnanost kláštera s tvrdostí expresionistického umění. Nachází se zde čtyři výstavní sály s přirozeným osvětlením. Právě vytvoření přirozeného světla je jedním z nejdůležitějších bodů této stavby. Dále se zde nachází knihovna, vnitřní nádvoří a výtvarný ateliér, kde se konají aktivity pro děti i dospělé. Pravidelně se zde scházejí skupiny umělců, kteří zde diskutují s historiky i návštěvníky. Muzeum tak dává prostor pro výměnu názorů a diskuse o umění a kultuře.\n\nŘízení, správu a veškeré muzejní aktivity jako jsou výstavy, konference související s uměním a estetikou expresionismu, workshopy a semináře, atd. jsou pod vedením Jorge Rando Foundation.\n"}
{"id": "1203451", "url": "https://cs.wikipedia.org/wiki?curid=1203451", "title": "Kalvárie (Vysoké Tatry)", "text": "Kalvárie (Vysoké Tatry)\n\nKalvárie na Pěknou vyhlídku je komplex 14 uměleckých děl, která jsou vyrobena převážně ze dřeva. Nachází se na zalesněném vršku na východním okraji Starého Smokovce ve městě Vysoké Tatry. Stavět ji začali v roce 2010 a dokončena byla v roce 2015. Na její výstavbě se podílely Lázně Nový Smokovec, Tatranská galerie v Popradě, město Vysoké Tatry a Spišská diecéze.\n\nTatranská kalvárie je umístěna ve volné přírodě a dá se k ní ve Starém Smokovci dostat z cesty vedoucí na Hrebienok. Stačí hned za chatou \"Čučoriedka\" odbočit při informační tabuli vpravo. Je to nenáročná pěší trasa, vedoucí po upravené lesní cestě, jejíž délka je přibližně 1 kilometr. Na konci této trasy na Pěkné vyhlídce je postaven altán, odkud je překrásný pohled na Starý Smokovec a jeho okolí. Tato kalvárie je nejvýše položenou křížovou cestou ve střední Evropě a její nejvyšší bod se nachází v nadmořské výšce asi 1080 metrů. Od železniční stanice ve Starém Smokovci, která je v nadmořské výšce 1000 metrů je to převýšení přibližně 80 metrů.\n\nVšechna zastavení křížové cesty vytvořili profesionální umělci - sochaři ze Slovenska a Polska. Jejich díla mají výrazně moderní ráz. Kurátorka tohoto projektu Anna Ondrušeková v informačním katalogu napsala: \"Tato kalvárie není klasickou křížovou cestou, ale výtvarnou výpovědí umělců. Je vyjádřením vztahu současného člověka k pašijovým událostem a osobnosti Ježíše Krista. Je vyjádřením zkušenosti s nesením kříže ve vlastním životě, pochopením smyslu utrpení, oběti i osvobozující naděje, které pozemský život očišťují a povznášejí. \"\n\nKřížová cesta se skládá ze 14 zastavení, zhmotnění do uměleckých děl, které vytvořili tito umělci:\n\n"}
{"id": "1203463", "url": "https://cs.wikipedia.org/wiki?curid=1203463", "title": "Karel Scheinpflug (právník)", "text": "Karel Scheinpflug (právník)\n\n\"Možná hledáte Karel Scheinpflug (otec JUDr. Karla Scheinpfluga)\"\nJUDr. Karel Scheinpflug (28. srpna 1899 ve Slaném – 15. prosince 1987 v Praze) byl český právník, přítel, švagr a ochránce autorských práv Karla Čapka.\n\nOtec Karel Scheinpflug (1869–1948), byl český novinář, kritik a spisovatel. Matka Božena, rozená Fričová, zemřela v roce 1911. Otec se později znovu oženil s Miladou Krinerovou (1871–1955).\n\nKarel Scheinfplug syn byl nejstarší ze tří sourozenců. Jeho sestrami byly herečka a spisovatelka Olga Scheinpflugová a Božena Scheinpflugová (provdaná později za spisovatele Edmonda Konráda. Vyrůstal ve Slaném, kde vystudoval gymnázium a pracoval v rodinné strojírenské továrně. Odvodu do první světové války se vyhnul, jak vzpomínala sestra Olga, za cenu hladovění a v důsledku tělesné slabosti.\n\nV roce 1918 odešel s otcem do Prahy, kde začal studovat práva. Sestra Olga žila v Praze již od roku 1917 a druhá otcova manželka se s nejmladší Karlovou sestrou Boženou do Prahy přistěhovala v roce 1919. Otec také seznámil sourozence Karla a Olgu Scheinpflugovy s Karlem Čapkem, se kterým pracoval v redakci Národních listů. V roce 1922 ukončil Karel Scheinpflug studia promocí jako doktor práv na právnické fakultě Univerzity Karlovy.\n\nPo roční praxi na Podkarpatské Rusi se vrátil do Prahy. Vykonal advokátské zkoušky a otevřel si vlastní kancelář v pražské Ječné ulici. Zhruba v polovině třicátých let se stal literárním agentem svého švagra Karla Čapka. Na doporučení svého otce Karla Scheinpfluga, předsedy Syndikátu českých spisovatelů, převzal počátkem války právní agendu Syndikátu. Syndikát českých spisovatelů byl literární spolek, který existoval od roku 1918. V roce 1949 zanikl po sloučení se Svazem slovenských spisovatelů do Svazu československých spisovatelů.)\n\nV roce 1929 se oženil a koncem roku se mu narodil syn. V roce 1948 se rozvedl a znovu oženil se spisovatelkou Jaroslavou Reitmannovou.\n\nV poválečných letech byl Karel Scheinpflug tajemníkem, od roku 1947 ředitelem Syndikátu českých spisovatelů a jeho činnost řídil až do roku 1949, kdy Syndikát i Scheinpflugova advokátní kancelář zanikly. Krátce též ve školním roce 1947-1948 přednášel autorské právo na Karlově univerzitě. Po roce 1950 pracoval převážně jako podnikových právník. Po smrti Olgy Scheinpflugové v roce 1968 se přestěhoval do bývalého domu Karla Čapka; spravoval jeho literární pozůstalost a se svou ženou se staral o údržbu domu i zahrady.\n\nVydání vzpomínkové knihy \"Můj švagr Karel Čapek\" se nedočkal. Je pochován na pražských Olšanských hřbitovech (část 1ob, odd. 2, hrob č. 50).\n\nNa dům v Ječné ulici č. 6, který byl sídlem Scheinpflugovy advokátní kanceláře, spadla v únoru 1945 letecká puma. Po opravě poškozených bytů je Karel Scheinpflug využil k činnosti Syndikátu českých spisovatelů.\n\n"}
{"id": "1203467", "url": "https://cs.wikipedia.org/wiki?curid=1203467", "title": "Vaflová tkanina", "text": "Vaflová tkanina\n\nVaflová tkanina \n(angl.: \"honey comb cloth\", něm.: \"Waffelgewebe\") \nje textilie s vaflovou vazbou, s plastickým povrchem a charakteristickým jamkovým čtverečkováním. \n\nVaflová vazba vzniká ze čtyřúhelníkových vzorů, které jsou sestaveny buďto špičkami proti sobě nebo také souběžně po směru osnovy a útku (viz \"nákres vzornice\" ) tak, že tkanina dostává stejný vzhled na líci i rubu. Hustě provázaná místa tvoří ve tkanině prohlubeniny, zatímco flotáže vystupují na povrch výrobku.\n\nTkaniny se vyrábějí většinou z bavlněné příze s hmotností 100-200 g/m. Zboží má drsný omak a zvýšenou savost. \nTkaniny z mykané vlny se meltonují a tak dostávají lehce zplstěný povrch. V roce 2016 nabízí obchod také vaflové tkaniny ze syntetických mikrovláken. \n\nPoužití: ručníky, nábytkové tkaniny, potištěné šatovky \n"}
{"id": "1203474", "url": "https://cs.wikipedia.org/wiki?curid=1203474", "title": "Hladomor v Povolží", "text": "Hladomor v Povolží\n\nHladomor v Povolží, také známý jako ruský hladomor v roce 1921, byl hrozný hladomor v bolševickém Rusku, který začal na jaře roku 1921 a trval po celý rok 1922. Odhadem při tomto hladomoru zemřelo 6 milionů lidí a nejvíce postihl regiony okolo řek Volha a Ural.\n\nHladomor byl výsledkem kombinace ekonomických otřesů, které začaly již v průběhu první světové války a pokračovaly během nepokojů ruské revoluce a ruské občanské války, s politikou válečného komunismu, a to zejména \"prodrazvjorstky\" (konfiskace obilí a dalších produktů), kterou zhoršovala situace na železnicích, které nemohly potraviny dodávat efektivně.\n"}
{"id": "1203482", "url": "https://cs.wikipedia.org/wiki?curid=1203482", "title": "Ismail Kemali", "text": "Ismail Kemali\n\nIsmail Kemali (16. leden 1844, Vlora - 24. leden 1919, Perugia) byl albánský politik, vůdce albánského národního hnutí, zakladatel nezávislého albánského státu, jeho první prezident i premiér.\n\nNarodil se do šlechtické rodiny. Po dokončení základního vzdělání ve svém rodném městě a absolvování gymnázia \"Zosimea\" v Janině se v roce 1859 přestěhoval do Konstantinopole, kde zahájil kariéru osmanského úředníka. Byl guvernérem několika měst na Balkáně, když podporoval liberálního předsedu vlády Midhata Pašu a měl jeho přízeň. Během této doby se podílel na úsilí o standardizaci albánské abecedy a oživení albánského kulturního života.\n\nRoku 1877 však osmanský sultán Abdulhamid II. zbavil Midhata vlády, čímž ztratil své pozice i Ismail. Byl poslán do exilu v západní Anatolii, později byl omilostněn a jmenován guvernérem Bejrútu. Nicméně jeho liberální názory ho znovu připravily o sultánovu přízeň, takže v květnu 1900 Ismail vstoupil na jachtu britského velvyslance a požádal o politický azyl. Dalších osm let žil v exilu.\n\nV lednu 1907 byla podepsána tajná dohoda mezi Kemalim, nyní již neformálním vůdcem albánského národního hnutí, a řeckou vládou, podle níž Albánci s Řeky vytvářeli alianci proti Osmanské říši. Dohodnuty byly i budoucí řecko-albánské hranice. Dohoda s Řeky byla vedena především snahou oslabit roli Bulharů na Balkáně.\n\nRoku 1908 však v Osmanské říši vypukla mladoturecká revoluce, po níž nastaly politické změny. I Kemali se vrátil do Turecka a zasedl v obnoveném osmanském parlamentu. V roce 1909 začal proti mladoturkům sílit tlak konzervativních sil. V chaotické situaci se Kemali dokonce nakrátko stal předsedou osmanského parlamentu, ale již druhý den musel z Konstantinopolu uprchnout. Po porážce mladoturků viděl Kemali pro svou zem již jedinou cestu – nezávislost. Byť existují názory, že si nechával otevřenu i cestu pro albánsko-řeckou unii.\n\nV roce 1911 začalo albánské povstání. Zlomovým se stalo setkání aktivistů ve vesnici Gerče v Černé Hoře dne 23. června. Kemali se svými podporovateli zde sepsali tzv. \"Gerčské memorandum\" (někdy označované jako \"Červená kniha\", kvůli barvě desek, do nichž bylo uloženo). Byly v něm formulovány národní požadavky jak vůči Osmanské říši, tak vůči Velké Británii, která se na Balkáně dosti angažovala.\n\nDne 28. listopadu 1912 Kemali vyhlásil nezávislost Albánie a ukončil tak pětisetletou vládu Turků nad albánským územím. Významným symbolickým momentem bylo, když spolu s Luigj Gurakuqim vyvěsil vlajku na balkoně dvoupatrové budovy ve Vloře, kde byla právě podepsána \"Deklarace nezávislosti\". Dne 4. prosince 1912 ve Vloře vznikla též prozatímní vláda, do jejíhož čela se postavil Kemali a stál v něm do roku 1914. Zároveň vykonával i funkci „hlavy státu“ (\"de facto\" prezidenta) a ministra zahraničí.\n\nV období 1912-1914 musel Kemali řešit především nástup proosmanských monarchistických sil v Albánii. V listopadu 1913 tyto síly nabídly albánský trůn osmanskému ministrovi války Izzetu Pašovi, který byl albánského původu. Osmanská říše vyslala do Albánie agenty, aby zorganizovali vzpouru v Izzetův prospěch. Vzpouru vedl etnický Albánec Beqir Grebenali, mezinárodní společenství však podporovalo více Kemaliho. Složitou hru ukončilo vypuknutí první světové války roku 1914.\n\nBěhem války žil Kemali v exilu v Paříži. Psal své paměti a i přes nedostatek finančních zdrojů se snažil vést kampaň ve prospěch poválečné nezávislé Albánie. V roce 1918 Kemali odcestoval do Itálie, kde chtěl zajistit svému řešení italskou podporu. Italská vláda ho však nepřijala dobře a byl de facto uvězněn v hotelu v Perugii, k jeho velkému rozhořčení. Velmi brzy v tomto hotelu zemřel na infarkt. Po obnovení albánské nezávislosti bylo jeho tělo slavnostně převezeno do Vlory a byl pohřben na místním hřbitově Tekke.\n\nV letech 1992-1996 byl Kemali znázorněn na albánské bankovce v hodnotě 200 leků, od roku 1996 pak na bankovce pětisetlekové.\n"}
{"id": "1203488", "url": "https://cs.wikipedia.org/wiki?curid=1203488", "title": "Hanuš Domanský", "text": "Hanuš Domanský\n\nHanuš Domanský (* 1. března 1944 Nový Hrozenkov) je slovenský hudební skladatel.\n\nStudoval na konzervatoři v Brně skladbu u Jána Duchoně a hru na klavír u Jaroslav Sháněla. Ve studiu pokračoval na Vysoké škola múzických umění v Bratislavě u Dezidera Kardoše. Po absolvování školy pracoval jako zástupce vedoucího koncertního oddělení slovenské umělecké agentury \"Slovkoncert\". V roce 1975 se stal zástupcem šéfredaktora \"Hlavní redakce hudebního vysílání Čs. rozhlasu v Bratislavě\". S bratislavským rozhlasem ta spojil prakticky celý svůj život. V letech 1990–2005 byl vedoucím redaktorem \"Redakce symfonické, operní a komorní hudby Slovenského rozhlasu\".\n\nKromě toho zastával řadu významných funkcí v hudebním životě Československa i Slovenska. V letech 1975–1983 byl předsedou sekce skladatelů vážné hudby \"Svazu slovenských skladatelů\" a v letech 1983–1988 předsedou výboru \"Slovenského hudebního fondu\". Působil jako předseda poroty pro udělování hlavních cen za filmovou hudbu na Mezinárodním filmovém festivalu v Karlových Varech (1985–1988) i jako předseda mezinárodní rozhlasové soutěže \"Prix musical de Radio Brno\".\n\n\n\n\n"}
{"id": "1203523", "url": "https://cs.wikipedia.org/wiki?curid=1203523", "title": "Náměsíčná (Štyrský)", "text": "Náměsíčná (Štyrský)\n\nNáměsíčná je obraz malíře Jindřicha Štyrského z roku 1925.\n\nObraz Náměsíčná označuje anglická mutace samostatné monografie o Jindřichu Štyrském jako \"Artist\", což lze přeložit jako \"Artistka\". Zdůrazněním ploch provedených v odstínech pastelových barev obraz prozrazuje malířovu snahu překonat kubistické období tvorby z doby před rokem 1925. Obecně rok 1925 pro Štyrského znamenal přelom v jeho tvorbě, neboť s malířskou Toyen (vlastním jménem Marie Čermínová) odjíždí do Paříže, kde dali základ novému uměleckému směru nazvanému „Artificielismus“. Byl to jeden z nejvýznamnějších příspěvků českého malířství do evropského malířství. Směr dostal označené podle knihy Charlese Baudelaira \"Les Paradi artificiels\".. Artificielismus se stal nejvýznamnější kritikou doznívajícího kubismu, který zdůrazňoval vzpomínky oproti paměti. Malířovu uměleckou transformaci v polovině 20. let 20. století dokládá jeho obraz \"Zpěvák\" z roku 1923, který je ještě založený na figurálním pojetí malby, v porovnání s obrazem \"Náměsíčná\", kdy myšlenku lyrické vize přenesl do abstraktního obrazu.\n\nV obraze \"Náměsíčná\" do barevných ploch pastelových barev malíř umístil malou „prázdnou“ hlavu, jejímž umístěním do horní části plátna se snaží naznačit, že celá postava se nachází ve výšce. Její hlava není přesně oválná, ale spíše připomíná hlavu figuríny dojmově zdůrazněnou těsně přiléhajícím pruhem připomínajícím vlnité vlasy. Vše je umístěno do kompozice, která je bez zjevné souvislosti s ostatními předměty. Ty reprezentuje naznačený žebřík, zatímco bezpečnostní sítě jsou volně uspořádány jako geometrické plochy plnící umělecký účel a současně vyvolávají poetickou vizi odvážného balancování nad zemí. Z uvedeného je zřejmé, že Štyrský v tomto obraze pracoval na hranici abstrakce a konkrétního zobrazení. Přísně vertikálním formátem obrazu Štyrský dotváří ženskou postavu, která s jistou naléhavostí stimuluje diváka k tomu, aby si díky vlastní představivosti dotvářel obraz na základě interakce geometricky tvarovaných ploch a decentních barev. Poznatelné detaily patřící do okolního světa vedoucí představivost k „secesním“ květům v obraze \"Ipomoea\" zobrazující šplhající rostlinu. Štyrský využil stejné myšlenky i v postavě anděla v kresbě s koláží nazvané „L´ange heurtebise“ (1926) inspirované stejnojmennou básní Jeana Cocteaua, který byl idolem české avangardy ve 20, letech 20. století.\n\nJindřich Štyrský je jedním z nejznámějších představitelů českého surrealismu. Zpočátku tvořil pod vlivem kubismu a naivního umění. Cesta do Paříže (1925) pro něho znamenal i setkání s českým malířem Josefem Šímou, se kterým se zúčastnil mezinárodní výstavy moderního umění. Obrazy, které v Paříži následně vznikly, daly základ tzv. artificialismu. V dalších letech rozvíjel techniku barevné koláže a výtvarnou transformací snů. Již v Paříži však jeho tvorba směřovala k surrealismu a tak nepřekvapí, že v roce 1934, spolu s Toyen, Jindřichem Heislerem a Karlem Teige založili Skupinu surrealistů v ČSR.\n\nPo roce 1925 se Štyrského malba dostala do stádia nefigurální malby a abstrakce, které na počátku 30. let 20 století získalo rysy surrealismu. Štyrský do pojetí surrealismu přidal nejen barevné koláže a fotografie, ale i divadelní scénografii a literární články. Hlavním zdrojem jeho inspirace se staly sny a jejich prožitky. Obraz \"Náměsíčná\" je tak významným mezníkem v umělcově tvorbě, který začínal jako kubistický malíř s lyrickým zaměřením. Následně přešel k imaginativní malbě, čehož dokladem je i popsaný obraz, aby od pobytu v Paříži směřoval k surrealismu.\n\n"}
{"id": "1203526", "url": "https://cs.wikipedia.org/wiki?curid=1203526", "title": "Sovětský hladomor 1946–47", "text": "Sovětský hladomor 1946–47\n\nPoslední velký hladomor zasáhl Sovětský svaz na začátku července roku 1946, dosáhl svého vrcholu v únoru až srpnu 1947 a poté rychle ubíral na intenzitě, ačkoli se ještě v roce 1948 objevilo několik úmrtí na hladomor. Událost zasáhla většinou oblasti produkující obilí jako je Ukrajina, Moldávie a centrální části Ruska. Situaci způsobilo sucho, jehož účinky byly umocněny devastací z druhé světové války. Sklizeň obilí v roce 1946 činila 39,6 milionu tun – 2,4krát méně než v roce 1940. S válkou došlo k výraznému poklesu počtu schopných mužů ve venkovském obyvatelstvu na úroveň z roku 1931. Byl zde také nedostatek zemědělských strojů i koní. Sovětská vláda se svými rezervami obilí poskytla pomoc venkovským oblastem a požadala o pomoc Organizaci spojených národů. Pomoc přišla také z řad ukrajinské diaspory v severní Americe, která minimalizovala úmrtnost.\n\n"}
{"id": "1203528", "url": "https://cs.wikipedia.org/wiki?curid=1203528", "title": "Epsom", "text": "Epsom\n\nEpsom je město v anglickém hrabství Surrey v jihovýchodní Anglii. K roku 2011 mělo 31 746 obyvatel a rozloha města je 18,04 km². Ve městě se narodila například britská herečka Julia Ormond nebo bývalý manažer rockové skupiny The Moody Blues Tony Secunda. Nedaleka města pramení řeka Hogsmill a podle města má triviální název \"epsomská sůl\" i síran hořečnatý. Město je známé také svými koňskými dostihy \"Epsom Derby\", které mají svoji tradici již od 17. století.\n\nPrvní předmět, který svědčí o osídlení dnešního území Epsomu, je brož, která je datována asi do 7. století a jež byla nalezena v Epsomu. V současné době se nachází v Britském muzeu v Camdenu, v Londýně. Též biskup Erkenwald se o Epsomu zmiňuje ve spisu, kde městu daruje 20 hektarů půdy. V roce 1086 se pak Epsom, pod jménem \"Evesham\", objevil i v zápisech Domesdayské kroniky, kde je uvedeno, že obec vlastní 11 popluží, 2 kostely, 2 mlýny, 18 pluhů, 24 akrů luk a lesy v hodnotě dvaceti vepřů. V kronice je též uvedeno, že ve vesnici bylo 38 domácností.\n\nV 17. století se v Epsomu poprvé pořádaly koňské dostihy zvané \"Epsom Downs\". Ty uspořádal Edward Smith Stanley, 12. hrabě z Derby. Od roku 1780 se dostihy pořádají pravidelně, avšak pod názvem \"Epsom Derby\". Samotné závody sloužily hlavně pro pobavení lázeňských hostů, především v 18. století.\n\nMěsto zažívalo velký rozkvět v době georgiánského období, kdy bylo známé svým lázeňstvím.\n\nBudova Epsom Clock Tower byla postavena v roce 1847 a měla nahradit starou strážnici, která ve městě stála od 17. století. Ashley Centre je nákupní středisko postavené v roce 1980. Mimo tyto budovy je město převážně nové. Vystavěny zde byly kavárny, fitness, kino i zábavní centrum. Sídlí zde též Univerzita výtvarných umění, kde, mimo jiné, studovala i Victoria Beckham. Ve městě se také nachází několik dalších škol, také jedna dívčí škola.\n\nVe městě se nachází celkem pět nemocnic; Manor Hospital, založená roku 1899, St Ebba's Hospital, která ve městě stojí od roku 1902, a Horton Hospital, jež byla založena o rok později. Dále také Long Grove Hospital a West Park Hospital, což byl původně lazaret. V Epsomu je též hasičská a policejní stanice.\n\nV Epsomu je nejdůležitějším dopravním spojem železnice. Jezdí odsud časté spoje do Londýna i jiných měst. V roce 1929 byla zavřena vedlejší vlaková stanice. Později byly vystavěny dvě nové železniční tratě. Roku 1905 byla z hlavní tratě postavena odbočující železniční trať zvaná Horton Light Railway, která vede do psychiatrické léčebny. Pravidelná autobusová linka taktéž spojuje Epsom s Londýnem a přilehlými městy.\n"}
{"id": "1203530", "url": "https://cs.wikipedia.org/wiki?curid=1203530", "title": "AFM Records", "text": "AFM Records\n\nAFM Records GmbH je německé hudební vydavatelství z Schwalmstadtu, Hesensko. Vydavatelství založili v roce 1996 Andreas Allendörfer a Axel Fischer, členové německé metalové kapely Squealer. Zkratka AFM znamená Allendörfer Fischer Musik. Během let se vydavatelství upsali známí interpreti jako například U.D.O., Doro Pesch, Annihilator, Edguy nebo power metalový projekt Avantasia.\n\n"}
{"id": "1203533", "url": "https://cs.wikipedia.org/wiki?curid=1203533", "title": "Tobias Menzies", "text": "Tobias Menzies\n\nTobias Menzies (* 7. března 1974 Londýn, Anglie) je britský televizní, filmový a divadelní herec. Proslavil se rolí Bruta v seriálu stanice HBO \"Řím\", rolí Edmura Tullyho v seriálu \"Hra o trůny\" a dvojrolí Franka a Johathana Randallových v seriálu \"Cizinka\", za které získal nominaci na Zlatý glóbus. Objevil se také ve třetí a čtvrté řadě úspěšného seriálu Netflixu \"The Crown\"..\n\nNarodil se v severním Londýně jako syn učitelky a producenta BBC.\n\nNavštěvoval uměleckou školu Perry Court Rudolf Steiner School v Canterbury, kde byl trénován v takzvaném Steinerově systému, což zahrnuje pohyb, zpěv a hru na hudební nástroj. Poté chodil na Frensham Heights School v Surrey, ve stejné době jako herci Hattie Morahan a Jim Sturgess. V roce 1993 přešel do divadelní společnosti ve Stratfordu nad Avonou, kde také studoval na královské akademii dramatických umění a v roce 1998 získal bakalářský titul.\n\n"}
{"id": "1203536", "url": "https://cs.wikipedia.org/wiki?curid=1203536", "title": "Sami Frašeri", "text": "Sami Frašeri\n\nŞemseddin Sami Fraşeri (1. červen 1850, Fraşer – 18. červen 1904, Istanbul) byl albánsko-turecký spisovatel, novinář a lexikograf, bratr Naima Frashëriho. Arabské \"šemseddi\" je islámský čestný titul. Pro Albánce je Fraseri prvním národním buditelem a pro Turky průkopníkem modernizace podle evropského vzoru. \n\nNarodil se do muslimské rodiny statkáře v malé obci v jižní Albánii. Po otcově smrti se všech jeho osm dětí přestěhovalo do města Janina, kde se nejstarší bratr stal úředníkem a Sami i Naim chodili do řecké školy. Vedle řečtiny se tam naučil i latinsky, italsky a francouzsky. V městské madrase (islámské škole) se dobře naučil také turecky, persky a arabsky. Roku 1871 se stal úředníkem v městském úřadě a o rok později se přestěhoval do Konstantinopole (dnešního Istanbulu), hlavního města Osmanské říše (jíž byla Albánie tehdy součástí). Působil jako úředník tiskového dozoru a seznámil se s mladými reformně naladěnými Turky. V roce 1875 založil úspěšné turecké noviny \"Sabah\" (\"Úsvit\") a stal se jejich šéfredaktorem. Překládal z francouzštiny do turečtiny a napsal několik románů a divadelních her, zejména \"Taaşuk-i talât ve fitnet\" (1872), román, který odsuzuje turecké svatební zvyky. Roku 1874 uvedlo Osmanské divadlo v Istanbulu jeho drama \"Kave\" a téhož roku odjel do Tripolisu, kde byl šéfredaktorem arabských i tureckých novin.\n\nPo návratu se začal věnovat lexikografické a encyklopedické činnosti: sepsal francouzsko-turecký slovník \"Kamus-i Fransevi\", šestidílnou univerzální encyklopedii \"Kamus-i alam\" a dvoudílnou encyklopedii o Turecku \"Kamus-i Türki\". Poslední dvě díla sehrála velkou roli v procesu očišťování turečtiny od arabských a perských příměsí.\n\nVěnoval ovšem pozornost i albánskému národnímu hnutí a albánštině. Roku 1877 založil spolu s bratrem Abdylem Výbor na obranu práv albánského národa a o dva roky později albánské nakladatelství. Od roku 1884 vydával v turečtině populárně vědeckou knižnici, kde sám publikoval 15 knížek. Roku 1886 napsal první albánsky psanou mluvnici albánského jazyka, a to pod názvem \"Shkronjëtore e gjuhësë shqip\". Ovlivnil též podobu albánské abecedy a pravopisu. Cíle národního obrození popsal ve spise \"Shqipëria – Ç’ka qënë, ç’është e ç’do të bëhëtë?\" (\"Albánie – čím byla, čím je a čím se stane?\") z roku 1899, který se stal programem albánského osvobozeneckého hnutí. \n"}
{"id": "1203539", "url": "https://cs.wikipedia.org/wiki?curid=1203539", "title": "Wounded Bird Records", "text": "Wounded Bird Records\n\nWounded Bird Records je americké hudební vydavatelství. Vzniklo v roce 1998 v newyorském městě Guilderland a věnuje se pouze vydávání reedic a to jen na kompaktních discích. Společně vydala například reedice alb Adriana Belewa, Johna Calea, Gordona Haskella či Ellen Foley. Převážná část katalogu Wounded Bird je licencována společností Warner Music Group, část Sony Music Entertainment.\n\n"}
{"id": "1203543", "url": "https://cs.wikipedia.org/wiki?curid=1203543", "title": "Webby Award", "text": "Webby Award\n\nWebby Award je ocenění udělované za internetové počiny. Ocenění vzniklo v roce 1996 za podpory organizací a . Současnou podobu ocenění založila Tiffany Shlain. V letech 1996 až 2004 byla cena udělována v San Franciscu. Vítěze vybírá porota organizace , jejímiž členy jsou či byli například Arianna Huffingtonová, Harvey Weinstein, Freddie Wong, Vint Cerf a Richard Branson. Mezi vítěze patří například Amazon.com, eBay, iTunes a Yahoo!.\n\n"}
{"id": "1203548", "url": "https://cs.wikipedia.org/wiki?curid=1203548", "title": "The Velvet Underground Tarot Cards", "text": "The Velvet Underground Tarot Cards\n\nThe Velvet Underground Tarot Cards je americký černobílý film. Natočil jej výtvarník a režisér Andy Warhol a vystupují v něm členové skupiny The Velvet Underground, jíž byl manažerem. Každý z členů kapely ve filmu čte své tarotové karty. Vedle nich zde vystupují i další lidé z Warholova ateliéru The Factory, jako jsou například Mary Woronov, International Velvet, Eric Emerson, Danny Williams a Ingrid Superstar. Film byl původně promítán jako pozadí při koncertech skupiny v rámci programu Exploding Plastic Inevitable. Snímek byl natočen na 16mm film a jeho délka je 65 minut.\n\n"}
{"id": "1203551", "url": "https://cs.wikipedia.org/wiki?curid=1203551", "title": "Hypsikratea", "text": "Hypsikratea\n\nHypsikratea byla kavkazského původu. Byla milenkou Mithridata VI. Pontského. Později se stala jeho nejoddanější ženou. Údajně měla říci, že se její štěstí nacházelo pouze po boku Mithridata. Z lásky k Mithridatovi, aby jej mohla všude doprovázet, se účastnila jeho bitev, nosila brnění, stříhala si vlasy jako muži a rovněž jej doprovodila do vyhnanství. Několikrát se vzdala svých osobních cenností a šperků ve prospěch státní pokladny. Sám Mithridatés ji považoval za \"největší útěchu uprostřed moře porážek.\" Uměla velice dobře zacházet se sekerou, oštěpem, mečem a nebyla ani špatnou lučištnicí. \nKdyž byl roku 63 před Kristem Mithridatés poražen Pompeiem, dostala se Hypsikratea přes římskou blokádu, aby jej mohla i nadále doprovázet ve vyhnanství. Byla jednou z posledních osob, které zachovaly věrnost poraženému Mithridatovi. Po jeho sebevraždě si Hypsikratea ostříhala vlasy a zjizvila tvář, řka, že \"psovi nepřísluší, aby si lehal tam, kde dříve ležel jelen.\" \n\nV srpnu 2013 byl během archeologických vykopávek ve Fanagorii nalezen mramorový náhrobek s jejím jménem, dle čehož lze usoudit, že zde Hypsikratea zemřela během lidových nepokojů v roce 63 př.n.l.\n"}
{"id": "1203563", "url": "https://cs.wikipedia.org/wiki?curid=1203563", "title": "345 (číslo)", "text": "345 (číslo)\n\nTři sta čtyřicet pět je přirozené číslo, které následuje po čísle tři sta čtyřicet čtyři a předchází číslu tři sta čtyřicet šest. Římskými číslicemi se zapisuje CCCXLV.\n\n\nSilnice II/345 je česká silnice II. třídy vedoucí na trase Golčův Jeníkov – Vilémov – Chotěboř – Ždírec nad Doubravou\n\n\n"}
{"id": "1203564", "url": "https://cs.wikipedia.org/wiki?curid=1203564", "title": "Bloodshed Across the Empyrean Altar Beyond the Celestial Zenith", "text": "Bloodshed Across the Empyrean Altar Beyond the Celestial Zenith\n\nBloodshed Across the Empyrean Altar Beyond the Celestial Zenith (v překladu \"Krveprolití napříč empyrejským oltářem za nebeským zenitem\") je sedmé studiové album kolumbijsko-americké black metalové skupiny Inquisition, které bylo vydáno 26. srpna 2016. Grafické ztvárnění obalu alba stvořil francouzský výtvarník Vincent Fouquet, jenž v minulosti spolupracoval mj. s kapelami Bethlehem, Tsjuder, Melechesh.\n\nOd 19. května 2016 byla k dispozici promo-skladba s názvem \"Wings of Anu\".\n\n\n\n"}
{"id": "1203568", "url": "https://cs.wikipedia.org/wiki?curid=1203568", "title": "Rozeta (zoologie)", "text": "Rozeta (zoologie)\n\nRozeta je růži podobná kresba na kůži nebo srsti některých zvířat, především kočkovitých šelem. Rozety fungují jako kamufláž, pomáhají rozbíjet siluetu živočicha či ho skrýt v terénu. Jejich barva je většinou černá nebo hnědá. Mohou být seskupeny do útvarů podobných hroznům a mohou být vyplněny menší tmavou skvrnou (jaguáři), anebo stejnou či poněkud tmavší barvou než má okolní srst. Některá domácí zvířata rovněž mají rozety, lidově se jim říká „víry“. Jsou často typickým znakem pro záměrně šlechtěné linie. Nejznámější savci s rozetami jsou tzv. \"rozetová morčata\" a zakrslí králíci. U ptáků se rozety vyskytují například u některých plemen holubů a kanárů.\n\nGalerie zvířat s rozetami na srsti:\n"}
{"id": "1203570", "url": "https://cs.wikipedia.org/wiki?curid=1203570", "title": "346 (číslo)", "text": "346 (číslo)\n\nTři sta čtyřicet šest je přirozené číslo, které následuje po čísle tři sta čtyřicet pět a předchází číslu tři sta čtyřicet sedm. Římskými číslicemi se zapisuje CCCXLVI.\n\n\nSilnice II/346 je česká silnice II. třídy vedoucí na trase Leština u Světlé – Habry – \"peáž s I/38\" – Chotěboř\n\n\n"}
{"id": "1203573", "url": "https://cs.wikipedia.org/wiki?curid=1203573", "title": "Lúrové", "text": "Lúrové\n\nLúrové (lurijsky: لورَل, ) jsou íránský národ žijící hlavně v západním a jihozápadním Íránu. Jejich populace je odhadována na pět milionů lidí, resp. asi 7% íránské populace. Obývají provincie Lorestán, Kohgíluje a Bójer-Ahmad, Chúzistán, Fárs, Búšehr, Čahármahál a Bachtijárí, Hamadán, Ílám a Isfahán. Polovinu populace Chúzistánu tvoří Lúrové a v Búšehru tvoří 30%.\n\nNejčastěji používají lurijštinu – jihozápadní íránský jazyk příbuzný perštině a kurdštině.\n"}
{"id": "1203582", "url": "https://cs.wikipedia.org/wiki?curid=1203582", "title": "František Dostalík", "text": "František Dostalík\n\nFrantišek (Fraňo) Dostalík (27. února 1896 Málinec – 14. října 1944 Bratislava) byl slovenský hudební skladatel.\n\nPo absolvování učitelského ústavu v Lučenci se stal učitelem v Prievidzi a varhaníkem v Sebedraží. Od roku 1917 byl varhaníkem v Turčianském Svätém Martině. V letech 1919–1921 studoval skladbu a dirigování na konzervatoři v Brně (mimo jiné i u Leoše Janáčka. Dále působil jako regenschori v Banské Bystrici. Od roku 1923 byl profesorem hudby a zpěvu na Učitelském ústave ve Spišské Kapitule a od roku 1927 na městské hudební škole a na učitelském ústavu v Bratislavě.\n\nVěnoval se komorní hudbě a sbíral lidové písně. Vydal všeobecnou nauku o hudbě pro učitelské ústavy v maďarštině. Zabýval se čtvrttónovou hudbou a propagoval dílo B. Bartóka a Aloise Háby. Zkomponoval dvě opery, které se však nedochovaly.\n\n\n\n\n\n\n\n"}
{"id": "1203583", "url": "https://cs.wikipedia.org/wiki?curid=1203583", "title": "Danny Fields", "text": "Danny Fields\n\nDanny Fields, rodným jménem Daniel Feinberg, (* 1939 Queens) je americký hudební manažer a novinář. Byl významnou postavou punkového hnutí, nahrávací kontrakty (se společností Elektra Records, kterou byl zaměstnán) zajistil protopunkovým skupinám, jako byly The Stooges a MC5, později jako manažer spolupracoval například se skupinou Ramones. Dále je například spoluautorem knihy \"Dream On\" pojednávající o herečce Cyrindě Foxe. Dále je autorem knihy \"Linda McCartney: A Portrait\". Vystupoval například v dokumentárních filmech \"Nico Icon\" (1995), \"\" (2007) a \"Gimme Danger\" (2016). Kapela Ramones nahrála píseň „Danny Says“, jejíž název je odkazem na Dannyho Fieldse. V roce 2004 byl představen celovečerní dokumentární film téhož jména, který pojednává o Fieldsovi. Je gay.\n\n"}
{"id": "1203593", "url": "https://cs.wikipedia.org/wiki?curid=1203593", "title": "Rorýs šedohnědý", "text": "Rorýs šedohnědý\n\nRorýs šedohnědý (\"Apus pallidus\") je malý stěhovavý pták z řádu svišťounů (Apodiformes), patřící k nejlepším letcům vůbec.\n\nRorýs šedohnědý je 16–18 cm velký, dosahuje rozpětí křídel 39–44 cm. Je velmi podobný rorýsi obecnému. Oproti rorýsi obecnému má širší křídla, hlavu, krk a celkově zavalitější tělo. Čelo a hrdlo je světlejší. Loketní letky, vnitřní ruční letky a ruční krovky jsou světlejší oproti spíše černavým vnějším ručním letkám a tmavě hnědavému pláštíku. Světlé lemy per vytváří dojem větší „šupinovatosti“ zejména na spodní straně těla. Oproti rorýsi obecnému má pomalejší rázy křídel a více plachtí.\n\nHnízdí v jižní Evropě, v severní Africe a na území jihozápadní Asie. Evropská populace je tažná, zimuje jižně od Sahary. Část asijské populace zimuje v jihovýchodním Íránu a jihozápadním Pákistánu. Stálá je populace v Egyptě, Čadu a Nigeru.\n\nJsou známé 3 poddruhy:\n\nHnízdí ve městech a ve skalách.\n\n"}
{"id": "1203596", "url": "https://cs.wikipedia.org/wiki?curid=1203596", "title": "Miroslav Houšť", "text": "Miroslav Houšť\n\nMiroslav Houšť (* 20. ledna 1954 Cheb) je český malíř, grafik, sochař a ilustrátor.\n\nOd roku 1969 až 1973 studoval na Střední odborné škole výtvarné na Hollarově náměstí v Praze a v roce 1973 až 1978 studoval na Akademii výtvarných umění v Praze figurální malbu a kresbu v ateliéru Prof. Karla Součka. Vyhrál cenu European prize a Knižní veletrh Havlíčkův Brod za ilustraci.\n\nCelý život se věnuje malbě a kresbě – portrét, figurální malba, zátiší, kytice, krajina. V grafice používal aquatintu, suchou jehlu, lept. Nyní využívá převážně tisk z kamene, litografii. V posledních letech se věnuje rovněž sochařskému umění. Vytváří figurální sochy a sousoší, která jsou realizována v bronzu a v kameni. Zabývá se rovněž architektonickými návrhy. Nyní žije a tvoří střídavě v České republice a v Itálii a zakázky realizuje také ve Švýcarsku, Kuvajtu a Ománu.\n\n\n\n"}
{"id": "1203598", "url": "https://cs.wikipedia.org/wiki?curid=1203598", "title": "Projekt 865", "text": "Projekt 865\n\nProjekt 865 Piranha (v kódu NATO třída Losos) byla třída ponorek Sovětského námořnictva. Jejich hlavním úkolem bylo provádění speciálních operací. Po rozpadu SSSR je převzalo ruské námořnictvo. Celkem byly postaveny dvě jednotky této třídy. Prozovány byly v letech 1988–1996.\n\nV letech 1984–1990 byly v Leningradu postaveny dvě jednotky této třídy.\n\nJednotky projektu 865:\nTrup byl postaven z titanové slitiny. Kromě tříčlenné posádky ponorka pojmula ještě šest dalších osob. Ponorky byly vyzbrojeny dvěma torpédy nebo dvěma námořními minami. Pohonný systém tvořil dieselový generátor o výkonu 160 kW a elektromotor o výkonu 82 hp, pohánějící jeden lodní šroub. Energie byla ukládána do klasických olověných akumulátorů. Nejvyšší rychlost dosahovala 6,28 uzlu na hladině a 6,5 uzlu pod hladinou. Operační hloubka ponoru dosahovala 180 metrů a maximální 200 metrů.\n"}
{"id": "1203601", "url": "https://cs.wikipedia.org/wiki?curid=1203601", "title": "Bulharské letectvo", "text": "Bulharské letectvo\n\nBulharské letectvo (; vzdušné síly Bulharska) je součástí ozbrojených sil Bulharska.\n\nBulharské vzdušné síly byly oficiálně založeny 20. dubna 1906. Složeny byly ze vzducholodí Sofia 1, které byly určeny pro zpravodajské operace bulharské armády. V roce 1910 byl do Bulharska pozván ruský letecký konstruktér Boris Maslennikov, aby předvedl svou modifikaci francouzského letadla Farman III. Po této demonstraci se bulharská vláda rozhodla vybavit armádu letadly. V roce 1912 získalo bulharské letectvo své první letadlo - Blériot XXI. První let na něm provedl 13. srpna téhož roku pilot Simeon Petrov.\n\n15. října 1912 během první balkánské války uskutečnilo letectvo průzkumné mise, při kterých získávalo informace o počtu a rozmístění tureckých jednotek. Už následující den začali piloti Radul Milkov a Prodan Tarakčiev shazovat na tureckou armádu pumy. Tím se stali prvními piloty v historii bulharského letectví, kteří se zúčastnili bojové mise. Během obléhání Adrianople používali bulharští piloti letadla nejen pro vojenské účely, ale také jako první z nich shazovali letáky.\n\nBulharské letectvo přešlo v 90. letech na novou organizační strukturu, přičemž byly dosavadní letecké pluky transformovány na letecké základny, které spadají pod velitelství taktického letectva. V Graf Ignatievu se nachází 3. letecká základna, z níž operují stíhací letouny MiG-29 zabezpečující obranu bulharského vzdušného prostoru. Průzkum a útoky proti pozemním cílům jsou úkolem 22. letecké základny v Bezmeru s bitevními letouny Su-25. Leteckou přepravu zajišťuje 16. letecká základna (část letiště Sofie) s letouny C-27J Spartan. Na 24. letecké základně Krumovo se nacházejí vrtulníky typu AS532 Cougar, Bell 206 a Mi-17. Cvičné letouny PC-9 a L-39 Albatros působí na 12. letecké základně Dolna Mitropolija. Bulharské námořnictvo disponuje třemi vrtulníky AS565 Panther.\n\nKoncem roku 2015 převedlo bulharské letectvo šest zbývajících letounů MiG-21 do operační zálohy, přičemž ve stejné době skončila platnost smlouvy o servisu bojových letounů s ruskou společností RSK-MiG, kterou bulharské ministerstvo obrany odmítlo prodloužit. Bez servisu a náhradních dílů hrozilo, že by bulharské letectvo mělo od poloviny roku 2016 pouze dva letuschopné stíhací letouny. V lednu 2016 byly v provozu pouze čtyři letouny MiG-29 s dostatkem letových hodin, zatímco dalších šest letounů potřebovalo revizi či výměnu motorů. Bulharsko se proto předběžně dohodlo na technické podpoře s polskou společností Wojskowe Zaklady Lotnicze. Bulharský parlament rovněž schválil dodatky zákona o obraně a ozbrojených silách, které umožňují, aby bulharský vzdušný prostor střežily stroje vzdušných sil členských států NATO.\n\nPodle následně přijaté koncepce obranných investic do roku 2020 je v letech 2016 a 2017 v plánu modernizace nejméně deseti letounů MiG-29. Do konce roku 2016 pak chce bulharské ministerstvo obrany podepsat smlouvu o pořízení nových nebo „mírně olétaných“ letounů. Podle bulharské agentury Novinite se uvažuje o strojích F-16, JAS-39 Gripen nebo Eurofighter Typhoon. Výzva k podání nabídek, obracející se na užší výběr možných dodavatelů letecké techniky z Itálie, Portugalska, Švédska a USA, byla bulharským ministerstvem obrany zveřejněna 9. prosince 2016.\n\nTabulka obsahuje přehled letecké techniky bulharského letectva podle Flightglobal.com.\n"}
{"id": "1203604", "url": "https://cs.wikipedia.org/wiki?curid=1203604", "title": "Josef Richter (politik)", "text": "Josef Richter (politik)\n\nJosef Richter (15. listopadu 1837 Prosečné – 1. srpna 1901 tamtéž) byl rakouský politik německé národnosti z Čech, poslanec Českého zemského sněmu.\n\nPůsobil jako rolník v Prosečném u Hostinného.\n\nZapojil se i do vysoké politiky. V zemských volbách roku 1895 byl zvolen na Český zemský sněm, kde zastupoval kurii venkovských obcí, obvod Trutnov. Uváděl se tehdy jako německý liberální poslanec (Německá pokroková strana). Na mandát rezignoval v únoru 1900. Nahradil ho Josef Kasper.\n\nDůvody k rezignaci byly zdravotní. V následujících měsících se hodlal léčit. V červnu 1900 tisk uvedl, že Richter měl namířeno do Karlových Varů, ale během cesty ho ve vlaku krátce před Prahou postihl záchvat mrtvice. Byl převezen do hotelu, kde už po dva týdny setrvával upoután na lůžko, protože převoz nebyl možný.\n"}
{"id": "1203619", "url": "https://cs.wikipedia.org/wiki?curid=1203619", "title": "Kostel svatého Jakuba Většího (Brtnice)", "text": "Kostel svatého Jakuba Většího (Brtnice)\n\nKostel svatého Jakuba Většího se nachází v Brtnici v okrese Jihlava. Od roku 1972 je chráněn jako kulturní památka. Jde o farní kostel farnosti Brtnice.\n\nKostel stojí na místě bývalého gotického kostela zbořeného po požáru. Ten současný byl postaven v letech 1727–1747 a byl téměř zničen při dalším požáru v roce 1760, jeho obnova se pak protáhla až do roku 1784.\n\nJde o jednolodní stavbu s věží a barokní výzdobou s odsazeným kněžištěm. K jeho bokům přiléhají útvary sakristie a depozitáře s oratořemi v patře. Východní průčelí je hladké, boční fasády v příčné ose lodi dělí příčné pilastry Značně protáhlá okna jsou završena odsazeným záklenkem. V západní části lodi se nachází hudební kruchta, podklenutá plackami mezi pasy, nesenými hranolovými pilíři.\n\nBarevné vitráže v oknech pochází z roku 1894. Nejcennější předměty, křtitelnice, ciborium a věčné světlo pochází ještě od Hynka Brtnického a jeho manželky, tedy přibližně z konce 16. století.\n"}
{"id": "1203628", "url": "https://cs.wikipedia.org/wiki?curid=1203628", "title": "Vila Tereza (Žižkov)", "text": "Vila Tereza (Žižkov)\n\nVila Tereza je novorenesanční stavba, která stojí na nároží ulic Italské a Vozové na pražském Žižkově.\n\nCivilní geometr Jan Holejšovský nechal postavit v tehdy ještě samostatné obci Královské Vinohrady v roce 1873 jednopodlažní budovu, stavbu provedl pražský stavitel Josef Vevera. Holejšovský nemovitost již v roce 1874 prodal a poté budova často měnila majitele, až ji v roce 1885 koupil Daniel Märky a pojmenoval po druhé manželce. Podle plánů předchozího majitele stavitele Troníčka provedl přestavbu v pseudorenesančním slohu, kterou dokončil v srpnu 1886. Když v roce 1897 zřídilo Švýcarsko v Praze konzulát, byl Märky jmenován prvním konzulem a až do smrti v roce 1903 ve vile úřadoval. Märky ještě za života převedl nemovitost na své dvě děti. Druhý švýcarský konzul v Praze Emanuel Hess přestěhoval konzulát v roce 1904 do Škrétovy ulice na Královských Vinohradech.\n\nOd roku 1922 zde sídlilo sovětské obchodní zastoupení, které bylo v té době nejvyšším oficiálním úřadem sovětského Ruska v Československu. Z toho důvodu navštěvovali vilu především levicově zaměření avantgarní umělci a sympatizanti se sovětským režimem, např. Vítězslav Nezval, Marie Pujmanová, František Kubka, Jiří Weil, Julius Fučík, Vladislav Vančura a jiní. \n\nVila byla před rokem 1988 prohlášena národní kulturní památkou, v roce 1991 byla ochrana změněna a budova spolu s vrátnicí, ohradní zdí a plastikou je chráněna jako kulturní památka České republiky.\n"}
{"id": "1203633", "url": "https://cs.wikipedia.org/wiki?curid=1203633", "title": "The Blackeyed Susans", "text": "The Blackeyed Susans\n\nThe Blackeyed Susans je australská rocková hudební skupina. Vznikla v roce 1989 a původní sestavu tvořili David McComb (zpěv, kytara), Alsy MacDonald (bicí), Phil Kakulas (baskytara), Rob Snarski (zpěv, kytara) a Ross Bolleter (varhany, akordeon). Později se sestava kapela několikrát změnila, hráli zde například Martyn P. Casey a Warren Ellis, pozdější členové kapely Nick Cave and the Bad Seeds. Své první řadové album, které dostalo název \"Welcome Stranger\", kapela vydala v roce 1992 (již předtím kapela vydala tři EP). Vedle autorských písních jsou zde také dvě coververze: „Viva Las Vegas“ (Doc Pomus, Mort Shuman) a „Close Watch“ (John Cale). Později kapela vydala několik dalších alb, mezi něž patří například \"Dedicated to the Ones We Love\" (2001), které je složené výhradně z coververzí.\n\n\n"}
{"id": "1203652", "url": "https://cs.wikipedia.org/wiki?curid=1203652", "title": "Jen (příjmení)", "text": "Jen (příjmení)\n\nJen je několik čínských příjmení:\n\n\nZnámí nositelé příjmení Jen:\n\n"}
{"id": "1203653", "url": "https://cs.wikipedia.org/wiki?curid=1203653", "title": "Claw Boys Claw", "text": "Claw Boys Claw\n\nClaw Boys Claw je nizozemská rocková hudební skupina. Své první album nazvané \"Shocking Shades of Claw Boys Claw\" kapela vydala v roce 1984 (vydavatelství Polydor Records). Později vydala několik dalších alb. Rozpadla se v roce 1997, ale roku 2006 byla obnovena. Jedinými členy, kteří v kapele hráli po celou dobu její existence, jsou zpěvák Peter te Bos a kytarista John Cameron. Roku 1988 se členové skupiny při svém newyorském vystoupení setkali s velšským hudebníkem a skladatelem Johnem Calem. Ten měl později produkovat nové album skupiny, avšak ke spolupráci nakonec nedošlo.\n\n\n"}
{"id": "1203657", "url": "https://cs.wikipedia.org/wiki?curid=1203657", "title": "Laodika Pontská", "text": "Laodika Pontská\n\nLaodika Thea (starořecky Λαοδίκη, Laodíkē) (* 130/129 př. n. l. - 105/90 př. n. l.) byla pontská princezna a královna, dcera Mithridata V. a Laodiky VI., stejně jako sestra a první žena Mithridata VI. Pontského. O vládu se společně se svým bratrem dělila od roku 116 do roku 90 před naším letopočtem.\n\nMithridatés VI musel po zavraždění svého otce v roce 120 př. n. l. uprchnout a vládu ponechat své matce, která vykonávala roli regenta za jeho mladšího bratra, Mithridata Chresta. Mezi lety 116 a 113 př. n. l. se Mithridatés vrátil do vlasti, svrhl svou matku i bratra a oba nechal uvěznit. Hned poté se oženil se svou sestrou Laodikou.\n\nK podobému sňatku přistoupil Mithridatés z toho důvodu, aby byla v dynastii zachována \"čistá krev\", aby potvrdil svůj vlastní nárok na trůn a aby se mohl oženit s někým, koho by mohl učinit spoluvládcem. Laodika tudíž byla prohlášena královnou a spoluvládkyní.\n\nZatímco byl její manžel nepřítomen, stala se obětí lživých informací o jeho smrti a udržovala četné milostné vztahy, mimoto i s manželovými přáteli. Poté, co se Laodika dozvěděla o tom, že je její manžel stále naživu, se chtěla vyhnout možnému trestu, a proto se pokusila svého muže otrávit. V roce 90 př. n. l. byl Mithridatés svými služebníky upozorněn na to, že proti němu Laodika připravuje spiknutí, a proto sestavil seznam jejích přívrženců i spiklenců, načež ihned uvěznil Laodiku a všechny ostatní, co figurovali na seznamu, aby je popravil. \n\nPo její smrti se odmítal Mithridatés oženit s jakoukoli ženou jejího jména a rovněž projevoval neochotu dát své příští ženě titul královny. Z toho důvodu si chtěl Monimu udržet nejdříve jako konkubínu, posléze však podlehl naléhání a titul královny jí přiznal.\n"}
{"id": "1203658", "url": "https://cs.wikipedia.org/wiki?curid=1203658", "title": "Robert Rožánek", "text": "Robert Rožánek\n\nRobert František Josef Rožánek (26. listopadu 1852 České Budějovice – 13. října 1928 České Budějovice) byl rakouský podnikatel a politik české národnosti z Čech, poslanec Českého zemského sněmu.\n\nPůsobil jako majitel hodinářského závodu v Českých Budějovicích. Byl znalcem v oboru starožitnictví. Měl zásluhy o rozvoj muzea v Českých Budějovicích. Patřil mezi zakládající členy místní Besedy a Sokola. Od roku 1889 do roku 1900 byl členem budějovické obchodní a živnostenské komory a zastával i funkci jejího místopředsedy. V roce 1902 se stal odborným laickým soudcem při krajském soudu. Roku 1913 získal Řád Františka Josefa.\n\nV 90. letech se zapojil i do vysoké politiky. V doplňovacích zemských volbách roku 1899 byl zvolen na Český zemský sněm, kde zastupoval kurii obchodních a živnostenských komor, obvod České Budějovice.\n\nAž do pozdního věku byl aktivní a pravidelně vyjížděl na koni. V závěru života trpěl vnitřním onemocněním, kvůli které se musel podrobit operaci. V jejím průběhu ho postihla mrtvice. O několik dní poté zemřel, 14. října 1928. Bylo mu 77 let. 17. října se konal pohřeb.\n"}
{"id": "1203660", "url": "https://cs.wikipedia.org/wiki?curid=1203660", "title": "Mike Salisbury", "text": "Mike Salisbury\n\nMike Salisbury, celým jménem John Michael Salisbury, (* březen 1942) je anglický televizní producent. Více než třicet let působil v oddělení BBC Natural History Unit, které opustil roku 2006, kdy se stal producentem na volné noze. Často spolupracoval s Davidem Attenboroughem (produkoval například cykly \"Život pod našima nohama\", \"Soukromý život rostlin\", \"Ptačí svět\" a \"Život savců s Davidem Attenboroughem\"). V roce 2007 mu byl udělen Řád britského impéria.\n"}
{"id": "1203664", "url": "https://cs.wikipedia.org/wiki?curid=1203664", "title": "Kingston (Ontario)", "text": "Kingston (Ontario)\n\nKingston je město v Kanadě. Leží asi 200 km jižně od hlavního města Ottawy v místě, kde Řeka svatého Vavřince vytéká z jezera Ontario. Ve městě žije 123 363 obyvatel a v celé jeho aglomeraci 159 561 (Kanadské sčítání lidu 2011).\n\nFrancouzi na tomto místě založili roku 1673 pevnost \"Fort Cataraqui\" (z irokézského slova, které znamená „útočiště“), později přejmenovanou na \"Fort Frontenac\" na počest guvernéra Louise de Buade de Frontenac. Po vítězství ve francouzsko-indiánské válce pevnost obsadili Britové a v roce 1783 u ní založili osadu \"King's Town\" (Královo město, podle krále Jiřího III.), což se později zkrátilo na Kingston. V letech 1841 až 1844 byl Kingston hlavním městem Kanady.\n\nVzhledem ke strategickému významu města zde sídlí velká vojenská posádka, symbolem Kingstonu je pevnost Fort Henry, založená roku 1813.\n\nKingston má přezdívku \"Limestone City\" (Vápencové město) podle těžby vápence, z něhož je postavena většina budov v historickém centru.\n\nDo roku 1969 v Kingstonu existovala významná strojírenská továrna Canadian Locomotive Company. Významným zaměstnavatelem je hlavní kanadská pobočka firmy Invista. Městem prochází Ontario Highway 401. Turisty přitahují historické budovy v centru, plavební cesta Kanál Rideau zapsaná na seznam Světového dědictví a blízká rekreační oblast Tisíce ostrovů.\n\nSídlí zde dvě vysoké školy: veřejná výzkumná Queen's University a vojenská akademie Royal Military College of Canada.\n\nKingston si dělá nárok na titul kolébky ledního hokeje — podle záznamů se zde tento sport provozoval už v roce 1843. Momentálně ve městě hraje juniorský tým Kingston Frontenacs. Sídlí zde také Mezinárodní hokejová síň slávy. Konají se zde kulturní akce Kingston WritersFest a Kingston Canadian Film Festival.\n\n"}
{"id": "1203665", "url": "https://cs.wikipedia.org/wiki?curid=1203665", "title": "Mike Salisbury (designér)", "text": "Mike Salisbury (designér)\n\nMike Salisbury je americký designér.\n\nNarodil se v Utahu a v dětství žil ještě například v Kalifornii či na Havaji. Je autorem obalů hudebních alb mnoha interpretů, mezi něž patří například George Harrison, John Cale, Randy Newman, Ry Cooder a Rickie Lee Jones. Je také autorem obalu alba \"Off the Wall\" (1979) zpěváka Michaela Jacksona. Dále také pracoval na různých filmových projektech (například \"Dobyvatelé ztracené archy\" a \"Jurský park\") a reklamách. Rovněž se věnoval vyučování designu, reklamy, ilustrace a fotografie na UCLA a Otis Art Institute.\n\n"}
{"id": "1203669", "url": "https://cs.wikipedia.org/wiki?curid=1203669", "title": "Johann Steinbach", "text": "Johann Steinbach\n\nJohann Steinbach (18. února 1847 Semněvice – 23. února 1909 Semněvice) byl rakouský politik německé národnosti z Čech, poslanec Českého zemského sněmu.\n\nPůsobil jako statkář v Semněvicích. Byl aktivní v místní samosprávě. Koncem 19. století byl obecním starostou. Od roku 1892 členem okresního výboru v Horšovském Týnu. V roce 1898 byl zvolen do okresní školní rady.\n\nZapojil se i do vysoké politiky. V zemských volbách roku 1895 byl zvolen na Český zemský sněm, kde zastupoval kurii venkovských obcí, obvod Horšovský Týn. Uváděl se tehdy jako německý liberální poslanec (Německá pokroková strana).\n\nZemřel v únoru 1909 ve věku 62 let.\n"}
{"id": "1203673", "url": "https://cs.wikipedia.org/wiki?curid=1203673", "title": "Mettler Toledo", "text": "Mettler Toledo\n\nUpravit|externí odkazy z textu\n\nMettler-Toledo (NYSE: MTD) je nadnárodní výrobce vah a analytických přístrojů. Společnost Mettler-Toledo se specializuje na výrobu přesných přístrojů určených k profesionálnímu použití. Jedná se o největšího výrobce a dodavatele váhových systémů pro laboratoře, průmysl a prodejny potravin na světě. Laboratorní přístroje Mettler Toledo se používají ve výzkumných, vědeckých, farmaceutických a kontrolních laboratořích v chemickém, farmaceutickém, potravinářském a kosmetickém průmyslu, jakož i v celé řadě dalších průmyslových odvětvích. Společnost působí po celém světě, 35 % čistých tržeb pochází z Evropy a Ameriky, 30 % z Asie a dalších zemí.\n\nSpolečnost Mettler-Toledo vznikla v roce 1989 fúzí dvou firem: Mettler se sídlem ve Švýcarsku a Toledo Scale se sídlem v Columbusu ve státě Ohio v USA.Vzniklá firma má v současnosti sídlo ve Švýcarsku a pobočky svých mnoha značek po celém světě.\n\nDr. Erhard Mettler, švýcarský inženýr, založil v roce 1945 v Küsnachtu ve Švýcarsku firmu zaměřenou na přesnou mechaniku. Vynalezl substituční princip u jednomiskových vah, které bylo možné vyrábět sériově. Analytické váhy s jednou vážicí miskou v laboratořích postupně nahradily dříve běžně používané dvoumiskové váhy.\n\nV roce 1980 Mettler firmu prodal společnosti Ciba-Geigy AG. Laboratorní a průmyslový pilíř firmy tak byly doplněny o třetí – maloobchodní. Technologický pokrok umožnil proměnu vah používaných v obchodech na přístroje pro správu rychle se kazícího zboží.\n\nV roce 1989 získal METTLER prostřednictvím akvizice největšího amerického výrobce průmyslových a maloobchodních vah, TOLEDO Scale Corporation se sídlem v Columbusu v Ohiu. Zakladatel této společnosti Henry Theobald uvedl v roce 1901 na trh inovativní prodejní váhy s automatickým zobrazením ceny a hmotnosti.\n\nNa přelomu let 1996 a 1997 prodala společnost Ciba-Geigy AG firmu Mettler-Toledo newyorské investiční společnosti AEA Investors Inc. v rámci přípravy primární emise akcií. Po dokončení primární emise akcií začala být firma obchodována na newyorské burze pod značkou MTD. Díky přirozenému růstu i akvizicím několika dalších firem dosáhla firma současného počtu 10 000 zaměstnanců a tržeb v hodnotě 2 miliardy amerických dolarů (údaje z roku 2008).\n\nSpolečnost Mettler-Toledo disponuje velkými prodejními a servisními organizacemi zaměstnávajícími přibližně 6000 (tj. přibližně polovinu) zaměstnanců, kteří se zabývají prodejem a servisem v 36 zemích. Společnost má výrobní závody v Evropě, Spojených státech amerických a Číně.\nDíky laboratorním vahám bylo od roku 1952 možné stanovit hmotnost s přesností na jednu desetinu miliontiny gramu. V laboratořích rychle zdomácnělo sousloví „váhy Mettler“. Pokroky v oblasti technologie mikroprocesorů během let postupně vedly k vynálezu široké škály produktů pro laboratoře, např. automatických titrátorů a termických analyzátorů. Laboratorní produkty a technologie společnosti Mettler-Toledo zlepšily procesy ve výzkumu a vývoji, farmacii a kontrole kvality. Váhový software přizpůsobený danému využití poskytuje možnost analýzy dat za účelem lepší přesnosti, produktivity a dodržení všech standardů.\n\nV roce 2001 koupil Mettler-Toledo firmu Rainin Instrument, LLC, kterou nyní plně vlastní jako dceřinou společnost. Rainin dodává kvalitní pipety a špičky určené pro manipulaci s kapalinami. Dále dodává automatizované systémy pro chemický průmysl, které se využívají při objevování a vývoji léků a chemických sloučenin.\n\nFirma rovněž vyrábí a prodává systémy detekce kovů a další kontrolní systémy instalované na koncích výrobních a balicích linek.\n\nMezi další produkty této společnosti patří nejrůznější průmyslové vážicí přístroje a související terminály a rovněž software pro farmaceutický, chemický, potravinářský a jiný průmysl. Dále firma nabízí systémy detekce kovů a další kontrolní systémy instalované na koncích výrobních a balicích linek. Společnost dodává řešení využívající automatickou identifikaci a sběr dat se zabudovanými technologiemi pro vážení za pohybu, stanovování rozměrů a identifikaci v dopravě, přepravě zboží a logistice. V jejím portfoliu se nachází i robustní průmyslové váhy a související software.\n\nŘešení \"Cargoscan Dimensioning\" společnosti Mettler-Toledo používají mezinárodní dopravní firmy, malí přepravci, sklady a distribuční centra všude ve světě. Všechny systémy odpovídají mezinárodním standardům pro míry a váhy, čímž je zajištěna vysoká výkonnost přístrojů. Technologie laserového dálkoměru prokazatelně zvyšuje přesnost procesů v tomto odvětví, což má pozitivní vliv na tržby.\n\nŘešení Safeline vyvinula v roce 1989 sama společnost METTLER TOLEDO. Produkt Safeline představoval pokrokový detektor kovu vybavený digitální technologií pro větší citlivost a přesnost.\n\nV roce 1997 proběhla akvizice firmy Raytech za účelem rozšíření nabídky řešení v oblasti detekce. Raytech vyráběl vybavení pro rentgenovou kontrolu. Vybavení pro rentgenovou kontrolu v kombinaci s detekčními přístroji poskytlo firmám možnost identifikovat několik kontaminantů najednou a zároveň ověřit integritu produktu a mít pod kontrolou velikost porcí.Mettler-Toledo CI-Vision je dceřiná společnost, kterou plně vlastní Mettler-Toledo Inc. Mettler-Toledo Product Inspection Group, sestávající z CI-Vision, Hi-Speed a Safeline, je dodavatelem in-line kontrolních vah, detektorů kovu, strojových optických systémů a systémů pro rentgenovou kontrolu.\n\nDivize procesní analytiky Thornton, Inc. založená v roce 1964 vyvíjí, vyrábí, prodává a dodává přístroje a snímače používané pro měření a řízení procesů úpravy kapalin. Pomocí těchto přístrojů lze měřit a řídit úpravu čisté vody ve farmaceutickém průmyslu, a také měřit parametry konduktivity/rezistivity, celkového obsahu organického uhlíku (TOC), pH, rozpuštěného kyslíku (DO), rozpuštěného ozónu a toku v polovodičovém a elektrickém průmyslu.\n\nINGOLD byl založen v r. 1948 a specializuje se na řešení pro měření pH, rozpuštěného kyslíku (DO), konduktivity, zákalu a obsahu CO v rámci procesní analytiky v chemickém, farmaceutickém a potravinářsko-nápojovém průmyslu.\n\nPro prodejny potravin nabízí společnost METTLER TOLEDO široký sortiment přístrojů a výrobků pro zajištění zásobování čerstvými potravinami, od přijetí, přes předbalování, samoobslužné úseky, pulty s lahůdkami až po pokladní terminály. Přístroje společnosti METTLER TOLEDO jsou schopny pracovat v propojené síti a shromažďovat údaje o jednotlivých položkách. Software pomáhá zákazníků, s oceňováním, etiketováním a řízením zásob, a také poskytuje cenné informace pro důležité obchodní rozhodování spojené se zbožím.\n"}
{"id": "1203675", "url": "https://cs.wikipedia.org/wiki?curid=1203675", "title": "Roman Neustädter", "text": "Roman Neustädter\n\nRoman Neustädter (rusky Роман Петрович Нойштедтер; * 18. února 1988, Dněpropetrovsk, SSSR) je německo-ruský fotbalový záložník, hráč klubu Fenerbahçe SK. Od května 2016 má ruské občanství. Na seniorské úrovni reprezentoval dvakrát Německo a od června 2016 je reprezentantem Ruska.\n\nRomanův otec Peter Neustädter je ruský Němec, který pochází z Kyrgyzstánu a byl profesionálním fotbalistou a reprezentantem Kazachstánu. Roman se narodil, když jeho otec hrál za FK Dněpr Dněpropetrovsk. Jeho otec následně hrál např. za FK Kajrat Almaty, Karlsruher SC, Chemnitzer FC a 1. FSV Mainz 05.\n\nNeustädterův mladší bratr Daniel je také fotbalista, hrál mimo jiné za TuS Koblenz a FC Twente v Nizozemsku.\n\n\nNeustädter je dvojnásobný německý reprezentant v kategorii U20. Za tým do 21 let odehrál jeden zápas - v poháru Valerije Lobanovského proti Íránu.\n\n14. listopadu 2012 debutoval v německém národním A-týmu v přátelském utkání v Amsterdamu proti Nizozemsku (remíza 0:0). 29. května 2013 hrál poprvé v základní sestavě v přátelském zápase v USA proti Ekvádoru (výhra 4:2), v tomto zápase odehrál 66 minut, potom byl vystřídán Stefanem Reinartzem. Připravil gól na 4:0, který vstřelil Lars Bender. Byly to jeho jediné dva starty za německé reprezentační A-mužstvo.\n\nV lednu 2016 jednal o možnosti hrát za ruský národní tým. V květnu 2016 byl nominován do ruské soupisky na EURO 2016 ve Francii, jelikož obdržel ruské občanství. Debutoval 1. června 2016 v přípravném utkání v Rakousku proti reprezentaci České republiky, dostal se na hřiště v 64. minutě (porážka 1:2).\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Neustädter odehrál na turnaji dva zápasy ve skupině.\n\n\n"}
{"id": "1203678", "url": "https://cs.wikipedia.org/wiki?curid=1203678", "title": "Kostel svatého Václava (Staňkovice)", "text": "Kostel svatého Václava (Staňkovice)\n\nKostel svatého Václava je římskokatolický farní kostel ve Staňkovicích v okrese Louny. Od roku 1964 je chráněn jako kulturní památka. Stojí na nízkém návrší uprostřed vesnice.\n\nStaňkovický kostel byl postaven v gotickém slohu během patnáctého století, ale loď byla v roce 1606 postavena znovu. Dochovaná podoba pochází z osmnáctého století, kdy byl kostel barokně upraven.\n\nJednolodní kostel má obdélný půdorys a pětiboce uzavřený presbytář. V ose lodi stojí v západním průčelí hranolová věž, před kterou je předsunutá předsíň. Fasády věže jsou členěné nárožními pilastry, okny se supraportou a segmentovou římsou. Na věž se napojují křídlaté zdi s barokními plastikami svatého Václava a svatého Ondřeje z doby okolo roku 1725. Vrchní část předsíně završuje atikový pás s trojúhelným štítem. Podvěží je zaklenuté hřebínkovou klenbou, ale v presbytáři byla použita křížová žebrová klenba a v sakristii valená klenba s lunetami. Uvnitř lodi stojí dřevěná zvlněná kruchta. V severní zdi presbytáře osvětleného kruhovým oknem s kružbou se nachází gotický sanktuář.\n\nRaně barokní hlavní oltář je zdobený obrazem svatého Václava z roku 1787. Doplňují ho dva taktéž raně barokní boční oltáře zasvěcené svatému Josefovi a svatému Floriánovi a kazatelna. Na stropě lodi je malovaný výjev \"Ježíš u Jakubovy studně\" z roku 1797. K vybavení patří také mramorová křtitelnice z roku 1786, barokní obrazy svatého Antonína Paduánského a Nejsvětější Trojice, socha svatého Jana Nepomuckého a varhany z osmnáctého století. V předsíni je umístěna lidová socha Krista Trpitele a v podvěží dřevěná soška Piety.\n\nV těsném sousedství kostela stojí raně barokní fara z roku 1787.\n\n"}
{"id": "1203679", "url": "https://cs.wikipedia.org/wiki?curid=1203679", "title": "Josef Šulc (politik)", "text": "Josef Šulc (politik)\n\nJosef Šulc (5. dubna 1857 Voděrady – 21. dubna 1903 Jiřice) byl rakouský politik české národnosti z Čech, poslanec Českého zemského sněmu.\n\nPůsobil jako statkář v Jiřicích. V letech 1896–1903 byl okresním starostou v Nových Benátkách. Funkci okresního starosty zastával až do své smrti. Až do svého úmrtí byl rovněž starostou Jiřic. Byl předsedou řepařského odboru pro okres Nové Benátky.\n\nV 90. letech se zapojil i do vysoké politiky. V zemských volbách roku 1895 byl zvolen na Český zemský sněm, kde zastupoval kurii venkovských obcí, obvod Nymburk. Patřil mezi mladočeské politiky.\n\nZemřel v dubnu 1903 ve věku 46 let.\n"}
{"id": "1203681", "url": "https://cs.wikipedia.org/wiki?curid=1203681", "title": "Liberator (album)", "text": "Liberator (album)\n\nLiberator je deváté studiové album anglické hudební skupiny Orchestral Manoeuvres in the Dark. Vydalo jej v červnu roku 1993 vydavatelství Virgin Records. Producenty alba byli Andy McCluskey a Phil Coxon. Vedle jedenácti autorských písní se zde nachází také coververze písně „Sunday Morning“ od americké kapely The Velvet Underground. Píseň „Dream of Me (Based on Love's Theme)“ obsahuje sampl písně „Love's Theme“ amerického zpěváka Barryho Whita.\n"}
{"id": "1203686", "url": "https://cs.wikipedia.org/wiki?curid=1203686", "title": "Steven Pienaar", "text": "Steven Pienaar\n\nSteven Pienaar (* 17. března 1982 v Johannesburgu) je jihoafrický fotbalový záložník, který v současné době hraje za anglický klub Everton FC. Většinou hraje na levém nebo pravém křídle.\n\nPienaar hraje v jihoafrickém národním týmu. Debutoval 23. května 2002 v zápase proti Turecku. Krátce poté hrál na mistrovství světa v Japonsku a Jižní Koreji. V roce 2010 hrál na mistrovství světa hraném v jeho zemi. V říjnu 2012 ukončil reprezentační kariéru.\n\nAjax Kapské Město\nAjax Amsterdam\nEverton FC\n\n\n"}
{"id": "1203688", "url": "https://cs.wikipedia.org/wiki?curid=1203688", "title": "Tišnovien", "text": "Tišnovien\n\nTišnovien bylo období pozdního paleolitu (před 11 300–10 000 lety), které dostalo své jméno podle naleziště u Tišnova na jižní Moravě. Termín Tišnovien zavedl v roce 1994 český archeolog Jiří Svoboda. Geologicky se jedná o přechod z pozdního pleistocénu k holocénu.\n\nNejvýznamnějším objevem v této lokalitě byly čtyři zahloubené objekty na ploše 45 až 35 metrů, jejichž ohraničení se rýsovalo mezi okolní vápencovou sutí. V objektech se našlo asi 2,5 tisíce naštípaných pazourků. Tento nález patří mezi zásadní evropské objevy. Výzkum zde prováděl v letech 1966–1967 archeolog Oldřich Kos.\n\nV dobách kdy na Moravě žili lovci a sběrači, tu bylo jen několik stovek až tisíc lidí, především kvůli nepříznivému klimatu. To se změnilo v nadcházejících tisíciletích, kdy se rozšířilo zemědělství, čímž se od základů změnil způsob života lidí. Lovci se často přesouvali za zvěří na velké vzdálenosti. Tišnovská lokalita byla strategickým místem, navazujícím na komunikační trasy. Bylo zde nalezeno velké množství různých druhů kamenů, pocházejících ze vzdálenosti až několika set kilometrů.\n\n"}
{"id": "1203692", "url": "https://cs.wikipedia.org/wiki?curid=1203692", "title": "Monime", "text": "Monime\n\nMonime (starořecky Μονίμη; zemřela 71 př. n. l.) byla pontskou královnou v letech 88–71 před Kristem a druhou ženou Mithridata VI. \n\nMonime byla dcerou jistého Filopoimena, jednoho z předních občanů iónského původu buďto z Milétu, anebo ze Stratonikeji v Karii. Mithridatés si jí povšiml poté, co roku 88 př. n. l. dobyl její rodné město. Jejímu otci nabídl značnou částku ve zlatě výměnou za to, že se Monime stane jeho konkubínou v harému. Mezi starými Řeky bylo nejčastěji líčeno, jak přes Mithridatovy úpěnlivé snahy a nabídky až 15 000 zlatých Monime sňatek odmítala do té doby, než jí byl smluvně přiznán královský diadém spolu s titulem královny. Řekové ji popisovali jako krásnou a inteligentní ženu s dlouhými zlatavými vlasy.\n\nKrálovští písaři přichystali manželskou smlouvu a král nechat zhotovit tiáru z purpurového zlatého materiálu, stejně jako jí poté přiřkl přes 10 paláců v Sinopé, v nichž byla ubytována. Po uzavření sňatku v 88 př.n.l. byl její otec jmenován Mithridatovým místodržitelem v Efezu. Na začátku měla na Mithridata obrovský vliv Po několika letech manželství se však manželský vztah značně zhoršil. Monime sama začala litovat, že se za Mithridata vůbec provdala a že kvůli tomu musela opustit svou rodnou vlast. \n\nKdyž byl v roce 71 př. n. l. Mithridatés přinucen uprchnout do Arménie, vydal rozkaz, dle něhož se měla Monime zabít. Protože však toho sama nebyla schopna, jeden z Mithridatových vojáků jí sťal hlavu. Její smrt vylíčil Plutarchos takto:\n\nMonime je rovněž jednou z hlavních postav Racinovy tragédie \"Mithridatés\", kterou si oblíbil hlavně Ludvík XIV. a Karel XII.\n"}
{"id": "1203694", "url": "https://cs.wikipedia.org/wiki?curid=1203694", "title": "Fairey Delta 2", "text": "Fairey Delta 2\n\nFairey Delta 2 (někdy také F.D.2) byl britský jednomotorový celokovový středoplošník s křídlem tvaru delta bez VOP.\n\nV roce 1947 britské ministerstvo dodávek objednalo u společnosti Fairey první studie transsonických a\nsupersonických letounů. V prosinci 1949 firma Fairey dospěla k vývojové linii, která pak přímočaře vedla k typu F.D.2. Konstruktéři navrhli použití trojúhelníkového křídla se štíhlostí 2 (tloušťka profilu 4%) a současně se snažili zmenšit všechny rozměry stroje na minimum. Definitivní zakázku na vývoj dvou letounů F.D.2 obdržel Fairey v říjnu 1950, avšak celý program byl od počátku poznamenán nedostatkem financí a zájmu nadřízených orgánů.\n\nV létě 1952 začala naplno pracovat konstrukce a v dílnách byla zahájena výroba prvních stavebních dílů. Supersonic F.D.2 však neměl přiřazen žádný stupeň priority, takže vyhodnocení tunelových testů jeho modelů bylo k dispozici až po prvních letech F.D.2. Během projektu a konstrukce Delty 2 byla uplatněna sklopná příď přetlakového skořepinového trupu o 10°, protože stroje s trojúhelníkovým křídlem jsou nuceny přistávat ve značně natažené poloze a pilot by tak neměl vizuální kontakt s VPD.\n\nPrvní vyrobený experimentální Fairey Delta 2 (sériové číslo WG774) úspěšně zalétal šéfpilot Peter Twiss 6. října 1954. Pohon zajišťoval proudový motor s axiálním kompresorem Rolls-Royce Avon RA.28 o statickém tahu 44,59 kN, vybavený přídavným spalováním. Již 11. listopadu WG774 nouzově přistál bez podvozku s následnou instalací nového křídla, které bylo původně určeno k pevnostním zkouškám. Pro tyto testy byl postaven také jeden kompletní drak, který byl zatěžován až do zlomu.\n\n15. února 1956 vzlétl druhý objednaný exemplář (WG777), který se lišil pouze vybavením. Tento druhý prototyp pak výrobce předal ministerstvu dodávek, které s letounem realizovalo výzkumný program na letišti v Bedfordu.\n\nJiž 28. října 1955 překonal první vyrobený letoun rychlost zvuku, což se stalo podnětem k pokusu o překonání světového rychlostního rekordu. Uskutečnil se po dalších nadzvukových letech 23. března 1956 na 15 km trati mezi Chichesterem a Fordem v hrabství Sussex. P. Twiss prolétl měřený úsek dvakrát v hladině 11 600 m. Během prvního průletu byla naměřena rychlost 1797,253 km/h, při druhém 1845,523 km/h. Průměrná hodnota světového rychlostního rekordu tak činila 1821,388 km/h, což odpovídalo Machovu číslu M = 1,731. Británie se tak stala držitelem světového rychlostního rekordu, kterým F.D.2 překonal jen sedm měsíců starý rekord amerického letounu North American F-100 Super Sabre o 500 km/h. Až koncem roku 1957 se stal novým rekordmanem McDonnell F-101 Voodoo.\n\nVýzkumný program obou delt pokračoval ihned po rekordu. F.D.2 také zkoušely lety transsonickými rychlostmi během přízemních letů. Například ve výšce 900 m dosáhly rychlosti M = 1,04. Nejvyšší rychlost stroje F.D.2 činila M = 1,8. Na podzim roku 1956 však zkušební program obou letounů narušily nové předpisy proti hluku způsobovanému letadly, které se v Británii podařilo prosadit. Část zkoušek se proto musela přenést na francouzskou základnu Cazaux, kde se dalo využít méně obydleného území.\n\nPrvní prototyp WG774 následně prošel důkladnými úpravami. V létech 1964 a 1965 pro něj vyvinuli a postavili nové křídlo o půdorysu shodným s křídlem nadzvukového dopravního letounu Concorde. Z tohoto exempláře se tak stal pokusný letoun BAC 221, jehož úkolem se stalo ověření aerodynamické charakteristiky i praktické zkušenosti nové nosné plochy. BAC 221 vykonal první let 1. května 1964.\n\n\n"}
{"id": "1203701", "url": "https://cs.wikipedia.org/wiki?curid=1203701", "title": "Dotační podvod", "text": "Dotační podvod\n\nDotační podvod je zamlčení nebo uvádění nepravdivých či hrubě zkreslených údajů v žádosti o poskytnutí dotace, příp. její využití na jiný než určený účel. Existuje celá řada druhů dotačních podvodů dosahujících různých částek. Často se k jejich uskutečnění užívá účelovým grantům z Evropské unie nebo ze státních dotačních programů. Je také, často chybně, mediálně vydáván za formu korupce, jedná se však o zcela odlišný čin. I přesto může být součástí větších korupčních kauz.\n\nDotační podvod je ve většině zemí, včetně České republiky, trestným činem nebo přečinem.\n\nCitace paragrafu § 212 trestního zákoníku o dotačním podvodu:Dotační podvod\"(1)\" \"Kdo v žádosti o poskytnutí dotace, subvence nebo návratné finanční výpomoci nebo příspěvku uvede nepravdivé nebo hrubě zkreslené údaje nebo podstatné údaje zamlčí, bude potrestán odnětím svobody až na dvě léta nebo zákazem činnosti.\"\"(2)\" \"Stejně bude potrestán, kdo použije, v nikoli malém rozsahu, prostředky získané účelovou dotací, subvencí nebo návratnou finanční výpomocí nebo příspěvkem na jiný než určený účel.\"\"(3)\" \"Odnětím svobody na šest měsíců až tři léta bude pachatel potrestán, spáchá-li čin uvedený v odstavci 1 nebo 2 a byl-li za takový čin v posledních třech letech odsouzen nebo potrestán.\"\"(4)\" \"Odnětím svobody na jeden rok až pět let nebo peněžitým trestem bude pachatel potrestán, způsobí-li činem uvedeným v odstavci 1 nebo 2 větší škodu.\"\"(5)\" \"Odnětím svobody na dvě léta až osm let bude pachatel potrestán,\"\"a)\" \"spáchá-li čin uvedený v odstavci 1 nebo 2 jako člen organizované skupiny,\"\"b)\" \"spáchá-li takový čin jako osoba, která má zvlášť uloženou povinnost hájit zájmy poškozeného, nebo\"\"c)\" \"způsobí-li takovým činem značnou škodu.\"\"(6)\" \"Odnětím svobody na pět až deset let bude pachatel potrestán,\"\"a)\" \"způsobí-li činem uvedeným v odstavci 1 nebo 2 škodu velkého rozsahu, nebo\"\"b)\" \"spáchá-li takový čin v úmyslu umožnit nebo usnadnit spáchání trestného činu vlastizrady (§ 309), teroristického útoku (§ 311) nebo teroru (§ 312).\"\"(7)\" \"Příprava je trestná.\"\n\nČeské právo tedy rozlišuje míru podvodu podle:\nTrestná je i příprava takového činu. Dle jeho míry tedy uděluje tresty:\nV roce 2016 jsou dotační podvody v Česku relativně rozšířeným trestným činem.\n\nDotační podvod jako takový je založený na získání peněz z účelové dotace. Nejčastěji pak od státu, nebo z grantů Evropské unie. Výjimkou nejsou však ani dotace od soukromníků.\n\nNebo také lidově \"Přestřelená\" dotace. Většina dotačních podvodů funguje na tomto principu. To je zažádání o větší finanční výpomoc, než je potřeba pro uskutečnění projektu. Rozdíl si pak žadatel ponechá, nebo se o něj rozdělí.\n\nTaková dotace nemá reálný nebo má přehnaný, bezvýznamný nebo žádný základ a je založená na falešné nebo částečně falešné žádosti. Spočívá v podání žádosti na neexistující nebo bezvýznamný problém. Peníze na dotaci si žadatel ponechá nebo si ponechá většinu a zbytek použije na zamaskování činu.\n\nTento podvod spočívá v uvádění zaokrouhlených nebo nepřesných částek. Žádost o dotaci je zpravidla oprávněná a má reálný základ.\n\nDotační podvod lze dělit dle druhu použité dotace:\n\nPrincip takové dotace často spočívá v přehnaných nebo hrubě zaokrouhlených škodách na úrodě, které zaplatí EU z dotace na obnovu zemědělství. Tento podvod však musí mít reálný základ, například suchou sezónu nebo naopak povodeň...\n\nJedná se o velice rozšířenou podmnožinu dotačního podvodu. Princip spočívá v zažádání dotace na obnovu krajiny, různých druhů národního bohatství nebo na rekonstrukci či stavbu domů za účelem provozování služeb. Zažádá se o větší finanční výpomoc, než je potřeba, nebo se z často vymyšlených důvodů projekt nedostaví. Také se může postavit stavba za účelem služeb, které tam nikdy provozovány nebudou. Typicky je objekt po určité době prodán nebo je používán pro soukromé účely.\n\nVyužití účelové dotace samosprávou (Typicky obcí) na neexistující nebo zanedbatelný problém v jejím okolí, může se jednat i o nahrazení škod po katastrofě, např. povodni. Nejedná se ovšem o dotaci pro zemědělce, nýbrž na opravu objektů spravovaných samosprávou nebo občany v jejím okolí.\n\nTypicky je založena agentura (pouze za účelem dotačního podvodu), která za peníze z grantů EU bude proškolovat vlastní zaměstnance, nebo zaměstnance předem domluvené společnosti, která agenturu skrytě založila. Také jsou případy, kdy jsou proškolováni občané bez zjevného důvodu, např. sociálně slabí občané.\n\nPatrně nepříliš častý druh dotačního podvodu, jenž je součástí větší korupční kauzy, zpravidla spáchané politiky nebo úředníky. Takový podvod je většinou spáchaný při spolupráci vyhlašovatele a žadatele dotace. Ti se pak rozdělí o zisk.\n"}
{"id": "1203705", "url": "https://cs.wikipedia.org/wiki?curid=1203705", "title": "Kostel svaté Kateřiny (Dolní Bousov)", "text": "Kostel svaté Kateřiny (Dolní Bousov)\n\nŘímskokatolický farní kostel svaté Kateřiny v Dolním Bousově je barokní sakrální stavba stojící západně od náměstí T.G. Masaryka. Od roku 1967 je kostel chráněn jako kulturní památka.\n\nKostel byl vystavěn v letech 1759–1760. Poslední rozsáhlé rekonstrukce proběhla v roce 1909 podle plánu arch. R. Němce z Hradce Králové.\n\nJedná se o náročnou barokní centrální stavbu elipsovitého půdorysu s čtvercovým presbytářem s přilehlými oboustranným oratořemi a protilehlou čtvercovou kruchtovou částí. Směrem za presbytářem je hranolová věž, v prostoru pod ní je sakristie, jenž je zevně komponována jako průčelí s nárožními pilastry, které nesou členitý štít stočený do volut. Z něj vystupuje tělo věže zakončené jehlancovou střechou. Stěny budovy jsou hladké, okna jsou vysoká s půlkruhovými záklenky. Vnitřek kostela je sklenut plackami na nakupených pilastrech.\n\nZařízení pochází z období výstavby kostela a je převážně rokokové. Hlavní oltář je rámový, nesený anděly. Na rámu je socha sv. Kateřiny, na stranách sochy sv. Barbory a sv. Františka z Pauly. Další dva boční oltáře jsou vysvěceny sv. Barboře a sv. Anně. Oltář sv. Barbory je portálový, pilastrový s obrazem z období vzniku oltáře a se sochami sv. Petra a sv. Pavla. Vpravo je prostějškový oltář sv. Anny. Nachází se na něm sochy sv. Václava a sv. Jana Nepomuckého. V lodi samotné je další oltář zasvěcený sv. Janu Nepomuckému. Jedná se o portálový pilířový oltář s nikou, ve které se nalézá litinová zlacená socha světce z 19. století. Další oltář v lodi je zasvěcen sv. Vavřinci. Je barokní rámový, pochází z období kolem roku 1700 a jsou na něm rozviliny s anděly. Křtitelnice je klasicistní, kamenná se starším dřevěným víkem, na kterém \"skupina Křtu Páně\" z poloviny 18. století. V kostele jsou dva barokní kandelábry z kovaného železa z poloviny 18. století.\n\nVedle kostela je fara. Nedaleko kostela je barokní, prostý mariánský sloup pocházející z 1. poloviny 18. století.\n\n"}
{"id": "1203711", "url": "https://cs.wikipedia.org/wiki?curid=1203711", "title": "Kostel svatého Bartoloměje (Újezd nad Lesy)", "text": "Kostel svatého Bartoloměje (Újezd nad Lesy)\n\nKostel svatého Bartoloměje v Újezdě se nacházel v Praze 9 v městské části Újezd nad Lesy pravděpodobně poblíž křižovatky ulic Staroújezdská a Dubinská. Byl zbořen roku 1807.\n\nKostel je připomínán už ve 14. století, jeho podací právo náleželo Zderazskému klášteru řádu Božího hrobu v Praze. Zápis z roku 1373 uvádí výměnu plebána Újezdského Petra do Záp a Zápského Bohuňka do Újezda. Po smrti Bohuňka byl roku 1374 potvrzen kněz Hanko z Libochovic, pak roku 1380 pomocný kněz Václav ze Mšena a roku 1393 výměna plebána Přibyslava s Albertem, oltářníkem oltáře svatého Erasma v metropolitním kostele Pražském. Albert je uváděn jako plebán v Újezdě ještě roku 1408.\n\nPo zániku fary se kostel stal filiálním k Uhříněvsi a roku 1700 byl Újezd veden jako ves zcela pustá. Lokalie pod patronátem náboženské matice zde při kostele vznikla až roku 1787. Tato lokalie byla nedlouho poté roku 1804 zrušena a nahradila ji lokalie Kolodějská. Posledním lokalistou v Újezdě byl Antonín Hladík, který po zrušení kostela přešel do Horní Stupné, kde se stal farářem.\n\nDne 18. června 1807 byl požehnán nově postavený kostel Povýšení svatého Kříže v Kolodějích, poté byl kostel v Újezdě zrušen a zbořen. Kolodějský kostel získal z Újezda obraz svatého Bartoloměje a tři zvony, z nichž zvon z roku 1486 se v Kolodějích dochoval. Pozemky pod újezdským kostelem, hřbitovem a farou přešly do majetku knížete Liechtensteina a roku 1884 je knížecí správa odprodala s podmínkou, že vrchní zem si mohou odvézt rolníci, nalezené ostatky mají být přeneseny na nový hřbitov v Kolodějích a kov náleží knížecí hospodářské správě. Rybník se studánkou získala Újezdská obec, ostatní parcely byly odprodány domkařům. Pozemek pod kostelem a hřbitovem připadl k domku čp. 22. Před vánoci téhož roku se začalo s pracemi. Kamení ze hřbitovní zdi a ze základů kostela bylo nalezeno velké množstí, velké množstí bylo i nalezených ostatků.\n\nNový hřbitov v Újezdě byl založen roku 1940.\n\n\n"}
{"id": "1203712", "url": "https://cs.wikipedia.org/wiki?curid=1203712", "title": "Peter C. Doherty", "text": "Peter C. Doherty\n\nPeter Charles Doherty (* 15. října 1940 Brisbane) je australský imunolog a veterinární lékař. Spolu s Rolfem M. Zinkernagelem je nositelem Nobelovy ceny za fyziologii a lékařství za rok 1996. Byl také jmenován Australanem roku 1997. Svůj výzkum v oblasti imunologie prováděl na Australské národní univerzitě v Canbeře. Doherty a Zinkernagel dostali Nobelovu cenu za to, že se jim podařilo zjistit, jak T-lymfocyty v kombinaci s hlavním histokompatibilním komplexem rozpoznávají své cílové antigeny.\n"}
{"id": "1203715", "url": "https://cs.wikipedia.org/wiki?curid=1203715", "title": "Royal Institute of British Architects", "text": "Royal Institute of British Architects\n\nRoyal Institute of British Architects (zkratka RIBA, doslova Královský institut britských architektů) je profesní sdružení a orgán pro britské i mezinárodní architekty. RIBA se ve spolupráci s Anglickým parlamentem snaží zkvalitnit veřejnou i soukromou architekturu.\n\nBylo sformováno v roce 1834 za účelem rozvoje architektury, architekty Philip Hardwick, Thomas Allom, William Donthorne, Thomas Leverton Donaldson, John Buonarotti Papworth a Thomas de Grey. Poskytuje podporu pro přibližně 44 000 členů po celém světě v podobě tréninků, technické podpory, publikací a akcí. Posláním organizace je přispívat a rozvíjet architekturu po světe. Z Londýnského ústředí sprostředkovává RIBA pro veřejnost informace skrz vlastní webovou stránku a knihovnu.\n\nKaždoročně tato organizace oceňuje výjimečnou architekturu Stirlingovou cenou, která se přirovnává k Oscarům staveb. Udělují se také další menší ocenění.\n\nPoskytují celoroční zhodnocení RIBA a podávají finanční zprávu o činnosti RIBA.\n\nHlavními povinnostmi jsou:\n\nArchitektura je politická – týká se problematiky toho, kde člověk žije, kde jsou vzdělávány děti, a jak je o člověka postaráno v nemoci, nebo jak vypadá životní prostředí. Úlohou RIBA je přes rozhodnutí v parlamente zvýšit úroveň architektury.\n\nRIBA podporuje průzkum a inovativnost při zvyšovaní vědomostí o profesi podněcováním interakce mezi výzkumníky a realizátory. Průzkum a rozvoj organizace podporuje hlavně RIBA poslaní a strategie a týka sa objektů zadefinových v strategickom plánu RIBA.\n\nJe program zaměřený na vize do budoucnosti. Zahrnuje podniknuté průzkumy, vydané publikace a poskytnuté lekce, semináře a debaty. Vytváří prostor na komunikaci o potřebách společnosti, o architektuře v minulosti a vizích architektury do budoucnosti.\n\nJsou udělované budovám, které dosahují vysoký standard a jsou přínosem pro své okolí. Ceny se každoročně a udělují od roku 1966. Hodnocené stavby jsou posuzované podle konkrétního příkladu a regionu. Porota pro každý region je postavená z místních zástupců, soudního poradce a z předsedajícího, který je většinou známý architekt. Porota se každoročně mění.\n\nTypy ocenění:\n\nKnowledge Comunities RIBA (\"Vzdělávací komunity RIBA\") jsou internetové interdisciplinární skupiny, které mají úlohu zachytit a vzájemně sdílet a aplikovat v praxi své poznatky z oblasti architektury a životního prostředí. Jde o nekomerční iniciativu otevřenou odborníkům na životní prostředí a všem, kteří se chtějí podělit o poznatky z příbuzných odvětví. RIBA jako organizace usiluje umožnit přenos vědomostí a poznatků pomocí těchto specializovaných skupin.\n\n"}
{"id": "1203719", "url": "https://cs.wikipedia.org/wiki?curid=1203719", "title": "Diex", "text": "Diex\n\nDiex () je obec v rakouské spolkové zemi Korutany, severovýchodně od Klagenfurtu, v okresu Völkermarkt. V obci bydlí asi 800 obyvatel (rok 2016).\nObec Diex leží v jihovýchodních Korutanech na jižním svahu pohoří Saualpe (část Lavanttalských Alp) vysoko nad údolími Jauntal (Dráva) a Lavanttal.\n\nDiex je tvořen čtyřmi katastrálními územími Diexerberg, Grafenbach, Haimburgerberg a Obergreutschach.\n\nObec se skládá z následujících 7 částí (v závorce používané \"slovinské varianty\") (počet obyvatel k lednu 2015):\n\n\nDiex byl poprvé zmíněn v listině krále Arnulfa Korutanského z roku 895 jako \"\"mons Diehse\"\".\n\nVzhledem ke svým příznivým klimatickým podmínkám bylo území dnešní obce osídleno velmi brzy a později rozděleno na několik panství.\nV 15. století byly, z důvodu tureckého ohrožení, rozšířeny kostely v Diexu a Grafenbachu na opevněné kostely.\n\nPolitická obec byla založena v roce 1865 z existujících částí Diexerberg a Haimburgerberg, které existovaly od roku 1850. Obec se zmenšila v roce 1973, ve prospěch (zrušené) obce Haimburg a také ve prospěch obce Griffen.\n\nPodle statistiky z roku 2001 měl Diex celkem 863 obyvatel, z nichž 99,2 % byli občané Rakouska. Celkem 6,8 % obyvatel jsou korutanští Slovinci.\n\nCelkem 97 % populace se hlásí k římským katolíkům. Bez vyznání je 2 % lidí.\n\n\nObecní rada má 11 členů a je strukturována po komunálních volbách v roce 2015 takto:\n\nStarostou je Anton Napetschnig (Svobodná strana Rakouska).\n\n\n"}
{"id": "1203720", "url": "https://cs.wikipedia.org/wiki?curid=1203720", "title": "Kostel svaté Kateřiny Alexandrijské (Stráž nad Nisou)", "text": "Kostel svaté Kateřiny Alexandrijské (Stráž nad Nisou)\n\nŘímskokatolický farní kostel svaté Kateřiny Alexandrijské ve Stráži nad Nisou je barokní sakrální stavba. Od roku 1966 je kostel chráněn jako kulturní památka.\n\nV místě stál nejdříve asi dřevěný kostel. Dochovala se jen zpráva o zvonu tohoto kostela, jinak o tomto prvním kostele není známo více. Ten byl v roce 1599 nahrazen renesančním luteránským kostelem.\nPo roce 1627 se vrchnost snažila obec postupně rekatolizovat. Ovšem ještě roku 1650 zde ale nebyl ani jediný katolík. Roku 1671 byl kostel opraven, jak o tom svědčí datum v korouhvičce věže. V letech 1727–1728 došlo v rámci vlny oprav kostelů na gallasovských panstvích ke zboření staré stavby s výjimkou věže, ke které byl přistavěn nový jednolodní barokní kostel. Ten byl vybaven bohatým vnitřním zařízením, část z něj pochází z původní stavby, např. kazatelna z roku 1686. Drobné úpravy v letech 1856–1859. V roce 1873 byl kostel rozšířen o levou hudební kruchtu, ale postata objektu zůstala zachována.\n\nKostel je obdélný, sálový s polokruhovým presbytářem se sakristií po jižní straně a se západní hranolovou, nahoře polygonální věží, která je krytá dvojí cibulovou bání. Po stranách věže jsou dvě kruchty. Vnějšek kostela je hladký. Ve Stráži nad Nisou ( \"Habendorfu\") proběhla večer 23. června 1866 první potyčka prusko-rakouské války, která si vyžádala i prvního padlého tohoto konfliktu: setníka Emericha Bertu z uherského městečka Ladany, jehož památku připomíná pamětní deska na jižní stěně kostelní lodi. V jihovýchodním koutě náměstí jižně od kostela se nachází pomník a kříž v místě, kde Emerich Berta zahynul.\n\nV lodi je valená klenba s lunetami a zrcadly (mírně vyhloubenými plochami na stropě). V kněžišti jsou radiální výseče. Kruchta je dřevěná trojramenná. Je zdobená na poprsni šestnácti na plátně malovanými výjevy ze života Krista a Panny Marie, které pochází z roku 1857.\n\nZařízení pochází z různých časových období. Hlavní oltář je z období kolem roku 1728. Je barokní, portálový a sloupový. Dva boční oltáře jsou z roku 1857. Jedná se o klasicistní, hladké, sloupové oltáře s obrazy Immaculaty a sv. Josefa od J. Maschka z Rychnova z roku 1892. Kazatelna je raně barokní z roku 1686 od truhláře J. Posselta. Je šestiboká s nárožními sloupky a s pěti obrazy z období vzniku kazatelny čtyř evangelistů a sv. Pavla od Kr. Kaulfersche z Rychnova.\n\nVarhany jsou barokní z roku 1721. Tento nástroj byl v činnosti od 28. září 1721. 20. května 1904 vykonal světící biskup Dr. Wenzel Frind z Prahy biřmování a podrobnou visitaci, kdy ověřil zápisy v knihách včetně kroniky. Krátce po biskupské visitaci bylo rozhodnuto vybavit kostel novými varhanami. Upraveny byly v roce 1873 a 1910. Bylo rozhodnuto přijmout nabídku firmy Heinricha Schiffnera z Prahy, která  nabízela postavit varhany za 4 018 Kč. Náklady na stavbu nových varhan byly uhrazeny ze sbírky od dobročinných dárců.  20. listopadu 1904 byly varhany slavnostně vysvěceny a poprvé se naplno rozezněly 27. listopadu 1904. Jde o dvanáctirejstříkový nástroj s pneumatickou trakturou, varhanní skříň je podle návrhu konzervátora Angsta. Od 21. do 23. dubna 1909 byly varhany opravovány, neboť selhaly téměř všechny rejstříky. V dubnu 1916 byly varhany důkladně opraveny, vyčištěny a naladěny stavitelem varhan Johannem Stefanem z Rochlice. V roce 1918 rekvíroval cínové prospektové píšťaly Josef Růžička. Pro zbrojní průmysl byly odebrány nejenom zvony, ale i 27 píšťal z varhan. Ministerstvo války za ně poukázalo farnímu úřadu 513 Kč. Chybějící cínové píšťaly byly po válce objednány u firmy Bratři Riegerové v Krnově za 3 000 Kč. a tak se 5. dubna 1922, o slavnosti Vzkříšení, varhany opět rozezněly v plné síle. V roce 1928, před uspořádáním oslav 25. výročí působení Josefa Thauteho na kůru, byly varhany podrobeny důkladné revizi varhanářskou dílnou. Při čištění Ladislavem Hauserem v tomto roce bylo instalováno elektrické osvětlení hracího stolu a ve dnech 22. a 23. září 1930 vestavěla k varhanům elektrický větrák značky „Ventus“. Skončila tím sice svým způsobem poetická a idylická činnost šlapačů měchů, byla však vyvážena nespornými přednostmi. Měchy jsou díky regulačnímu zařízení plněny rovnoměrně, tím zároveň šetřeny a el. větrák pracuje naprosto bezhlučně. Před Svatodušními svátky roku 1931 provedla firma Schuster z Žitavy různé úpravy varhan. Bylo odstraněno slyšitelné klepání kláves manuálů i pedálů a úpravami skříně byla zpřístupněna regulace traktury.\n\nVíce podrobných zpráv o životě strážských varhan zpracovatel obecní a farní kroniky pan Ivan Zajíc již nenašel. Poslední zmínka o varhanách se nachází ve farní kronice kde je psáno: „ V roce 1954 nastoupil do Stráže nad Nisou nový administrátor P. Karel Vítek. Tento obětavý kněz věnoval značnou část svých peněz na opravu varhan, které byly na dlouhou dobu zachráněny“. Od této doby po dnešek dostávaly varhany jen příležitostnou a spíše amatérskou péči. Opravdovou profesionální práci na varhanách vykonával pouze červotoč.\n\nOd měsíce července 2017 započala generální oprava stávajících varhan varhanářem panem Peterem Nožinou z Nahorub. Tato oprava si vyžádá částku převyšující 650 tisíc korun. Obec Stráž nad Nisou přispěla částkou sto tisíc korun, zbývající část musí zainvestovat farnost za svých finančních zdrojů. Varhanní skříň zrestauruje paní Klára Hošková. Nedílnou součástí této opravy je i oprava vnitřního zdiva za varhanami. Dílo bylo dokončeno v červnu 2018, oprava byla vyhodnocena diecézními organology jako velice zdařilá a nástroj je použitelný nejen pro bohoslužby, ale i k menším koncertům.\n\nZ dostupných pramenů zde jako varhanice a varhaníci působili: Luděk Hájek /do roku 1968/, Ivana Zajícová, Jan Záhora, Jaroslav Patočka, Miloslav Dräger, Ing. Naděžda Prosová (roz. Pavlíková) do současnosti.\n\nZápadně od kostela stál velký vrchnostenský dvůr, jehož plocha dnes tvoří podstatnou část strážského náměstí. Kromě severního křídla (dnes restaurace) se z něj zachovala barokní brána proti západnímu průčelí kostela z let 1692–1693, která byla přestavěna v roce 1785. Nedaleko kostela je barokní sousoší \"loučení Krista s Pannou Marií\" z období kolem roku 1768. Na soklu sousoší jsou reliéfy sv. Veroniky a sv. Jana Nepomuckého.\n\n\n"}
{"id": "1203722", "url": "https://cs.wikipedia.org/wiki?curid=1203722", "title": "Štětka laločnatá", "text": "Štětka laločnatá\n\nŠtětka laločnatá (\"Dipsacus laciniatus\") je statná, ostnatá, až metr a půl vysoká, monokarpická, planě rostoucí rostlina, druh nevelkého rodu štětka. Vyskytuje se ve střední a jižní Evropě a dále přes Malou Asii, jižní Rusko a Kavkaz až po Střední Asii a Írán. Druhotně se nachází v Severní Americe, kam se dostala okolo roku 1700. V České republice roste roztroušeně až vzácně, těžiště výskytu leží v oblasti českého i moravského termofytika a ostrůvkovitě se objevuje v teplejších oblastí mezofytika.\n\nRoste na pastvinách, okrajích polních cest, v údolích potoků, na křovinatých stráních, lesních mýtinách, čerstvých náspech, rumovištích i na opuštěných místech antropogenního charakteru v okolí lidských sídel a v blízkosti silnic a dálnic. Preferuje osluněná stanoviště na zásadité, mírně vlhké a těžší půdě. Na neúrodných a kamenitých místech je nižší a méně rozvětvená. Vyskytuje se v planárním a kolinním stupni, v české krajině se obvykle nenachází ve větší nadmořské výšce než 500 m.\n\nSemena klíčí buď hned po vysemenění na podzim, nebo až na jaře, či až za několik let. V prvém roce mladý semenáček vytvoří drobnou přízemní růžici listů, která přezimuje. Druhého roku z růžice vyroste jedna nebo více rozvětvených lodyh. Na jejich vrcholech se vytvoří květy agregované do květenství strboulů a v průběhu léta postupně nakvétají v kruzích od středu nahoru a pak dolů; květ kvete pouze jeden den. V době kvetení jsou bazální listy již suché.\n\nPokud ve druhém roce rostlina neshromáždí dostatek živin, nevytvoří květnou lodyhu a přečká ve formě listové růžice do příštího roku. Po kvetení rostlina usychá.\n\nDvouletá nebo krátce víceletá bylina s pevnou, dutou, přímou, v horní části rozvětvenou lodyhou vysokou 80 až 150 cm vyrůstající z černého, dlouhého, kůlovitého kořene. Přízemní listy s krátkými řapíky jsou obvejčité, laločnaté a na okraji vroubkované. Ostře hranatá a ostnitá lodyha je porostlá listy přisedlými, u báze párovitě srostlými, peřenolaločnými až peřenosečnými a v obryse eliptickými až kopinatými. Listy bývají dlouhé téměř 30 cm a široké až 15 cm, na svrchní straně jsou holé a na rubu roztroušeně štětinaté, na žilkách a po obvodě ostnité.\n\nOboupohlavné květy vyrůstají sdružené ve vejčitých až eliptických, vzpřímených strboulech velkých i 7 cm, jeden může obsahovat 250 až 1500 květů. Odstávající, nestejně dlouhé, čárkovité nebo kopinaté zákrovní listeny jsou na vrcholu ostré nebo zahnuté. Květní listeny (plevy) s protáhlou špičkou jsou delší než květy, měří až 2,5 cm, vrchol mají špičatý či obloukovitě ohnutý. Čtyřčetný květ má drobný, nenápadný kalich a trubkovitou korunu tvořenou bělavými nebo narůžovělými, nestejnými plátky. Z korunní trubky přečnívají čtyři tyčinky s bílými prašníky. Gyneceum je ze dvou plodolistů, spodní semeník s jediným vajíčkem má nesouměrnou bliznu. Protandrické květy kvetou od července do září, opylovány jsou hmyzem s delším sosákem, hlavně čmeláky, včelami a motýly.\n\nPlodem je hnědá, podlouhlá, čtyřhranná nažka asi 4 mm velká, statná rostlina jich vyprodukuje až 3000. Semena nejsou morfologicky uzpůsobena pro podporu dálkového rozšiřování, běžně se samovolně nedostávají od mateřské rostliny dále než 1,5 m. Do větších vzdálenosti jsou šířena vodou (plavou i několik dnů bez ztráty klíčivosti) a lidskou činností (podél dopravních tras jsou šířena lidmi i vozidly).\n\nJedná se o rostlinu bez ekonomického přínosu. Volně žijící živočichové ani skot ji nespásá, lodyhy i listy jsou tvrdé a ostnaté. Pouze drobní hlodavci, myši a hraboši se živí jejími semeny, stejně jako někteří semenozobí ptáci.\n\nŠtětka laločnatá je sice považována za druh v české přírodě ohrožený vyhynutím, ale pomalu se vzpamatovává a nezřídka se dostává na nové lokality synantropního charakteru. Je to přičítáno jejímu rozšiřování pomoci tzv. viatické migrace kolem husté silniční i železniční sítě. V „Černém a červeném seznamu cévnatých rostlin ČR“ byla v roce 2000 hodnocená jako silně ohrožený druh (C2), kdežto v roce 2012 pouze jako ohrožený druh (C3).\n\nZatímco v České republice štětky laločnaté ubývá, v některých teplých oblastech Spojených států amerických vytváří rozlehlé monokultury a je považována za plevelný invazní druh a úporně se likviduje. Vytržené rostliny znovu obrazí ze zbytků hlubokého kořene a na posečených rostlinách již opylené květy spolehlivě dozrají v plodná semena. Na pastvinách ji pasoucí se dobytek nechává stát a může se tak nerušeně intenzivně množit a svými širokými přízemními růžicemi listů bránit v růstu travinám.\n\n"}
{"id": "1203723", "url": "https://cs.wikipedia.org/wiki?curid=1203723", "title": "Brestské Polesí", "text": "Brestské Polesí\n\nBrestské Polesí (bělorusky \"Брэсцкае Палессе\") nebo také Běrascejské Polesí (bělorusky \"Берасьцейскае Палесьсе\") je fyzicko-geografický rajón Běloruského Polesí v jihozápadní části Brestské oblasti. Rozkládá se mezi rovinou Zaharoddzje na východě a řekou Západní Bug na západě, hraničí na severu s Prybužanskou rovinou a na jihu s Volyňskou vysočinou.\n\nReiéf se zformoval pod vlivem ledovců a jejich táním a také pod vlivem tektonických procesů. Průměrná nadmořská výška se pohybuje mezi 140 a 160 metry nad mořem. Minimální nadmořská výška (123 m. n. m.) leží u břehu řeky Západní Bug.\n\nPůdy jsou rašelinité (velké plochy podél Dněpersko-bugského kanálu), drnově podzolové, zřídka karbonátově humusové, v říčních údolích aluviální (nivní). V Brestském Polesí je méně bažin než v Pripjaťském Polesí.\n\nNejvětší řekou je Západní Bug se svým přítokem Muchavec. Mezi pravé přítoky Západního Bugu se řadí Spanoŭka, Kapajeŭka, Sjeradovaja Rečka. Levými přitoky Muchavce jsou řeky Ryta a Asipoŭka. Nechází se zde kanály jako je Dněpersko-bugský kanál (jeho západní část), Bělaazjorský, Arechaŭský a další. Mezi velká jezera na jeho území patří Arechaŭské, Oltušské, Ljubaň, Bělaje, Rahazňanské jezero či přehrada Lukaŭskaje.\n\nVegetace pokrývá od 30 do 40 % území Brestského Polesí. Zalesněnost v centrální části Brestského Polesí dosahuje 10-20 %, na jihu až o 40 %. Běžné jsou borovicové, listnaté borové lesy, na jihu se nacházejí malé oblasti dubových a habrových lesů. Ve východní části Brestského Polesí se rozkládá Radostaŭská botanická rezervace.\n"}
{"id": "1203725", "url": "https://cs.wikipedia.org/wiki?curid=1203725", "title": "Hrzínská lípa", "text": "Hrzínská lípa\n\nHrzínská lípa je památný strom lípa velkolistá (\"Tilia platyphyllos\") v Malém Hrzíně, místní části obce Stráž nad Ohří v okrese Karlovy Vary. Roste v blízkosti komunikace do osady Srní, před domem čp. 133. \nV roce 2006 bylo provedeno ošetření a konzervace stromu po vichřici. \nStrom má pravidelný válcovitý kmen s obvodem 440 cm, hustá polokulovitá korunu s velkým množstvím paprsčitě se rozbíhajících větví dosahuje do výšky 25 m (měření 2014). Stáří lípy bylo v roce 2006 odhadováno na 200 let. \n\nLípa je chráněna od roku 2006 jako esteticky zajímavý a historicky důležitý strom.\n"}
{"id": "1203727", "url": "https://cs.wikipedia.org/wiki?curid=1203727", "title": "French Open 2016 – smíšená čtyřhra", "text": "French Open 2016 – smíšená čtyřhra\n\nDo soutěže smíšené čtyřhry na pařížském grandslamu French Open 2016, konaném mezi 22. květnem až 5. červnem 2016, nastoupilo třicet dva párů. Obhájcem titulu byl americký pár Bethanie Matteková-Sandsová a Mike Bryan, který se rozhodl v mixu nestartovat.\n\nSoutěž vyhrála nenasazená švýcarsko-indická dvojice Martina Hingisová a Leander Paes po finálovém vítězství nad Saniou Mirzaovou z Indie a Ivanem Dodigem z Chorvatska. Po rovnocenném rozdělení úvodních dvou sad 4–6 a 6–4, rozhodl o vítězích až supertiebreak poměrem míčů [10–8].\n\nOba šampioni tak po výhrách na Australian Open 2015, ve Wimbledonu 2015 a na US Open 2015 zkompletovali kariérní grandslam ve smíšené čtyřhře. V této kategorii si Švýcarka připsala premiérové vítězství z Roland Garros, páté celkově a dvacáté druhé na Grand Slamu. Pro Inda to byla také první pařížská trofej z mixu, desátá celkově a osmnáctý vavřín v rámci majoru.\n\nPo utkání pak při slavnostním ceremoniálu Paes poděkoval svému otci, za to jak ho v dětství vedl: „\"Tento kariérní grandslam jde pouze za jednou osobou, a to za mým otcem. Mám tě rád a děkuji ti za všechno\",“ vlídná slova adresoval i spoluhráčce: „\"Miluji tě jako blázen, je skutečné potěšení sdílet tento kurt s tebou\".“ Hingisová se ve finále střetla se svou spoluhráčkou z ženské čtyřhry, a k tomu poznamenala: „\"Nikdy není jednoduché hrát proti sobě, na začátku turnaje jsme si řekly, že pokud se máme mezi sebou střetnout, tak až ve finále. Za prohru se omlouvám, ale jsem si jista, že se ještě v nějakých zápasech setkáme\".“\n\nVítězové si do žebříčků čtyřher nepřipsali žádné body a rozdělili si částku 116 000 eur, finalisté pak poloviční prémii.\n\n"}
{"id": "1203728", "url": "https://cs.wikipedia.org/wiki?curid=1203728", "title": "Lucius Cornelius Cinna", "text": "Lucius Cornelius Cinna\n\nLucius Cornelius Cinna (kolem 130 př. n. l. – 84 př. n. l.) byl římský politik a čtyřnásobný konzul mezi lety 87 – 84 př. n. l. \n\nCinna se vyznamenal během spojenecké války a byl zvolen konzulem pro rok 87 př. n. l. Téhož roku se spojil s Gaiem Mariem v konfliktu proti Sullovi a stal se Mariovým spolukonzulem i během následujícího roku. Společně převzali nadvládu nad Římem a násilím vymýtili Sullovy spojence. \n\nKrátce nato Marius zemřel a Cinna se stal jediným konzulem. Rozhodl se posílit svou pozici v Římě, zatímco Sulla ve východních provinciích bojoval proti Mithridatovi. Okolnosti ho však v roce 84 př. n. l. donutily jít do otevřené války proti Sullovi, ale k boji nikdy nedošlo, protože byl během vzpoury zabit svými vlastními vojáky.\n\nO životě Cinny před konzulskou kandidaturou v roce 87 př .n. l. není mnoho známo. Jisté je, že již během spojenecké války zastával úřad praetora, je možné, že mohl být praetorem již dříve. Cinna byl zvolen jako spolukonsul Gnaea Octavia, ale historikové se neshodují na tom, kdo podpořil jeho kandidaturu a jaké byly jeho vlastní politické cíle, které zájmy obhajoval. Byl zvolen v době, kdy byl Sulla mezi nižšími vrstvami římské společnosti velmi neoblíbený, stejně jako i mezi italickými spojenci; Sulla totiž stál na straně senátu, který brzdil rozšíření římského občanství i na Italiky. Z těchto důvodů římští občané záměrně zvolili na shromážděních lidu kandidáty (nejspíše tribuny lidu), kteří nebyli Sullou podporováni. Sulla měl poněkud větší vliv nad volbou konzulů, které se odehrávaly na setninových shromážděních, přinejmenším do té míry, že si dokázal zajistit, aby nebyl zvolen jakýkoliv přívrženec jeho politického protivníka Gaia Maria.\n\nPodle všeho podpořil Sulla Cinnu jako kompromisního kandidáta, ale podle dochované Plútarchovy anekdoty mu zcela nedůvěřoval. Tak či onak získal Cinna podporu, kterou potřeboval ke svému zvolení. Všichni historikové se shodují v tom, že Sulla se ve své podezřívavosti nemýlil. Cinnův kolega Gnaeus Octavius byl zvolen za podobných podmínek, ačkoliv jako kandidát optimátů se ze strany Sully těšil větší podpoře.\n\nJedno z prvních rozhodnutí Cinny jako konzula bylo nenechat se ovlivnit v následujících konzulských rozhodnutích svou přísahou Sullovi. Byl toho názoru, že jeho přísaha by mu neměla bránit v pomoci římskému lidu. Brzy poté se pokusil odstranit Sullu z Říma obviněním z trestné činnosti v počátcích Sullovy politické kariéry. Než aby čelil obvinění, odešel Sulla ke svému vojsku a odtáhl s ním na Východ bojovat proti Mithridatovi VI. v Bojótii. Úkol obhajovat jeho politiku v Římě ponechal na senátu a Octaviovi. Sám Cinna se k ní v některých případech přikláněl, což vytvářelo pochyby o jeho pravých záměrech a vedlo k obviňování, že byl k takovým rozhodnutím uplacen.\n\nNejdůležitější byly dva spory, první se týkal politických exulantů a druhá italických spojenců. Gaius Marius a jeho přívrženci, stejně jako mnozí z nejprominentnějších spojenců Publia Sulpicia Rufa byli sice během Sullova konzulátu posláni do vyhnanství, ale stále měli v Římě značnou podporu. Je zřejmé, že existovaly vazby mezi Cinnou a touto skupinou, ale není jasné, v jaké konkrétní době je začal Cinna podporovat veřejně. Záležitost Italiků, ve které se Cinna angažoval více, byl problém \"nových lidí\"; homo novus byl v Římě člověk bez vznešených předků nebo ten, kdo obdržel římské občanství teprve v nedávné době. Italikové získali příslib římského občanství výměnou za to, že ve spojenecké válce složí zbraně a uzavřou mír, jak to v Římě prosazoval tribun lidu Marcus Livius Drusus. Skutečně získali občanství, avšak v takové podobě, která je zbavovala jakékoli skutečné moci. Cinna byl ještě před svým zvolením obhájcem postupného zplnoprávnění italických spojenců, naopak Octavius se snažil udržet status quo. Tato spor rozpoutal jednu z největších pouličních šarvátek v římské historii mezi Octaviovými a Cinnovými přívrženci. Ačkoli Appiános tvrdí, že Cinna neměl žádnou podporu původních římských občanů, je to velice nepravděpodobné, jelikož žádný z jeho zákonů by se nemohl stát hrozbou bez alespoň nějaké podpory z jejich strany. Důvody, kvůli kterým jej tito původní občaně podporovali, jsou zcela neznámé. Octavius využil pouličních šarvátek, jedněch z dosud největších na Foru Romanu, jako záminky k okamžitému vyhnání Cinny z Říma, zbavení jej funkce konzula a odebrání občanství. Tyto akty vedly u pozdějších historiků k obviňování Cinny z diktátorského chování. Sesazení Cinny z úřadu konzula bylo protiústavní (konzula mohl odvolat jen senát, a to i jen v případě jmenování diktátora) a svého druhu jediný případ v celé historii Římské republiky.\n\nPo svém sesazení uprchl Cinna do Noly, kde začal shromažďovat vojsko složené ze svých italických spojenců. Jeho podpora Italiky byla zřejmě silná, soudě podle toho, jak ochotně se přidávali k jeho armádě. Podle souvěkých historiků měl Cinna podplatit i místní římské ozbrojené fsensíly loajální Appiu Claudiu Pulcherovi, praetorovi v roce 88 př. n. l. Od těchto události se stal vztah Cinny a skupiny Mariových populárů zřejmý, Cinna povolal Maria zpět do Itálie, aby spojili své síly. Oba plánovali opět převzít vládu nad Římem. Gnaeus Octavius mezitím v Římě jmenoval jako náhradního konzula (\"consul suffectus\") místo Cinny nejvyššího Jovova kněze (\"flamina dialis\") Lucia Cornelia Merulu .\n\nK Mariovi a Cinnovi se připojil i Quintus Sertorius spolu s dalšími vypovězenými, kteří pod příslibem svobody rekrutovali dokonce i otroky. Vojska Cinny a Maria, přičemž Mariovo vojsko bylo naverbováno již v Africe, kam se před Sullou uchýlil do vyhnanství, se daly na pochod římským venkovem ve snaze přerušit zásobování mezi Římem a sousedními městy, hlavně přístavem Ostií, které se Marius násilně zmocnil. Marius pokračoval dále na sever a Cinna na jih. Římská obrana byla svěřena pod velení Pompeia Strabona (otce pozdějšího římského vojevůdce Pompeia Velikého) a Octavia, kvůli Pompeiově váhavosti a vypuknuvší epidemii však zůstala velmi neefektivní.\n\nCinna a Marius přitáhli k Římu se čtyřmi vojsky, dvě z nich byla vedena Quintem Sertoriem a Gnaeem Papiriem Carbonem. První velká bitva tohoto konfliktu se odehrála na pahorku Janiculu, kde dosáhly Octaviovy ozbrojené oddíly vítězství, avšak za cenu značných ztrát, včetně Pompeia Strabona, což se projevilo na ochabnutí morálky vojska. Marius s Cinnou pokračovali v obléhání Říma. Nakonec po několika šarvátkách na hranicích města a v jeho okolí dal Cinna po vyjednávání slib, podle nehož \"záměrně nezapříčiní ničí smrt po návratu do Říma\". Takto vstoupil Cinna ke konci roku 87 př. n. l. se svými vojsky do Říma a byl opět prohlášen konzulem poté, co Merula na tento úřad abdikoval. Marius naopak trval na tom, že vstoupí do Říma pouze tehdy, když senát oficiálně zruší prohlášení o jeho vyhnanství. Senát začal urychleně hlasovat, aby Mariovu požadavku vyhověl, ale dříve než hlasování skončilo, Marius odhodil přetvářku a vstoupil se svými vlastními silami, známými jako \"bardyiae\" do Říma. Tyto jednotky se skládaly z jeho otroků, kteří na Mariův rozkaz vraždili jeho odpůrce. Podle antických historiků utopil Marius město v krvi a nechal vraždit každého, kdo dříve projevil byť jen minimální podporu Sullovi, kdo byl příliš bohatý nebo koho považoval za svého osobního nepřítele. Sám Octavius byl prvním na dlouhém seznamu pronásledovaných, stejně jako další významní představitelé optimátů Quintus Lutatius Catulus, Publius Licinius Crassus Dives (otec pozdějšího triumvira Crassa) a jeden z jeho synů, Marcus Antonius Orator (prarodič Marca Antonia, dále následoval i Lucius Cornelius Merula, Lucius Julius Caesar i jeho bratr, Publius Cornelius Lentulus Sura, Gaius Atilius Serranus a mnozí další. Mladý Marcus Crassus se proto musel uchýlit do Hispánie a Quintus Cecilius Metelus Pius, věrný Sullův spojenec, do Afriky. Popisy vraždění se zdají být přehnané, protože se nenachází ani v pamětech Sully samotného, které Mariovi rozhodně nestranily. Pozdější zdroje se shodují, že se Cinna od masakrů distancoval a nařídil popravit jen Octavia a několik dalších senátorů, kteří představovali okamžitou politickou hrozbu.\n\nNakonec, když Cinna viděl \"přespříliš vražd\", spolu s oddíly Sertoria, který později po Mariově a Sullově smrti ovládal Hispánii, přepadli a pozabíjeli spící \"bardyiae\", a tím ukončili období mariovského teroru. Marius a Cinna byli zvoleni na rok 86 př. n. l. za konzuly, Sulla byl naopak prohlášen za psance, jeho majetek zkonfiskován a jeho dům srovnán se zemí. Marius přikázal Cinnovi jmenovat mladého Julia Caesara místo Meruly do funkce \"flamina dialis\" a třináct dní po začátku svého sedmého konzulátu zemřel.\n\nMariova smrt označuje začátek období známého jako \"Regnum Cinnanum\" nebo \"Dominatio Cinnae\" neboli Cinnpovu samovládu, v němž Cinna – stejně jako Marius na konci 2. století př. n. l. – využil konzulátu, aby mohl zavést sérii reformních změn, které považoval za nezbytné pro přežití státu. V tomto smyslu byla jeho vláda revoluční autokracií (Sallustius jej dokonce nazval tyranem), která podle antických autorů, přerušila kontinuum mocenské legitimity. Podle Cicerona, jenž byl jedním z optimátů, \"přišla republika o všechny zákony a čest\". Události této doby jsou nicméně ještě hůře dokumentovány než jiné části Cinnova života. Po Mariově smrti nastoupil jako \"consul suffectus\" Lucius Valerius Flaccus, jehož hlavním cílem bylo vyřešit finanční krizi vyvolanou občanskou válkou. Cinna vedl umírněnou politiku, pokoušel se dokonce o získání sympatií ze strany senátu nebo alespoň o to, aby nevznikly žádné další spory. Dodržoval nepsaná pravidla římské politiky (\"mos maiorum\") a nejednal jako radikální populár. Nepodporoval agrární zákony ani neměnil mechanismy lidových shromáždění, dokonce i zákony o rozdělování potravin (\"leges frumentariae\") zůstaly nezměněny. Také se nijak nedotkl sporů o složení soudních tribunálů a jejich navrácení equitům. Nejvýznamnější událostí bylo schválení zákona \"Lex Valeria de aere alieno\" navrženého Flaccem, který měl stabilizovat finanční situaci, avšak jeho výsledky nebyly valné.\n\nV roce 85 př. n. l. se Cinna pokusil oživit návrh Publia Sulpicia Rufa, který upevňoval občanská práva italických spojenců. Ten se zřejmě příliš rychle neuplatňoval, protože census následujícího roku spočítal 463 000 občanů, což nepředstavovalo významnou změnu oproti letem 115 – 114 př. n. l., kdy se číslo pohybovalo kolem 394 000, rozdíl se chápe jako přírůstek Italiků. Velkou pozornost Cinna zaměřil na předpokládaném střetnutí se Sullou. Vedení války proti Mithridatovi si přisvojil Flaccus, což si Sulla vyložil jako ohrožení svojí pozice.\n\nPo skončení války na Východě se Sulla vrátil do Itálie. Rozesílal Italikům dopisy, ve kterých mírnil jejich strach, že by jim mohlo být odebráno nedávno získané římské občanství. Poslal dopis i senátu, ve kterém se vychloubal svým vítězstvím nad Mithridatem, a ujišťoval senátory, že všichni Cinnou vypovězení nepřátelé se k němu připojují, a že by senát měl potrestat ty občany, kteří se za jeho nepřítomnosti proti němu a senátu provinili. Cinna a jeho spolukonzul Gaius Papirus Carbo se v roce 85 př. n. l. připravovali na válku se Sullou. Konzulské volby na tento rok odložili a sami se opět prohlásili za zvolené konzuly, aby se nemuseli kvůli přípravám na válku vracet na volby do Říma. Je nepravděpodobné, že by tomuto neústavnímu činu někdo odporoval, protože Cinna měl v Římě se svými přivrženci dostatečný vliv, aby potlačil jakoukoliv opozici. Cinna v té době jednal jako monarcha, ale vystupoval jako ten, kdo jen plní vůli lidu.\n\nCinna netušil, že nikoli bitva v očekávané válce se Sullou, ale samotné přípravy ho budou stát život. Byl zavražděn během povstání vlastních vojáků roku 84 př. n. l. Jeho vojsko shromážděné v Anconě bylo pramálo motivované, protože občanská válka neskýtala žádné výhledy k drancování. Jeho nespokojenost ještě vzrostla, když dorazila zpráva, že část vojáků ztroskotala v bouři při transportu přes Jaderské moře, a ti, co ztroskotání přežili, se vrátili do svých domovů. Cinna svolal shromáždění vojáků a hodlal je donutit k poslušnosti. Jeden z jeho liktorů odstrčil vojáka, který stál Cinnovi v cestě na shromáždění, a když voják liktorovi úder oplatil, poručil Cinna vojáka uvěznit. Jiný voják, pobouřen, hodil po Cinnovi kámen a zasáhl ho. Nato začal na Cinnu házet kameny rozlícených dav a nakonec okolostojící vojáci Cinnu ubodali.\n\nPlútarchos popsal důvod jeho smrti poněkud odlišně. Podle něj Cinnův vojenský tábor navštívil mladý Pompeius a uprchl z něj poté, co byl obviněn z jakýchsi pletich. Vojáci mylně předpokládali, že Pompeiovi pomohl k útěku Cinna, a proto ho zabili v odvetě za zklamání jejích důvěry. Každopádně Cinna nebyl zabit v souvislosti se svojí politikou, ale víceméně jen kvůli bezvýznamnému vzplanutí nenávisti ve svých jednotkách. Christoph Bulst uvedl, že Cinna byl zabit v \"absolutně nepolitické vzpouře\", a zdůraznil, že nejsou určité doklady o Cinnově opozici, Cinna dokonce ani necítil potřebu kamkoliv cestovat s tělesnou stráží.\n\nCinna byl ženat a Annií, dcerou nám neznámého Annia. Spolu měli dvě dcery a jednoho syna. Starší dcera Cornelia Maior se provdala za Gnaea Domitia Ahenobarba, jednoho z Cinnových příznivců. Mladší dcera Cornelia Minor se kolem roku 84 př. n. l. vdala za Julia Caesara, kterému porodila dceru Julii. Zemřela v roce 69 př. n. l.\n\nCinnův syn stejného jména po Sullově návratu z Východu uprchl z Itálie pravděpodobně do Hispánie. Krátce se vrátil v roce 78 př. n. l. a připojil se ke vzpouře Marka Aemilia Lepida, ale po jejím potlačení opět uprchl do Hispánie. Ještě téhož roku se do Říma vrátil díky schválení zákona \"lex Plautia\", který amnestoval všechny osoby vypovězené během občanské války mezi Sullou a Cinnou.\n\n"}
{"id": "1203729", "url": "https://cs.wikipedia.org/wiki?curid=1203729", "title": "Lípa v Srní", "text": "Lípa v Srní\n\nLípa v Srní je památný strom lípa malolistá (\"Tilia cordata\") v Srní, místní části obce Stráž nad Ohří v okrese Karlovy Vary. Hraniční strom roste v Srní v těsné blízkosti potoka při severním okraji Přírodního parku Stráž nad Ohří. Strom má mohutný, výrazně zploštělý, nízký a šikmo rostoucí kmen o obvodu 670 cm. Kmen se v širokém sedle ve výšce 2,5 m dělí do dvou silných kosterních větví. Koruna stromu sahá do výšky 25,5 m (měření 2014). Stáří lípy bylo v roce 2006 odhadováno na 250 let.\nLípa je chráněna od roku 2006 jako esteticky zajímavý strom, významný stářím a vzrůstem.\n\n"}
{"id": "1203730", "url": "https://cs.wikipedia.org/wiki?curid=1203730", "title": "Šatoj (obec)", "text": "Šatoj (obec)\n\nŠatoj (čečensky \"Шуьйта\", \"Шуьйта гӀала\", \"Хьакка гӀала\", \"Хьакка\", rusky \"Шатой\") je střediskovou obcí a zároveň i správním centrem stejnojmenného okresu v jižní části Čečenské autonomní republiky Ruské federace.\n\nObec Šatoj se nachází v nadmořské výšce 800 metrů v předhůří Velkého Kavkazu. Leží na pravém břehu řeky Argun v Argunské soutěsce. Od hlavního města Čečenska Grozného je Šatoj vzdálen 56 km směrem na jih. Zhruba stejná vzdálenost dělí Šatoj od hranic s Gruzií.\n\nOkolními obcemi jsou: na severozápadě Chakkoj, Sjuži a Bolšie Varandy, na severovýchodě Zony, na jihovýchodě Bekum-Kale a Pamjatoj, na jihu Vjardy a Guš-Kert a na jihozápadě Vašindaroj.\n\nK 1. 1. 2012 bylo v obci Šatoj evidováno 2523 obyvatel. Podle údajů všeruského sčítání obyvatelstva v roce 2002 tvořili Čečenci v Šatoji 81,9% obyvatel, 14% byli Rusové a 3,1% Ukrajinci. Součástí občanské vybavenosti obce je střední škola, nemocnice a kulturní dům.\n\nŠatoj byl založen 9. srpna 1858 během Kavkazské války na základě rozhodnutí generálporučíka Nikolaje Evdokimova jako posádková pevnost, v níž bylo umístěno štábní velitelství a dvě roty Navaginského pěšího pluku Ruského impéria. Pevnost byla vybudována na pozemcích, původně patřících místnímu tejpu Chakkoj (čečensky \"Хьакка\").\n\nÚzemí tejpu Chakkoj bylo dobyto ruskými vojsky 30. 7. 1858, což byl počátek genocidy původních obyvatel, spojené s ničením jejich starobylých památek a posvátných míst. Materiál ze zbořených staveb, včetně historických obranných věží, byl použit na stavbu pevnosti Šatoj.\n\nKromě vojenských objektů byl v areálu pevnosti vybudován také pravoslavný kostel. Ve zdejší slobodě žilo 50 ruských rodin a dvě rodiny řecké. Přesto, že většina místních obcí a čečenských tejpů uznala svou porážku, záhy po vybudování pevnosti Šatoj došlo k několika povstáním. V roce 1860 vypuklo velké povstání v Argunském okruhu na jihozápadě Čečenska, byly dobyty některé obce v okolí Šatoje a obležena byla i samotná pevnost. Po potlačení povstání bylo ruskými vojsky zničeno několik desítek aulů v horských oblastech Čečenska a v tzv. Ičkerii.\n\nPo Velké říjnové socialistické revoluci v roce 1917 a vypuknutí občanské války většina Rusů – až na některé výjimky – Šatoj opustila. Potomci těchto původních obyvatel žili v Šatoji i na počátku 21. století. \nV roce 1944 po násilném vysídlení Čečenců a dalších kavkazských národů a jejich deportaci do střední Asie byl Šatoj s přilehlými oblastmi dosídlen obyvateli, pocházejícími ze středního Ruska. Šatoj byl přejmenován na \"Sovětskoe\" a stal se správním centrem \"Sovětského okresu\" \"Grozněnské oblasti\".\n\nHistorie obce Šatoj byla od jejího založení až po 21. století určována především její strategickou polohou v dolní části Argunské soutěsky. Také v období první a druhé čečenské války proběhly na území šatojského okresu i přímo v jeho správním centru některé významné bojové operace. V roce 1996 to byla například bitva u obce Jaryšmarda, během níž byla kolona vozů ruského 245. motostřeleckého pluku, mířícího do Šatoje, prakticky celá zničena ze zálohy čečenskými bojovníky, vedenými polním velitelem Chattábem. Během druhé čečenské války ve dnech 22. – 29. února 2000 proběhly u správního centra okresu těžké boje, známé pod termínem \"Bitva o Šatoj\". Na čečenské straně se operace zúčastnilo několik tisíc bojovníků, kterým se podařilo uniknout z Grozného, v jejichž čele byli všichni významní polní velitelé – Aslan Maschadov, Ruslan Gelajev, Chattáb a Šamil Basajev. Po nasazení dělostřelectva a letectva federální vojenské síly dosáhly 29. 2. 2000 vítězství a ovládly Šatoj.\n\nZ Šatoje pocházel Salaudin Gugajev (1917 – 2010), významný představil čečenské emigrace v USA, který svou politickou aktivitou dosáhl toho, že se otázka deportace a genocidy čečenského národa dostala v roce 1955 na pořad jednání Valného shromáždění OSN. \n\n\n"}
{"id": "1203737", "url": "https://cs.wikipedia.org/wiki?curid=1203737", "title": "Estakáda Hričovský kanál", "text": "Estakáda Hričovský kanál\n\nEstakáda Hričovský kanál je estakáda na dálnici D1. Se svou délkou 2081 m je nejdelším mostem na území Slovenska. \n\nŠlo o jeden z rozhodujících stavebních objektů v rámci výstavby II. úseku dálnice D1 Sverepec - Vrtižer, který vytvořil obchvat Považské Bystrice a zkompletoval tak souvislý dálniční tah mezi Bratislavou a Žilinou. Zhotovitelem úseku byly v letech 2007 - 2010 firmy Váhostav SK, Strabag a Bögl a Krýsl. Účelem mostu bylo bezpečně provést dálnici D1 přes záplavové území řeky Váh a Hričovského kanálu bez ovlivnění výšky povodňových stavů.\n\nMost se řešil jako dva souběžné dálniční objekty s třemi dilatačními celky. První se navrhl jako spojitá spřažená ocelovo-železobetonová nosná konstrukce s 25 poli. Druhý dilatační celek se řešil z tyčových předpjatých prefabrikátů dlouhých 38 m a 36 m, které jsou spřažené s železobetonovou deskou a vytvářejí spojitou konstrukci s 21 poli. Třetí byl vybudován letmou betonáží.\n"}
{"id": "1203741", "url": "https://cs.wikipedia.org/wiki?curid=1203741", "title": "Estakáda Považská Bystrica", "text": "Estakáda Považská Bystrica\n\nEstakáda Považská Bystrica je městská dálniční estakáda, která prochází přímo městem Považská Bystrica. Je součástí úseku dálnice D1 Sverepec - Vrtižer. Po dokončení výrazně odlehčila dopravní situaci ve městě, protože přes město procházela doprava z D1.\n\nDesign mostu v městské zástavbě dotváří večerní osvětlení a šedo-zelený nátěr betonových konstrukcí. Estakáda získala ocenění Stavba roku 2010.\n\nS délkou 968,73 m je estakáda nejdelším mostním dilatačním celkem na Slovensku. Most má 10 polí, přičemž nejdelší pole mají rozpětí 122 m. Je prvním dálničním mostem na Slovensku, jehož nosná konstrukce nese celý dálniční profil, a v příčném směru ji podpírá pouze jedna podpěra.\n\nProces přípravy probíhal od roku 2001, kdy byla kromě mostu zvažována i tunelová varianta. Výstavba probíhala technologií vysouvání mostovky. Nejprve bylo postaveno sedm mostních pylonů, následně se začalo vysouvat posuvné bednění. \n\nTypologicky je most kombinací zavěšeného a trámového mostu tzv. \"Extradosed\". Náklady na výstavbu činily 175,48 mil. €.\n\n"}
{"id": "1203744", "url": "https://cs.wikipedia.org/wiki?curid=1203744", "title": "Most Belá", "text": "Most Belá\n\nMost Belá je dálniční most na Slovensku, který má délku 301,4 metru. Nachází se na dálnici D1 v úseku Liptovský Hrádok - Hybe.\n\nMost se nachází přibližně 18 metrů nad terénem a přemosťuje údolí řeky Belá prostupujíce severovýchodně od intravilánu obce Dovalovo. Volná šířka mostu je 11,75 metru.\n"}
{"id": "1203749", "url": "https://cs.wikipedia.org/wiki?curid=1203749", "title": "Kaple Panny Marie (Červená Hora)", "text": "Kaple Panny Marie (Červená Hora)\n\nKaple Panny Marie, často označovaná pouze jako zvonice, je římskokatolická kaple v obci Červená Hora. Patří do farnosti Červený Kostelec. Je chráněna jako kulturní památka České republiky.\n\nKaple z 18. století, údajně z roku 1730, se nachází v centru obce u silnice. Rekonstrukce kaple proběhla v roce 2002, kdy do ní byl také umístěn nový zvon.\n\nV základu čtyřboká zděná stavba se střechou krytou šindelem zakončená malou osmibokou kupolí.\n\nV sousedství kaple stojí pomník ukřižování z roku 1908.\n"}
{"id": "1203752", "url": "https://cs.wikipedia.org/wiki?curid=1203752", "title": "Gjon Buzuku", "text": "Gjon Buzuku\n\nGjon Buzuku byl albánský katolický kněz ze 16. století, autor první albánské knihy.\n\nNarodil se ve vesnici Ljare, na severu Albánie. Pravděpodobně žil v Benátkách nebo v jejich okolí.\n\nRoku 1555 vydal svůj překlad katolického misálu (mešních liturgických textů), albánsky \"Meshari\", což je vůbec první kniha psaná v albánštině (v gegském dialektu). Kniha byla tištěná a měla původně 110 archů, z nichž se dochovalo 94. Zajímavé je, že Buzuku rozšířil albánskou abecedu o pět nových znaků převzatých z cyrilice, aby lépe pokryly zvuky mluvené albánštiny. Ač se neví, jakým způsobem, ale byl patrně napojen na srbo-chorvatský kulturní okruh. Kniha vyšla v Itálii. Obsahuje, krom překladu, i krátkou osobní poznámku autora. To, co v ní Buzuku o sobě napsal, je jediný zdroj o něm a jeho životě, který má historiografie k dispozici.\n\nKniha byla dlouho ztracena, znovu ji objevil až roku 1740 Gjon Nikollë Kazazi, arcibiskup ve Skopje.\n\nNápověda\n"}
{"id": "1203753", "url": "https://cs.wikipedia.org/wiki?curid=1203753", "title": "BDS", "text": "BDS\n\nBDS může být:\n\n"}
{"id": "1203756", "url": "https://cs.wikipedia.org/wiki?curid=1203756", "title": "Meshari", "text": "Meshari\n\nMeshari, česky Misál, je první kniha napsaná v albánštině. Vyšla roku 1555, a to v Itálii. Jde o překlad katolického misálu (liturgických textů). Kniha byla tištěná a měla původně 110 archů, z nichž se dochovalo 94. Autorem překladu byl albánský katolický kněz Gjon Buzuku žijící v Itálii, pravděpodobně v Benátkách. Kniha je napsána v gegském dialektu. Zajímavé je, že Buzuku do albánské abecedy zabudoval pět nových znaků převzatých z cyrilice, aby lépe pokryly zvuky mluvené albánštiny. Ač se neví, jakým způsobem, ale byl patrně napojen na srbo-chorvatský kulturní okruh. Kniha obsahuje, krom překladu, i krátkou osobní poznámku autora. To, co v ní Buzuku o sobě napsal, je jediný zdroj o něm a jeho životě, který má historiografie k dispozici. Kniha byla dlouho ztracena, znovuobjevil ji až arcibiskup ve Skopje Gjon Nikollë Kazazi roku 1740.\n"}
{"id": "1203765", "url": "https://cs.wikipedia.org/wiki?curid=1203765", "title": "Quasi-Zenith Satellite System", "text": "Quasi-Zenith Satellite System\n\nQuasi-Zenith Satellite System (QZSS) je vyvíjený třídružicový regionální navigační systém pro Japonsko. Jedná se o plošně omezenou verzi globálního pozičního systému, jako je například GPS. První družice \"Michibiki\" byla vypuštěna 11. září 2010. Plný operační stav byl předpokládán v roce 2013, avšak v březnu 2013 japonská vláda oznámila rozšíření ze tří na čtyři satelity. Kontrakt na stavbu tří družic za 526 miliónů dolarů získala firma Mitsubishi Electric s předpokládaným vypuštěním do konce roku 2017. Základní čtyřdružicový systém by měl být funkční v roce 2018.\n"}
{"id": "1203770", "url": "https://cs.wikipedia.org/wiki?curid=1203770", "title": "Bohumil Smejkal (fotbalový rozhodčí)", "text": "Bohumil Smejkal (fotbalový rozhodčí)\n\nBohumil Smejkal (* 25. října 1927) je bývalý československý fotbalový rozhodčí. \n\nV československé lize působil v letech 1963–1974. Řídil celkem 91 ligových utkání. Jako mezinárodní rozhodčí řídil v letech 1972–1974 tři mezistátní utkání. V evropských pohárech řídil v letech 1968–1974 v Poháru mistrů evropských zemi 2 utkání, v Poháru vítězů pohárů jedno utkání a v Poháru UEFA 3 utkání. Dále řídil i finále Československého poháru 1968, 1969 (druhé utkání) a 1970 (druhé utkání).\n\n\n"}
{"id": "1203772", "url": "https://cs.wikipedia.org/wiki?curid=1203772", "title": "877 př. n. l.", "text": "877 př. n. l.\n\n"}
{"id": "1203774", "url": "https://cs.wikipedia.org/wiki?curid=1203774", "title": "Indian Regional Navigation Satellite System", "text": "Indian Regional Navigation Satellite System\n\nIndian Regional Navigation Satellite System (IRNSS) je vyvíjený třídružicový regionální navigační systém pro Indii. Jedná se o plošně omezenou verzi globálního pozičního systému, jako je například GPS. Plná sestava se skládá ze tří satelitů na geostacionární dráze a čtyř na geosynchronní dráze ve výšce zhruba 36,000 km. Další dva satelity jsou připraveny na zemi jako záloha.\n\nV současnosti je na orbitě všech sedm satelitů a plná funkčnost systému se předpokládá od června 2016.\n"}
{"id": "1203779", "url": "https://cs.wikipedia.org/wiki?curid=1203779", "title": "Rodulfus Glaber", "text": "Rodulfus Glaber\n\nRodulfus Glaber (také uváděný jako Rudolf nebo Ralph Glaber; 985–1047) byl francouzský benediktinský mnich a kronikář. Během své kariéry vystřídal kláštery Saint-Léger-de-Champeaux, odkud byl pro nekázeň vyhozen, Sv. Benigna u Dijonu, dále Cluny, kde byl jeho představeným Odilo z Cluny, a konečně Saint-Germain v Auxerre, kde zemřel.\n\nRodulfova kronika \"Historiarum libri quinque ab anno incarnationis DCCCC usque ad annum MXLIV\" (\"Pět knih dějin od roku Páně 900 do roku 1044\"), již začal psát kolem roku 1026, je jedním z nejdůležitějších pramenů k západoevropské historii kolem roku 1000. Kromě toho Rodulfus napsal hagiografii Viléma z Volpiana \"Vita Sancti Guillelmi Abbatis Divionensis\" (\"Život svatého Viléma, opata dijonského\").\n"}
{"id": "1203780", "url": "https://cs.wikipedia.org/wiki?curid=1203780", "title": "Josef Tepper", "text": "Josef Tepper\n\nJosef Tepper (2. července 1865 Deštná – 14. října 1926 Zakšín) byl rakouský politik německé národnosti z Čech, poslanec Českého zemského sněmu.\n\nPůsobil jako rolník v Dubé a Deštné. V období let 1892–1900 byl členem městské školní rady v Deštné. Zastával i funkci okresního starosty v Dubé. Coby okresní starosta se uvádí roku 1912 i roku 1916. Koncem 19. století je uváděn i jako starosta Zakšína.\n\nZapojil se i do vysoké politiky. V doplňovacích zemských volbách v prosinci 1896 (poté, co zemřel poslanec Wenzel Jäger) byl zvolen na Český zemský sněm, kde zastupoval kurii venkovských obcí, obvod Dubá, Štětí. Uváděl se jako německý liberální poslanec (Německá pokroková strana). Rezignoval v říjnu 1898. Jako důvod pro složení mandátu uvedl nespokojenost s působením pokrokové strany. Stranu obvinil z toho, že místo podpory rolnictva se přiklonila k zájmům jiných stavů a velkokapitalistů. Německý liberální tisk podotkl, že neexistuje fakticky žádná Německá pokroková strana, jen klub německých poslanců na sněmu, a že prý celá záležitost je projevem rostoucího tlaku na samostatné politické zastoupení rolníků.\n"}
{"id": "1203784", "url": "https://cs.wikipedia.org/wiki?curid=1203784", "title": "Loads (album)", "text": "Loads (album)\n\nLoads je kompilační album anglické hudební skupiny Happy Mondays. Vydala jej v říjnu roku 1995 hudební vydavatelství Factory Records a London Records. Album vyšlo ve dvou verzích: Jako jednodiskové (pod názvem \"Loads\") a jako dvoudiskové (pod názvem \"Loads & Loads More\"). Album obsahuje písně ze všech do té doby vydaných studiových alb. Druhý disk obsahuje pět remixů a dvě další písně.\n"}
{"id": "1203787", "url": "https://cs.wikipedia.org/wiki?curid=1203787", "title": "Pimentovník", "text": "Pimentovník\n\nPimentovník (\"Pimenta\") je rod rostlin z čeledi myrtovité. Jsou to dřeviny s jednoduchými vstřícnými listy a nevelkými bílými květy s množstvím tyčinek. Plodem je kulovitá bobule. Rod zahrnuje 16 druhů a je rozšířen zejména v Karibiku a Střední Americe, v menší míře i v Mexiku a Jižní Americe. Pimentovníky mají tvrdé a trvanlivé dřevo a jsou zdrojem silic využívaných zejména v kosmetice, parfumerii a lékařství. Ekonomický význam má zejména pimentovník pravý jako zdroj nového koření a silic a druh \"Pimenta racemosa\", z jehož listů se destilací s rumem vyrábí tradiční pánský parfém \"bay rum\".\n\nPimentovníky jsou aromatické stálezelené stromy a keře. Listy jsou poněkud tužší až kožovité, jednoduché, vstřícné, se zpeřenou žilnatinou. Květy jsou bílé, pravidelné, oboupohlavné nebo funkčně jednopohlavné, čtyř nebo pětičetné, uspořádané v latách nebo vidlanech. Tyčinek je mnoho. Semeník je srostlý ze 2 plodolistů. Plodem je kulovitá dužnatá bobule obsahující obvykle 2 semena. Plody jsou na povrchu bradavčité a na vrcholu mají vytrvalé zbytky kalicha.\n\nRod pimentovník zahrnuje 16 druhů. Je rozšířen ve Střední Americe, Mexiku, na Karibských ostrovech a v Jižní Americe. Největší počet druhů roste na Karibských ostrovech (celkem 14, z toho 7 druhů jsou endemity Kuby). Do Mexika zasahuje pouze pimentovník pravý. V Jižní Americe rostou pouze 2 druhy: \"P. pseudocaryophyllus\" v jižní Brazílii a východní Bolívii a \"P. racemosa\", který zasahuje do Venezuely.\n\nKvěty pimentovníků jsou opylovány rozličným hmyzem. Pimentovník pravý je na Jamajce efektivně opylován včelou medonosnou, která je zde nepůvodním druhem. Protože květy pimentovníku lákají hmyz jen málo, uvažovalo se i o možnosti že jsou větrosprašné.\nPlody konzumují ptáci.\n\nRod \"Pimenta\" je v rámci čeledi myrtovité řazen do podčeledi \"Myrtoideae\" a tribu \"Myrteae\". Nejblíže příbuznými rody jsou podle výsledků fylogenetických studií jihoamerické rody \"Amomyrtus\" a \"Legrandia\".\n\n\nNejznámějším zástupcem rodu je pimentovník pravý, poskytující nové koření. O něco méně kvalitní nové koření se získává i z příbuzného druhu \"Pimenta racemosa\".\nOba druhy jsou zdrojem vonných silic a v tropech jsou pěstovány jako příjemně aromatické okrasné dřeviny. Dřevo je tvrdé a trvanlivé, má však jen lokální význam.\nZ listů karibského druhu \"P. racemosa\" je destilována silice, známá jako \"bay oil\" a používaná zejména v kosmetice a parfumerii. Listy a plody jsou též využívány k aromatizaci potravin a v medicíně. Parfém \"bay rum\" náleží již od 19. století patří mezi oblíbené pánské parfémy. V Karibiku je tradičně vyráběn vypálením třtinového rumu s čerstvými listy \"P. racemosa\". Silice je pod názvem \"bay oil\" využívána i v aromaterapii, často však bývá vlivem podobnosti názvů zaměňována se silicí z vavřínu (\"laurel bay oil\").\n\nPimentovník pravý je používán v lidové medicíně nejen v oblasti svého původu ve Střední Americe a Karibiku, ale i v indické ájurvédě a evropském lidovém léčitelství.\nNa Haiti je nálev z listů \"P. racemosa\" používán zejména při bolestech hlavy, bolestech v krku a průjmech. Silice smíchaná s cukrem se podává při nauzee.\n\n\n"}
{"id": "1203790", "url": "https://cs.wikipedia.org/wiki?curid=1203790", "title": "Jesse Moss", "text": "Jesse Moss\n\nJesse Moss (* 4. května 1983 Vancouver) je kanadský herec. Jeho mladší sestrou je herečka Tegan Moss. S herectvím začínal, stejně jako jeho sestra, již od dětství. Zpočátku hrál v seriálech, televizních filmech a videofilmech, později i v klasických filmech, ale jeho televizní práce převažovala. Hrál například v seriálu \"Hvězdná brána\". Mezi filmy patří například \"Prozacový národ\" (2001), \"Vzpomínky nezaženeš\" (2005) a \"Dear Mr. Gacy\" (2010).\n\n"}
{"id": "1203791", "url": "https://cs.wikipedia.org/wiki?curid=1203791", "title": "Narcisa Donátová", "text": "Narcisa Donátová\n\nNarcisa Donátová (8. května 1928 Mařatice – 8. prosince 1981 Bratislava) byla jednou z prvních slovenských hudebních skladatelek.\n\nStudovala na Státní konzervatoři v Bratislavě skladbu pod vedením Alexandra Moyzese. Absolvovala v roce 1952. Ve studiu pokračovala na Vysoké škola múzických umění. Stala se tak první slovenskou skladatelkou s ukončeným vysokoškolským hudebním vzděláním.\n\n\n\n"}
{"id": "1203793", "url": "https://cs.wikipedia.org/wiki?curid=1203793", "title": "Jesse Moss (režisér)", "text": "Jesse Moss (režisér)\n\nJesse Moss je americký filmový režisér a producent. Narodil se v kalifornském městě Palo Alto a studoval na Kalifornské univerzita v Berkeley. V roce 2003 natočil film \"Con Man\" pojednávající o podvodníkovi Jamesi Hogueovi. Hogue byl Mossův spolužák během studií na střední škole. Mezi jeho další filmy patří například \"Full Battle Rattle\" (2008) a \"The Overnighters\" (2014). Rovněž se věnoval pedagogické činnosti na Sanfranciské státní univerzitě.\n\n\n"}
{"id": "1203796", "url": "https://cs.wikipedia.org/wiki?curid=1203796", "title": "Vilém z Volpiana", "text": "Vilém z Volpiana\n\nVilém z Volpiana (italsky Guglielmo da Volpiano, francouzsky Guillaume de Volpiano; červen nebo červenec 962 – 1. ledna 1031) byl italsko-francouzský opat, řeholní reformátor a architekt, uctívaný v katolické církvi jako světec. \n\nVilém pocházel z Piemontu a jeho otcem byl hrabě Robert z Volpiana. Roku 969 nastoupil jako žák do benediktinského kláštera v Locadiu, kde se později stal mnichem. Roku 987 se přesunul do Cluny a jako nadšený reformátor pak reorganizoval opatství Saint-Sernin na řece Rhôně. \n\nRoku 990 byl Vilém vysvěcen na kněze a stal se opatem v klášteře sv. Benigna v Dijonu. Ten proměnil v centrum spirituality, vzdělání a kultury. Odtud se reformní hnutí šířilo zakládáním dalších klášterů ve Francii a severní Itálii, celkem jich bylo asi 40. Roku 1001 vévoda Richard II. Normandský Viléma pověřil reformou opatství Fécamp, kde pak Vilém setrval až do smrti.\n\nJako stavitel a architekt se Vilém z Volpiana mimo jiné podílel na vzniku komplexu Mont Saint-Michel, jehož kapli na vrcholu hory navrhl. \n"}
{"id": "1203800", "url": "https://cs.wikipedia.org/wiki?curid=1203800", "title": "Late Night with David Letterman", "text": "Late Night with David Letterman\n\nLate Night with David Letterman je americký televizní pořad vysílaný stanicí NBC. První díl byl vysílán dne 1. února 1982 a poslední 25. června 1993. Moderoval jej David Letterman a šlo o první verzi série \"Late Night\". Letterman roku 1993 přešel k televizi CBS a začal moderovat pořad \"Late Show with David Letterman\". V \"Late Night\" jej nahradil Conan O'Brien (\"Late Night with Conan O'Brien\"), který na této pozici zůstal až do roku 2009, kdy jej nahradil Jimmy Fallon (\"Late Night with Jimmy Fallon\").\n\n"}
{"id": "1203804", "url": "https://cs.wikipedia.org/wiki?curid=1203804", "title": "Josef Ulbrich", "text": "Josef Ulbrich\n\nJosef Ulbrich, též Joseph (23. října 1843 Cheb – 20. srpna 1910 Praha), byl rakouský právník a vysokoškolský pedagog německé národnosti z Čech; rektor Německé univerzity v Praze a poslanec Českého zemského sněmu.\n\nVystudoval práva na Karlo-Ferdinandově univerzitě. 23. května 1867 získal titul doktora práv a nastoupil na praxi k soudu. Byl auskultantem na vrchním zemském soudu v Praze, od roku 1869 soudním adjunktem na krajském soudu v Českých Budějovicích a roku 1871 přešel coby adjunkt na zemský soud v Praze. Roku 1873 nastoupil k finanční prokuratuře jako adjunkt. Roku 1876 se stal suplentem katedry národohospodářství a obchodní a průmyslové statistiky na německé polytechnice v Praze. Na této škole pak vyučoval až do své smrti jako suplující profesor.\n\n16. února 1876 se habilitoval na Karlo-Ferdinandově univerzitě v Praze. Působil jako soukromý docent všeobecného státního práva. Od 25. září 1879 byl mimořádným a od 11. ledna 1884 řádným profesorem na Německé univerzitě v Praze (do počátku 80. let šlo ještě o společnou česko-německou univerzitu). V roce 1897/1898 zastával post rektora této vysoké školy, byl také dvakrát (1890–1891 a 1906–1907) děkanem její právnické fakulty. Funkci rektora zastával v složité době vypjatého česko-německé konfliktu v souvislosti s tzv. Badeniho jazykovými nařízeními, kdy docházelo k slovním i fyzickým konfrontacím mezi studenty obou národností. V červnu 1897 publikoval v \"Neue Freie Presse\" návrh na řešení jazykové otázky v Čechách, ve kterém se připojil k požadavku na administrativní rozdělení země podle národnostních hranic, včetně změn hranic soudních okresů. V roce 1898 obdržel titul dvorního rady. Od roku 1900 byl předsedou výboru spolku Deutscher Verein für Verbreitung gemeinnütziger Kenntnisse. Od roku 1901 byl předsedou zkušební komise pro státovědu. Roku 1904 byl znovu zvolen rektorem Německé univerzity v Praze, ale volbu nepřijal. Od roku 1905 byl předsedou znaleckého sboru pro autorské právo. Byl činný i ve spolku Verein für Geschichte der Deutschen in Böhmen. Napsal mj. \"Lehrbuch des österreichischen Staatsrechts\" (Berlín, 1883) nebo \"Lehrbuch des österreichischen Verwaltungsrechts\" (Vídeň, 1904). Jeho specializací byla státověda a správní právo.\n\nZ titulu funkce rektora se na přelomu století zapojil i do vysoké politiky. V letech 1897–1898 zasedal coby virilista na Českém zemském sněmu. 18. srpna 1905 byl jmenován doživotním členem Panské sněmovny (nevolená horní komora Říšské rady), kde se připojil k Ústavní straně. Po anexi Bosny roku 1908 zpracoval pro vládu podklady ohledně recepce islámu a islámského práva do právního řádu monarchie.\n\nZemřel v srpnu 1910 v diakonickém domě v Praze po těžké několikaměsíční nemoci.\n\n"}
{"id": "1203806", "url": "https://cs.wikipedia.org/wiki?curid=1203806", "title": "Adrien Reju", "text": "Adrien Reju\n\nAdrien Reju je americká zpěvačka a kytaristka. Vyrůstala v New York City a později se usadila ve Woodstocku ve státě New York. Roku 2009 vydala své první dlouhohrající album s názvem \"A Million Hearts\" a v roce 2012 pak pětipísňové EP \"Lucky Ones\". V srpnu roku 2015 vydala album \"Strange Love and the Secret Language\", které obsahuje coververze písní mnoha autorů, mezi něž patří například John Cale, David Bowie, Elliot Smith a Prince. Na albu se podílelo produkční duo The Elegant Too (Chris Maxwell a Phil Hernandez). Součástí alba je i singl „Last Call“.\n\n"}
{"id": "1203808", "url": "https://cs.wikipedia.org/wiki?curid=1203808", "title": "Monstrum (film)", "text": "Monstrum (film)\n\nMonstrum (2017) je český film režiséra Viktora Polesného, jehož námětem je tragický osud sochaře Otakara Švece, tvůrce Stalinova pomníku. \n\nNatáčení bylo zahájeno v roce 2016, kdy byla na místě pomníku postavena jeho částečná replika. Film natočila Česká televize podle scénáře a v režii Viktora Polesného. Inspirací pro film byla kniha Rudolfa Cajnera \"Žulový Stalin\".\n\n"}
{"id": "1203809", "url": "https://cs.wikipedia.org/wiki?curid=1203809", "title": "Ľubomír Štecko", "text": "Ľubomír Štecko\n\nĽubomír Štecko (* 29. ledna 1945, Pribylina) je slovenský dokumentarista. Společně s Jánem Pirohem a Miroslavem Šindelkou tvořil nastupující generaci, která počátkem osmdesátých let 20. století obohatila slovenskou dokumentární tvorbu.\n\nĽubomír Štecko studoval na SŠUP v Bratislavě a v roce 1972 ukončil obor filmová a televizní kamera na FAMU v Praze. Několik let pracoval ve Zpravodajském a Krátkém filmu jako kameraman a později se stal kameramanem a režisérem vlastních dokumentárních snímků. Podobně jako Ján Piroh, i Ľubomír Štecko byl v opozici vůči tradiční dokumentární tvorbě postavené na rekonstrukci.\n\nVe své tvorbě upřednostňoval spontánní bezprostřednost a důsledně směřoval k portrétům. Středem jeho uměleckého zájmu se stala psychologie a autentičnost. Společensko-politické konflikty se dostávaly do jeho filmů nepřímo. Pro Šteckovu tvorbu je charakteristické, že si volí dokumentaristicky nejtěžší témata. Nevyhledává žádné bizarní postavy nebo okrajové jevy, ale spíše lidi akceptované širokou veřejností. Ve svých filmech pracuje s principem mozaiky a výsledný portrét skládá z množství postřehů z prostředí, ve kterém postavy žijí. Velmi pozorně sleduje detaily jejich chování a nechává prostor pro rozhovory, které se stávají stěžejním zdrojem informací o hodnotách a charakterech. Sugestivní tvar děl pramení v jeho schopnosti zachytit atmosféru zákulisí. Reportážní pohotovost Šteckových filmů podmiňuje i skutečnost, že je sám jejich kameramanem.\n\nŠtecko prosazuje reportážně pohotový a publicistický agresivní styl. Ve filmu \"Saso\" z roku 1985 rozvinul dramatický portrét technického pracovníka jaderné elektrárny v Jaslovských Bohunicích. Některé styčné body zařazují film do linie psychologického dokumentárního filmu, ale způsob utváření napětí připomíná poetiku reportáže. Šteckův hrdina zaujal civilností a hlubokým vnitřním nasazením. Podobně je to i v portrétu úspěšného, ale kontroverzního trenéra cyklistů Kamila Haťapky \"Vždy na špici (1986)\" a v portrétu stavebního mistra \"Najlepšie roky majstra Ľuptáka\" (1987).\n\nPolitické uvolnění koncem osmdesátých let umožnilo Šteckovi zpracovat mnohá, dosud tabuizovaná témata. Takovým dílem je nemilosrdný portrét zdravotní sestry z roku 1989, \"Sestrička\". V tomto filmu lze sledovat vývoj postoje k povolání - i když původně šlo o poslání, po několika letech praxe začala nad soucitem, pochopením a pomocí převládat lhostejnost, nezájem a pasivita. Film sugestivně odkrývá osobní i sociální zázemí, důvody, které logicky vedou až ke krutým a nelidským postojům. Na příkladu jednoho osudu se režisérovi podařilo podat zprávu o stavu tehdejšího zdravotnictví.\n\nV roce 1990 natočil Ľubomír Štecko celovečerní film \"Stanislav Babinský - život je nekompromisný bumerang\" (\"Stanislav Babinský - život je nekompromisní bumerang\"), který pojednává o slovenské aféře osmdesátých let. V ní byl bývalý ředitel Okresního průmyslového podniku v Trstené a předseda spotřebního družstva Jednota Stanislav Babinský odsouzen za rozkrádání majetku v socialistickém vlastnictví, přičemž do případu byli zapojeni i vysocí funkcionáři komunistické strany. Štecko zkoumá společenské, politické a etické pozadí této aféry a dotýká se tak i společensko-politických konfliktů. Neomezuje se však na černobílou diskreditaci režimu. Formou ankety mezi Babinského spolupracovníky a konfrontací faktů velmi jemně a citlivě vyzdvihuje smíření a pokoru před zlem v nejširších vrstvách.\n\nO tři roky později natočil film \"Dom Malinovských\" (1993) a o rok později snímek \"Rudňany - na konci s dychom\" (1994). Tímto dílem navázal na sociálně-psychologickou tradici tvorby a dotkl se tématu likvidace dolů na Spiši a jeho dopadu na romskou komunitu.\n\nOd počátku devadesátých letech působil ve Slovenské televizi jako redaktor, dramaturg, producent, vedoucí tvůrčí skupiny a jako hlavní dramaturg skupiny. Vedl i úspěšný cyklus \"Subjektív\", který byl do jisté míry náhradou za úspěšné tituly Feničova cyklu \"FEBIO\" v Praze, ale i za díla \"Nadace pro film a sociologii\". Na tomto programu spolupracoval i Tomáš Hučko. Po změně vedení Slovenské televize v listopadu 1994 tento cyklus zanikl.\n\nĽubomír Štecko zaujal v roce 2013 celovečerním dokumentárním filmem \"Štvorec v kruhu alebo život medzi únikmi a snami\" (\"Čtverec v kruhu aneb život mezi úniky a sny\"), který měl premiéru na Febiofestu. Hlavním hrdinou je výtvarník Vladimír Ossif, který pochází z Prešova, ale v roce 1983 emigroval. Jeho díla jsou v zahraničí uznávána, ačkoliv na Slovensku ho široká veřejnost příliš nezná. Film zkoumá existenciální aspekty tohoto umělce, který se nedokázal spokojit s podlou podobou tvůrčí a občanské svobody během normalizace. Portrét této osobnosti je natočen stylem road movie – divák malíře sleduje v pařížském ateliéru, na výstavě v New Yorku, v jeho domě na Madagaskaru, ale vrací se s ním i na místa jeho začátků v Madridu.\n\n"}
{"id": "1203810", "url": "https://cs.wikipedia.org/wiki?curid=1203810", "title": "Rybolov (Boucher)", "text": "Rybolov (Boucher)\n\nRybolov je olej na plátně, jehož autorem je francouzský malíř François Boucher (29. září 1703, Paříž – 30. května 1770, Paříž). Patří k hlavním představitelům francouzského rokoka. Ve své tvorbě věnuje hlavní pozornost mytologickým a společenským námětům. Prostřednictvím rafinovaného prvku odcizení, jímž stupňuje smyslový účinek maleb, se mu daří působivě vylíčit půvab a radost ze života. Jeho často velmi erotické obrazy se setkávají na jednu stranu s přijetím ve dvorských kruzích a na druhou stranu však narážejí na prudkou kritiku ze strany osvícenského měšťanstva. Boucher byl typickým francouzským malířem doby Ludvíka XV., a jedním z největších dekoratérů vůbec. Jeho obrazy lovů a bukolických výjevů vytvořily nový \"dekorační sloh\" 18. století. Jeho obrazy, na kterých je hlavním tématem nahé ženské tělo, jsou naplněny něhou, šarmem a grácií. Maluje světlým koloritem, nuancovaným do harmonických akordů bledě modrých a zelených, růžových a oranžových tónů. Byl vynikající kreslíř, s malířským zaujetím zobrazoval drahé látky a zátiší, jež zdobí jeho kompozice. Jak je možno si povšimnout i na obraze \"Rybolov\", zobrazení krajiny nebývalo na jeho malbě hlavním motivem. Jeho motivem nebyla krajina, na výjevu upřednostňoval zobrazení postav, zachycení scény v určitém okamžiku.\n"}
{"id": "1203811", "url": "https://cs.wikipedia.org/wiki?curid=1203811", "title": "Adalbert Wunderlich mladší", "text": "Adalbert Wunderlich mladší\n\nAdalbert Philipp Wunderlich (19. dubna 1842 České Budějovice – 12. dubna 1901 České Budějovice ), byl rakouský politik německé národnosti z Čech, poslanec Českého zemského sněmu.\n\nJeho otec Adalbert Wunderlich byl významným budějovickým měšťanem a v 50. letech 19. století zastával i funkci Starosty Českých Budějovic.\n\nAdalbert Wunderlich mladší vystudoval reálnou školu v Českých Budějovicích a Vídni. Pak studoval hospodářství. Po více než tři roky hospodařil v Jistebnici. Po smrti svého otce se přestěhoval zpět a působil jako statkář v Českých Budějovicích. Podnikl studijní cesty po Německu a Itálii. Spoluzakládal budějovickou německou tělovýchovu (Turnverein). Od roku 1872 byl členem okresního výboru a později byl i náměstkem okresního starosty nebo okresním silničním referentem. Zasedal v městské radě. Zastával také post předsedy okresního německého zemědělského a lesnického spolku. V březnu 1900 byl zvolen za čestného člena tohoto sdružení.\n\nZapojil se i do vysoké politiky. V zemských volbách roku 1895 byl zvolen na Český zemský sněm, kde zastupoval kurii městskou, obvod České Budějovice. Uváděl se tehdy jako německý liberální poslanec (Německá pokroková strana). V květnu 1899 byla jeho volba ovšem anulována rozhodnutím sněmu a on ztratil mandát. V doplňovacích volbách v prosinci 1899 ho nahradil Franz Vollgruber.\n\nV téže době, kdy Wunderlich ztratil mandát na sněmu, byl 19. května 1899 stižen mrtvicí. Ještě po čtyřech dnech tisk uváděl, že zemský poslanec Wunderlich nenabyl vědomí.\n\nZemřel v dubnu 1901.\n"}
{"id": "1203812", "url": "https://cs.wikipedia.org/wiki?curid=1203812", "title": "Mladá cikánská žena s tamburinou (Huhn)", "text": "Mladá cikánská žena s tamburinou (Huhn)\n\nMladá cikánská žena s tamburinou je olejomalba na plátně, jejímž autorem je litevský malíř Kārlis Teodors Hūns (13. listopadu 1831 či 1. listopadu 1831 podle juliánského kalendáře, Litva - 28. ledna 1877 (16. ledna 1877 podle juliánského kalendáře, Davos), známý také jako Karl Jacob Wilhelm Huhn. Obraz vznikl v létě roku 1870. Kārlis Teodors Hūns se zúčastnil výstavy na pařížském Salonu. Poté odcestoval do Normandie a odtud pokračoval do Belgie, kde tento obraz namaloval.\n"}
{"id": "1203816", "url": "https://cs.wikipedia.org/wiki?curid=1203816", "title": "Fakulta logistiky a krizového řízení Univerzity Tomáše Bati ve Zlíně", "text": "Fakulta logistiky a krizového řízení Univerzity Tomáše Bati ve Zlíně\n\nFakulta logistiky a krizového řízení (FLKŘ) je jednou z 6 fakult Univerzity Tomáše Bati ve Zlíně (UTB). FLKŘ je nejmladší fakultou této univerzity, která vznikla k 1. září 2009. FLKŘ navazuje na vzdělávací a výzkumné aktivity Institutu bezpečnostních technologií v Uherském Hradišti, který dříve náležel pod Fakultu technologickou (FT UTB). FLKŘ je tedy jedinou fakultou UTB, která se v současnosti nachází v Uherském Hradišti, tedy mimo hlavní působení univerzity (město Zlín). FLKŘ je ve své činnosti zaměřena především na oblasti logistiky, logistického zabezpečování mimořádných a krizových situací a krizovým řízením.\n\nTři bakalářské studijní programy, které připravují studenty k profesnímu zaměření, tedy k využití praktických dovedností ve zvoleném povolání, i k akademickému zaměření, tedy pro další studium v navazujícím magisterském studijním programu, jsou zde poskytovány ve standardní době studia 3 roky. Tyto bakalářské studijní programy (Bc.) jsou zde poskytovány ve třech příslušných studijních oborech. Některé bakalářské studijní obory (Ochrana obyvatelstva a Ovládání rizik) fakulta nabízí v prezenční i kombinované formě studia. FLKŘ umožňuje rovněž studium v jednom dvouletém navazujícím magisterském studijním programu (Ing.), který je rovněž upřesněn příslušným studijním oborem (resp. dalšími specializacemi). V tomto studiu je nabízena výuka pouze v prezenční formě studia. Místem studia je vždy Uherské Hradiště. Doktorské studijní programy (Ph.D.) zaměřené na samostatnou vědeckou, tvůrčí, resp. pedagogickou, činnost v současnosti fakulta nenabízí. FLKŘ nabízí studium pouze v českém jazyce.\n\nMimo běžných (standardních) součástí fakulty, kterými jsou akademický senát fakulty, vědecká rada fakulty, děkanát, pracoviště tajemníka, sekce proděkanů, studijní oddělení, hospodářské oddělení, sekretariáty, disciplinární komise, resp. stipendijní komise, se fakulta skládá z následujících součástí:\n\n\n\n\n"}
{"id": "1203817", "url": "https://cs.wikipedia.org/wiki?curid=1203817", "title": "Ragaina", "text": "Ragaina\n\nRagaina je litevská bohyně spojovaná s lesem a čarodějnictvím. Je zmiňovaná pouze Janem Łasickým v díle \"De Diis\" z roku 1615:\n\n„\"Medeina a Ragaina jsou bohyněmi lesa.\"“\n\nJejí jméno lze odvodit buď od litevského \"rėgeti\" „vidět“ nebo \"rãgas\" „roh“, podle Marije Gimbutienė měla na její jméno vliv obě tato slova.(s. 163) Ragaina je také velmi podobné slovu \"rãgana\", litevskému výrazu pro čarodějnici. Marija Gimbutienė jí vykládala jako lunární bohyni noci, zimy, smrti a znovuzrození, jejíž jméno se po christianizaci přeneslo na její lesní služebnice – čarodějnice. Podle Wilhelma Mannhardta je označení Ragainy za bohyni chybou Jana Łasického, který si špatně vyložil zprávy o lesní věštkyni. Rimantas Balsys upozornil na funkci čarodějnice v pohádkách, kdy její poražení lze vyložit jako iniciaci hrdiny. Ragaina před svou degradací mohla být bohyní, která měla na starost iniciaci.\n"}
{"id": "1203819", "url": "https://cs.wikipedia.org/wiki?curid=1203819", "title": "Johann Feierfeil", "text": "Johann Feierfeil\n\nJohann Feierfeil (11. prosince 1860 Velký Malahov – ???) byl rakouský politik německé národnosti z Čech, poslanec Českého zemského sněmu.\n\nJohanmn Feierfeil byl rolník v Olešné u Neustadtlu. V letech 1867–1873 chodil na obecnou školu v Semněvicích, v letech 1873–1875 ve Velkém Malahově. Pak se věnoval správě svého hospodářství. Roku 1882 oženil s Katharinou Funkovou z Olešné. V Olešné se s ní usadil. Byl tam zvolen do obecního výboru. Byl činný i v německém politickém spolku pro okres Přimda.\n\nZapojil se i do vysoké politiky. V zemských volbách roku 1901 byl zvolen na Český zemský sněm, kde zastupoval kurii venkovských obcí, obvod Tachov. Uváděl se tehdy jako německý agrárník (Německá agrární strana).\n"}
{"id": "1203820", "url": "https://cs.wikipedia.org/wiki?curid=1203820", "title": "Kostel svaté Kateřiny (Vlastibořice)", "text": "Kostel svaté Kateřiny (Vlastibořice)\n\nŘímskokatolický farní kostel svaté Kateřiny Alexandrijské ve Vlastibořicích je gotická, zbarokizovaná sakrální stavba s románskými prvky. Stojí v severní části místního hřbitova, u jehož jižní ohradní zdi dominuje celému církevnímu areálu rozložitá dřevěná zvonice. Od roku 1966 je kostel chráněn jako kulturní památka.\n\nO vzniku kostela sv. Kateřiny se uvažuje od 12. do 14. století, přičemž roku 1352 odvádí papežský desátek. Stavebníky tohoto kostela byli místní zemani. V kostele lze najít pozůstatky, které snad připomínají románskou stavbu: Má kamenný oltář a románský oblouk (ovšem ten byl zřejmě v 18. století zcela obnovený). Dočkal se řady stavebních úprav, asi v 16. století, kolem poloviny 18. století i v 19. století. V druhé polovině 17. a v 18. století nebyl kostel obsazen knězem (administrován byl z kostela v Loukově). V roce 1789 byla vytvořena lokálie, která byla v roce 1855 povýšena na faru.\n\nJednolodní podélná stavba s trojbokým závěrem, sakristií na severu a předsíní na jihu.\n\nPresbytář s opěráky je v rozích sklenut křížovou klenbou s hřebínky. Loď má plochý strop. Sakristie a předsíň mají valenou klenbu s lunetami.\n\nČást vnitřního vybavení pochází z období barokní přestavby kostela v polovině 18. století. Hlavní oltář má rokokový retábl, dříve se sochami sv. Václava, sv. Prokopa, sv. Barbory a sv. Otýlie (dnes v depozitářích v Litoměřicích). Nacházejí se na něm pozoruhodné řezby z období kolem roku 1760. Nad nimi je v novém pseudorokokovém rámu obraz sv. Kateřiny od Konstantina Buška roku 1910. Dva rokokové rámové boční oltáře jsou s řezanými anděly. Kazatelna je rokoková a jsou na ní reliéfy sv. Augustina a \"Rozsévače\" (dnes ukraden) z 2. poloviny 18. století. Křížovou cestu v roce 1910 vytvořili bratři Dominik a Konstantin Bušek (dnes v Litoměřicích), v roce 2006 vytvořili studenti Gymnázia a SOPŠg Liberec nové malované obrazy cesty.\n\nČtyři náhrobníky umístěné druhotně za oltářem ve zdi jsou ze 16.–17. století, patří příslušníkům rodu Kyjů (von Kyaw). Jedná se o dva renesanční figurální náhrobníky muže a ženy z roku 1580 s českými nápisy a dětské (dívčí) figurální náhrobníky z roku 1616 a 1619 s německými nápisy.\n\nKolem kostela je hřbitov. Je obklopený roubenou ohradou, která je chráněna šindelovou stříškou. Místní márnice je barokní z 18. století. Je zděná a má okosené konkávní rohy.\n\nV areálu hřbitova okolo kostela se nachází také dřevěná barokní zvonice ze 17. století, která je, díky velmi mohutné konstrukci, dominantou kostelního areálu. První písemná zpráva o existenci zvonice ve Vlastibořicích pochází z roku 1632. Vzhledem k tomu, že zdejší farní kostel zřejmě nikdy neměl věž, lze předpokládat existenci obdobné stavby nejméně od 2. poloviny 15. století. Současná zvonice vznikla (snad na místě starší) je z roku 1671. Stojí v jihovýchodním koutě hřbitovní zdi. Její současný vzhled je výsledkem rekonstrukce v roce 1762. Je lidová s roubeným čtvercovým přízemkem a bedněným hranolovým patrem s jehlancovou střechou.\n\nVe zvonici se dochoval nejstarší ze zvonů (z druhé poloviny 15. století, nanejvýš ze začátku 16. století) s českým nápisem a reliéfem sv. Václava. Rekvírovány byly dva za první války (zejména cenný byl velký zvon sv. Kateřina od Valentina Lissiacka), v roce 1927 pořízeny nové, ty ale byly také rekvírovány za druhé války (poté již nové nepořízeny).\n\nNaproti kostelu stojí bývalá fara. Po rekonstrukci se stala sídlem obecního úřadu.\n\nčeském od pravěku do počátku XIX. století, Politický okres turnovský\". Praha 1909, s 243–249. \n\n"}
{"id": "1203821", "url": "https://cs.wikipedia.org/wiki?curid=1203821", "title": "Diakonie Vsetín", "text": "Diakonie Vsetín\n\nDiakonie ČCE – středisko Vsetín je jedním ze středisek Diakonie Českobratrské církve evangelické. Poskytuje služby předevšímpro seniory a služby pro sociálně vyloučené.\n\nVzniku vsetínského střediska předcházelo v roce 2003 otevření nízkoprahového klubu pro děti a mládež ROMAklub s cílem vybudovat vztahy důvěry mezi příslušníky romské a majoritní společnosti ve Vsetíně. Provoz klubu zajišťoval zpočátku Farní sbor ČCE ve Vsetíně, ale v roce 2004 převzala klub do správy Diakonie ČCE. Zároveň vznikly i další služby – Domácí péče a Poradna pro rodinné příslušníky osob s poruchami paměti a orientace. V průběhu následujících let postupně narůstal počet klientů, zaměstnanců i aktivit vykonávaných v rámci jednotlivých služeb. Začaly se pořádat také akce, které se staly tradicí (např. Pochod broučků). V roce 2006 byl otevřen denní stacionář Zahrada pro seniory, folklorní soubor Jilestar. V této době se Diakonie také podílela na uklidnění situace spojené s vystěhováním Romů na okraj města Vsetín, kam se přesunuly rovněž některé služby. V roce 2007 převzalo středisko do správy domov pro seniory Ohrada, pro seniory vznikla rovněž odlehčovací služba, pro rodiny s dětmi sociálně aktivizační služby Mozaika. V roce 2015 byl otevřen Dobročinný obchůdek. V roce 2016 přibyla jako poslední služba domácí hospic Devětsil.\n\nV roce 2016 poskytovalo středisko 10 služeb pro rodiny s dětmi a pro seniory.\n\n\n\n"}
{"id": "1203832", "url": "https://cs.wikipedia.org/wiki?curid=1203832", "title": "Marie Bulharská", "text": "Marie Bulharská\n\nMarie Bulharská byla druhou císařovnou Jindřicha I. Konstantinopolského.\n\nMarie byla dcerou Kalojana Bulharského. Její matkou mohla být jeho manželka Anna Kumánka, která se později vdala za Borila, synovce svého prvního manžela. \n\nV roce 1213 se Marie vdala za Jindřicha, konstantinopolského císaře. Podle knihy \"The Late Medieval Balkans\" (1987) od Johna Finea bylo toto manželství součástí aliance mezi bulharským vládcem Borilem a Jindřichem. Tato aliance by Jindřichovi prospěla tím, že byl ochránila Thrákii a Soluňské království před nebezpečím bulharské invaze a mohl se místo toho soustředit na Nikájské císařství. Boril během trvání války utrpěl ztráty a také mohl tuto alianci vidět jako způsob, jak zabezpečit vlastní hranice.\n\nCísař Jindřich zemřel v roce 1216 a Marie byla podezřívaná, že ho nechala otrávit. Její další osud je neznámý. Manželství bylo bezdětné a Jindřichovým nástupcem se stal jeho bratr Petr.\n\n"}
{"id": "1203837", "url": "https://cs.wikipedia.org/wiki?curid=1203837", "title": "Fakulta potravinářské a biochemické technologie Vysoké školy chemicko-technologické v Praze", "text": "Fakulta potravinářské a biochemické technologie Vysoké školy chemicko-technologické v Praze\n\nFakulta potravinářské a biochemické technologie (FPBT) je jednou ze 4 fakult Vysoké školy chemicko-technologické v Praze (VŠCHT). FPBT navazuje na dlouhou historii, která sahá až do roku 1707, kdy byla založena škola pro vojenské inženýry.\n\nFakulta poskytuje studium, jak v tříletých bakalářských studijních programech (Bc.), které připravují studenty k profesnímu zaměření, tedy k využití praktických dovedností ve zvoleném povolání, ale i k akademickému zaměření, tedy pro další studium v navazujícím magisterském studijním programu, tak právě v dvouletých navazujících magisterských studijních programech (Ing.). FPBT poskytuje též čtyřleté doktorské studijní programy (Ph.D.) zaměřené na samostatnou vědeckou, tvůrčí, resp. pedagogickou, činnost. Bakalářské studium je zde nabízeno ve čtyřech studijních programech, které jsou realizovány v příslušnách studijních oborech, některé jsou nabízeny nejen v českém, ale též v anglickém jazyce. Navazující magisterské studium je zde nabízeno v 7 studijních programech, což je následně rovněž upřesněno v příslušných studijních oborech a rovněž jsou některé z nich nabízeny nejen v českém, ale i v anglickém jazyce. Doktorské studijní programy zde jsou pak poskytovány ve 4 studijních programech. Studium lze absolvovat buďto v prezenční, nebo v kombinované formě.\n\nMimo běžných součástí fakulty, kterými jsou standardně akademický senát fakulty, vědecká rada fakulty, děkanát, pracoviště tajemníka, sekce proděkanů, studijní oddělení, provozní (hospodářské) oddělení, sekretariáty, disciplinární komise, se fakulta skládá z následujících pracovišť:\n\n\n\n\n\n"}
{"id": "1203838", "url": "https://cs.wikipedia.org/wiki?curid=1203838", "title": "Ogar 4 (1936-1941)", "text": "Ogar 4 (1936-1941)\n\nOgar 4 (1936–1941) je československý vzduchem chlazený dvoudový jednoválcový motocykl, vyráběný v letech 1936–1941 firmou Autfit. Bylo vyrobeno asi 2150 kusů.\n\nMotocykl vycházel z předchozího typu Ogar Standard. Jeho konstruktérem byl Ing. František Bartuška. Rám je trubkový, přední vidlice vahadlová lisovaná s tlumičem řízení a pružení. Jako jediný tehdejší motocykl kubatury 250 cm³ měl motocykl čtyřstupňovou převodovku s ručním nebo nožním řazením. Zapalování je dynamoakumulátorové Bosch. Nabízela se i přepychová verze s výfuky vedenými horem.\n\nDvoudobý, vzduchem chlazený jednoválec 247 cm³ s deflektorem má výkon 9 kW při 4200 otáčkách za minutu. Karburátor Amal je dvoušoupátkový, na motor navazuje spojka v olejové lázni a čtyřstupňová převodovka. Klikový hřídel byl uložen na čtyřech válečkových ložiscích. Dle vyjádření výrobce v dobovém prospektu se jednalo o technický přepych, ale motor se tím stal téměř nezničitelným.\n\n\n\n"}
{"id": "1203841", "url": "https://cs.wikipedia.org/wiki?curid=1203841", "title": "Vojtěch Horák", "text": "Vojtěch Horák\n\nVojtěch Horák (9. srpna 1865 Pardubice – 4. ledna 1908 Praha) byl rakouský právník a politik české národnosti z Čech, poslanec Českého zemského sněmu.\n\nVystudoval práva a získal titul doktora práv. Od roku 1897 působil jako advokát v Pardubicích. V roce 1906 se stal místopředsedou stálého výboru Spolku pro stavbu průplavu Pardubicko-Přerovského. Roku 1906 byl rovněž členem deputace do ve Vídni pro urychlení velkých investic v Pardubicích jako výstavby nádraží a gymnázia. Zakládal pardubický průplavní spolek. Angažoval se v místní i regionální politice. Byl mu nabízen post okresního starosty, ale odmítl to. Byl též ředitelem Hypoteční banky království Českého. Zastával funkci náměstka okresního starosty a člena obecního zastupitelstva.\n\nZapojil se i do vysoké politiky. V doplňovacích zemských volbách roku 1906 (poté, co zemřel poslanec Antonín Formánek) byl Horák zvolen na Český zemský sněm, kde zastupoval kurii městskou, obvod Pardubice, Holice, Chlumec. Patřil mezi politiky mladočeské strany. Sám prohlásil, že je stojí \"na krajním levém křídle jejím\".\n\nZemřel v lednu 1908 po dlouhé nemoci. Trpěl onemocněním žaludku a tenkého střeva. Šlo o rakovinu žaludku. Rozhodl se pro hospitalizaci v sanatoriu Dr. Hausmanna v Praze. Prodělal tam 2. ledna 1908 operaci, ale jeho stav již byl vážný a nemoc oslabila i srdce. Zemřel 4. ledna.\n"}
{"id": "1203846", "url": "https://cs.wikipedia.org/wiki?curid=1203846", "title": "Pontoy", "text": "Pontoy\n\nPontoy je francouzská obec v departementu Moselle v regionu Grand Est. V roce 2013 zde žilo 401 obyvatel.\n\nSousední obce jsou: Aube, Beux, Chérisey, Liéhon, Mécleuves, Orny, Silly-en-Saulnois a Sorbey.\n\n\"Počet obyvatel\"\n"}
{"id": "1203849", "url": "https://cs.wikipedia.org/wiki?curid=1203849", "title": "Kostel svatého Kryštofa (Kryštofovo Údolí)", "text": "Kostel svatého Kryštofa (Kryštofovo Údolí)\n\nKostel svatého Kryštofa v Kryštofově Údolí je římskokatolický farní kostel postavený jako roubená stavba v raně barokním slohu v letech 1683-1686. Společně s přilehlou farou a márničkou tvoří uzavřený celek uprostřed církevního areálu v prostředí starého hřbitova. Je citlivě zasazen do krajiny na východní straně stráni nad nedalekým centrem obce Kryštofovo Údolí v Libereckém kraji. Kostel od doby svého vzniku neprodělal větší architektonické úpravy a zůstal zachovaný tak, jak jej stavitelé zamýšleli. Od roku 1966 je kostel spolu s farou chráněn jako kulturní památka.\n\nRoubený raně barokní kostel v horské údolní vesnici pochází z let 1683-1686, kdy nahradil původní luteránský kostelík ze 16. století. Roubenou stavbu vystavěl Michl Schnöbel (Schnoebel). Ta byla upravována v letech 1760–1761 a roku 1781 doplněn o zděnou sakristii na jih od presbytáře (stavitel J. J. Kunze). Od roku 1893 kryje vnějšek stěn břidlicový obklad, v 90. letech 20. století byl celý areál opraven.\n\nJedná se o stavbu orientovanou od jihu k severu. Kostel je obdélný s pravoúhlým presbytářem a novější zděnou patrovou sakristií.\n\nVnitřek je s jednotným kazetovým stropem a trojhrannou dřevěnou kruchtou. Je bohatě malovaný rokokovou ornamentikou. Na poprsni kruchty je 17 obdélných malovaných výjevů z Nového zákona a dvě signované krajinomalby od J. J. Schölera (J. J. Schoellera) z Liberce z roku 1760. V presbytáři jsou zbytky původních ornamentálních raně barokních maleb.\n\nZařízení je rokové z doby úpravy kostela. Hlavní oltář je sloupový, portálový s vysokým nástavcem a novou plastickou skupinou. V kostele jsou dva boční oltáře. Levý je zasvěcen Čtrnácti svatým pomocníkům. Má bohatou zlacenou rokokovou ornamentiku a dobře řezané sochy sv. Apolény a sv. Heleny z roku 1776. Obraz Čtrnácti svatých pomocníků pochází z roku 1774 od J. J. Hinkenickela z Jablonného v Podještědí. Pravý oltář sv. Josefa je původní z konce 17. století. Je sloupový se dvěma obrazy. Raně barokní křtitelnice je kamenná. V presbytáři jsou lavice s malovanými rokokovými čely. V kostele jsou tři umělecky kvalitní sochy: sv. Václava, sv. Víta a sv. Floriána a průměrnější sochy sv. Prokopa a sv. Jakuba na poprsnici kruchty. V presbytáři je socha \"Panny Marie Pomocné\". Jedná se o lidovou práci na malovaném pozadí, s anděly držícími plášť. V sakristii je iluzívní malba na rokokové kredenci, která je vestavěná do zdi. Nacházejí se zde tabulové lidové obrázky sv. Starosty a sv. Vendelína z 18. století.\n\nPozdně barokní fara (čp. 24) byla dokončena roku 1768.\n\nStranou kostela stojí dřevěná zvonice, která byla postavena při barokních úpravách areálu kostela v roce 1754. Stavba zřejmě souvisela s chystaným zřízením farnosti. V 90. letech 20. století důkladně opravena.\n\nVzhledem k umístění areálu v příkrém svahu má zvonice poměrně vysokou zděnou podezdívku z lomového kamene. Dřevěná hranolová část je dvoupatrová, obedněná, s vyznačenými římsami. Ve druhém patře je otevřena okny s kruhovým horním zakončením (na sever a jih po dvou, na západ a východ po jednom). Střecha je mansardová, zvoncového tvaru, krytá břidlicí. Zvonice stojí v jihozápadním rohu hřbitova.\n\nPřed zvonicí se nachází raně barokní, čtvercová, ploše krytá márnice. Je v ní sloupový, portálový oltáří ze 2. čtvrtiny 17. století, který je však rozebrán. Na stěnách márnice je osm pohřebních rokokový štítů, které jsou vykrajované na dřevě. Jsou na nich mravoličné výjevy a nápisy z období kolem roku 1760.\n\nU domu čp. 67 se nachází zděná kaple \"Panny Marie Pomocné\". Na západním konci osady je kaple sv. Kryštofa, která není vysoké umělecké hodnoty. Při silnici do Liberce u domu čp. 33 stojí kaple \"Panny Marie Bolestné\". Jedná se o sloupovou, odstupněnou edikulu se segmentovým štítem z roku 1742.\n\nRokoková socha sv. Václava pochází z roku 1763, která stojí pod kostelem má na podstavci reliéfy sv. Ludmily a sv. Václava. Při cestě ke kostelu se nachází železný, empírový kříž. Jedná se o umělecky kvalitní dílo pěkných tvarů stojící na kamenném soklu z roku 1810.\n"}
{"id": "1203857", "url": "https://cs.wikipedia.org/wiki?curid=1203857", "title": "Pjetër Bogdani", "text": "Pjetër Bogdani\n\nPjetër Bogdani (asi 1630, Prizren – 1689, Priština) byl albánský spisovatel, katolický kněz a biskup. Je autorem náboženského traktátu \"Společnost proroků\" (albánsky \"Çeta e profetëve\", latinsky \"Cuneus Prophetarum\"), první originální (nikoli překladové) knihy napsané v albánštině.\nByl vychován františkány v Čiprovci v severozápadním Bulharsku a poté studoval na ilyrské koleji u Ancony, stejně jako jeho předchůdci a krajané Pjetër Budi a Frang Bardhi.\n\nV letech 1651-1654 působil jako farář v Pultu, poté (1654-1656) studoval na římské \"Sacra Congregatio de Propaganda Fide\", kde promoval jako doktor filozofie a teologie. V roce 1656 byl jmenován biskupem ve Škodře, tento post zastával 21 let.\n\nV nejkrutějších dobách Osmansko-rakouské války (1664-1669) se uchýlil do jeskyně u vesnice Rjoll, která dodnes nese jeho jméno. Nakonec byl zajat a uvězněn v pevnosti ve Škodře. Zachránili ho bratři Pepe a Nikollë Kastoriovi. V roce 1677 byl jmenován arcibiskupem ve Skopje a duchovním správcem Srbska.\n\nBěhem války s Osmany byl nucen uprchnout do Dubrovníku, odkud pokračoval do Benátek a Padovy. V Padově byl srdečně přijat kardinálem Gregorio Barbarigem, který byl zodpovědný za papežskou politiku ve východní Evropě a projevoval velký zájem o kulturu Bogdaniho rodné Albánie. Kardinál také založil tiskárnu v Padově, v \"Tipografia del Seminario\", která sloužila potřebám východoevropských národů a jazyků. Právě pro ni Bogdani napsal své nejslavnější dílo, jehož latinský název zněl \"Cuneus Prophetarum\". Vyšlo roku 1685.\n\nPoté se v březnu 1686 vrátil na Balkán a zapojil se do boje proti Turkům, když agitoval mezi etnickými Albánci, zejména v Kosovu, aby se zapojili do rakouské armády v boji proti Osmanské říši. Naverboval takto 6000 albánských vojáků. Tato úctyhodná síla však byla zdecimována z velké části morem. Nakazil se i Bogdani a zemřel v Prištině, v prosinci 1689. Jeho ostatky byly tureckými a tatarskými vojáky exhumovány a na náměstí v Prištině roztrhány psy – neboť si Bogdani u Osmanů získal pověst úhlavního nepřítele.\n\nBogdani je od roku 1996 vyobrazen na albánské bankovce v hodnotě 1000 leků.\n"}
{"id": "1203859", "url": "https://cs.wikipedia.org/wiki?curid=1203859", "title": "Brian Rafalski", "text": "Brian Rafalski\n\nBrian Rafalski celým jménem Brian Christopher Rafalski, (* 28. září 1973, Dearborn, Michigan) je bývalý americký hokejový obránce.\n\nV NHL odehrál celkem 11 sezón. Před vstupem do NHL hrával Elitserien a SM-liigu, ve které získal mnoho ocenění, v sezóně 1996–97 získal Trofej Pekka Rautakalliona pro nejlepšího obránce ligy a v sezóně 1998–99 získal Trofej Pekka Rautakalliona, Zlatou helmu pro nejlepšího hráče ligy podle hráčů a Trofej Matti Keinonena pro nejlepšího hráče v hodnocení plus/mínus. V roce 1999 byl TSN vyhlášen jako nejlepší hokejista mimo NHL. Tato ocenění a jeho skvělé výkony mu vynesly smlouvu s New Jersey Devils. Krátce po jeho příchodu vytvořil obranou dvojici s tehdejším kapitánem ďáblů Scottem Stevensnem. Tato obraná dvojice zůstala stejná 5 let po té odešel Scott Stevens do hokejového důchodu. V sezóně 1999/2000 byl druhým nejlepším obráncem svého týmu v hodnocení +/-, a pomohl tak svému týmu k zisku Stanleyova poháru. Na konci sezóny byl zvolen do NHL All-Rookie Teamu. V New Jersey vydržel 7 let a získal s ním ještě 2 Stanley Cupy a ještě dvakrát hrál finále. Před sezónou 2007–08 odešel do Detroitu Red Wings, kde odehrál 4 sezóny. Hned v první sezóně získal s týmem Stanley Cup. Celkem ve své kariéře odehrál v NHL 833 zápasů, ve kterých nasbíral 515 bodů za 79 gólů a 436 asistencí. V každé sezóně v NHL hrál se svým klubem playoff.\n\n"}
{"id": "1203861", "url": "https://cs.wikipedia.org/wiki?curid=1203861", "title": "Fakulta technologie ochrany prostředí Vysoké školy chemicko-technologické v Praze", "text": "Fakulta technologie ochrany prostředí Vysoké školy chemicko-technologické v Praze\n\nFakulta technologie ochrany prostředí (FTOP) je jednou ze čtyř fakult Vysoké školy chemicko-technologické v Praze (VŠCHT). FTOP navazuje na dlouhou historii, která se datuje do roku 1884, kdy na Pražském polytechnickém institutu začala výuka jedné z nejstarších chemicko-technologických disciplín, Technologii paliv, svítiv a vody.\n\nFakulta v současnosti poskytuje studium, jak v tříletých bakalářských studijních programech (Bc.), které připravují studenty k profesnímu zaměření, tedy k využití praktických dovedností ve zvoleném povolání i k akademickému zaměření, tedy pro další studium, tak ve dvouletých navazujících magisterských studijních programech (Ing.). FTOP poskytuje též čtyřleté doktorské studijní programy (Ph.D.) zaměřené na samostatnou vědeckou, tvůrčí, resp. pedagogickou, činnost. Bakalářské studium je zde nabízeno ve třech studijních programech, které jsou realizovány v příslušnách studijních oborech, některé jsou nabízeny nejen v českém, ale též v anglickém jazyce. Navazující magisterské studium je zde nabízeno rovněž ve třech studijních programech, což je následně taktéž upřesněno v příslušných studijních oborech a také jsou některé z nich nabízeny nejen v češtině, ale i v angličtině. Doktorské studijní programy zde jsou pak poskytovány ve dvou studijních programech. Studium lze absolvovat buďto v prezenční, nebo v kombinované formě. FTOP nabízí též standardní (placené) kurzy v rámci celoživotního vzdělávání (CŽV).\n\nMimo běžných součástí fakulty, kterými jsou standardně akademický senát fakulty, vědecká rada fakulty, děkanát, pracoviště tajemníka, sekce proděkanů, studijní oddělení, provozní (hospodářské) oddělení, sekretariáty, disciplinární komise, se fakulta skládá z následujících pracovišť:\n\n\n\n\n\n"}
{"id": "1203866", "url": "https://cs.wikipedia.org/wiki?curid=1203866", "title": "Meši", "text": "Meši\n\nMeši je bývalý aul v okrese Galan-Čož na jihu Čečenské autonomní republiky Ruské federace.\n\nMeši je nejzápadněji položeným sídlem v historické horské oblasti Malchista na jihozápadě Čečenska. Nachází se na jihovýchodních svazích hory Charsakort (, 3466 m n. m.) těsně u státní hranice s Gruzií. Severozápadními svahy zmíněné hory prochází hranice s Ingušskem. Někdejší opevněné sídlo leží na levém břehu řeky Mešechi jihozápadně od okresního města Galan-Čož. Nejbližšími sídly v okolí Meši byly Nižnij a Věrchnij Kij na severu a Terta na jihovýchodě.\n\nMeši bývalo menším opevněným aulem, rozděleným na dvě části. Vznik místních architektonických památek je odhadován na dobu od 14. do 18. století. Po zlomení odporu čečenských horalů a skončení Kavkazské války se od roku 1865 oblast Malchisty stala pod názvem okres Allago administrativní jednotkou Tianetského okruhu Tbiliské oblasti Gruzie v rámci Ruského impéria. Malchista byla součástí Gruzie ještě v prvních letech existence Sovětského svazu, teprve v roce 1927 bylo rozhodnuto o jejím včlenění do Čečenské autonomní oblasti SSSR.\n\nObec Meši byla vysídlena v průběhu násilné deportace čečenského národa koncem února roku 1944. Ani po rehabilitaci v roce 1956 nebyl obyvatelům Meši povolen návrat do jejich původních domovů a celá oblast zůstala zpustlá a nepřístupná až do roku 2012, kdy byl rozhodnutím Parlamentu Čečenské republiky oficiálně obnoven někdejší okres Galan.Čož.\n\nPamátky v Meši se nacházejí ve dvou lokalitách. Jednu tvoří poměrně dobře zachovalá pětipatrová obranná věž, v níž jsou dosud patrné pozůstatky jednotlivých poschodí a v přízemí se zachoval i menší krb. Obrannou věž doplňuje mohutnější čtyřpatrová obytná věž, která též částečně plnila obrannou funkci. Obě věže jsou postaveny z pískovcových kvádrů, spojovaných vápennou maltou. Na protilehlém východním svahu za potokem se nachází druhý obytný komplex. Obytná čtyřpatrová věž byla postavena z plochých kusů břidlice, spojených jílem. V nižší poloze se na území obce nacházejí dvě kamenné hrobky věžovitého tvaru se stupňovitými střechami. Šířka zdiva těchto hrobek dosahuje 0,5 metru.\n\nDo zaniklé obce Meši vede nezpevněná polní cesta, po níž je možno přijet autem. Historické památky jsou od této cesty vzdáleny sotva 10 minut pěší chůze. Největší překážkou je nutnost obstarat si povolení ke vstupu, tzv. \"propusk\". Vyřízení tohoto povolení, v němž musí být přesně uveden název navštívené lokality, je možné jen v Grozném a může trvat i měsíc. Je uváděno, že dalším nezbytným dokladem je pas občana Ruské federace. Jedno z pohraničních kontrolních stanovišť je přímo na cestě k Meši. Pobyt na území Meši je povolen pouze v době od 8.00 do 20.00 hodin, přenocování je zakázáno.\n\n\n"}
{"id": "1203871", "url": "https://cs.wikipedia.org/wiki?curid=1203871", "title": "Anthropoid (film)", "text": "Anthropoid (film)\n\nAnthropoid je koprodukční film nazvaný podle stejnojmenné operace vedoucí k atentátu na Reinharda Heydricha. Natočil ho podle vlastního scénáře britský režisér Sean Ellis. Atentátníka Jana Kubiše v něm ztvárnil herec Jamie Dornan, Jozefa Gabčíka Cillian Murphy, Jana Zelenku-Hajského Toby Jones, Kubišovu partnerku hrála Charlotte Le Bon a Gabčíkovu partnerku Aňa Geislerová. Říšského protektora Reinharda Heydricha představoval německý herec Detlef Bothe.\n\nSlavnostní světová premiéra filmu proběhla při zahájení 51. ročníku karlovarského filmového festivalu 1. července 2016.\n\nČeským koproducentem filmu byla společnost Lucky Man Kryštofa Muchy a Davida Ondříčka.\n\nNěkteré scény se natáčely v polovině srpna 2015, ve 22. natáčecí den, v pražské Resslově ulici u kostela sv. Cyrila a Metoděje, zatímco krypta v podzemí kostela byla postavena v barrandovských ateliérech. Mezi další pražské lokace patřila Zvonařka či Invalidovna. Také zimní scény se natáčely v parném červenci na umělém sněhu v Brdech. Natáčení skončilo na konci prvního zářijového týdne 2015.\n\nHlavní hvězda filmu Jamie Dornan před natáčením zavítal na karlovarský filmový festival. Kromě Ani Geislerové účinkovali ve filmu z českých herců také Alena Mihulová či Václav Neužil. Čerstvý absolvent DAMU Jiří Šimek ztvárnil kolegu a zrádce výsadkářů Karla Čurdu. Odborného poradce dělal štábu Zdeněk Špitálník z Vojenského historického ústavu.\n\nDistribuční práva pro USA koupila v Cannes společnost Bleecker Street. \nO celosvětovou distribuci by se podle informací z tiskové konference po světové premieře filmu, měla postarat společnost Disney. V polovině června 2016 byl zveřejněn první trailer k filmu.\n\n\n"}
{"id": "1203873", "url": "https://cs.wikipedia.org/wiki?curid=1203873", "title": "Kostel svatého Martina (Vidim)", "text": "Kostel svatého Martina (Vidim)\n\nŘímskokatolický farní kostel svatého Martina ve Vidimi je pseudogotická (s napodobením rané gotiky) sakrální stavba. Od roku 1987 je kostel chráněn jako kulturní památka.\n\nKostel byl postaven v roce 1878 na místě staršího středověkého kostela.\n\nJedná se o jednolodní, obdélnou stavbu s trojboce uzavřeným presbytářem a západní věží. Uvnitř má kostel plochý strop.\n\nKostel má pseudogotické zařízení. Na kruchtě se nacházejí dva barokní obrazy sv. Aloise a sv. Antonína Paduánského ze 2. poloviny 18. století. V kostele je obraz poprsí sv. Maří Magdalény z období kolem poloviny 18. století. Drobný oltář je zřejmě rokokový. Ze zrušené zámecké kaple byl do kostela přenesen obraz \"Bolestné Panny Marie\" a sochy svou andělů z období kolem roku 1740. Dále jsou v kostele obrazy sv. Augustina a druhého světce ze 2. poloviny 19. století. V sakristii je barokní skříň z období kolem roku 1700.\n\nPři silnici k Tupadlům se nachází pseudobarokně upravená kaple sv. Václava. V kaple není zařízení. Před kostelem je socha sv. Augustina a sv. Anny z období kolem roku 1740. Na návsi je socha sv. Jana Nepomuckého z období kolem roku 1700. Ve skále pod kostelem je tesaný reliéf \"Ukřižování\" ze 2. poloviny 17. století. Při silnici k Tupadlům ve druhém kopci za obcí je ve skále tesaný reliéf \"Ukřižování\", který pochází rovněž ze 2. poloviny 17. století. Je podobného typu jako v Dobřeni a v Deštné.\n\n"}
{"id": "1203879", "url": "https://cs.wikipedia.org/wiki?curid=1203879", "title": "Frang Bardhi", "text": "Frang Bardhi\n\nFrang Bardhi, latinsky Franciscus Blancus (1606, Kallmet – 1643) byl albánský katolický biskup a učenec.\nFrang studoval teologii v Itálii a roce 1636 byl jmenován biskupem v Sapě a Sardě. V tomtéž roce vydal také životopis národního hrdiny Skanderbega, v němž hájil jeho albánský původ proti těm, kdo ho pokládali za Slovana. Trpce si stěžoval, jak albánský jazyk upadá a albánská identita se ztrácí pod tlakem různých okupantů.\n\nDochovalo se 19 zpráv, které jako biskup od roku 1637 posílal \"Kongregaci pro šíření víry\" (v italštině a latině) a které obsahují informace o jeho diecézi, o politickém vývoji v Albánii, o albánských zvycích a pravidlech i o struktuře a postavení katolické církve v Albánii, tehdy již okupované Osmany. Pro historiky je to důležitý zdroj informací.\nJe autorem prvního latinsko-albánského slovníku \"Dictionarium latino-epiroticum, una cum nonnullis usitatioibus loquendi formulis\".\n\n"}
{"id": "1203880", "url": "https://cs.wikipedia.org/wiki?curid=1203880", "title": "Vladimír Dedeček", "text": "Vladimír Dedeček\n\nVladimír Dedeček (* 26. května 1929, Turčiansky Svätý Martin) je slovenský architekt působící v Bratislavě.\n\nVladimír Dedeček se věnoval funkcionalismu a sledoval problémy ve vývoji pozdního moderního trendu. Nejprve se specializoval na školní budovy, kde ve spolupráci s Rudolfem Miňovským vytvořil netradiční uspořádání, například odlišný druh pavilonů škol v Bratislavě koncem 50. let 20. století, jakož i na světelné instalace pro třídy. Navrhl komplex Zemědělské univerzity v Nitře (1960–1966), kde použil pokročilé metody a prostorový koncept. \n\nPracoval na projektu Vysoké školy lesnické a dřevařské ve Zvoleně a kolejí v Mlynské dolině v Bratislavě a získal i důležité oficiální objednávky, jako byla například Krajská politická škola v Modre-Harmónii, 1972.\n\nTvorbu Vladimíra Dedečka lze rozdělit na období:\n\n\n\n\n\nV roce 1965 získal Vladimír Dedeček s Rudolfem Miňovským (in memoriam) Cenu Dušana Jurkoviče za návrh komplexu „Vysoké školy zemědělské“ v Nitře.\n\nVladimír Dedeček získal u příležitosti slovenského státního svátku 1. ledna 2016 ocenění prezidenta Andreje Kisky.\n"}
{"id": "1203882", "url": "https://cs.wikipedia.org/wiki?curid=1203882", "title": "Jawa 100 Robot", "text": "Jawa 100 Robot\n\nJawa 100 Robot je vzduchem chlazený jednoválcový motocykl, vyráběný v letech 1937–1946 (mimo války) firmou Jawa. Bylo vyrobeno asi 12 tisíc kusů.\n\nPřední vidlice lisovaná z ocelových profilů. Nádrž sedlová, sedlo a řídítka jsou výškově nastavitelné. Karburátor byl ovládán páčkou, později otočnou rukojetí. Magnetozapalovač je vlastní konstrukce. Třístupňová převodovka je v jednom bloku s motorem, ruční řadicí páka je na palivové nádrži. Volnoběžná spojka v převodovce dovoluje pohon zadního kola jak motorem, tak pedály. Spouštění motoru buď pedály na místě, nebo roztlačením. Motocykl byl v průběhu výroby modernizován. Výfuk obdržel ochranný kryt proti záření tepla a změnil se jeho tvar, místo vodorovně byl veden slabě nahoru.\n\nDvoudobý, vzduchem chlazený jednoválec s obsahem 98,8 cm³ a vratným vyplachováním.\n\n\n"}
{"id": "1203883", "url": "https://cs.wikipedia.org/wiki?curid=1203883", "title": "Petr František Krejčí", "text": "Petr František Krejčí\n\nPetr František Krejčí (21. dubna 1843 Březina nad Jizerou – 3. ledna 1919 Smíchov) byl rakouský podnikatel a politik české národnosti z Čech, poslanec Českého zemského sněmu.\n\nPůsobil jako velkoobchodník na Smíchově. Měl titul komorního rady. Od roku 1891 do roku 1919 byl členem obchodní a živnostenské komory v Praze. V roce 1907 byl předsedou obchodního grémia. Byl správním radou Občanské záložny, členem městské rady na Smíchově a starostou Sokola. Když byla v roce 1884 ustavena středočeská sokolská župa, sdružující jedenáct sokolských jednot (zejména z pražských předměstí), stal se Krejčí jejím prvním župním starostou.\n\nZapojil se i do vysoké politiky. V doplňovacích zemských volbách roku 1903 byl zvolen na Český zemský sněm, kde zastupoval kurii obchodních a živnostenských komor, obvod Praha. Mandát zde obhájil v zemských volbách roku 1908. Patřil mezi politiky mladočeské strany.\n\nZemřel v lednu 1919, ve věku 76 let.\n\nJeho zetěm byl Ing. Bohdan Bečka. Syn Petr František Krejčí mladší působil rovněž jako obchodník a ve 20. letech patřil mezi hlavní postavy Československé národní demokracie v pražské komunální politice.\n"}
{"id": "1203889", "url": "https://cs.wikipedia.org/wiki?curid=1203889", "title": "Seznam vodních kanálů v Česku", "text": "Seznam vodních kanálů v Česku\n\nSeznam vodních kanálů v Česku podle jejich délky na území České republiky.\n\nTabulka uvádí seznam největších vodních kanálů v Česku a jejich vybrané charakteristiky.\n\n\n"}
{"id": "1203894", "url": "https://cs.wikipedia.org/wiki?curid=1203894", "title": "Kukryniksy", "text": "Kukryniksy\n\nKukryniksy () byl název pro trojici sovětských výtvarníků, věnujících se politické karikatuře. Společný pseudonym vznikl zkrácením jejich jmen: Michail Kuprijanov (1903—1991), Porfirij Krylov (1902—1990) a Nikolaj Sokolov (1903—2000). Skupina se dala dohromady na moskevské výtvarné škole VCHUTEMAS, kde roku 1922 začali spolupracovat Krylov s Kuprijanovem a v roce 1924 se k nim přidal Sokolov. Publikovali v deníku \"Pravda\", literárním týdeníku \"Litěraturnaja gazeta\" a humoristickém časopise \"Krokodil\", jejich kresby v souladu s oficiální propagandistickou linií zesměšňovaly západní státníky. V roce 1929 vytvořily Kukryniksy návrh scény pro inscenaci Majakovského hry \"Štěnice\" v Mejercholdově divadle. Za druhé světové války tvořili na frontě protinacistické karikatury pro nástěnné noviny \"Okna TASSu\". Společně ilustrovali řadu knih od autorů jako Ilf a Petrov, Michail Jevgrafovič Saltykov-Ščedrin nebo Anton Pavlovič Čechov. Členové sdružení se zabývali také volnou tvorbou, kterou podepisovali každý zvlášť. V roce 1947 se stali čestnými členy Výtvarné akademie SSSR, v roce 1957 získali titul národních umělců SSSR, obdrželi také řád Hrdina socialistické práce.\n\n"}
{"id": "1203902", "url": "https://cs.wikipedia.org/wiki?curid=1203902", "title": "Třída Cheonji", "text": "Třída Cheonji\n\nTřída Cheonji (jinak též třída \"AOE-I\") jsou bojové podpůrné lodě námořnictva Korejské republiky. Jejich hlavním úkolem je dodávat válečným lodím palivo, vodu, munici a další zásoby. Jejich podpora jihokorejskému námořnictvu umožňuje projekci síly na velké vzdálenosti. Celkem byly postaveny tři lodě této třídy. Všechny jsou v aktivní službě.\n\nJihokorejská loděnice Hyundai H.I & SB Co. Ltd. v Ulsanu postavila celkem tři jednotky této třídy.\n\nJednotky třídy \"Cheonji\":\nElektroniku tvoří dva navigační radary Decca. Každé plavidlo může dodávat zásoby dvěma lodím najednou. Plavidla mají kapacitu 4200 tun paliva a 450 tun dalších zásob. Jsou vybavena dvěma jeřáby a čtyřmi zásobovacími stanicemi – jednou pro pevné a jednou pro kapalné zásoby na každém boku. Na zádi nesou přistávací plochu pro zásobovací vrtulník. Nejsou vybaveny hangárem. První jednotka je vyzbrojena dvěma 30mm dvojkanóny ve věžích Emerlec a dvěma 20mm kanóny M61 Vulcan. Druhá a třetí jednotka mají dva 40mm dvojkanóny ve věžích No Bong a dále rovněž dva 20mm kanóny M61 Vulcan. K obraně dále slouží vrhače klamných cílů DAGAIE. Pohonný systém tvoří dva diesely o celkovém výkonu 15 600 hp, pohánějící dva lodní šrouby. Nejvyšší rychlost dosahuje 20 uzlů. Dosah je 4500 námořních mil při ekonomické rychlosti 15 uzlů.\n"}
{"id": "1203904", "url": "https://cs.wikipedia.org/wiki?curid=1203904", "title": "Elegant Too", "text": "Elegant Too\n\nElegant Too je americké hudební duo, které se zabývá produkováním nahrávek. Tvoří jej Chris Maxwell (dřívější člen Skeleton Key) a Phil Hernandez (Brave Combo). Duo začalo spolupracovat v roce 1998, zpočátku psali písně, hráli koncerty, ale tvořili také remixy písní jiných interpretů. Spolupracovali s mnoha hudebníky, mezi něž patří například They Might Be Giants, John Cale, Yoko Ono a Ray Davies. V roce 2015 se duo podílelo na produkci alba \"Strange Love and the Secret Language\" zpěvačky Adrien Reju.\n\n"}
{"id": "1203908", "url": "https://cs.wikipedia.org/wiki?curid=1203908", "title": "Fakulta bezpečnostně právní Policejní akademie České republiky v Praze", "text": "Fakulta bezpečnostně právní Policejní akademie České republiky v Praze\n\nFakulta bezpečnostně právní (FBP) je jednou ze dvou fakult Policejní akademie České republiky v Praze, což je státní vysoká škola univerzitního typu (je tedy podřízena jakožto organizační složka státu nikoliv MŠMT, ale MVČR).\n\nFakulta v současnosti poskytuje studium, jak v tříletých bakalářských studijních programech (Bc.), které připravují studenty k profesnímu zaměření, tedy k využití praktických dovedností ve zvoleném povolání i k akademickému zaměření, tedy pro další studium, tak ve dvouletých navazujících magisterských studijních programech (Mgr.). Poskytován je taktéž doktorský studijní program (Ph.D.) zaměřené na samostatnou vědeckou, tvůrčí, resp. pedagogickou (akademickou), činnost. Bakalářské studium je zde nabízeno v jednom studijním programu, to je v současnosti realizováno v příslušných studijních oborech, všechny studijní obory je možno studovat v prezenční nebo kombinované formě. Navazující magisterské studium je zde nabízeno rovněž v jednom studijním programu, který je taktéž specifikován v příslušných studijních oborech, některé studijní obory je možno realizovat nejen v prezenční, ale též v kombinované formě. POLAC umožňuje vykonat také příslušné rigorózní řízení (PhDr.). Doktorský studijní program je zde poskytován v jednom studijním programu, resp. oboru, a je realizován jako univerzitní s ingerencí obou fakult.\n\nMimo běžných součástí fakulty, kterými jsou standardně akademický senát fakulty, vědecká rada fakulty, děkanát, pracoviště tajemníka, sekce proděkanů, studijní oddělení, provozní (hospodářské) oddělení, sekretariáty, disciplinární komise, se fakulta skládá z následujících pracovišť:\n\n\n\n\n\n"}
{"id": "1203917", "url": "https://cs.wikipedia.org/wiki?curid=1203917", "title": "Chris Maxwell", "text": "Chris Maxwell\n\nChris Maxwell je americký zpěvák, kytarista a hudební producent. Společně s Philem Hernandezem tvoří produkční duo Elegant Too. Společně pracovali například s Yoko Ono, Rayem Daviesem a Johnem Calem. V roce 2016 vydal své první sólové album nazvané \"Arkansas Summer\". Rovněž byl kytaristou ve skupině Skeleton Key.\n\n\n"}
{"id": "1203918", "url": "https://cs.wikipedia.org/wiki?curid=1203918", "title": "Vito Acconci", "text": "Vito Acconci\n\nVito Hannibal Acconci (24. ledna 1940, New York - 28. dubna 2017) byl americký sochař a akční umělec.\n\nV letech 1962–1964 studoval na University of Iowa v Ames. Následně byl v letech 1964–1969 spisovatelem na volné noze a 1968–1971 vyučoval na School of Visual Arts v New Yorku. Od roku 1969 se díky svým performancím a environmentům stal jedním z nejvýznamnějších zástupců konceptualismu a body-artu. Od roku 1969 spoluvydával umělecký časopis \"0 to 9\".\n\nV letech 1972–1982 se účastnil Documenty 7–9 v Kasselu.\n\nV roce 1976 vyučoval na California Institute of the Arts ve Valencii a zúčastnil se benátského bienále.\n\n\n"}
{"id": "1203926", "url": "https://cs.wikipedia.org/wiki?curid=1203926", "title": "Fakulta bezpečnostního managementu Policejní akademie České republiky v Praze", "text": "Fakulta bezpečnostního managementu Policejní akademie České republiky v Praze\n\nFakulta bezpečnostního managementu (FBM) je jednou ze dvou fakult Policejní akademie České republiky v Praze, což je státní vysoká škola univerzitního typu (je tedy podřízena jakožto organizační složka státu nikoliv MŠMT, ale MVČR).\n\nFakulta v současnosti poskytuje studium, jak v tříletých bakalářských studijních programech (Bc.), které připravují studenty k profesnímu zaměření, tedy k využití praktických dovedností ve zvoleném povolání i k akademickému zaměření, tedy pro další studium, tak ve dvouletých navazujících magisterských studijních programech (Mgr.). Poskytován je taktéž doktorský studijní program (Ph.D.) zaměřený na samostatnou vědeckou, tvůrčí, resp. pedagogickou (akademickou), činnost. Bakalářské studium je zde nabízeno v jednom studijním programu, resp. studijním oboru. Navazující magisterské studium je zde nabízeno rovněž v jednom studijním programu, který je taktéž specifikován v příslušném studijním oboru. Všechny tyto studijní programy a obory je zde možné absolvovat v prezenční či kombinované formě studia. POLAC umožňuje vykonat také příslušné rigorózní řízení (PhDr.). Doktorský studijní program je zde poskytován v jednom studijním programu, resp. oboru, a je realizován jako univerzitní s ingerencí obou fakult.\n\nMimo běžných součástí fakulty, kterými jsou standardně akademický senát fakulty, vědecká rada fakulty, děkanát, pracoviště tajemníka, sekce proděkanů, studijní oddělení, provozní (hospodářské) oddělení, sekretariáty, disciplinární komise, se fakulta skládá z následujících pracovišť:\n\n\n\n\n\n"}
{"id": "1203927", "url": "https://cs.wikipedia.org/wiki?curid=1203927", "title": "Juraj Kuniak", "text": "Juraj Kuniak\n\nJuraj Kuniak (* 2. červenec 1955, Košice) je slovenský básník a prozaik.\n\nJuraj Kuniak pochází z učitelské rodiny, vzdělání získal na základní a Střední všeobecné škole v Košicích (1970–1973), na Elektrotechnické fakultě Českého vysokého učení technického v Praze (1973–1978), na Katedře počítačů Slovenské vysoké školy technické v Bratislavě (1985–1987) a na Nottingham Trent University (2005–2007). Usadil se v Banské Bystrici, kde v letech 1978–1992 pracoval ve vývoji podniku \"Závody výpočtovej techniky\". Přežil drama medicínsko-horolezecké expedice Pamír 1990 a v témže roce založil vydavatelství \"Skalná ruža\". Od roku 1992 je společníkem malé telekomunikační firmy TELCO. Od roku 2008 je společníkem firmy \"Sempervivum\". V současnosti žije v horské osadě Kordíky blízko Banské Bystrice.\n\nPrvní literární díla začal publikovat v maturitním roce 1973, odkdy mu v časopisech \"Nové slovo\", \"Matičné čítanie\", \"Smena na nedeľu\" a v různých sbornících začaly vycházet básně a povídky. Během pražských vysokoškolských studií svá díla publikoval zejména v časopisech Mladý svět a Tvorba. Knižně debutoval v roce 1983 sbírkou básní \"Premietanie na viečka\", za níž získal Cenu Ivana Kraska. V próze začal knihou \"Pán Černovský\" v roce 1991.\n\nVe své tvorbě hledá látku v prožitém, zejména ve vlastním mnohorozměrném životě.\n\nVe svých dílech se vrací k dětství a dospívání, k otázkám etiky, vykresluje mezilidské vztahy a lásku, blízká mu je reflexivní a přírodní lyrika, ale i exkurze do epiky, či křížení žánrů, dotýká se obecně lidské problematiky, reaguje na to, jak na něj doléhá současná existence. Experimentuje v oblasti žánrové i výrazové. Typické je pro něj neustále hledačství, čistota výrazu, ironie a sebeironie, citlivost kombinovaná s racionalitou, snaha dotknout se poezie bytí. Rebeluje proti novodobému schematismu, což se spojuje s upřímným hledáním lidského štěstí.\n\n\n\n\n\n\n\n\n\n\n\n"}
{"id": "1203928", "url": "https://cs.wikipedia.org/wiki?curid=1203928", "title": "26. ročník udílení Césarů", "text": "26. ročník udílení Césarů\n\n26. ročník udílení francouzského filmového ocenění César probíhalo dne 24. února 2001 v pařížském Théâtre des Champs-Élysées. Ceremoniálu předsedal herec Daniel Auteuil, moderátorem byl herec Édouard Baer. Za nejlepší film byl označen snímek \"Někdo to rád jinak\".\n\n\n\n\n\n\n\n\n\n\n\n\n\n\n\n\n\n\n\n"}
{"id": "1203934", "url": "https://cs.wikipedia.org/wiki?curid=1203934", "title": "Josef Markert", "text": "Josef Markert\n\nJosef Markert (24. dubna 1861 Česká Lípa – ???) byl rakouský politik německé národnosti z Čech, poslanec Českého zemského sněmu.\n\nPůsobil jako kupec v České Lípě.\n\nZapojil se i do vysoké politiky. V zemských volbách roku 1901 byl zvolen na Český zemský sněm, kde zastupoval kurii městskou, obvod Česká Lípa. Uváděl se tehdy jako německý nacionál (Německá lidová strana). Mandát obhájil v zemských volbách roku 1908, stále za německé nacionály. Počátkem května 1910 se v tisku objevily informace, že Markert patrně bude rezignovat. Důvodem měla být rostoucí kritika, které čelil na místní úrovni, v České Lípě. Mandát na zemském sněmu pak skutečně během května 1910 složil. V červenci 1910 ho pak na sněmu nahradil Max Kriegelstein von Sternfeld.\n"}
{"id": "1203939", "url": "https://cs.wikipedia.org/wiki?curid=1203939", "title": "Římskokatolická farnost – děkanství Havlíčkův Brod", "text": "Římskokatolická farnost – děkanství Havlíčkův Brod\n\nŘímskokatolická farnost Havlíčkův Brod je územní společenství římských katolíků s farním kostelem Nanebevzetí Panny Marie. Organizačně spadá do vikariátu Havlíčkův Brod, který je jedním ze čtrnácti vikariátů diecéze Hradec Králové.\n\nV současnosti farnost spravuje P. Mgr. Oldřich Kučera s farním vikářem Bc.Th. Petrem Soukalem. V duchovní správě dále vypomáhají farní vikáři Mgr. PaedDr. Jiří Vojtěch Černý, OMelit. cap. Mag., Josef Pecen a trvalý jáhen Bc. Ing. Petr Trefil.\n\nFarnost vlastní a spravuje v Havlíčkově Brodě čtyři církevní památky:\n\nVe farnosti se každoročně koná farní ples, týdenní letní tábor, setkání na konci a na začátku školního roku a adventní roráty. Připojuje se také k celostátní noci kostelů a tříkrálové sbírce. Ve školním roce se pravidelně setkávají společenství modliteb matek, modliteb otců a společenství mladých. Dále farnost nabízí katechezi dospělých a výuku náboženství pro děti na prvním stupni základních škol. Působí zde farní sbor, schola a křesťanská kapela Výbuch. Farnost také vydává svůj vlastní časopis pod názvem Agapé.\n\nV roce 2015 se zrodila iniciativa Život kostelům, která si klade za cíl najít využití a následně i prostředky na opravu kostelů svaté Kateřiny a Nejsvětější trojice.\n\nOficiální stránky farnosti\n"}
{"id": "1203941", "url": "https://cs.wikipedia.org/wiki?curid=1203941", "title": "Sečská vrchovina", "text": "Sečská vrchovina\n\nSečská vrchovina je krajinná oblast (horopisná jednotka) a geomorfologický podcelek  o rozloze 602,61 km² v jihovýchodní části Železných hor, součást Českomoravské vrchoviny v regionálním členění georeliéfu (tvaru zemského povrchu) Česka. Leží z hlediska administrativně správního většinou své rozlohy v Pardubickém kraji a menší částí na jihovýchodě v kraji Vysočina.\n\nKrajinná oblast je nepravidelného tvaru, orientovaná severozápad – jihovýchod v délce přibližně 37 km na linii mezi obcí Míčov-Sušice a okrajem města Svratky, v nejširším místě severovýchod – jihozápad zhruba 20 km mezi městy Ždírec nad Doubravou a Skuteč.\n\nÚzemně ji vymezují od nejsevernějšího bodu na katastru města Chrudim (lokalita Pod Hůrou) obce a místa prezentovaná geomorfologickými okrsky, Kameničskou vrchovinou, Skutečskou pahorkatinou, Stružineckou pahorkatinou a Podhradskou kotlinou, výraznou sníženinou mezi městy Seč a Třemošnice .\n\nTypem georeliéfu členitá vrchovina v nadmořských výškách přibližně 275–737 m, se střední výškou 520,8 m a středním sklonem 3°56’, tvořená hlubinnými vyvřelinami železnohorského plutonu (výrazný je skutečsko-nasavrcký masiv), ve vápencích prvohorního útvaru (silur) chrudimského staršího paleozoika kolem Prachovic a Vápenného Podola s tvary tropického krasu. Jihovýchodní oblast (Hlinsko a okolí) tvořená horninami hlinského proterozoika a paleozoika (hlinská zóna), sníženina (Kameničky, Herálec až Svratka) horninami svrateckého krystalinika s ostrůvky křídy (česká křídová pánev).\n\nHoropisem (orografie) směrem k jihovýchodu v nadmořských výškách stoupá, k severovýchodu je ukloněna na povrchu tzv. železnohorské zemské klínové kry. Nejníže je situována řeka Chrudimka v úrovni hladiny zhruba 275 m n. m. na katastrálním území města Slatiňany. Nejvyšších nadmořských výšek dosahuje na jihozápadě a jihovýchodě.\n\nNa jihozápadě vrcholí na katastrálním území obce Slavíkov v Kraji Vysočina vrchem Vestec (668 m n. m.), nejvyšším bodem v Chráněné krajinné oblasti Železné hory. Na jihovýchodě leží nejvyšší bod v geomorfologickém okrsku Kameničská vrchovina (současně nejvyšší v Železných horách) na vrcholu se zeměpisným názvem U oběšeného (737,4 m n. m.), na katastrálním území obce Svratouch v okrese Chrudim náležejícím do Pardubického kraje.\n\nV geografii Česka tvoří Sečská vrchovina krajinnou oblast v jihovýchodní části Železných hor označovaných obecně za pohoří. Horopisně je členitá vrchovina situována od nejnižší polohy u řeky Chrudimky nedaleko mostu knížete Auersperga ve Slatiňanech (275 m n. m.) až k vrcholu U oběšeného (737,4 m n. m.) severozápadně nad Svratouchem.\n\nV hrubých obrysech lze krajinnou oblast vymezit od nejsevernějšího bodu v lokalitě Pod Hůrou na katastrálním území města Chrudim obcemi po jejím obvodu, tvoří je Slatiňany, Vrbatův Kostelec, Skuteč, Proseč, Rychnov, Pustá Kamenice, Krouna, Svratouch, Svratka, Herálec, Vortová, Vojnův Městec, Ždírec nad Doubravou, Třemošnice, Míčov-Sušice, Rabštejnská Lhota a opět Chrudim.\n\nZeměpisné jméno (oronymum) je odvozeno od města Seč, ležící v severozápadní části krajinné oblasti, známé především vodní nádrží s přehradou stejného názvu a typickou ostrým ohybem řeky Chrudimky pod skalním ostrohem se zříceninou hradu Oheb a stejnojmennou přírodní rezervací.\n\nGeomorfologie řadí Sečskou vrchovinu mezi geomorfologické podcelky v rámci regionálního členění georeliéfu provedeného systémově pro celé území Česka. V seznamu geomorfologických jednotek je označena čtyřmístným indexem IIC-3B, obecně se stejnou stavbou zemské kůry (morfostrukturou), vývojem povrchových tvarů zemského povrchu (georeliéfu) a geomorfologické historie jako geomorfologický celek (Železné hory), svým tvarem a vývojem oblast více stejnorodá (homogennější).\n\nSkladebné části tvoří čtyři geomorfologické okrsky:\nCentrální část geomorfologického podcelku tvoří horopisně nejvyšší Kameničská vrchovina, okraje v nižších nadmořských výškách pahorkatiny (Skutečská na severovýchodě a Stružinecká na jihovýchodním okraji, někdy také v souvislosti s pohořím uváděné za podhůří Železných hor). Pásmo vrcholů na jihozápadě je označováno za železnohorský hřbet nad zlomem tektonického původu v linii Ždírec nad Doubravou – Třemošnice (a dále pokračující k Týnci nad Labem). Vysoký terénní val, v některých místech blížící se 300 m výšky, je nad Třemošnicí přerušen sníženinou s názvem Podhradská kotlina.\n\nNa severozápadě, přibližně na spojnici Rabštejnská Lhota (Markovický potok) – Čejkovice – Janovice – Holičky (lokalita Dolany) – Úherčice – Míčov-Sušice (část Sušice) – Zbyslavec – Rudov –Třemošnice (lokalita Chrouští), sousedí s Chvaletickou pahorkatinou (index IIC-3A), rozlohou menším a horopisem nižším geomorfologickým podcelkem Železných hor.\n\nSousední geomorfologické podcelky dále tvoří:\n\nGeologickou stavbou je území členité vrchoviny složité. Významné jsou hlubinné vyvřeliny železnohorského plutonu (magmatické horniny), zejména v Kameničské vrchovině a Skutečské pahorkatině, výrazný je žulový masiv v oblasti Nasavrky, Skuteč, Hlinsko, Trhová Kamenice se stářím 300 – 360 miliónů let (prvohory, období karbonu). Kolem Prachovic a Vápenného Podola byly objeveny krasové jevy (Páterova a Podolská jeskyně) v důsledku těžby vápence (prvohory, období siluru). Mezi Sečí a Liboměřicemi se vyskytuje granit, granodiorit a tonalit, mezi Rabštejnem a Slatiňany například křemenec.\n\nVe Skutečské pahorkatině jsou výrazné biotitické žuly s červeným zabarvením u Žumberka, v průběhu 19. a 20. století se kámen dobýval povrchovým způsobem v mnoha kamenolomech kolem Skutče, Leštinky a Prosetína, dnes jsou činné jen některé, značná část je zatopená spodní vodou. V oblasti je množství geologicky významných lokalit. Tzv. žulorula, hornina na přechodu mezi granitem a rulou, se vyskytuje ve Stružinecké pahorkatině, v Podhradské kotlině pískovce a slepence kolem Kraskova, včetně červeně zabarvených sedimentů. Podél vodních toků se nachází písek a štěrk nivního sedimentu.\n\nVodstvo z převážně většiny náleží do povodí řeky Chrudimky, z okrajové části jihozápadního tzv. železnohorského hřbetu stékají vodoteče do řeky Doubravy, plochou malé území v katastru Svratouchu je součástí povodí Svratky.\n\nNejvýznamnější řekou je Chrudimka tvořící hydrogeografickou osu krajinné oblasti, v centrální části s hlubokými údolími (Krkanka, Strádovské Peklo). Pramení v nejvýchodnější části vrchoviny, v rozsáhlém prameništi nad Kameničkami. Nejvydatnější zdrojnicí je tzv. Filipovský pramen na rozhraní katastrů Krouna a Svratouch, severozápadně od vrcholu U oběšeného (737,4 m n. m.).\n\nPod vrcholem, v lokalitě s přírodní památkou U Tučkovy hájenky, se nachází prameniště významné řeky Krounky, jejíž koryto na úbočí vrcholu ve směru ke Krouně tvoří současně rozhraní se sousedními Žďárskými vrchy. Na okraji Skutečské pahorkatiny protéká Krounka hlubokým údolím s názvem Šilinkův důl, typem soutěsky v části přírodního parku Údolí Krounky a Novohradky.\n\nRozvodí evropských řek Labe – Dunaj (na českém území s řekou Morava) prochází jihovýchodním okrajem Sečské vrchoviny, katastrálním územím obcí Svratouch, Svratka a Herálec. Rozvodnice leží přibližně od vrcholu sedla (708 m n. m.) mezi vrchy U oběšeného (Sečská vrchovina) a Otava (Žďárské vrchy) na spojnici míst:\n\nVodní díla podle českého vodního zákona zastupují na území Sečské vrchoviny stavby sloužící obecně ke vzdouvání a zadržování vod, umělému usměrňování odtokového režimu povrchových vod, k ochraně a užívání vod, k nakládání s vodami, ochraně před škodlivými účinky vod a k úpravě vodních poměrů. Nejvýznamnějším byl v roce 1903 plán výstavby vodních nádrží na řece Chrudimce. V průběhu 20. století byly vybudovány:\n\nNejvyšších nadmořských výšek dosahují vrcholy v oblasti Kameničské vrchoviny, leží zejména ve dvou pásmech. Mezi Třemošnicí a Slavíkovem na jihozápadním železnohorském hřbetu s nejvyšším vrchem Vestec (668 m n. m.) a od vodní nádrže Seč, táhnoucím se nad pravým břehem řeky Chrudimky, na jihovýchodním vnitřním železnohorském hřebenu s nejvyšším vrchem U oběšeného (737,4 m n. m.), nejvyšším bodem Sečské vrchoviny.\n\nSečská vrchovina představuje jádro Železných hor s výjimečnou bohatostí a rozmanitostí přírodních jevů a s unikátní geologickou historií. Značnou část Sečské vrchoviny překrývá od roku 2012 Národní geopark Železné hory.\n\nVelkou část území na severozápadě od 1. května 1991 překrývá Chráněná krajinná oblast Železné hory, oddělení regionálního pracoviště Východní Čechy sídlí v městě Nasavrky. Jihovýchodní část území (přibližně od Trhové Kamenice k Hlinsku a dále ke Krouně až Pusté Kamenici a také směrem ke Ždírci nad Doubravou až po Vojnův Městec) od 30. července 1970 překrývá Chráněná krajinná oblast Žďárské vrchy se sídlem ve Žďáru nad Sázavou a s regionálním pracovištěm v Havlíčkově Brodě.\n\n\n\n"}
{"id": "1203942", "url": "https://cs.wikipedia.org/wiki?curid=1203942", "title": "…smile's OK", "text": "…smile's OK\n\n…smile's OK je první studiové album kapely The Hope Blister, což byl projekt, který založil producent Ivo Watts-Russell. Vydala jej v květnu roku 1998 společnost 4AD, jejíž vlastníkem byl právě Watts-Russell. Deska obsahuje celkem sedm písní, všechny jsou coververze písní jiných autorů, například od Johna Calea či Briana Ena.\n\n\n"}
{"id": "1203950", "url": "https://cs.wikipedia.org/wiki?curid=1203950", "title": "Janek Rubeš", "text": "Janek Rubeš\n\nJanek Rubeš, vlastním jménem Jan Rubeš (* 24. prosince 1987 Praha) je český reportér, dokumentarista, režisér a moderátor; podle svých slov „kluk, který natáčí videa“. Proslavil se investigativními videi a reportážemi ve kterých odhaluje podvodníky či turistické pasti v Praze či dalších městech.\n\nČasopisem Forbes byl v roce 2016 zařazen do žebříčku \"30 pod 30\", který označuje 30 nejtalentovanějších lidí v Česku, kteří ještě nedosáhli věku 30 let. V roce 2017 získal cenu Osobnost roku v rámci cen Křišťálová Lupa. Za rok 2018 získal za odvážnou investigativní žurnalistiku a odhalování tzv. šmejdů ocenění Novinářská křepelka v rámci Ceny K. H. Borovského.\n\nRubeš studoval na Filmové akademii Miroslava Ondříčka v Písku (2008) a následně na Univerzitě Tomáše Bati ve Zlíně (2011–2014). Jeho otec se jmenuje Jan Rubeš, známý pro letité působení v televizní tvorbě. Sestrou je fotografka Bet Orten. Jeho praprastrýcem byl básník Jiří Orten.\n\nDráhu profesionálního tvůrce odstartoval v roce 2006 coby člen dua Noisebrothers, společně s kamarádem Jindrou Malíkem jako první v Česku začali natáčet virální videa. Jeho jméno je spjato s tehdy vznikající internetovou televizí Stream.cz, pro kterou v průběhu let vytvořil řadu úspěšných pořadů, mezi které patří \"Jak na to\", \"NBN\", \"Život v luxusu\", \"Město podvodů?\", nebo \"Praha vs. prachy\". V posledně jmenované sérii reportáží zachytil českou metropoli jako město organizovaného zločinu. Podařilo se mu zdokumentovat tváře i finty taxikářů účtujících si za kilometr až desetinásobek ceny, výpovědi šokovaných turistů i člověka, který nelegálnímu byznysu čtvrt století velí, a díky tomu dát věci do pohybu. \n\nZa své počínání si vysloužil uznání odborné poroty složené z významných osobností podnikatelského, mediálního a internetového světa, která mu v 10. ročníku Cen českého Internetu udělila Křišťálovou lupu za obsahovou inspiraci. Aby naplnil své poslání varovat zahraniční návštěvníky, dočkal se pořad také anglické verze \"Prague vs. Crooks\", která je k vidění na mezinárodním kanále Stream International na YouTube (nyní kanál pozdějšího Rubešova pořadu Honest Guide). Jako kameraman je podepsán pod pořadem \"Gebrian versus\" nebo \"Jídlo s.r.o.\" V roce 2016 byl hostem ve vysílání DVTV a talk show \"7 pádů\" Honzy Dědka. \n\nV září 2018 Rubeš po desetiletém působení opustil platformu Stream.cz. Společně s kolegou Honzou Mikulkou a jejich pořadem \"Honest Guide\" se přesunul pod křídla tehdy rozvíjející se redakce projektu Seznam Zprávy, stále však pod záštitou internetové jedničky Seznam.cz. V Seznam Zprávách spolupracují mimo jiných i s populárním komentátorem Jindřichem Šídlem. Po dobu existence pořadu \"V Centru\" (2018–2019) spadající pod Televizi Seznam byl jedním z jeho moderátorů. Koncept tohoto pořadu také sám vymyslel.\n\nDalší Rubešův pořad \"Honest Guide\", na kterém spolupracuje s kameramanem Honzou Mikulkou, upozorňuje na turistické nástrahy hlavního města Česka a především uvádí méně známé tipy a doporučení. Pořad vzniká v české verzi pro Seznam Zprávy a v anglické verzi pro YouTube kanál \"Honest Guide\", který má přes 600 000 pravidelných odběratelů. Anglickou verzi navíc doplňují cizojazyčné titulky např. v korejštině, italštině, španělštině a portugalštině.\n\nI za \"Honest Guide\" (tehdy ještě \"Prague Guide\"), mimo jiné varující návštěvníky Prahy před nevýhodnými směnnými kurzy, jež nabízí směnárny v centru města, získala tvůrčí dvojice nominaci odborné poroty na Cenu českého Internetu Křišťálová Lupa 2016 v kategorii \"Globální projekty českých tvůrců\". Mezinárodní přesah jeho tvorby potvrzují svým zájmem zahraniční turisté. Díl pořadu Honest Prague Guide s názvem „Prague’s worst tourist trap“ zaznamenal víc než tři miliony přehrání a zájem zahraničních médií.\n\n"}
{"id": "1203953", "url": "https://cs.wikipedia.org/wiki?curid=1203953", "title": "Jenna Presley", "text": "Jenna Presley\n\nJenna Presley, pravým jménem Brittni Ruiz (* 1. dubna 1987, Chula Vista, Kalifornie, USA), je bývalá americká pornoherečka, která v pornografickém průmyslu působila od roku 2005 do roku 2012.\n\nJenna Presley se narodila jako Brittni Ruiz 1. dubna 1987 v Chula Vista v americkém státě Kalifornie. Již jako nezletilá si v mexickém městě Tijuana přivydělávala striptýzem, a to téměř dva roky každý víkend. V sedmnácti letech se začala léčit s mentální anorexií a její léčba trvala celé dva roky. V roce 2005 s vyznamenáním absolvovala školu Hilltop High School a od června do října 2007 poté navštěvovala i Santa Barbara City College, kde studovala žurnalistiku.\n\nV rozhovoru z roku 2005 uvedla, že byla vychovávána jako židovka, ale později se stala ateistkou. Také přiznala, že první sexuální zkušenost přežila ve čtrnácti letech. Nakonec roku 2013 ale konvertovala ke křesťanství a podle svých slov se stala silně věřící. V pornografickém průmyslu podle všeho skončila po rozhovoru s pastorkou Rachel Collinsovou. Po ukončení kariéry pornoherečky začala prodávat v obchodech a studovat psychologii na univerzitě. V roce 2013 se v rozhovoru přiznala, že v době, kdy byla pornoherečkou, užívala drogy, avšak přestala s tím a stala se křesťankou.\n\nByla dvakrát zasnoubená. Byla svědkyní vraždy jejího snoubence, kterého ubodal člen motorkářského gangu.\n\nMá piercing v jazyce, levé nosní dírce a na pupíků. Též má několik tetování; stuhu na bicepsu, nápis na pravé straně trupu, květiny na pravém předloktí, hvězdu na pravém i levém boku, kříž s květinami na pravém lýtku a na dolní částí zad má vílu. Od února do května 2006 měla také tetování na zadní straně krku, které ale nechala odstranit.\n\nNa vysoké škole se opět rozhodla přivydělávat si striptýzem, tentokrát v Spearmint Rhino. Tam se také setkala s vlastníky studia Astrux. Oficiálně do pornografického průmyslu vstoupila v září 2005, když jí bylo osmnáct let. Stačil jí ale jeden měsíc a chytila kapavku. Celkem hrála asi ve 275 filmech. Též se zúčastnila natáčení druhé série americké televizní show Jenny Jamesonové \"Jenna's American Sex Star\", kde se dostala až do finále, nakonec ale skončila na druhém místě. Na prvním místě se umístila Roxy Jezel. V roce 2007 oznámila, že plánuje natočit několik posledních filmů s muži. Slib ale nedodržela a s muži stále natáčela ještě v roce 2008 a 2009. V červnu 2008 si navíc nechala zvětšit prsa. V roce 2010 ji magazín \"Maxim\" označil za jednu ze dvanácti nejoblíbenějších pornohereček současnosti. O rok později ji magazín \"Complex\" zařadil na sedmnácté místo v žebříčku sta nejvíce sexy pornohereček současnosti. Nikdy nenatočila scénky s análním sexem.\n\nBěhem jejího působení v pornografickém průmyslu se proslavila její schopnosti ejakulace, především díky scénám s Nickem Manningem. Též údajně užívala kokain, extázi a pervitin, což jí mělo pomoci zhubnout.\n\nSvůj odchod z branže oznámila v listopadu 2012.\n"}
{"id": "1203954", "url": "https://cs.wikipedia.org/wiki?curid=1203954", "title": "Strange Love and the Secret Language", "text": "Strange Love and the Secret Language\n\nStrange Love and the Secret Language je druhé studiové album americké zpěvačky Adrien Reju. Vydalo jej v srpnu roku 2015 vydavatelství . Produkovalo jej duo Elegant Too, jež tvoří Chris Maxwell a Phil Hernandez. Album obsahuje celkem deset písní, přičemž první polovinu tvoří coververze (John Cale, David Bowie, Prince), druhou pak autorské písně. Deska byla nahrána ve studiu v newyorském Woodstocku.\n\n\n"}
{"id": "1203956", "url": "https://cs.wikipedia.org/wiki?curid=1203956", "title": "Mafalda Portugalská (1197–1256)", "text": "Mafalda Portugalská (1197–1256)\n\nInfantka Mafalda Portugalská (asi 1195 – 1. května 1256, Rio Tinto) byla portugalská princezna, kastilská královna a paní z Aroucy.\n\nNarodila se asi roku 1195 jako dcera portugalského krále Sancha I. Portugalského a jeho manželky královny Dulce Aragonské.\n\nPo smrti svého otce, podle ustanovení jeho vůle měla přebrat hrad Seia a zbývající panství a bylo jí uděleno právo používat titul královny. To vyvolalo konflikt s jejím bratrem Alfonsem II. Portugalským, který chtěl centralizovat moc avšak v tom mu bránila jeho sestra. Vedly se boje ale roku 1223 přišel konečný mír a princezna se vzdala titulu královny.\n\nRoku 1215 se z politických důvodů vdala za svého bratrance Jindřicha I. Kastilského. Z důvodu jeho věku (bylo mu 10 let) a pokrevního příbuzenství bylo manželství rozvedeno.\n\nMafalda se vrátila do Portugalska a vstoupila do cisterciáckého řádu v opatství Arouca. Bylo jí poskytnuto stále držet své dědictví. Měla velkou úctu k Panně Marii ze Silvy. Nechala postavit několik hospiců, kostelů a nemocnic.\n\nZemřela 1. května 1256 v Rio Tinto po své pouti ze svatyně Panny Marie ze Silvy. Roku 1792 byla blahořečena a její svátek je ustanoven na 2. května.\n"}
{"id": "1203957", "url": "https://cs.wikipedia.org/wiki?curid=1203957", "title": "Kostel svatého Martina (Libuň)", "text": "Kostel svatého Martina (Libuň)\n\nŘímskokatolický farní kostel svatého Martina v Libuni je původně gotická, později zbarokizovaná sakrální stavba v obci při silnici na zrušeném hřbitově. Od roku 1964 je kostel chráněn jako kulturní památka.\n\nNejstarší písemná zmínka o kostele je z roku 1369, kdy jsou zdejší kostel a plebánie (fara) uvedeny v rejstříku papežského desátku jako součást jičínského děkanátu. Podle podacího práva zdejšího kostela sv. Martina patřila Libuň tehdy Vartenberkům. Kostel byl v roce 1771 zbarokizován.\n\nKostel je jednolodní stavba s pětibokým presbytářem. Vnějšek kostela je hladký, členěný pouze podstřešní římsou, presbytář podepřen jednou odstupněnými pilíři. Severní a jižní stěny lodi jsou opatřeny čtyřmi okenními osami, lemovanými šambránami s novogotickou výplní.\n\nStřecha lodě i presbytáře je mansardová. Nad presbytářem umístěn osmiboký sanktusník s jehlancovou stříškou. Střecha sakristie je sedlová, nad oratoří mansardová. Ze západní strany přiléhá čtyřboká věž členěná římsou ve výši římsy lodi. Nad vchodem ze západu je segmentově zakončené okno, v posledním patře tři segmentová okna s okenicemi.\n\nKostel je zaklenut valenou klenbou s výsečemi. Loď má plochý strop.\n\nZařízení kostela pochází z doby kolem z roku 1770 a pozdějšího období. V kostele socha Assumpty z poloviny 16. století.\n\nNa hřbitově se nachází tři zlidovělé gotizující náhrobníky s figurálním reliéfy z období kolem poloviny 19. století. Fara je barokní volná stavba z 18. století. V zahradě čp. 1 se nachází kamenný toskánský sloup z roku 1689 s plnou kapličkou s figurálními reliéfy a erby. U nového hřbitova je obelisk z roku 1771 s reliéfy sv. Martina, Panny Marie a sv. Leonarda, přičemž horní jeho část je uražena. Před jižní zdí kostela stojí pískovcová socha sv. Josefa, která je dílem sochaře Josefa Jelínka z Mnichova Hradiště z roku 1819. Barokní socha sv. Jana Nepomuckého pochází z roku 1746. Pomník libuňského faráře Antonína Marka, který se nachází u kostela je dílem J. Stuchlíka z roku 1896. Pomník padlým na návsi obce je od sochaře J. Bílka a arch. B. Holého. Na podstavci pomníku se nacházejí figurální reliéfy.\n\n"}
{"id": "1203961", "url": "https://cs.wikipedia.org/wiki?curid=1203961", "title": "Royce Hall", "text": "Royce Hall\n\nRoyce Hall je budova nacházející se v kampusu Kalifornské univerzity v Los Angeles. Jejím architektem byla společnost Allison & Allison, kterou tvořili bratři James Edward Allison a David Clark Allison. Její výstavba byla dokončena roku 1929. Svůj název dostala podle filozofa Josiaha Royce. Budova byla roku 1994 při zemětřesení vážně poškozena, její rekonstrukce stála 70,5 milionu dolarů. V budově, jejíž kapacita je 1800 míst, se konají například koncerty. V budově se nachází varhany s 6600 píšťalami, nástroj postavil Ernest M. Skinner.\n"}
{"id": "1203963", "url": "https://cs.wikipedia.org/wiki?curid=1203963", "title": "Fernando, pán ze Serpy", "text": "Fernando, pán ze Serpy\n\nInfant Fernando, pán ze Serpy (1217 – 19. ledna 1246) byl portugalský princ.\n\nNarodil se roku 1217 jako syn portugalského krále Alfonse II. Portugalského a jeho manželky královny Urracy Kastilské. Po svém narození získal titul pána Serpy a roku 1223 získal titul z Lamega.\n\nOženil se se Sanchou Fernández de Lara, s dcerou Fernanda Núñez de Lara a Mayor González. Avšak měl levobočka s neznámou ženou se jménem Sancha Fernandes de Serpa, který byl převorem Santo Esteban de Alfama.\n"}
{"id": "1203964", "url": "https://cs.wikipedia.org/wiki?curid=1203964", "title": "Fakulta zdravotnických studií Univerzity Jana Evangelisty Purkyně", "text": "Fakulta zdravotnických studií Univerzity Jana Evangelisty Purkyně\n\nFakulta zdravotnických studií (FZS) Univerzity Jana Evangelisty Purkyně v Ústí nad Labem (UJEP) je jednou z 8 fakult této univerzity, fakulta byla založena v roce 2012. FZS vznikla z dřívějšího Ústavu zdravotnických studií (ÚZS).\n\nFakulta se v současnosti zaměřuje především na tzv. profesní bakaláře, tedy poskytuje studium v tříletých bakalářských studijních programech (Bc.), které připravují studenty především k profesnímu zaměření, tedy k využití praktických dovedností ve zvoleném povolání, nicméně je možné též případně jinde pokračovat v odpovídajících navazujících magisterských studijních programech. Bakalářské studium (především pro zdravotníky) je zde nabízeno ve třech studijních programech, tyto jsou následně realizovány v příslušných studijních oborech (pouze v českém jazyce). Všechny studijní programy, resp. studijní obory, zde lze studovat v prezenční nebo v kombinované formě studia. (Navazující) magisterské studijní programy (ani doktorské studijní programy - Ph.D.) zde v současnosti poskytovány nejsou. FZS nabízí též standardní (placené) kurzy v rámci celoživotního vzdělávání (CŽV).\n\nFZS je fakultou od 1. března 2012 a vyvinule se z již zmíněného ÚZS, zaměřuje se především na vzdělávání zdravotníků (Všeobecná sestra, Porodní asistentka, Fyzioterapie, Ergoterapie). FZS je v současnosti aktivně se rozvíjející součástí UJEP. Vznik tehdejšího ÚZS byl podmíněn novými požadavky na vzdělávání zdravotníků. V současnosti je kvůli proběhlé reformě ve zdravotnictví terciární vzdělání bakalářského stupně žádané pro výše uvedené pozice (typicky Všeobecná sestra). Vzděláváním zdravotníků na této fakultě je možné získat způsobilost k výkonu nelékařských zdravotnických povolání a k výkonu činností souvisejících s poskytováním zdravotní péče.\n\nFZS (resp. dříve ÚZS) působí od roku 2008 v budově v ul. Velká Hradební 13, Ústí nad Labem. Nové působiště s sebou přineslo zvýšení kvality výuky a zjednodušení administrativy jak pro studenty, tak pro instituci samotnou.\n\nMimo běžných součástí fakulty, kterými jsou standardně akademický senát fakulty, vědecká rada fakulty, děkanát, pracoviště tajemníka, sekce proděkanů, studijní oddělení, provozní (hospodářské) oddělení, sekretariáty, disciplinární komise, se fakulta skládá z následujících pracovišť, resp. součástí (katedry či kliniky):\n\n\n\n"}
{"id": "1203966", "url": "https://cs.wikipedia.org/wiki?curid=1203966", "title": "Železnogorsk", "text": "Železnogorsk\n\nŽeleznogorsk může být:\n\n"}
{"id": "1203967", "url": "https://cs.wikipedia.org/wiki?curid=1203967", "title": "Leszek Biolik", "text": "Leszek Biolik\n\nLeszek Mirosław Biolik (* 26. února 1965 Gliwice) je polský hudebník, skladatel, producent a aranžér. V letech 1984 až 1985 byl členem punkrockové kapely Śmierć Kliniczna, v níž hrál na kytaru. Od roku 1987 byl členem uskupení Pracownia Artystyczna PAFF, v němž hrál na baskytaru. Později spolupracoval s mnoha dalšími hudebníky, mezi něž patří například Stanisław Sojka, Violetta Najdenowicz, Marek Kościkiewicz a Małgorzata Kożuchowska. V roce 2015 získal ocenění Człowiek ze Złotym Uchem.\n\n"}
{"id": "1203972", "url": "https://cs.wikipedia.org/wiki?curid=1203972", "title": "Maine Road", "text": "Maine Road\n\nMaine Road je dnes již zaniklý fotbalový stadion, který se nacházel v manchesterské čtvrti Moss Side. Stadion byl, od jeho založení až po jeho zánik, domovem místního ligového klubu Manchester City FC. Hrálo se zde osmnáctkrát semifinále FA Cupu, jedenkrát finále Football League Cupu, čtyřikrát Charity Shield, a několikrát zde hrála své domácí zápasy Anglická fotbalová reprezentace. Pro jeho dřívější vysokou kapacitu (dosahovala až 84 569 diváků) se stadionu přezdívalo Wembley of the North.\n\nPoslední sezónu 2002/03 se na stadion mohlo vejít 35 150 sedících diváků. Od další sezóny se totiž Manchester City přestěhoval na nový City of Manchester Stadium (dnes znám pod sponzorským názvem Etihad Stadium) ve východním Manchesteru. Nový stadion leží blízko čtvrti Ardwick, kde byl klub původně v roce 1880 založen.\n\nMaine Road se i přes svůj zánik může dodnes pyšnit rekordní klubovou návštěvou anglického fotbalu. Stalo se tak v šestém kole FA Cupu, ve kterém se proti sobě střetli domácí Manchester City proti Stoke City FC. Zápas navštívilo 84 569 diváků.\n\nV letech 1945–1949 zde působil městský rival Manchester United, který musel po dobu své přítomnosti platit nájem 5 000 liber za sezónu. Jejich domovský stadion Old Trafford byl totiž za druhé světové války těžce poškozen a tak za celou dobu jeho opravy museli vzít United za vděk stadion městského rivala. Další tři zápasy pak na stadionu odehráli v sezóně 1956/57, protože jejich hřiště nebylo způsobilé na zápasy PMEZ (Poháru mistrů evropských zemí).\n\nPo stadionu je pojmenován amatérský fotbalový klub Maine Road FC, který v roce 1955 založili právě fanoušci Manchesteru City. Klub měl dřívější působiště blízko samotného stadionu.\n\n"}
{"id": "1203974", "url": "https://cs.wikipedia.org/wiki?curid=1203974", "title": "Sosnovoborsk", "text": "Sosnovoborsk\n\nSosnovoborsk může být:\n\n"}
{"id": "1203978", "url": "https://cs.wikipedia.org/wiki?curid=1203978", "title": "Sosnovoborsk (Krasnojarský kraj)", "text": "Sosnovoborsk (Krasnojarský kraj)\n\nSosnovoborsk () je město v Krasnojarském kraji v Ruské federaci. Při sčítání lidu v roce 2010 měl třiatřicet tisíc obyvatel.\n\nSosnovoborsk se nachází na pravém břehu Jeniseje přibližně pětačtyřicet kilometrů severovýchodně od Krasnojarsku, správního střediska kraje.\n\nZhruba patnáct kilometrů severovýchodně od Sosnovoborsku leží uzavřené město Železnogorsk, z kterého vede přes Sosnovoborsk železniční trať pokračující dále na jihozápad do Krasnojarsku, kde se připojuje na Transsibiřskou magistrálu.\n\nSosnovoborsk vznikl v roce 1971 jako sídlo pro pracovníky továrny ležící severovýchodně od města. Jméno \"Sosnovoborsk\" (znamenající \"bor\") dostal v roce 1973 a v roce 1985 se stal městem.\n"}
{"id": "1203979", "url": "https://cs.wikipedia.org/wiki?curid=1203979", "title": "Adam Toczko", "text": "Adam Toczko\n\nAdam Toczko (* 1965 Gdyně) je polský hudební producent a zvukový inženýr. Je laureátem ceny polského hudebního průmyslu Fryderyk. V letech 1995 až 1997 tvořil duo společně s Tomaszem Bonarowskim, společně pracovali ve studiích ve Gdyni, ve Visle a ve Studio Buffo ve Varšavě. Od roku 1999 je spojován s nahrávacím studiem Elektra, jehož je spolumajitelem.\n\nBěhem své kariéry spolupracoval s mnoha hudebníky, mezi něž patří například Acid Drinkers, Apteka, Edyta Bartosiewicz, Blenders, Buldog, Coma, Flapjack, Golden Life, Hunter, Illusion, Kobong, Kasia Kowalska, Paweł Kukiz, Lipali, Liroy, Maanam, Monika Brodka, Katarzyna Nosowska, O.N.A., Pogodno, Pustki, Plateau, Sidney Polak, Katarzyna Stankiewicz, T.Love, SBB, Skinny Patrini, Sweet Noise, Szymon Wydra a Vader.\n\nV roce 2011 získal cenu Człowiek ze Złotym Uchem\n"}
{"id": "1203981", "url": "https://cs.wikipedia.org/wiki?curid=1203981", "title": "Blitzen Trapper", "text": "Blitzen Trapper\n\nBlitzen Trapper je americká hudební skupina. Vznikla v Portlandu roku 2000. Své první album, eponymní, kapela vydala roku 2003. Později vydala několik dalších alb. Zpočátku jejich nahrávky vydávala společnost Lidkercow Ltd., později přešli k Sub Pop a následně k Vagrant Records a Lojinx. Kapelu tvoří Eric Earley, Erik Menteer, Brian Adrian Koch, Michael Van Pelt a Marty Marquis, přičemž většina z nich hraje na více nástrojů.\n\n\n"}
{"id": "1204001", "url": "https://cs.wikipedia.org/wiki?curid=1204001", "title": "Jason Reitman", "text": "Jason Reitman\n\nJason Reitman (* 19. října 1977 Montréal) je kanadsko-americký filmový režisér a scenárista. Jeho otec je režisér a producent Ivan Reitman, který se narodil v Československu. Jeho sestra Catherine Reitman je rovněž herečka. Na počátku své kariéry natočil několik krátkometrážních snímků. Jeho prvním celovečerním filmem je \"Děkujeme, že kouříte\" (2005), následovaly filmy \"Juno\" (2007), \"Lítám v tom\" (2009), \"Znovu a jinak\" (2011), \"Prodloužený víkend\" (2013) a \"Muži, ženy a děti\" (2014). Třikrát byl nominován na Oscara (režie a scénář filmu \"Lítám v tom\" a režie \"Juno\"). Za scénář k filmu \"Lítám v tom\" získal Zlatý globus (byl také neúspěšně nominován za režii),\n\n"}
{"id": "1204003", "url": "https://cs.wikipedia.org/wiki?curid=1204003", "title": "Josef Svoboda (starosta)", "text": "Josef Svoboda (starosta)\n\nJosef Svoboda, též Josef Swoboda (22. února 1836 Vyškov – 15. červenec 1906 Vídeň), byl český advokát německé národnosti a politik z Moravy, starosta Vyškova a dlouholetý předseda Měšťanského střeleckého spolku.\n\nJosef Svoboda se narodil Adamovi Svobodovi z Vyškova a jeho manželce Josefě Jahnové v roce 1836. Poté co se stal advokátem, začal být politicky i kulturně činný a zapojil se tak do veřejného života ve Vyškově. Byl členem městské rady a v letech 1893–1903 zastával úřad starosty Vyškova. Jeho obcovacím jazykem byla němčina. Na základě jeho návrhu byla v roce 1881 ve Vyškově zřízena Městská spořitelna.\n\nJosef se oženil. Vzal si 6. června 1865 Eleonoru Derkovou dceru Josefa Derky a jeho manželky Anny roz. Součkové. Měli spolu dvě děti.\n"}
{"id": "1204011", "url": "https://cs.wikipedia.org/wiki?curid=1204011", "title": "YouTube Premium", "text": "YouTube Premium\n\nYouTube Premium (dříve YouTube Red) je měsíční předplatné služby YouTube. Tato služba vypíná reklamy a na tabletu si lze díky ní pustit zvuky z videa na pozadí a nebo stahovat videa na přehrání v případě nedostupnosti internetového připojení.\n\nPoprvé byla služba uvedena v prodej v listopadu 2014 a nabízela pouze streamování YouTube a Google Play hudby. Služba byla pak přepracována a znovu spuštěna jako YouTube Red v říjnu 2015.\n\nYouTube Red také umožňuje sledovat „YouTube Red Originals“, což jsou seriály a filmy vytvořené nejslavnějšími youtubery (jako např. Scare PewDiePie od PewDiePie a Bad internet od CollegeHumor).\n\n"}
{"id": "1204019", "url": "https://cs.wikipedia.org/wiki?curid=1204019", "title": "Dramatic Chipmunk", "text": "Dramatic Chipmunk\n\nDramatic Chipmunk je populární virální video. Jedná se o pětivteřinové video, kde psoun (zaměnitelný s křečkem) otáčí hlavou, zatímco se přiblíží kamera a hraje dramatická hudba.\n\nKlip se stal známý díky zvěřejnění na YouTube a CollegeHumor 19. června 2007. Dřívější a identická verze, s názvem \"Dramatic Look\", byla na YouTube nahrána 6. června 2007.\n\nOd zvěřejnění získalo video přes 50 milionů zhlédnutí. \"People Magazine\" zahrnul Dramatic Chipmunk jako jeden z 10 Nejdivočejších YouTube Hvězd v roce 2007.\n\nOd roku 2013 klub amerického fotbalu Minnesota Golden Gophers přehrává Dramatic Chipmunk na jumbotronu během domácích zápasů, aby odvrátili kopy soupeře.\n"}
{"id": "1204021", "url": "https://cs.wikipedia.org/wiki?curid=1204021", "title": "Kostel svatého Ducha (Ostrava)", "text": "Kostel svatého Ducha (Ostrava)\n\nKostel svatého Ducha, stojí v ostravském městském obvodě Jih, konkrétně v Zábřehu. Budova stojí v místě, kde měl stát kostel už v roce 1968. Dne 25. května 2004 byl kostel i s pozemkem požehnán ostravsko-opavským biskupem Františkem Lobkowiczem.\n\nNa stavbu kostela byla vyhlášena architektonická soutěž, kterou vyhrál projekt Ing. arch. Marka Štěpána. Náklady na výstavbu činily 55 milionů Kč.\n\nStavba se skládá z kostela, pastoračního centra a věže a je doplněna garážemi a parkovištěm. Půdorys kostela je elipsovitý, má osy 31x25 m, s jedním podzemním a pěti nadzemními podlažími. Štíhlá železobetonová věž s třemi zvony a vnitřním schodištěm je vysoká 30 metrů.\n\nZvony byly odlity dílnou Josefa Tkadlece z Halenkova. Největší nese jméno proroka Daniela a váží 533 kg. Střední zvon Panny Marie Guadalupské má hmotnost 316 kg a nejmenší zvon nese jméno Matky Františky a váží 224 kg. Zvony byly požehnány otcem biskupem 4. listopadu 2005. S ohledem na málo únosné podzemní vrstvy jsou kostel i věž založeny na 36 betonových pilotech do hloubky cca 18 m od okolního terénu.\n\nChrámová část kostela svým vybavením odpovídá současným požadavkům na shromažďovací prostor, tzn., že vytápění je zabudované v podlaze, výměnu vzduchu řeší vzduchotechnika, požární nebezpečí hlídá elektronika, objekt má sociální vybavenost a další. Pastorační centrum Jana Pavla II. v podzemním podlaží má víceúčelový sál s pódiem a prostory pro pastoraci včetně sociálního zařízení. Přístup do objektu je řešen schodištěm i bezbariérově, přístup do pastoračního centra je řešen i vnitřní výtahovou plošinou.\n\n\n"}
{"id": "1204024", "url": "https://cs.wikipedia.org/wiki?curid=1204024", "title": "Max Kriegelstein von Sternfeld", "text": "Max Kriegelstein von Sternfeld\n\nMax Kriegelstein von Sternfeld (3. června 1876 Cheb – 4. června 1960 Sarlhusen) byl rakouský právník a politik německé národnosti z Čech, poslanec Českého zemského sněmu, v meziválečném období funkcionář Svazu Němců v Čechách, po druhé světové válce žil v severním Německu.\n\nVystudoval práva na Univerzitě v Innsbrucku. Během studií působil jako stenograf u Tyrolského zemského sněmu. Od roku 1906 byl činný jako advokát v České Lípě, kde byl členem městské rady a policejním referentem.\n\nZapojil se i do vysoké politiky. V doplňovacích zemských volbách v červenci 1910 byl (místo Josefa Markerta) zvolen na Český zemský sněm, kde zastupoval kurii městskou, obvod Česká Lípa. Politicky patřil k Německé radikální straně.\n\nZ politického života se stáhl po roce 1918, ale zastával post předsedy Svazu Němců v Čechách. Podle jiného zdroje byl roku 1934 předsedou smírčího výboru této německé organizace (uváděn jako advokát JUDr. Max Kriegelstein-Sternfeld z České Lípy).\n\nPo roce 1945 byl vysídlen do americké okupační zóny Německa. Pracoval jako advokát v Kielu, pak ve městě Kellinghusen. Na penzi bydlel v Sarlhusen.\n"}
{"id": "1204025", "url": "https://cs.wikipedia.org/wiki?curid=1204025", "title": "Raw Power", "text": "Raw Power\n\nRaw Power je třetí studiové album americké rockové skupiny The Stooges. Vydala jej v únoru roku 1973 společnost Columbia Records (jde o první album kapely vydané tímto vydavatelstvím). Jde o první album skupiny po téměř třech letech (od alba \"Fun House\" vydaného v červenci 1970; mezitím se kapela de facto rozpadla). Zároveň jde o poslední studiové album skupiny až do roku 2007, kdy vyšla deska \"The Weirdness\". Společně s Iggym Popem, zpěvákem kapely, album produkoval anglický zpěvák David Bowie.\n\nAutory všech písní jsou Iggy Pop a James Williamson.\n\n"}
{"id": "1204027", "url": "https://cs.wikipedia.org/wiki?curid=1204027", "title": "Fun House", "text": "Fun House\n\nFun House je druhé studiové album americké rockové skupiny The Stooges. Vydala jej v červenci roku 1970 společnost Elektra Records, která publikovala i předešlé album. Producentem alba byl Don Gallucci. Vedle členů kapely se na desce podílel také saxofonista Steve Mackay, který později byl také jejím členem (2003–2015).\n\nAutory všech skladeb jsou Iggy Pop, Dave Alexander, Ron Asheton a Scott Asheton.\n\n"}
{"id": "1204029", "url": "https://cs.wikipedia.org/wiki?curid=1204029", "title": "František Roček", "text": "František Roček\n\nFrantišek Roček (5. června 1860 Jezbořice – 3. března 1928 Praha) byl rakouský právník a politik české národnosti z Čech, poslanec Českého zemského sněmu.\n\nPocházel z rodiny obchodníka. Absolvoval gymnázium v Hradci Králové. Vystudoval práva na Univerzitě Karlově. Získal titul doktora práv. Nastoupil na praxi k soudu v Praze a Hradci Králové, potom byl advokátním koncipientem v Praze a po dva roky i v Příbrami. Od roku 1894 působil jako samostatný advokát na Novém Městě v Praze. Byl aktivní v podpoře českých menšin. Byl právním zástupcem představitelů severočeských Čechů v době národnostních bouří na Mostecku. U soudů v Děčíně a Bílině zastupoval Čechy, kteří dostali výpověď z bytu, protože posílali své děti do českojazyčných škol. Zasedal v ústředním výboru Národní jednoty pošumavské a byl předsedou její pobočky pro Staré Město, Malou Stranu a Hradčany. Jménem jednoty pořádal přednášky v souvislosti s přijetím novely zákona o domovském právu a vydal na toto téma spis. V roce 1909 byl zvolen delegátem českého odboru zemské zemědělské rady za okres Kaplice.\n\nZapojil se i do vysoké politiky. V doplňovacích zemských volbách roku 1902 byl zvolen na Český zemský sněm, kde zastupoval kurii městskou, obvod Příbram. Patřil mezi politiky mladočeské strany. V jeho politických názorech hrál jistou roli i antisemitismus. Zastával slogan o \"vymanění se českého lidu ze živlů cizích\" a propagoval heslo \"Svůj k svému\". Byl místopředsedou spolku Národní obrana, který byl později úředně rozpuštěn. Jako antisemitu ho popisuje po volbách roku 1902 novinář Karel Horký, ovšem s tím, že \"ono to není s tím antisemitismem pana dra. Ročka tak horoucí\".\n\nZemřel v březnu 1928.\n"}
{"id": "1204030", "url": "https://cs.wikipedia.org/wiki?curid=1204030", "title": "Kanton Rai", "text": "Kanton Rai\n\nKanton Rai ( ) je francouzský kanton v departementu Orne v regionu Normandie. Při reorganizaci správního členění reformě kantonů v roce 2014 byl vytvořen z 35 obcí. V květnu 2016 sestával z 26 obcí (vzhledem k procesu slučování některých obcí).\n"}
{"id": "1204032", "url": "https://cs.wikipedia.org/wiki?curid=1204032", "title": "Indonéská hokejová reprezentace", "text": "Indonéská hokejová reprezentace\n\nIndonéská hokejová reprezentace je národní hokejové mužstvo Indonésie. Hokejová federace sdružuje 155 registrovaných hráčů (z toho 100 seniorů), majících k dispozici 3 haly s umělou ledovou plochou. Indonésie je členem Mezinárodní federace ledního hokeje od 20. května 2016. Neúčastní se žadného šampionátu pořádaného Mezinárodní federací ledního hokeje. První zápasy odehrála na Asijských zimních hrách 2017, kde prohrála všechna čtyři utkání s Íránem 3:10, Macau 2:6, Malajsií 2:13 a Turkmenistánem 2:12.\n\n"}
{"id": "1204033", "url": "https://cs.wikipedia.org/wiki?curid=1204033", "title": "Demografická historie amerických indiánů", "text": "Demografická historie amerických indiánů\n\nUrčení vývoje počtu domorodých obyvatel Ameriky v období před a po Kolumbově objevitelské výpravě z roku 1492 se ukázalo jako obtížně stanovitelné. Odborníci přitom vycházejí z archeologických nálezů a písemných záznamů osadníků z tzv. starého světa. Většina autorů, kteří působili na konci 19. století, odhadovala předkolumbovskou populaci na 10 milionů; koncem 20. století upřednostňovala většina autorů střední odhad ve výši asi 50 milionů, ovšem někteří historici hovoří až o 100 a více milionech. Kontakt s novým světem vedl k evropské kolonizaci Ameriky, během níž se v novém světě nakonec usadily miliony imigrantů ze starého světa.\n\nPočet afrického a eurasijského obyvatelstva v Americe stabilně narůstal, zatímco počet původních obyvatel klesal. Euroasijská onemocnění, jako je chřipka, dýmějový mor nebo plicní mor, zdevastovala domorodé Američany, kteří vůči nim nebyli imunní. Konflikty a otevřená válka s nově příchozími ze západní Evropy i s ostatními indiánskými kmeny rovněž přispěly k úbytku obyvatelstva a narušení tradiční společnosti. Rozsah a příčiny poklesu jsou již dlouhou dobu předmětem akademické debaty, která zahrnuje i označení těchto událostí za genocidu.\n\nKdyž v roce 1492 připlul do Ameriky Kryštof Kolumbus, žilo podle odhadů historiků na území dnešních Spojených států asi 1-10 milionů původních obyvatel. Tento počet klesl do roku 1900 na méně než 300 tisíc. Podle aktivistů z organizace United to End Genocide, evropská expanze do Severní Ameriky – ať už kvůli hledání zlata, úniku před náboženským pronásledováním nebo začátku nového života – vedla ke zničení tradičního způsobu obživy indiánů. S tím nesouhlasí Markéta Křížová, která uvádí, že rozklad indiánské civilizace nebyl způsoben jen expanzí Evropanů, indiánské říše byly oslabeny a vzhledem ke svému násilnému a často zaostalému způsobu života, byl zánik předurčen a proto byl nevyhnutelný.\n\nHlavní příčinou úmrtí 90% indiánů byly nemoci, dalšími faktory byla podvýživa a snížená porodnost. Na území Severní Ameriky jsou zaznamenány dva případy kdy byli indiáni úmyslně infikováni, např. anglický generál Jeffery Amherst v období Pontiacova povstání nechal indiánům rozdávat pokrývky infikované neštovicemi, což bylo jeho nadřízenými kritizováno vzhledem k nebezpečí rozšíření nemocí i mezi osadníky. V průběhu 19. století nebyla populace amerických indiánů zredukována zdaleka tolik v důsledku války a genocidy jako kvůli nemocem a dalším příčinám.\n\nVe Střední a Jižní Americe kolonizaci prováděli španělští conquistadoři, podle některých autorů, brutálním, vojenským způsobem. Původní obyvatelé byli zotročováni, elity pobíjeny, docházelo k násilné christianizaci. Např. v Mexiku však byla kolonizace vedena daleko mírněji a méně brutálně než v Peru, Kolumbii nebo na karibských ostrovech. Mexiští indiáni nebyli nikdy vystaveni tak brutálním excesům a těšili se mnoha výhodám, takže mohla proběhnout jistá kulturní syntéza mezi původní aztéckou a importovanou španělskou kulturou. Naopak v oblasti Peru a Kolumbie Španělé volili cestu podřízení a zotročení původních obyvatel a na karibských ostrovech proběhla kolonizace tak brutálně, že původní obyvatelé do konce 16. století zcela vyhynuli. Dílem byli přímo vybiti, často za pomoci bojových psů, dílem vymřeli na nemoci, podvýživu a následky otrocké práce. Zcela vyhubeni (zásluhou hlavně nemocí, v menší míře válek mezi osadníky a indiány mezi sebou) byli např. Selknamové v oblasti Ohňové země, Beothukové z Newfounlandu, Jahiové ze severní Kalifornie, Timukuové z Floridy, Tonkawové a Karankawové z Texasu a mnohé další indiánské kmeny.\n\nV některých oblastech Jižní Ameriky, např. v dnešní Paraguayi přinášely indiánům vyšší životní standard a větší bezpečí katolické misie, zejména dobře organizované jezuitské redukce, ovšem za cenu akulturace. Při neúrodě pomáhaly ostatní misie. Jezuité se snažili bránit indiány proti nejhorším excesům – lidským obětem, mučení zajatců, kanibalismu, týrání manželek, ale i sirotků. Méně známé, ale také významné byly misie jezuitů a františkánů na území Severní Ameriky: v Kalifornii, u Jakiů na hranicích Mexika a Arizony nebo u Huronů v kanadském Quebecu. Díky misijním stanicím v Texasu byla uzavřena mírová smlouva mezi indiány v roce 1785. Ta však nezabránila vyvraždění kmene Tonkawků (praktikující rituální kanibalismus) ostatními indiánskými kmeny. Indiánské kmeny vyvraždili např. kolonii evropských osadníků Fort Saint Louis při zálivu Matagorda Bay.\n\nPodle aktivistů z organizace United to End Genocide osadníci organizovali násilné přepady kmenových vesnic, čímž podněcovali nepřátelství s domorodci. Mezi kmeny a americkými osadníky vypuklo několik válek, které vedly k velkému počtu obětí, vyvlastňování pozemků, útisku a zjevnému rasismu. Indiánské války na území Spojených států si v 19. století vyžádaly životy 20 000 bělochů a 30 000 Indiánů. Podle Markéty Křížové je typická kultura prérijních Indiánů založená na chovu koní nepřímým produktem styku s Evropany. Indiáni neznali např. koně, kovové zbraně, nože, korálky nebo kotle. V předkolumbovské době indiáni osidlovali jen okrajové oblasti prérií a věnovali se spíše zemědělství, protože možnosti lovu bizonů byly před zavedením koní hodně omezené.\nPodle Václava Šolce osadníci potřebovali stále více místa a proto vyháněli, pobíjeli a utlačovali původní obyvatelstvo, mnohé kmeny byly nemilosrdně vybity, jiné se houževnatě bránily do posledního muže. S tímto tvrzením nesouhlasí Markéta Křížová nebo Alberto Vojtěch Frič. Boje trvaly až do konce 19. století. Evropané, kteří využívali i nepřátelství mezi jednotlivými kmeny, byli sami často původci mnoha „indiánských ukrutností“. Například skalpování, tedy stahování kůže s vlasy z hlavy nepřítele, není původním indiánským zvykem, uvádí Šolc. Nájemní indiánští bojovníci byli placeni za zabíjení nepřátel a jako důkaz měli předkládat jejich uřezané hlavy. Indiáni tento požadavek postupně omezili na skalpování, které se rychle rozšířilo až daleko do prérií a na jih.\n\nPodle Šolce jako první vpadli na území prérijních indiánů obchodníci s kožešinami ze Společnosti Hudsonova zálivu, Severozápadní společnosti a Americké kožešinářské společnosti, což vedlo k obchodnímu vykořisťování indiánů. Po obchodnících přišli chudí bezzemci, kteří se usazovali na půdě, kterou zabrali indiánům. V 19. století lovci bizonů nemilosrdně pobíjeli celá stáda těchto zvířat a zbavovali indiány jejich obživy. Značné proslulosti v tomto směru dosáhl plukovník William Cody, zvaný Buffalo Bill. Šolc jej označil za hromadného vraha indiánů, protože se zasloužil o masové vybití bizonů. V letech (1867–1868), za období 18 měsíců, Buffalo Bill zabil 4 280 kusů bizonů (8 denně), z několika milionových prérijních stád, bylo to v době, kdy byl najat na zásobování dělníků bizoním masem při výstavbě železnice. Vždy lovil tolik, kolik bylo potřeba pro obživu, nepodílel se lovu pro zábavu. V době, kdy by bizon ve volné přírodě vyhuben, jeho soukromé stádo bizonů přispělo k záchraně druhu. Podle Šolce bez hlavního zdroje obživy byli indiáni nuceni vzdávat se na milost a nemilost a odejít do rezervací, kde je čekal hlad, špína, nemoci a vykořisťování. Před příchodem Evropanů indiáni neměli jak bizony ulovit. Na začátku 19. století žilo na celém území USA okolo 600 000 indiánů, k poklesu populace došlo hlavně z důvodů nemocí.\n\nV roce 1925 byla americkým indiánům v USA přislíbena občanská práva a v roce 1934 měli být začlenění do společenského života – většina plánů však v té době zůstala pouze na papíře.\n\nNěkteří autoři či organizace používají termín genocida amerických indiánů () pro označení zločinů proti lidskosti spáchaných cíleným vyvoláváním hladu a nehumánním zacházením s původním obyvatelstvem Severní Ameriky v době kolonizace tohoto území evropskými koloniálními mocnostmi a později Spojenými státy. V průběhu 19. století nebyla populace amerických indiánů zredukována zdaleka tolik v důsledku války a genocidy jako kvůli nemocem a dalším příčinám. Federální agentura U.S. Census Bureau v roce 1894 odhadla, že indiánské války na území Spojených států si v 19. století vyžádaly životy 20 000 bělochů a 30 000 Indiánů.\n\nV Severní Americe žilo před příchodem evropských objevitelů a kolonizátorů zřejmě několik miliónů domorodců, velká většina z nich na území dnešních Spojených států. Přesná čísla nejsou známa, ale odhady vědců se pohybují v rozmezí 1-10 miliónů, nejpravděpodobnější se jeví údaje v rozmezí 3-5 miliónů. V roce 1800 žilo na území USA přibližně 600 000 Indiánů a koncem 19. století to už bylo jen 250 000.\nTento úbytek domorodého obyvatelstva způsobily tři hlavní faktory - z 90% epidemie, dále snížení porodnosti a války, kterým je připisováno 30 000 obětí z řad indiánů.\nTaké ve Střední a Jižní Americe znamenaly epidemie zásadní faktor ve snižování počtu původních obyvatel. Obyvatelstvo říše Inků bylo během prvního století koloniální nadvlády zdecimováno epidemiemi tak, že podle odhadů jeho počet poklesl o 80-90%. První epidemie neštovic vypukla v dnešním Peru a Bolívii roku 1546, chřipka ve spojení s neštovicemi v roce 1558, další epidemie neštovic v roce 1589, dále záškrtu v roce 1614 a spalniček v roce 1618.\nCharakter přímé genocidy měly spíše některé dílčí epizody kolonizace. První z kolonizovaných etnik, Taínové z Karibských ostrovů byli již od sklonku 15. století vystaveni i fyzické likvidaci a zneužívání k otrocké práci v dolech a na plantážích. Naopak jednou z posledních epizod genocidy amazonských indiánů byla tzv. aféra Putumayo, při níž pracovníci kaučukové společnosti Arana v západní Amazonii na řece Putumayo týrali, zneužívali a zotročovali indiánské obyvatele z kmenů Tukuna, Okaina, Bora a Huitoto. Pokud indiáni nedodali včas požadované množství kaučuku, bývali bičováni nebo zastřeleni a ve městě Iquitos byl provozován obchod s otroky. Roku 1909, po víc než deseti letech, byly tyto skutečnosti zveřejněny a vyšetřovány, ale odsouzen nikdo nebyl.\nNa přelomu 19. a 20. století došlo i k fyzické likvidaci Selknamů z Ohňové země, kteří překáželi chovatelům ovcí. Byli proto zabíjeni speciálně najatými pistolníky. Sousední Jaghanové a Alakalufové z pobřeží však podlehli spíše epidemiím chřipky, neštovic a plicní tuberkulózy.\nAlberto Vojtěch Frič v témže období popsal z vlastní zkušenosti genocidu a zotročování Botokudů a Kaingangů ve východní Brazílii německými osadníky.\n\nMezi odborníky, kteří tvrdí, že události související s tímto poklesem populace lze považovat za genocidní, patří historik David Stannard a antropologický demograf Russell Thornton, dále odborníci/aktivisté, jako je Vine Deloria, Russell Means nebo Ward Churchill. Stannard srovnává události v průběhu kolonizace, která vedly k poklesu populace v Americe, s definicí genocidy v úmluvě OSN z roku 1948: „Řečeno jazykem OSN – ponechávaje stranou některé volnější formulace – při vědomí toho, co se stalo v Americe během šestnáctého, sedmnáctého, osmnáctého a devatenáctého století, nelze nedojít k závěru, že to byla genocida.“ Thornton nepovažuje za genocidu rozšíření onemocnění a jako genocidu popisuje pouze přímý dopad války, násilí a masakrů, z nichž mnohé měly za následek vyhlazení celých etnických skupin. Odborník na holokaust a politolog Guenter Lewy odmítá v této souvislosti „nálepku“ genocida a považuje vylidňování Ameriky nikoli za zločin, ale tragédii.\n\nNárodní kongres amerických indiánů (National Congress of American Indians – NCAI) na své konferenci v roce 2013 přijal rezoluci, požadující vznik „National American Indian Holocaust Museum“. NCAI byl založen v roce 1944 a je nejstarší a největší organizací amerických indiánů a aljašských kmenových rad. Podle NCAI by měla být genocida amerických indiánů připomínána jako útok na samou humanitu. Russell Thornton, profesor antropologie na Kalifornské univerzitě v Los Angeles, použil pro označení genocidy amerických indiánů také pojem holokaust. Podle Thorntona znamenal pro americké indiány příchod Evropanů na území, které se mělo stát Spojenými státy, začátek dlouhého holokaustu, jehož výsledkem byly miliony mrtvých. Leo Kuper, jeden z předních světových odborníků na problematiku genocidy, uvedl, že minulá neochota Spojených států ratifikovat konvenci OSN o genocidě se odvíjela od strachu, že mohou být retrospektivně zodpovědné mimo jiné za vyhlazování amerických indiánů.\nPodle docentky etnologie a historie Markéty Křížové nárůst finančních příjmů a podpor umožňuje indiánům platit vlastní historiky a kulturní a vzdělávací instituce, kde vytvářejí svou vlastní verzi dějin, která není opřena o evropské akademické standardy. To vede podle Křížové k nepřesnostem: \n\nPodle Markéty Křížové rozklad indiánské civilizace nebyl způsoben jen expanzí Evropanů, celá kultura prérijních Indiánů je produkt styku s Evropou.\n\nVedoucí představitel agentury Bureau of Indian Affairs, spadající pod federální vládu Spojených států, se dne 8. září 2000 formálně omluvil za podíl této organizace na „etnických čistkách“ západních indiánských kmenů.\n\nPodle „Komise pravdy a usmíření“ (vznikla z rozhodnutí soudu z roku 2006) se Kanada dopustila kulturní genocidy na původním obyvatelstvu. K násilné převýchově docházelo od 19. století až do 70. let 20. století. Podle komise byl více než 150 tisícům indiánských dětí ve 130 církevních internátech upřen rodný jazyk, kultura a styk s rodinou.\n\nNárůst indiánské populace se datuje okolo roku 1900. V roce 1970 žilo na území USA 0,827 mil. indiánů, v roce 1980 celkem 1,361 mil., v roce 2000 2,4 mil. indiánů a 1,8 mil. míšenců, celkem 4,2 mil. osob. Podle sčítání lidu v roce 2010 bylo v USA 2,9 mil. indiánů a 2,3 mil. míšenců, celkem 5,22 mil. osob.\n\nV dnešní době indiáni často žijí v jedné z 314 rezervacích, které mají vyjednány smlouvy s vládou USA a mají i občanství té které rezervace. Indiánské rezervace spadají výhradně pod svou vlastní jurisdikci. Na jejich území neplatí mnohé zákony USA, včetně daňových povinností. Mimo rezervace jsou indiáni osvobozeni od daní v taxativně vymezené oblasti činností, nejznámější je provozování hazardních her. V roce 2001 provozovali indiáni celkem 290 kasin ve 28 státech USA s celkovým příjmem 12,7 miliardy USD. Vedle toho je kultura indiánů dotována z federálního rozpočtu, v roce 2001 bylo pro tento účel vyčleněno celkem 9,4 miliardy USD. Indiáni mají nárok na nespočet sociálních dávek a podpor, včetně zdravotní péče a školství zdarma, jsou přijímáni přednostně na univerzity. I přes tuto podporu se je často nedaří integrovat do běžného života. Peníze často končí u indiánských šéfů, mezi indiány je rozšířená konzumace alkoholu a drog. Jejich situace je přirovnávána přirovnat k problémům při práci se sociálně vyloučenými skupinami v Česku.\n\nMírná většina indiánů žije mimo rezervace, hlavně ve velkých městech. Největší indiánskou komunitou je dnes národ Navahů, kteří žijí v rezervaci Navajo Nation. Největší populace indiánů dnes mají státy Oklahoma (bývalé Indiánské teritorium), Arizona, Nové Mexiko (rezervace Navahů), Aljaška (část z toho Eskymáci a Aleuti) a dále státy Velkých plání jako jsou Severní Dakota, Jižní Dakota a Montana. Největšími kmeny jsou Čerokíové s počtem přes jeden mil. osob, Navahové s počtem 0,3 mil. osob a Siouxové s počtem 0,15 mil. osob. Například indiánská rezervace kmene Navahů má rozlohu téměř jako Česká republika. Je na plochu větší než devět států USA (Connecticut, Delaware, Maryland, Massachusetts, New Hampshire, New Jersey, Rhode Island, Vermont, West Virginia).\n\n"}
{"id": "1204037", "url": "https://cs.wikipedia.org/wiki?curid=1204037", "title": "Nepálská hokejová reprezentace", "text": "Nepálská hokejová reprezentace\n\nNepálská hokejová reprezentace je národní hokejové mužstvo Nepálu. Nepál je členem Mezinárodní federace ledního hokeje od 20. května 2016. Prezidentem Nepálského svazu ledního hokeje je Lok Bahadur Shahi. Nepál dosud mezinárodní zápas nehrál a prozatím se neúčastní žadného šampionátu pořádaného Mezinárodní federací ledního hokeje.\n\n"}
{"id": "1204038", "url": "https://cs.wikipedia.org/wiki?curid=1204038", "title": "Baseball Ground", "text": "Baseball Ground\n\nBaseball Ground (někdy označován pod názvem BBG) je dnes již zaniklý fotbalový (dříve baseballový) stadion, který se nacházel v anglickém Derby. Původně byl stadion využíván na hraní baseballu místním klubem Derby County Baseball Club, který jej využíval v letech 1890 až 1898. Teprve později se na stadionu začal hrát fotbal a to díky klubu Derby County FC, který na něm sehrál své první utkání v roce 1895. I přesto, že se na stadionu přestal hrát profesionální fotbal v roce 1997, tak i poté byl nadále využíván rezervními týmy a to až do jeho demolice v roce 2003.\n\nJak už název napovídá, stadion byl původně využíván pro baseball. Původně byl nazýván Ley's Baseball Ground a byl součástí velkého sportovního komplexu nazvaného Ley's Recreation Ground, který vlastnil podnikatel Sir Francis Ley. Postaven byl pro pracovníky jeho slévarenské fabriky Ley's Malleable Castings Vulcan Ironworks. Stadion byl ústředním bodem komplexu a byl součástí Leyova plánu protlačit baseball do povědomí občanů Spojeného království.\n\nStadion byl domovem Derby County Baseball Club, který byl tehdy spojen se slavnějším fotbalovým Derby County. Ten v roce 1895 opustil svůj bývalý domovský stadion Racecourse Ground, aby se přestěhoval na relativně novější Baseball Ground. Dělení stadionu mezi dvěma sporty nevydrželo dlouho, protože jej v roce 1898 baseballový klub opustil.\n\nV roce 1997 se Derby County FC přestěhovalo na modernější Pride Park Stadium. Stadion tehdy nebyl opuštěn natrvalo, protože na něm hrávaly rezervní týmy Derby. Až v roce 2003 byl definitivně zavřen. Jeho demolice přišla ještě ve stejný rok a protáhla se až na začátek roku 2004. Později byla bývalá plocha stadionu zastavěna obytnými objekty, s tím že na jeho části byl pak ještě vystavěn pamětní monument v podobě tří driblujících fotbalistů na kamenném podstavci.\n\n"}
{"id": "1204039", "url": "https://cs.wikipedia.org/wiki?curid=1204039", "title": "Ignaz Sandner", "text": "Ignaz Sandner\n\nIgnaz Sandner (18. března 1853 Valtéřov – 31. března 1932) byl rakouský politik německé národnosti z Čech, poslanec Českého zemského sněmu.\n\nByl katolického vyznání. Vychodil jednotřídku v Steinu. Dál se vzdělával svépomocí. Zdědil otcovo hospodářství ve Valtéřově. Od roku 1885 byl členem místní školní rady a od roku 1889 starostou spojené politické obce Kostelní Bříza, Stein, Ursprung, Lauterbach a Valtéřov. V této funkci se připomíná ještě k roku 1902. Byl zároveň obecním písařem. Od roku 1897 zasedal v okresním výboru v Kraslicích. Od počátku 80. let byl politicky aktivní. Byl stoupencem Georga von Schönerera.\n\nZapojil se i do vysoké politiky. V zemských volbách roku 1901 byl zvolen na Český zemský sněm, kde zastupoval kurii venkovských obcí, obvod Kraslice. Uváděl se tehdy jako všeněmec (Všeněmecké sjednocení). Kandidoval i v zemských volbách roku 1908, ale porazil ho kandidát Německé radikální strany Otto Fritz.\n\nZemřel v březnu 1932 a byl pohřben ve Kirchbergu (dnes Kostelní) u Kraslic.\n"}
{"id": "1204040", "url": "https://cs.wikipedia.org/wiki?curid=1204040", "title": "Tom Hollander", "text": "Tom Hollander\n\nTom Hollander (* 25. srpna 1967 Bristol, Anglie) je anglický herec.\n\nNarodil se v Bristolu do učitelské rodiny a byl vychováván v Oxfordu. Jeho otec je potomkem českých Židů, kteří konvertovali ke katolicismu a jeho matka pochází z Anglie. Hollander navštěvoval školy Dragon School a Abingdon School, kde měl místo hlavního choralisty ve sboru. Jako dospívající byl členem National Youth Theatre a National Youth Music Theatre (jsou známy jako dětská hudební divadla). V roce 1981, ve věku čtrnácti let, získal hlavní roli ve filmové verzi knihy od Leona Garfielda, \"John Diamond\".\n\nUčil se angličtinu na Selwyn College v Cambridge a byl aktivně zapojen v několika divadelních spolcích, jako Footlights či také vedl Marlowe Society. Jeho kamarád a spolužák Sam Mendes ho v té době režíroval v několika hrách, včetně úspěšného uvedení hry \"Cyrano z Bergeracu\" (ve kterém se objevil i pozdější zástupce premiéra Nick Clegg).\n\nVe svém volném čase nejradši jezdí na kole či běhá.\n\nV roce 1992 vyhrál divadelní cenu Ian Charleson Award za roli Witwouda ve hře \"The Way of the World\" v Lyric Hammersmith Theatre. Již rok předtím byl na tuto cenu nominován za roli Celie v uvedení Shakesperova \"Jak se vám líbí\". kde hráli jen muži a dále byl nominován poté v roce 1997 za roli Chlestakova v Gogolově \"Revizorovi\". V roce 1996 byl též nominován na speciální cenu za ztvárnění titulní role v \"Tartuffovi\" v uvedení v Almeida Theatre. Celkově je Hollander nejčastěji skloňovaným hercem s cenou Ian Charleson Award, celkem se čtyřmi úspěchy: jednou výhrou, dvěma nominacemi a jednou nominací na speciální cenu.\n\nNa přelomu století ztvárnil ve filmu i v televizi řadu nezapomenutelných rolí, například ve snímcích \"Absolutely Fabulous\", \"Martha, Frank, Daniel a Laurence\", Gosford Park, \"Ztracený princ\" či seriálech \"Manželky a dcery\", \"Harry\" či \"Špióni z Cambridge\". Za poslední jmenovaný získal cenu hlavní cenu FIPA pro nejlepšího herce. Za roli v \"Pýše a předsudku\" byl oceněn Evening Standard Film Awards Comedy Award a London Critics Circle v kategorii nejlepší herec ve vedlejší roli. Několikrát pracoval s Michaelem Gambonem a Billem Nighym a je dobrým přítelem herce Jamese Puferoye. I když je respektován jako charakterní herec a držitel několika cen, tak je v mnoha filmech limitován svým menším vzrůstem, měří totiž 165 centimetrů. Vytvořil několik nezapomenutelných komediálních postav, které čerpají spíše z jeho fyzické energie a intenzity, než z jeho výšky, za všechny lze jmenovat „brilantně sprostý“ Leon v seriálu \"Freezing\".\n\nSvůj hlasový talent propůjčil řadě rolí v rozhlasových hrách pro rádio BBC, za všechny lze jmenovat Mosca ve \"Volpone\",Frank Churchill v \"Emmě\" a pan Gently Benevolent v parodii Dickensova textu, s názvem \"Bleak Expectations\". Namluvil mladého Josepha Merricka, známějšího jako sloního muže, či ruského vynálezce Lva Sergejeviče Těrmena. Svůj hlas také propůjčil knize Anthonyho Burgesse, \"Mechanický pomeranč\". Kritici jeho hlas označili jako „hladký, téměř lyrický rázný hlas“, který zvládl vykreslit rozsáhlý a jedinečný slang knihy tak, aby byl okamžitě pochopitelný pro čtenáře.\n\nZtvárnil lorda Cutlera Becketta ve filmech \"\" a \"\". Také se objevil v minisérii \"The Company\" jako Kim Philby a předtím ztvárnil Guye Burgesse v seriálu \"Špióni z Cambridge\". V roce 2007 hrál opět v divadle, a to v premiéře hry Joa Penhalla, \"Landscape with Weapon\". V roce 2008 se mihl v malé roli krále Jiřího III. v minisérii \"John Adams\" a rok zakončil jako Heinz Brandt ve válečném filmu \"Valkýra\". V roce 2009 měl roli violoncellisty ve filmu Joa Wrighta, \"Sólista\". Nejednalo se ani o první, ani o poslední spolupráci s Wrightem, který ho obsadil již do svého předchozího filmu \"Pýcha a předsudek\" a poté, v roce 2011 do záporné role v akčním snímku \"Hanna\". Objevil se v hlavní roli ve filmu \"Politické kruhy\" a poté se mihl v jiné roli v satirickém pořadu \"Je to soda\", což je formát, ze kterého film \"Politické kruhy\" vycházel.\n\nSpolu se scenáristou Jamesem Woodem v roce 2010 vytvořili televizní seriál \"Rev.\". Jedná se o citlivou komedii o příliš lidském vikáři z městské farnosti. Recenzenti seriál nazvali inteligentním, realistickým a velmi vtipným. Hollander ztvárnil hlavní postavu, reverenda Adama Smallbona. Seriál získal mnoho cen, například cenu BAFTA za nejlepší situační komedii. V roce 2010 se též vrátil na divadelní prkna v náročné komediální dvojroli ve hře \"Brouk v hlavě\". Podle kritiků ztvárnil pána i sluhu s „lehkou fyzickou precizností a šokujícím způsobem pravého zmatku“ a byl nazván „virtuózním výkonem“. Od roku 2008 se stal občasným přispěvatelem do sloupků pro časopis \"The Spectator\". V lednu 2016 získal titul čestného absolventa na Selwyn College v Cambridge, což je jeho bývalá vysoká škola.\n\nSvými běžeckými a cyklistickými aktivitami přispěl do několika dobročinných organizací, včetně běhu pro vybrání peněz na britskou linku důvěry pro mladistvé s názvem \"Childline Crisis Hotline\" či pro dospívající trpící rakovinou, s názvem \"Teenage Cancer Trust\". Dlouhodobě podporuje organizaci \"Helen & Douglas House Hospice for Children and Young Adults\" v Oxfordu, která zajišťuje hospicovou péči pro děti. Dále se během roku snaží přispět charitativním organizacích prostřednictvím čtení či dalších aktivit.\n\nStal se patronem cen pro nezávislý film British Independent Film Awards a podporoval nové scenáristické talenty v \"24 Hour Plays New Voices Gala\". V dubnu 2014 byl jedním ze dvou set veřejných osobností, které byli proti Skotské nezávislosti, což později v tom roce vyústilo v referendum o nezávislosti Skotska.\n\n"}
{"id": "1204042", "url": "https://cs.wikipedia.org/wiki?curid=1204042", "title": "Kanton Radon", "text": "Kanton Radon\n\nKanton Radon ( ) je francouzský kanton v departementu Orne v regionu Normandie. Při reorganizaci správního členění reformě kantonů v roce 2014 byl vytvořen z 39 obcí. V květnu 2016 sestával z 37 obcí (vzhledem k procesu slučování některých obcí).\n"}
{"id": "1204043", "url": "https://cs.wikipedia.org/wiki?curid=1204043", "title": "Ed O'Brien", "text": "Ed O'Brien\n\nEd O'Brien, rodným jménem Edward John O'Brien (* 15. dubna 1968 Oxford) je anglický kytarista. Studoval ekonomiku na Manchesterské univerzitě. Počínaje rokem 1985 je členem rockové skupiny Radiohead. Časopis \"Rolling Stone\" jej v roce 2003 zařadil na šedesátou příčku žebříčku 100 nejlepších kytaristů všech dob (v tomtéž žebříčku z roku 2011 již nefiguroval). Vedle Radiohead spolupracoval například s Neilem Finnem či skupinou Asian Dub Foundation. V říjnu 2016 řekl, že pracuje na sólovém albu.\n\n"}
{"id": "1204046", "url": "https://cs.wikipedia.org/wiki?curid=1204046", "title": "Ludwig Schäffler", "text": "Ludwig Schäffler\n\nLudwig Schäffler (10. března 1848 Karlovy Vary – 6. srpna 1915 Karlovy Vary ), byl rakouský politik německé národnosti z Čech, poslanec Českého zemského sněmu a starosta Karlových Varů.\n\nPůsobil jako měšťan a obchodník v Karlových Varech. Od roku 1883 byl městským radním, od roku 1892 náměstkem starosty a v období let 1894–1906 zastával úřad starosty Karlových Varů. Na funkci rezignoval ze zdravotních důvodů. Byl členem ředitelství spořitelny a hasičského sboru v Karlových Varech. Zasedal ve spolku Verein für Geschichte der Deutschen in Böhmen.\n\nZapojil se i do vysoké politiky. V doplňovacích zemských volbách roku 1904 byl zvolen na Český zemský sněm, kde zastupoval kurii městskou, obvod Karlovy Vary, Jáchymov. Uváděl se tehdy jako kandidát Německé pokrokové strany.\n\nZemřel v srpnu 1915.\n"}
{"id": "1204047", "url": "https://cs.wikipedia.org/wiki?curid=1204047", "title": "Štětka (rod)", "text": "Štětka (rod)\n\nŠtětka (\"Dipsacus\") je rod dvouletých rostlin tvořený 15 až 20 druhy. Rod byl v minulosti součásti čeledě rostlin štětkovitých, která se s nástupem taxonomického systému APG II stala v roce 2003 součásti čeledě zimolezovitých. Do rodu štětka byl zároveň včleněn rod štětička (\"Virga\").\n\nJednotlivé druhy rodu pocházejí z Evropy a Asie a druhotně byly některé rozšířeny do Severní Ameriky. V české přírodě se nestejně často vyskytuje pět druhů. Rostliny nejlépe rostou ve vlhké půdě na plném slunci, ve stínu a na kamenitém stanovišti jsou menší a chudě kvetou.\n\nDvouleté byliny se statnými, rozvětvenými lodyhami a hlubokými kořeny. Bazální listy s dlouhými řapíky jsou celokrajné nebo laločnatě zpeřené a po obvodě zubaté či lalokovité. Lodyžní listy jsou přisedlé nebo krátce řapíkaté, vyrůstají vstřícně, u báze jsou párovitě srostlé a jejich tvary jsou obdobné listům bazálním. Lícní i rubové strany mohou mít lysé nebo chlupaté.\n\nNa koncích lodyh vyrůstají terminální květenství, strbouly kulovitého, vejčitého či válcovitého tvaru tvořené oboupohlavnými květy. Vztyčené nebo široce rozložené zákrovní listeny vyrůstají v jedné nebo dvou řadách a jsou tuhé a pichlavé. V květenství je plevnaté lůžko s tuhými plevami. Každý květ je až po kalich ponořen v pohárku tvořeném dvěma srostlými listenci (někdy považovaném za druhý kalich). Květy mají čtyřcípou trubkovitou nebo nálevkovitou korunu, ze které ční čtyři volné tyčinky s prašníky. V květu je dále spodní, ze dvou plodolistů vytvořený jednopouzdrý semeník s jediným vajíčkem a jednou nitkovitou čnělkou s boční bliznou. Protandrické květy jsou opylovány hmyzem.\n\nPlod jest nažka, věnčená vytrvalým kalichem a ponořená v zákrovečku. Rostliny se obvykle rozmnožují nepravidelně klíčícími nažkami, na jaře nebo na konci léta, klíčivost si zachovávají po několik let. Ploidie rodu je 2n = 18.\n\nV minulosti byly suché strbouly některých druhů, např. štětky soukenické nebo štětky laločnaté používány k ručnímu česání vlasu vyrobeného sukna. Za tímto účelem byly oba druhy okolo roku 1700 dovezeny do Spojených států kde zplaněly a na tamních pastvinách se staly nevítaným, intenzívně se šířícím plevelem.\n\nNyní bývají lodyhy se suchými strbouly barveny a používají se v dekorativních suchých vazbách. V lidovém léčitelství se z jejich kořenů vyrábějí léčivé tinktury pro léčbu revmatismu, tuberkulózy a nemoci trávicího traktu.\nV evropské přírodě vyrůstá těchto osm druhů:\n\n"}
{"id": "1204048", "url": "https://cs.wikipedia.org/wiki?curid=1204048", "title": "Kostel svatého Martina (Luštěnice)", "text": "Kostel svatého Martina (Luštěnice)\n\nŘímskokatolický farní kostel svatého Martina v Luštěnicích je barokní sakrální stavba stojící vedle luštěnického zámku. Ke kostelu přiléhá hřbitov a v blízkosti kostela je fara. Kostel spolu se hřbitovem, farou a velkým hospodářským dvorem je součástí zámeckého areálu. Od roku 1967 je kostel chráněn jako kulturní památka.\n\nKostel byl postaven na místě staršího gotického farního kostela, který byl v Luštěnicích již od 14. století, v roce 1739 stavitelem z Dobrovice. Zřejmě byly přitom využity původní konstrukce. Existoval sice návrh F. M. Kaňky z roku 1724, ale ten nebyl nikdy realizován. V roce 1799 byla stavba rozšířena o presbytář. V průběhu dějin zde působili různí kněží a duchovní: podobojí i katolíci; a také řeholníci, většinou minorité a piaristé.\n\nKostel je obdélný, hladký. Má hranolovou věž, která je členěna lizénami. Presbytář je čtvercový a sakristie je sklenuta konchou. Presbytář je sklenut hladkým křížem. Loď má plochý strop. V kostele je zděná kruchta, která spočívá na pilířích.\n\nZařízení je barokní, jednotné a pochází z období stavby kostela. Hlavní oltář je barokní z roku 1740. Je portálový a sloupový. Oltář je dílem kosmonoského řezbáře, pravděpodobně J. Jelínka. Jsou na něm sochy sv. Václava a sv. Floriána (ta byla umístěna později do věže) a obraz sv. Martin od F. Barbieriho. Raně barokní tabernákl z roku 1699 je mahagonový, vykládaný perletí. Dva boční oltáře jsou barokní, rámové se sochami andělů. Jen boční oltář je vybaven obrazem \"Panny Marie Pasovské\", druhý obrazem sv. Jana Nepomuckého. Kazatelna nese reliéfy evangelistů a sv. Jana Křtitele, jenž jsou dílem Jelínka z Kosmonos z roku 1741. Zpovědnice je z roku 1741 a lavice pocházejí z roku 1742. Jsou prací kosmonoského truhláře. Renesanční cínová křtitelnice pochází z roku 1583.\n\nBarokní fara z roku 1752. Jedná se o volnou, prostou, jednopatrovou budovu. Na prostranství před farou se nachází socha sv. Jana Nepomuckého z roku 1772.\n\n"}
{"id": "1204053", "url": "https://cs.wikipedia.org/wiki?curid=1204053", "title": "Pohár Českého florbalu", "text": "Pohár Českého florbalu\n\nPohár Českého florbalu (dříve Pohár ČFbU a podle sponzora Pohár České pojišťovny) je pohárovou soutěží Českého florbalu. Muži hrají tento pohár již od roku 2001, ženská sekce byla založena o 3 roky později, tedy v roce 2004. V soutěži se potkávají týmy z různých úrovní florbalových soutěží.\n\nHistoricky nejúspěšnějšími týmy jsou pražské celky Tatran Střešovice a Tigers Jižní Město (ještě pod názvem Herbadent SJM Praha 11).\n\nDo soutěže se mohou přihlásit všechny oddíly Českého florbalu. Účast není povinná, a to ani pro elitní týmy.\n\nV mužské kategorii jsou týmy rozdělené na vrcholovou a otevřenou část. Vrcholovou část hrají týmy z Superligy mužů, Extraligy žen a nejlepší týmy z 1. ligy. Vrcholová část se hraje od ročníku 2018/19 ještě v předligovém období na přelomu srpna a září ve skupinách. Nejlepších 10 týmů postupuje přímo do osmifinále poháru. Otevřenou část hrají ostatní týmy, včetně zbývajících týmů 1. ligy, v několika kolech. Týmy vyšších soutěží (1. liga, Národní liga a Divize) jsou nasazeny do vyšších kol. Nejlepších 6 týmů postupuje do osmifinále, kde se střetnou s týmy z vrcholové části.\n\nZdroj:\n\n\n"}
{"id": "1204054", "url": "https://cs.wikipedia.org/wiki?curid=1204054", "title": "Kostel svatého Martina (Robeč)", "text": "Kostel svatého Martina (Robeč)\n\nŘímskokatolický farní kostel svatého Martina v Robči je raně barokní sakrální stavba nacházející se v horní části oválné svažité návsi. Od roku 1964 je kostel chráněn jako kulturní památka. Kulturní památkou České republiky je i barokní fara na čp. 1 stojící v sousedství kostela.\n\nKostel pochází podle některých pramenů již z počátku 12. století. Jako farní kostel je zmiňován v roce 1145. Obec Robeč patřila až do husitských válek do majetku pražského biskupství a za třicetileté války byla zničena. Gotický kostel s věží ze 13. století byl přestavěn raně barokně po roce 1650. Koncem 18. století přestavěn a obnoven v roce 1880. Od roku 2004 je v soukromých rukou, a je postupně opravován.\n\nJedná se o obdélnou, jednolodní stavbu s odsazeným pravoúhlým presbytářem, západní předsíní a hralovou věží (původně gotickou) věží při severním boku. Barokní průčelí je s volutovým štítem. Okna jsou obdélná s půlkruhovými záklenky. V rozeklaných trojúhelných frontonech jsou podstavce s koulemi.\n\nUvnitř je plochý strop. Pouze v sakristii v přízemí věže je křížová klenba s těžkými kamenným žebry klínového profilu ze 13. století. Na stěnách za velikými skříněmi jsou údajně starší malby. Interiér je zdoben štuky z 18. století.\n\nHlavní oltář je pozdně barokní ze 2. poloviny 18. století. Má točené sloupy, pilastrové svazky a plastické doplňky. Nese dvě zlacené sochy sv. Augustina a sv. Řehoře. Na bočních brankách se nacházejí sochy sv. Ondřeje a sv. Pavla. Titulní obraz je pozdně barokní ze 2. poloviny 18. století. Dva boční oltáře sv. Františka Xaverského a sv. Petra z Alcantary jsou s diagonálními pilastrovými křídly, rokajovými doplňky a dvojicí soch. Pozdně barokní kazatelna pochází z poloviny 18. století. Je členitých tvarů. Jsou na ní četné figury a řezané doplňky. Kazatelna je výrazně lepší umělecké úrovně než oltáře, ačkoliv spolu s nimi byla opatřena hrabětem Janem Josefem Hartmannem ze Sukorad († 1756?), který se sám zabýval sochařstvím. Obrazy sv. Jana Nepomuckého a sv. Kryštofa, který je připisován Karlu Škrétovi, se nacházejí v oválných barokních akantových rámech z konce 17. století. Jsou velmi bohatě řezané a nově byly bronzované v roce 1883. Na triumfálním oblouku se nachází pozdně barokní socha \"Ecce homo\" z konce 18. století. V kostel jsou dva pozdně barokní relikviáře. V lodi se nachází krucifix v životní velikosti, zřejmě z 19. století. Barokní dubové lavice z období po roce 1700. Na bočních čelech jsou bohatě řezané, zdobené akantem s páskou. Cínová křtitelnice, která pochází z původního kostela zničeného v roce 1640 švédským vojskem, je pozdně gotického typu a pochází z poloviny 16. století. Má figurální reliéfy pod kružbovými baldachýny a má vysoké víko.\n\nZa kostele jem na čp. 1 barokní fara. Na volutovém štítu s delfíny fara je opatřena nápisem s letopočtem 1696. Severně za vsí se nachází litinový křížek na podstavci empírových tvarů z poloviny 19. století. Křížek byl obnoven roku 1918.\n\n"}
{"id": "1204057", "url": "https://cs.wikipedia.org/wiki?curid=1204057", "title": "Kostel svatého Martina (Velemín)", "text": "Kostel svatého Martina (Velemín)\n\nŘímskokatolický farní kostel svatého Martina ve Velemíně je barokní sakrální stavba. Od roku 1964 je kostel chráněn jako kulturní památka.\n\nPočátky existence kostela ve Velemíně sahají pravděpodobně až do 13. století. Tehdy zde byla plebánie. Obec patřila svatojiřskému klášteru benediktinek na Pražském hradě. Z původní stavby se snad dochovala starší hranolová západní věž. Prameny ji datují do let 1697–1702. Starý kostel nahradil v letech 1735–1743 nový pozdně barokní kostel. Po roce 1945 stavba kostela zchátrala. V 60. letech 20. století byl obnoven vnější plášť kostela.\n\nKostel je jednolodní, obdélný. Má užší obdélný, segmentově (válcově) zakončený presbytář s nízkou obdélnou sakristií v ose kostela. Před západním průčelím se nachází hranolová věž. Střecha kostela historicky starší věž téměř převyšuje. Na bočních fasádách kostela jsou lizénové rámce a kasulová okna s klenáky ve vrcholu. V západním poli jižní stěny je portál s uchovitě zalamovaným rámcem. Nad tímto portálem je malá nika. Východní i západní nároží lodi jsou zkosená a mají lízénový rámec. Hranolová věž je masívní. Má kvádrovaná nároží, obdélný vchod v jižní zdi, velká polokruhově zakončená okna v patře a nízkou osmibokou střechu. Nad kostelem je osmiboká zvonice s cibulovitou bání.\n\nPresbytář kostela je sklenut plackou, zkosená nároží jsou zdobena pilastry. Triumfální oblouk je polokruhový, s pilastry. Loď má v klenbě dvě pole placky oddělenými dvojící pásů, které se sbíhají na přízední pilíře s pilastry a silně vystupující římsou. Kruchta s vyloženou střední částí je podklenuta mohutným pásem talířové klenby a pásem valené klenby. Podkruchtí je otevřeno do lodi širokým segmentovým obloukem. Nad kruchtou a ve východní části lodi při triumfálním oblouku, nad vykrojenými kouty s pilastry a úsekem konkávní římsy, se nachází pás talířové klenby.\n\nV presbytáři je malovaná iluzívní oltářní architektura s \"Nejsvětější Trojicí\" v nástavci a malovanými sochami sv. Petra a sv. Pavla na konzolách z roku 1800 od F. J. Kučery. Barokní obraz sv. Martina pochází od pražského malíře J. Hösslera. Retábl je rokokový. Jsou na něm andělé a pochází z období kolem poloviny 18. století. Boční oltáře jsou rokokové z poloviny 18. století. Jeden je opatřen novější sochou Panny Marie a barokní soškami \"Boha Otce\" a andílků. Druhý oltář je s obrazem sv. Jana Nepomuckého a pochází z období výstavby kostela. Dále je na tomto oltáři socha anděla a andílků. Kazatelna je rokoková. Jsou na ní symboly evangelistů, reliéf \"Rozsévače\" a dalších biblických námětů. Na zadní straně kazatelny je reliéf \"Dobrého pastýře\". Zpovědnice s reliéfní výzdobou pochází z roku 1752. Varhany jsou barokní, ale mají rokokové těleso. Jsou opatřeny soškami andílčí kapely a biblického krále Davida. V kostele je obraz sv. Vincence Ferrerského z roku 1759. Dále je zde několik rokokový obrazů světců, barokní krucifix a rokoková socha sv. Anny Samotřetí na rokokovém podstavci s rokokovým baldachýnem. V rokajové skříňce se nachází rokoková soška Pražského Jezulátka. Kamenná socha sv. Jana Nepomuckého pochází z roku 1783. V kostele jsou rokokové kandelábry a rokokové kování dveří.\n\nPůvodně byl kostel obklopen hřbitovem, u jehož jižní zdi stojí fara. V okolí se nachází řada soch. Patří mezi ně barokní sloup se sochou sv. Jana Nepomuckého z 18. století. Barokní socha \"Kristus u sloupu\" z roku 1753, který má na soklu reliéf sv. Jakuba. Dále barokní sloupek se sochou Immaculaty a barokní Pieta v polích u obce z 18. století, která nese na soklu reliéf sv. Valpurgy.\n\n"}
{"id": "1204060", "url": "https://cs.wikipedia.org/wiki?curid=1204060", "title": "Kostel svatého Martina (Zlatá Olešnice)", "text": "Kostel svatého Martina (Zlatá Olešnice)\n\nŘímskokatolický farní kostel svatého Martina ve Zlaté Olešnici je barokní sakrální stavba. Od roku 1963 je kostel chráněn jako kulturní památka.\n\nKostel byl postaven v letech 1780–1784 v pozdně barokním slohu. Vysvěcen třetí říjnovou neděli v roce 1784. V roce 1933 byla původní šindelová krytina nahrazena plechem. V letech 1970–1972 byla provedena generální oprava kostela nákladem Okresní památkové péče ve výši 327 361 Kčs. Celkem bylo odpracováno 11 108 pracovních hodin. Celou opravu zajistil MNV ve Zlaté Olešnici.\n\nJedná se o jednolodní stavbu se segmentově uzavřeným presbytářem. Po jižní straně se nachází sakristie a v západním průčelí má kostel hranolovou věž. Uvnitř má kostel plochý strop. Kruchta je zděná a spočívá na pilířích.\n\nZařízení kostela je barokní. Na hlavním oltáři je obraz sv. Martina z poloviny 18. století. Obraz umělecky patří spíše mezi dobová průměrná díla. Na oltáři jsou sochy sv. Vavřince, sv. Floriána, sv. Jana Nepomuckého a sv. Jana Křtitele z poloviny 18. století. Po kruchtou je oltářík sv. Lukáše. Jedná se o lidové, malované dílo z konce 18. století.\n\nV blízkosti kostela na mostě se nachází socha sv. Jana Nepomuckého od A. Suchardy z roku 1885.\n\n"}
{"id": "1204063", "url": "https://cs.wikipedia.org/wiki?curid=1204063", "title": "Cowdenbeath FC", "text": "Cowdenbeath FC\n\nCowdenbeath FC je skotský poloprofesionální fotbalový klub, který sídlí ve městě Cowdenbeath (kraj Fife). Je známý pod přezdívkami \"Blue Brazil\" (Modrá Brazílie, podle barvy dresů) nebo \"The Miners\" (Horníci).\n\nByl založen v roce 1881 spojením týmů Cowdenbeath Rangers a Cowdenbeath Thistle. V roce 1905 vstoupil Cowdenbeath do skotského ligového systému, v letech 1914 a 1915 vyhrál druhou ligu, ale postup do nejvyšší soutěže mu byl odepřen: podle tehdejších pravidel muselo být přijetí nováčka schváleno hlasováním stávajících ligových klubů. Teprve v roce 1924 se Cowdenbeath poprvé dostal do nejvyšší soutěže a v první sezóně skončil na pátém místě, což byl jeho historicky nejlepší výsledek. Po deseti sezónách z ligy v roce 1934 sestoupil, v roce 1939 si znovu vybojoval postup, ale liga byla po vypuknutí druhé světové války zrušena a po válce byl počet účastníků snížen. Cowdenbeath pak hrál nejvyšší soutěž pouze v ročníku 1970/71. V roce 2016 skončil na devátém místě v třetí nejvyšší skotské soutěži Scottish League One a sestoupil do čtvrté ligy.\n\n"}
{"id": "1204066", "url": "https://cs.wikipedia.org/wiki?curid=1204066", "title": "Hermh", "text": "Hermh\n\nHermh je polská sympho black metalová kapela založená v roce 1993 ve městě Białystok.\n\nPrvní studiové album s názvem \"Taran\" vyšlo v roce 1996.\n\n\n\n\n\n\n"}
{"id": "1204070", "url": "https://cs.wikipedia.org/wiki?curid=1204070", "title": "Forest Silence", "text": "Forest Silence\n\nForest Silence je maďarská black metalová kapela s prvky ambientu založená v roce 1996 ve městě Szombathely původně jako jednočlenný projekt hudebníkem s pseudonymem Winter známým mj. z působení v kapele Sear Bliss.\n\nPrvní demo \"The Third Winter\" vyšlo v roce 1997, první studiové album s názvem \"Philosophy of Winter\" v roce 2006. Zajímavostí je, že každá z nahrávek obsahuje v názvu anglické slovo \"Winter\" (zima).\n\n\n\n\n\n"}
{"id": "1204071", "url": "https://cs.wikipedia.org/wiki?curid=1204071", "title": "Mazyrské Polesí", "text": "Mazyrské Polesí\n\nMazyrské Polesí (bělorusky \"Мазырскае Палессе\") je fyzicko-geografický rajón Běloruského Polesí. Jedná se o rovinu, která je vyvýšena nad Pripjaťským Polesím a Homelským Polesím o 15—20 metrů. Hranici tvoří řeky Pripjať, Uborť a také skalní výběžky Ovručské krjaže (vysočiny). Nachází se zde Mazyrská vrchovina, kde se nachází nejvyšší bod nejen v Mazyrském, ale i na celém území Polesí.\n\nTektonicky spadá k centrální části Pripjaťského aulakogénu. Krystalický fundament je překryt sedimentární vrstvou horinin svrchního proterozoika (starohor), paleozoika (zvláště horniny pocházející z svrchního devonu o mohutnosti 3 500 metrů) a kenozoika. Antropogenní vrstva (o mohutnosti 40—140 m) je tvořena sedimenty bjerizinského a dněperského zalednění a holocénu neboli mladších čtvrtohor.\n\nPřevažuje nadmořský výška 150—160 m. n. m., nejvyšší 221 m. n. m. Mazyrské Polesí je výrazná rovina, která se tyčí nad okolním terénem o 10—20 metrů. Výkyvy v relativních výšek činí 3—5, výjimečně 7 m. Široké strže jsou alokovány s rašelinou. V oblasti mezi řekami Batyŭlja a Čerceň se nacházejí jezerní aluviální nížiny. V severovýchodní části, na pravého břehu řeky Pripjať, se zachovala okrajová ledovcová formace Mozyrské grjady.\n\nGrjady byly vytvořeny dněperským zaledněním. Jsou tvořeny morénami (písčité hlíny, hlíny, jílu, písku, štěrko-oblázkový materiál), které jsou překryty glaciálními písky s výskytem oblázků a štěrku, na severních a severovýchodních svazích se nacházejí sprašové hlíny. \n\nPovrch Mazyrského Polesí tvoři duny a bažinaté kotliny. Údolí řek se vyznačují malou hloubku, mokřady a někdy dunovými hřebeny. Má ložiška minerálů jako je kamenná sůl, jíly, stavební písek, rašelina a minerální vody. Průměrná teplota v lednu je -6,4 °C, v červenci 18,8 °C. Celkový úhrn srážek činí 600 mm za rok. Říční sít náleží do povodí Pripjatě. Největší řekou je Slavěčna s jeho přítoky Batyŭlja a Čerceň.\n\nDominují drnově podzolové půdy a drnově podzolové bažinné hlinito písčité, na sprašových depozitech leží světlé drnově podzolové hlinitopísčité půdy. Lesy pokrývají 50% území. Nacházejí se zde borové, listnatě-borové a dubové lesy. V bažinatých nížinách se vyskytují břízové lesy a olše. V nivách malých řek jsou travnaté louky, zde jsou slatiny. K orbě je využíváno 12% území, louky a pastviny zabírají 11% území. Nachází se zde krajinná rezervace Mazyrskija Jary.\n"}
{"id": "1204072", "url": "https://cs.wikipedia.org/wiki?curid=1204072", "title": "Traubova vila", "text": "Traubova vila\n\nTraubova vila je modernistická vila továrníka Edmunda Trauba, stojící na okraji pražských Střešovic, kterou v roce 1928 navrhl renomovaný německý architekt Bruno Paul. Vila se nachází v ulici Pod Hradbami 658/17, Praha 6 - Střešovice. Samotné dokončení projektu a realizaci provedl stavitel Egon Votický. Technicistní charakter stavby s železobetonovou konstrukcí a rovnou střechou, podtržený kamenným obkladem fasád, si ve své době, a s ohledem na okolní manýristicko historizující vily, zasloužil nemalou diskusi. Vzniklo ale ojedinělé dílo ve stylu německé moderny. \n\nVelkoryse navržená vila na rohové svažité parcele je obdélného půdorysu. Polozapuštěný suterén má na severní otevřené straně hlavní vstup do elegantní schodišťové haly, na východní straně pak samostatně přístupné technické zázemí s bytem vrátného, na západní straně jsou garáže a prádelna. V přízemí je na části suterénu ze strany zahrady terasa. Velkou část přízemí zaujímá hala s jídelnou a zimní zahradou, situovanými do zahrady a oddělenými prosklenými posuvnými stěnami takže je možné jejich propojení v jeden velký reprezentativní prostor. Na ně navazovala kuchyně s přípravnou. V patře byly navrženy ložnice dětí a rodičů a dvě samostatné koupelny.\n\nDům měl ústřední topení. Hala s jídelnou, prosvětlená do zahrady velkými francouzskými okny, mají v podlaze před okny topné registry, kryté dřevěným roštem, ostatní místnosti mají klasické radiátory. Okna i všechny dveře, včetně autorského kování, jsou původní s funkčním otevíráním i mechanismem dřevěných venkovních žaluzií. Částečně dochován je rovněž mimořádně kvalitní interiér v kontrastujícím secesním duchu.\n\nNa západ od domu v úrovni zahrady stával tenisový kurt, obklopený vysokou bílou pergolou opticky navazující na geometrii domu. V zahradě jsou umístěny skulptury v pískovci od sochaře Bernharda Redera.\n\nTovárník Traub se přestěhoval do vily již v roce 1928, kamenné fasády ale byly dokončeny až v roce 1929. Rodina zde žila sotva deset let, v roce 1938 byli nuceni utéci z Prahy. Dům byl po válce znárodněn, následně sloužil jako ambasáda Jugoslávie, Sovětského svazu a NDR. Od roku 1992 byl sídlem delegace Evropského společenství, po vstupu České republiky do Evropské unie sem přesídlilo velvyslanectví Maďarské republiky.\n\nV roce 2004 proběhla pod vedením Jána Stempela a Lucie Vogelové citlivá rekonstrukce objektu, byly provedeny nové fasády\ndruhého patra a rekonstrukce zahrady.\n\n"}
{"id": "1204074", "url": "https://cs.wikipedia.org/wiki?curid=1204074", "title": "Meziválečná architektura Střešovic", "text": "Meziválečná architektura Střešovic\n\nMeziválečná architektura Střešovic : méně známá tvář Prahy 6 je katalog stejnojmenné výstavy, kterou uspořádala Městská část Praha 6 ve spolupráci s Národním památkovým ústavem, územním odborným pracovištěm v hlavním městě Praze v roce 2010. Vedoucí autorského kolektivu byla Alexandra Křížová, další autorky textu: Kateřina Hubrtová, Hedvika Křížová Nejedlá. Fotograﬁe: Přemysl Havlík, Hana Černá, Kateřina Hubrtová, Alexandra Křížová, Hedvika Křížová Nejedlá, Lucie Mlynářová.\n\nVýstava se uskutečnila v roce 2010 v Galerii Chodník ve Skleněném paláci v Praze 6-Bubenči, náměstí Svobody č. 728/1. V období od 21.10.-23.12.2010 byla prezentována také v sídle pražského územního odborného pracoviště Národního památkového ústavu, Na Perštýně 12.\n\n\n\n\n\n\n\n\n\n\n\n\n"}
{"id": "1204075", "url": "https://cs.wikipedia.org/wiki?curid=1204075", "title": "Mašerbrum", "text": "Mašerbrum\n\nMašerbrum je s výškou 7821 metrů nad mořem sedmá nejvyšší hora pohoří Karákóram v pákistánské provincii Gilgit - Baltistán, devátá nejvyšší hora Pákistánu a dvaadvacátá nejvyšší hora světa.\n\nPro Evropany Mašerbrum zaznamenal jako první Thomas Montgomerie, který jej pojmenoval \"K1\". Dobýt vrchol se podařilo poprvé 7. července 1960 dvojici George Irving Bell a Willi Unsoeld.\n\n"}
{"id": "1204077", "url": "https://cs.wikipedia.org/wiki?curid=1204077", "title": "Sněžnogorsk", "text": "Sněžnogorsk\n\nSněžnogorsk může být:\n\n"}
{"id": "1204078", "url": "https://cs.wikipedia.org/wiki?curid=1204078", "title": "Kaple Panny Marie (Kramolna)", "text": "Kaple Panny Marie (Kramolna)\n\nKaple Panny Marie je římskokatolická kaple na Kramolně. Patří do farnosti Náchod. Je chráněna jako kulturní památka České republiky. V obci je i větší kaple Jména Panny Marie, přičemž obě kaple jsou vzhledem k podobnému zasvěcení často zaměnovány.\n\nPodle datace na štítku byla kaple založena v roce 1415 a opravována v letech 1777 a 1934. Podle jiných zdrojů je však z osmnáctého století.\n\nPravidelné bohoslužby se v kapli nekonají.\n\n"}
{"id": "1204079", "url": "https://cs.wikipedia.org/wiki?curid=1204079", "title": "Kaple Panny Marie (Křižanov)", "text": "Kaple Panny Marie (Křižanov)\n\nKaple Panny Marie je římskokatolická kaple v Křižanově, vesnici patřící do obce Hořičky. Patří do farnosti Hořičky. Vlastníkem kaple je obec Hořičky.\n\nPodle oficiálních stránek obce je kaple z roku 1838.\n\nPravidelné bohoslužby se v kapli nekonají.\n\n"}
{"id": "1204087", "url": "https://cs.wikipedia.org/wiki?curid=1204087", "title": "Nikolaj Andrianov", "text": "Nikolaj Andrianov\n\nNikolaj Jefimovič Andrianov, rusky \"Николай Ефимович Андрианов\" (14. říjen 1952, Vladimir – 21. březen 2011, Vladimir) byl ruský gymnasta reprezentující Sovětský svaz. Jeden z nejúspěšnějších gymnastů historie.\n\nPřivezl 15 medailí ze tří olympijských her, což je rekord mezi muži. Sedm z nich bylo zlatých, jedna z Mnichova 1972 (prostná), tři z Montrealu 1976 (prostná, kůň, víceboj) a tři z Moskvy 1980 (kruhy, kůň, družstva). K tomu 5 stříbrných a tři bronzové medaile. Má také čtyři zlata a sedm stříbrných medailí ze světových šampionátů. Roku 1976 byl v Sovětském svazu zvolen Sportovcem roku.\n\nS gymnastikou začal ve dvanácti letech (roku 1964), což je na gymnastiku poměrně pozdě. Vedl ho trenér Nikolaj Tolkačov. Mezinárodní kariéru započal na evropském šampionátu roku 1971, kam byl povolán jako náhradník a přesto přivezl šest medailí. Na olympiádě v Moskvě skládal za všechny sportovce olympijský slib během zahajovacího ceremoniálu, tam také ukončil svou sportovní kariéru. Poté trénoval mládež, v letech 1981-92 vedl jako trenér mužský juniorský tým SSSR, v letech 1990-92 mužský národní tým, a v letech 1990-93 byl též prezidentem Sovětské (posléze ruské) gymnastické federace. Roku 1994 přijal nabídku z Japonska, aby se věnoval vedení zdejší gymnastické mládeže. Pracoval v Japonsku až do roku 2002 a měl zásadní podíl na vzmachu japonské gymnastiky. Poté se vrátil do Ruska a vedl sportovní školu v rodném Vladimiru. V roce 2010 mu byla diagnostikováno degenerativní neurologické onemocnění. Zemřel rok poté, v 58 letech.\n\nRoku 1974 použil k seskoku z kruhů jako první gymnasta v mezinárodní soutěži trojnásobné salto.\n\nJeho manželkou byla sportovní gymnastka Ljubov Burdová. Vzali se roku 1973 a měli dva syny.\n"}
{"id": "1204088", "url": "https://cs.wikipedia.org/wiki?curid=1204088", "title": "Český florbal", "text": "Český florbal\n\nČeský florbal (ČF) je členský svaz organizace IFF a orgán, který organizuje florbal v Česku.\n\nOrganizace vznikla v roce 1992 pod názvem Česká florbalová unie, když do Česka pronikl florbal ze severských zemí. O rok později bylo ČFbU uděleno členství v Mezinárodní florbalové federaci a v České unii sportu. V roce 1994 ČFbU pořádala historicky první ročník nejvyšší soutěže v Česku, zatím pouze v mužské kategorii. Další rok se odehrál první kompletní ročník nejvyšší soutěže. V roce 2017 byla Česká florbalová unie z rozhodnutí valné hromady přejmenována na Český florbal.\n\nZdroj:\n\n\n"}
{"id": "1204092", "url": "https://cs.wikipedia.org/wiki?curid=1204092", "title": "Miroslav Stránecký", "text": "Miroslav Stránecký\n\nMiroslav Stránecký (16. října 1869 Moravská Ostrava – 5. června 1908 Čekanice) byl rakouský právník a politik české národnosti z Čech, poslanec Českého zemského sněmu.\n\nPocházel z rodiny hutního inženýra. Narodil se v Moravské Ostravě. Vychodil německou školu, pak studoval od roku 1881 české reálné gymnázium v Praze a následně práva na Univerzitě Karlově. Během studií o ovlivnil zejména Albín Bráf. Věnoval se studiu národohospodářství. Získal titul doktora práv. Nastoupil na praxi k zemskému soudu v Praze, potom u státního zastupitelství. Do roku 1900 vykonával advokátní praxi. Byl statkářem v Čekanicích u Blatné a spolumajitelem strojnické továrny. Byl aktivní v podpoře českých menšin. Byl předsedou jednatelského odboru Národní jednoty pošumavské v okresech Blatná a Březnice a tamtéž i předsedou místního odboru této menšinové organizace. Roku 1901 byl kandidátem (tzv. \"zahlkandidat\", tedy kandidát do počtu, bez reálné šance na zvolení, jehož rolí bylo jen manifestovat politickou svébytnost českých voličů) ve volbách do Říšské rady roku 1901 za převážně německý obvod měst Český Krumlov a Prachatice. Roku 1906 vstoupil do Rakouské jednoty notářů. Uvádí se tehdy jako kandidát notářství, bytem zámek Čekanice.\n\nZapojil se i do vysoké politiky. V zemských volbách roku 1901 byl zvolen na Český zemský sněm, kde zastupoval kurii venkovských obcí, obvod Prachatice. Uváděl se jako český radikálně pokrokový kandidát (Česká strana radikálně pokroková). Podle jiného zdroje byl nezávislým, popř. nezávislým, radikálně pokrokovým kandidátem.\n\nZemřel v červnu 1908 po delší těžké nemoci.\n"}
{"id": "1204095", "url": "https://cs.wikipedia.org/wiki?curid=1204095", "title": "Leopold Dušinský", "text": "Leopold Dušinský\n\nLeopold Dušinský, podle matriky Leopold Dussjk, (15. prosince 1833 Letohrad – 14. července 1911 Nitra) byl slovenský varhaník a hudební skladatel církevní hudby narozený v Čechách.\n\nNarodil se v Letohradu ve východních Čechách. Hru na varhany studoval na Varhanické škole v Praze u Karla Františka Pitsche. Po absolvování školy odešel na Slovensko a stal se varhaníkem v Bánovcích nad Bebravou. V roce 1863 získal místo správce kůru v katedrále sv. Jimrama v Nitře. Byl zde varhaníkem i sbormistrem. Kromě toho vyučoval hře na housle a klavír. V Nitře působil až do své smrti v roce 1911.\n\nKomponoval převážně chrámovou hudbu ve stylu Haydna, Mozarta a českého klasicismu. Napsal rovněž několik světských skladeb na maďarské texty. Zpracovával však i lidové písně z nitranského kraje.\n\nNěkolik jeho drobnějších skladeb vyšlo ve sbírce \"Apollo\" v letech 1872–1873. Dále tiskem vyšel \"Hymnus Jubilaris\" pro smíšený dvojsbor. Ostatní skladby zůstaly v rukoopise a jsou dnes většinou ztraceny.\n\n\n\n"}
{"id": "1204100", "url": "https://cs.wikipedia.org/wiki?curid=1204100", "title": "Kaple Panny Marie (Česká Metuje)", "text": "Kaple Panny Marie (Česká Metuje)\n\nKaple Panny Marie, někdy uváděná i jako filiální kostel Panny Marie, je římskokatolická kaple v České Metuji. Patří do děkanství Police nad Metují. Vlastníkem kaple je obec Česká Metuje.\n\nKaple byla postavena roku 1777 nákladem obce.\n\nPravidelné bohoslužby se v kapli nekonají.\n\n"}
{"id": "1204109", "url": "https://cs.wikipedia.org/wiki?curid=1204109", "title": "Tom Holland", "text": "Tom Holland\n\nJméno a příjmení Tom Holland má více známých nositelů:\n\n"}
{"id": "1204115", "url": "https://cs.wikipedia.org/wiki?curid=1204115", "title": "Tuman (hudební skupina)", "text": "Tuman (hudební skupina)\n\nTuman je maďarská black metalová kapela založená v roce 2002 ve městě Szeged dvojicí hudebníků s pseudonymy Shadow a Dim. Název je uváděn v ruštině jako Туман, znamená v překladu mlha.\nMezi oblíbená témata kapely patří satanismus, Transylvánie, temnota, nenávist. \n\nPrvní demo \"Beginning of the End\" vyšlo v roce 2003, první studiové album s názvem \"Transylvanian Dreams\" v roce 2005 u vydavatelství No Colours Records.\n\n\n\n+ několik split nahrávek\n\n\n"}
{"id": "1204117", "url": "https://cs.wikipedia.org/wiki?curid=1204117", "title": "Ransom Riggs", "text": "Ransom Riggs\n\nRansom Riggs (* 1979) je americký spisovatel, známý především díky knize Sirotčinec slečny Peregrinové pro podivné děti.\n\nRiggs se narodil v Marylandu v roce 1979 na 200 let staré farmě, a vyrůstal na Floridě, kde navštěvoval \"Pine View School for the Gifted\". Studoval anglickou literaturu na a film na Univerzitě Jižní Kalifornie.\n\nJeho práce na krátkých filmech, které zveřejňoval na internetu, a také blogování pro Mental Floss mu přinesly práci na \"The\" \"Sherlock Holmes Handbook\", příručce která byla vydána v návaznosti na film \"Sherlock Holmes \"v roce 2009.\n\nRiggs shromáždil sbírku kuriózních starých fotografií, kterou přinesl do vydavatelství Quirk Books s nápadem, využít je v obrázkové knize. Na návrh šéfredaktora, Riggs použil fotografie jako východisko pro sepsání příbehu. Výsledkem byla kniha \"Sirotčinec slečny Peregrinové pro podivné děti\" (\"Miss Peregrine's Home for Peculiar Children)\", která se umístila na seznamu bestsellerů, zveřejněném v deníku The New York Times.\n\nDalší knihy inspirované starými fotografiemi byly \"Talking Pictures\" publikované nakladatelstvím Harper Collins v říjnu 2012. Pokračování série Sirotčinec slečny Peregrinové pod názvem \"Podivné město\" (\"Hollow City: The Second Novel of Miss Peregrine's Children\") byl vydán 14. ledna 2014. Třetí díl série s názvem \"Knihovna Duší\", byl vyhlášen na začátku roku 2015 a oficiálně vydaný byl dne 22. září 2015.\n\nRiggs v současné době žije v Santa Monice v Kalifornii a v roce 2013 se oženil se spisovatelkou Tahereh Mafi.\n\n\n\n"}
{"id": "1204120", "url": "https://cs.wikipedia.org/wiki?curid=1204120", "title": "Philipp Trautzl", "text": "Philipp Trautzl\n\nPhilipp Trautzl (25. ledna 1869 Počerady (\"uváděno též 15. ledna\") – 15. srpna 1910 Počerady) byl rakouský politik německé národnosti z Čech, poslanec Českého zemského sněmu.\n\nVystudoval nižší gymnázium, Od roku 1894 převzal po otci hospodářství a byl rolníkem v Počeradech. Byl aktivní v komunální politice, zastával úřad obecního starosty. Zakládal záložnu v Počeradech a inicioval vznik hospodářského skladiště roku 1899. Byl předsedou tohoto skladovacího družstva a také Ústředního svazu německých řepařů.\n\nZapojil se i do vysoké politiky. V zemských volbách roku 1901 byl zvolen na Český zemský sněm, kde zastupoval kurii venkovských obcí, obvod Most, Horní Litvínov, Hora sv. Kateřiny, Jirkov. Uváděl se tehdy jako všeněmec (Všeněmecké sjednocení). Kandidoval i v zemských volbách roku 1908, ale porazil ho kandidát Německé radikální strany Anton Lande.\n\nZemřel v srpnu 1910 ve věku 41 let. Zemřel v Počeradech na \"nierenentzündung\" (zánět ledvin). Některé dobové zdroje uvádějí, že zemřel v Žatci. Matriční záznamy pro Žatec v příslušném období ale jméno dotyčného neobsahují.\n"}
{"id": "1204121", "url": "https://cs.wikipedia.org/wiki?curid=1204121", "title": "Kaple Panny Marie Sněžné pod Hvězdou (Křinice)", "text": "Kaple Panny Marie Sněžné pod Hvězdou (Křinice)\n\nKaple Panny Marie Sněžné pod Hvězdou, zvaná též Sněžná kaple, je římskokatolická kaple v Křinicích. Patří do děkanství Broumov.\n\nKaple se nachází na úpatí Broumovských stěn v osadě Amerika, odkud vede schodiště s 320 schody na vrchol stěn ke kapli Panny Marie Sněžné.\n\nBarokní kaple byla postavena roku 1709 broumovským radním Ignazem Zinkem. Obnovena byla v roce 1802 a další rekonstrukce proběhla v roce 1997. Obec Křinice zakoupila sošku Panny Marie, která v kapli chyběla a v roce 2011 ji nechala vysvětit broumovským děkanem P. Martinem Lanžim.\n\nPravidelné bohoslužby se v kapli nekonají.\n\n"}
{"id": "1204127", "url": "https://cs.wikipedia.org/wiki?curid=1204127", "title": "Lada Pilzová", "text": "Lada Pilzová\n\nLada Pilzová (* 20. května 1987 Litoměřice) je bývalá fotbalistka a reprezentantka České republiky v judu.\nJejí starší sestrou je Libuše Pilzová, která patřila mezi nejlepší trampolínisty České republiky.\n\nNa základní škole byla Lada Pilzová zařazena do sportovní třídy v Litoměřicích a začala se judu aktivně věnovat.\nStala se členkou oddílu Sport Judo Litoměřice a jejím trenérem se stal Václav Červín.\nDíky svým úspěchům se zařadila do reprezentace a pod vedení trenéra Radoslava Kvačka, který byl osobním trenérem a budoucím manželem Michaely Vernerové.\nPo vstupu do reprezentace přešla na individuální studium, aby se mohla judu více věnovat a přejít tak na dvoufázové tréninky.\n\nRok 2003 byl důležitý pro nominace na Letní evropský olympijský festival mládeže EYOF v Paříži.\nSoutěž v nizozemském Venray byla vhodná jako přípravný start, kde Lada Pilzová potvrdila svou formu, ale po zbytečné chybě získala bronz.\nNa silně obsazeném turnaji v Jičíně taktéž vybojovala bronzovou medaili a potvrdila tak svou nominaci na EYOF.\nNa Letním olympijském festivalu se jí nevedlo a skončila bez umístění.\n\nV roce 2006 se probojovala na mistrovství Evropy U20 do estonského Tallinnu. V prvním kole porazila Řekyni, v kole druhém narazila na silnou soupeřku ze Španělska a ta jí z dalších bojů vyřadila.\n\nKariéru juda ukončila po zdravotních problémech s koleny.\n\n\n\n\n\n\n\n\n\n\n\n\nPo ukončení kariéry juda se pokusila vrátit ke sportu.\nStala se členkou III. ligy žen fotbalového klubu Baník Souš pro sezónu 2011/2012 a 2012/2013.\nV týmu se zařadila na pozici záložníka a obránce.\nAle díky zdravotním problémům s koleny musela ukončit i fotbal.\n\n"}
{"id": "1204128", "url": "https://cs.wikipedia.org/wiki?curid=1204128", "title": "Blok (datové úložiště)", "text": "Blok (datové úložiště)\n\nBlok (fyzický záznam, ) je v informatice posloupnost bajtů nebo bitů určující množství dat, které je ze zařízení pro ukládání dat čteno/zapisováno najednou, tj. v \"bloku\". Například pevné disky používaly velikost bloku 512 bajtů, nyní používají 4096 bajtů. Vstupně/výstupní zařízení pracující s bloky je nazýváno \"blokové zařízení\". Opačným typem je \"znakové zařízení\", které pracuje s jednotlivými znaky/bajty (například USB port).\n\nSeskupování (shlukování) dat je anglicky nazýváno \"blocking\", opačný proces \"deblocking\". Blok (fyzický záznam) má pro dané zařízení určitou (maximální) délku resp. \"velikost bloku\".\n\nVětšina vstupně/výstupních zařízení je pomalejších, než samotný počítač (resp. jeho mikroprocesor). Čtení nebo zápis po jednotlivých bajtech (nebo dokonce bitech) by bylo velmi neefektivní, protože by počítač musel opakovaně na dané zařízení čekat a nemohl by pokračovat ve výpočtu. Dalším problémem jsou mechanické a konstrukční omezení některých zařízení, kde je například potřeba nastavit čtecí/zápisovou hlavu na příslušnou pozici (magnetická páska, disketa, pevný disk), což je velmi zdlouhavá operace. Třetím problémem je adresace uložených dat. Pokud by měla každá malá část dat svoji adresu, bylo by pro orientaci nutné použít velmi mnoho doplňující dat (tzv. metadata). Z těchto důvodů je při práci se vstupně/výstupním zařízením vždy najednou zpracováno větší množství dat, které označujeme jako \"blok\". \n\nPři čtení dat ze vstupně/výstupního zařízení nejprve počítač požádá o konkrétní blok dat (sdělí číslo požadovaného bloku). Zařízení pak přečte celý blok dat a uloží ho do vyrovnávací paměti, odkud je v příhodnou chvíli přenesen do operační paměti počítače. V operační paměti data zůstanou po jistou dobu uložena v oblasti, která se nazývá cache (keš). Protože čtení následujících dat je typicky z okolí dříve požadovaných dat, která již byla přečtena (a uložena v cache), nemusí počítač čekat na pomalé zařízení a data přečte velmi rychle ze zmíněné cache. Kdyby nebyla data čtena v bloku, muselo by proběhnou mnoho pomalých čtení, zatímco díky čtení celého bloku proběhlo čtení z pomalého zařízení jen jednou. Tím je výrazně snížena režie a urychlena manipulace s toky dat. \n\nPři zápisu dat počítač nejprve shromáždí větší množství dat (celý blok), který následně najednou zapíše. Opět je ušetřena režie, která by při jednotlivých zápisech vznikla. Naopak pokud počítač potřebuje zapsat jen malé množství dat, které je menší než definovaný blok, je nutné zapsat celý blok dat (tj. zapsat i prázdná data, resp. nuly).\n\nPři aktualizaci dat uložených v zařízení je nutné nejprve přečíst blok dat, který obsahuje dotčená data. Tyto data jsou přemístěna do paměti počítače, tam upravena a následně je celý blok dat zapsán do zařízení. Na první pohled se může zdát, že taková manipulace způsobí zpomalení práce se zařízením, avšak díky použití cache je negativní vliv na rychlost potlačen.\n\nSoubory jsou ukládány do souborových systémů, které jsou umístěny na blokových zařízeních (\"block device\") používajících bloky jako nejmenší možnou jednotku dat, se kterou je možné pracovat (číst/zapisovat). Souborové systémy mohou používat alokační jednotky větší, než je velikost bloku (např. 4096 vs. 512 bajtů). V takovém případě je jedna alokační jednotka rozprostřena na několik navazujících bloků. Operační systém pak sice při komunikaci se zařízením pracuje s menšími bloky, ale čte vždy najedou všechny sousední bloky, které nesou celou alokační jednotku. Při této manipulaci dochází interně v počítači ke komplikacím s alokací paměti, a proto mají moderní disky zvětšený blok z původních 512 bajtů na 4096 bajtů a moderní souborové systémy používají alokační jednotku stejné velikosti (4096 bajtů).\n\nNa konci každého souboru je v poslední alokační jednotce nevyužité místo („slack space“), protože délka souboru je libovolná, avšak alokované místo je násobkem velikosti alokační jednotky. Takto nevyužité místo je označováno jako vnitřní fragmentace. Některé novější souborové systémy se snaží řešit tento problém pomocí technik zvaných „block suballocation“ a „tail merging“, které umožňují do ne zcela obsazených alokačních jednotek (bloků) umístit více malých souborů.\n\n"}
{"id": "1204143", "url": "https://cs.wikipedia.org/wiki?curid=1204143", "title": "Třída Tonghe", "text": "Třída Tonghe\n\nTřída Tonghe (korejsky 동해급 초계함) jsou hlídkové korvety námořnictva Korejské republiky. Celá třída je určena především k hlídkování a pobřežní obraně. Celkem byly postaveny čtyři jednotky, které byly do služby přijaty roku 1983. Jihokorejské námořnictvo všechny vyřadilo. Jedno plavidlo bylo následně darováno Kolumbii.\n\nCelkem byly postaveny čtyři korvety této třídy. Každou přitom postavila jiná loděnice, čímž měly všechny získat nové důležité zkušenosti.\n\nJednotky třídy \"Tonghe\":\nKorvety byly vybaveny trupovým sonarem Signaal PHS-32, vyhledávacím radarem Raytheon SPS-64, střeleckým radarem Signaal WM-28, oprotronikou Signaal LIOD, bojovým řídícím systémem Signaal SEWACO ZK. Výzbroj tvořil jeden 76mm kanón OTO Melara ve věži na přídi, dále jeden 40mm dvojkanón Bofors a dva 30mm dvojkanóny ve věžích Emerson. Plavidla dále nesla dva trojhlavňové 324mm protiponorkové torpédomety pro torpéda Mk 46 a skluzavky pro 12 hlubinných pum Mk IX. Pohonný systém je koncepce CODOG. Při plavbě ekonomickou rychlostí lodě poháněly dva diesely MTU 12V 956TB82 o výkonu 6260 hp, zatímco v bojové situaci diesely byly vypnuty a korvety poháněla jedna plynová turbína General Electric LM2500 o výkonu 26820 hp. Lodní šrouby byly dva. Nejvyšší rychlost dosahovala 31 uzlů a dosah 4000 námořních mil při rychlosti 15 uzlů.\n\nVyřazená korveta \"Anyang\" byla darována Kolumbii, která ji provozuje jako ARC \"Nariño\" (CM55). Před předáním koncern Thales Group provedl modernizaci bojového řídícího systému a systému řízení palby.\n"}
{"id": "1204144", "url": "https://cs.wikipedia.org/wiki?curid=1204144", "title": "Leopoldo Lugones", "text": "Leopoldo Lugones\n\nLeopoldo Lugones Argüello (13. června 1874 Villa de María del Río Seco – 18. února 1938 Tigre) byl argentinský básník, prozaik a publicista, představitel uměleckého hnutí Modernismo.\n\nPocházel z rodiny zámožných a silně katolicky zaměřených statkářů, absolvoval Colegio Nacional de Monserrat v Córdobě. Od roku 1896 žil v Buenos Aires a přispíval do socialistického deníku \"La Montaña\". V mládí se hlásil k anarchismu, byl členem zednářské lóže a vyznavačem teosofie. Později v jeho esejích převládly konzervativní, nacionalistické a antisemitské názory, v roce 1930 podporoval puč krajní pravice, po kterém se stal hlavou státu generálporučík José Félix Uriburu (jeho syn Polo Lugones se stal za tohoto režimu obávaným důstojníkem tajné policie). V roce 1938 spáchal v hotelu El Tropezón v Tigre sebevraždu pomocí kyanidu. Příčinou bylo jak rozčarování ze společenského vývoje, tak i nenaplněná láska ke studentce Emilii Cadelago.\n\nByl básnickým souputníkem Rubéna Daría, jeho tvorba nesla prvky romantismu a symbolismu, zejména ve sbírkách \"Las montañas del oro\" (\"Zlaté hory\", 1897) a \"Los crepúsculos del jardín\" (\"Stmívání v zahradě\", 1905). Napsal románovou historickou fresku \"La guerra gaucha\" (\"Válka gaučů\", 1905), kterou v roce 1942 úspěšně zfilmoval Lucas Demare. Inspirován dílem Edgara Allana Poea vytvořil povídkové soubory \"Las fuerzas extrañas\" (\"Podivné síly\", 1906) a \"Fantastické povídky\" (1926), kterými výrazně ovlivnil proud nazvaný magický realismus, například Jorge Luis Borges označoval Lugonese za svůj literární vzor.\n\nRoku 1924 mu byla udělena státní argentinská literární cena \"Premio Nacional de Literatura\". Od roku 1928 zastával úřad předsedy Argentinské společnosti spisovatelů. Jeho rodný dům slouží jako muzeum.\n\n\n\n"}
{"id": "1204148", "url": "https://cs.wikipedia.org/wiki?curid=1204148", "title": "Johann Weiß (politik)", "text": "Johann Weiß (politik)\n\nJohann Weiß, též Weiss (24. dubna 1864 Stuben – ???), byl rakouský politik německé národnosti z Čech, poslanec Českého zemského sněmu.\n\nPocházel z rolnické rodiny. Vychodil školu v rodném Stuben (dnes Hůrka u Horní Plané). Od věku 14 let do svých 20 let pracoval na hospodářství svého otce v Hůrce. Od roku 1884 prodělal vojenskou službu u 3. batalionu 91. pěšího pluku v Domanovici v Hercegovině, pak ještě dva roky v Českých Budějovicích. Roku 1888 převzal rodinné hospodářství. Roku 1891 inicioval vznik sboru dobrovolných hasičů v Stubenu a stal se jeho starostou. Roku 1892 založil pojišťovací spolek na koně v domovské obci. Roku 1893 předal hospodářství sestře a přesídlil na usedlost čp. 9 ve Schwarbachu (Černá v Pošumaví). Podílel se na zakládání tamního hospodářského spolku. Byl starostou Schwarzbachu. Roku 1908 prodal Weiß toto hospodářství českému řezníkovi Františku Hýskovi a Emanuelovi Massanetzovi z Velešína. Johann Weiß byl prvním předsedou místního Vodního sdružení a také prvním předsedou Sdružení živnostníků, založeného roku 1903.\n\nZapojil se i do vysoké politiky. V zemských volbách roku 1901 byl zvolen na Český zemský sněm, kde zastupoval kurii venkovských obcí, obvod Krumlov. Uváděl se tehdy jako kandidát Německé agrární strany.\n"}
{"id": "1204151", "url": "https://cs.wikipedia.org/wiki?curid=1204151", "title": "Jaroslav Gürtler", "text": "Jaroslav Gürtler\n\nJaroslav Gürtler (* 23. prosince 1954) je bývalý český fotbalista a fotbalový trenér.\n\nHrál v nižších soutěžích za Šumperk.\n\nTrénoval mj. Baník Ostrava, 1. FC Košice, na Kypru, Kaučuk Opava, FK Baník Havířov v Kuvajtu tým Al Naser, tým Saúdské Arábie jako asistent, znovu FC Baník Ostrava, FC Hlučín a znovu kuvajtský Al Naser.\n\n"}
{"id": "1204152", "url": "https://cs.wikipedia.org/wiki?curid=1204152", "title": "Divizia Națională 2015/16", "text": "Divizia Națională 2015/16\n\nSoutěžní ročník Divizia Națională 2015/16 byl 25. ročníkem od založení Divizia Națională. Soutěž byla započata 25. srpna 2015 a poslední kolo se odehrálo 25. května 2016.\n\nSoutěže se již tradičně účastnilo 10 celků. K prvním osmi z minulého ročníku se připojili nováčci CSF Speranța Nisporeni a CS Petrocub Hîncești, kteří si účast zajistili již v předcházejícím ročníku druhé ligy Divizia A.\n\nNejlepším střelcem tohoto ročníku Divizia Națională se stal švýcarský fotbalista v dresu FC Sheriff Tiraspol Danijel Subotić, který nastřílel 12 branek.\n\nNejvíce čistých kont, celkem 15, v tomto ročníku Divizia Națională zaznamenal Artiom Gaiduchevici z FC Dacia Chișinău.\n\n"}
{"id": "1204154", "url": "https://cs.wikipedia.org/wiki?curid=1204154", "title": "Sarah Marquis", "text": "Sarah Marquis\n\nSarah Marquis (přechýleně \"Marquisová\"; * 20. června 1972 Delémont) je švýcarská cestovatelka.\n\nS cestováním začala v brzkém věku. Ve svých šestnácti letech začala pracovat pro dálkovou železniční společnost, což jí umožňovalo jezdit zdarma. Již v sedmnácti odjela do Turecka, kde cestovala na koni po Střední Anatolii. Později strávila měsíc v novozélandském národním parku Kahurangi, aniž by si sebou vzala jakékoliv jídlo. Později projela na kánoii kanadský provinční park Algonquin a prošla americkou stezku Pacific Crest Trail. V letech 2002 až 2003 strávila sedmnáct měsíců na cestě napříč Austrálií (ušla 14 000 kilometrů). V roce 2006, po dobu osmi měsíců, putovala po jihoamerických Andách.\n\nV červnu 2010 zahájila dlouhou cestu, která nakonec trvala tři roky. Začala na Sibiři, následně šla přes poušt Gobi, Čínu, Laos, následně přejela lodí z Thajska do Austrálie. Cestu dokončila v květnu roku 2013, kdy dorazila ke stromu v pouštní oblasti Nullarbor, který si určila při své předchozí cestě Austrálií. Cesta byla dlouhá 20 000 kilometrů. V roce 2014 vydala knihu \"\". Časopis \"National Geographic\" ji roku 2014 zařadil mezi Dobrodruhy roku.\n\n"}
{"id": "1204156", "url": "https://cs.wikipedia.org/wiki?curid=1204156", "title": "František Dvořák (poslanec Českého zemského sněmu)", "text": "František Dvořák (poslanec Českého zemského sněmu)\n\nFrantišek Dvořák (28. října 1855 Sepekov – 18. prosince 1934 Sepekov) byl rakouský politik české národnosti z Čech, poslanec Českého zemského sněmu.\n\nPocházel z rodiny sedláka. Působil jako rolník v Sepekově v čp. 9.\n\nZapojil se i do vysoké politiky. V zemských volbách roku 1908 byl zvolen na Český zemský sněm, kde zastupoval kurii venkovských obcí, obvod Milevsko, Sedlec, Bechyně. Uváděl se jako kandidát Českoslovanské agrární strany.\n"}
{"id": "1204157", "url": "https://cs.wikipedia.org/wiki?curid=1204157", "title": "Diakonie Myslibořice", "text": "Diakonie Myslibořice\n\nDiakonie ČCE – středisko v Myslibořicích je jedním ze středisek Diakonie Českobratrské církve evangelické, které sídlí na zámku v Myslibořicích. Od roku 1991 poskytuje služby pro seniory a pro lidi s postižením.\n\nV roce 1925 církev od státu zámek v Myslibořicích, který jej zkonfiskoval od poslední zadlužené majitelky. Hned o rok později došlo k otevření Sociálních ústavů Myslibořických (v prostorách zámku se nacházel sirotčinec, dětský domov, starobinec a ústav pro nemocné). Během války byl zámek zabaven příslušníky SS a obyvetelé Domova byli vystěhování. Zdevastovaný objekt prošel v letech 1949 – 1956 rekonstrukcí a vznikl tak „Domov odpočinku“, který sloužil seniorům. V roce 1960 byl Domov předán státu, v roce 1976 potom ztratil svou samostatnost a stal se součástí Okresního ústavu sociálních služeb v Třebíči. Až v roce 1990 bylo rozhodnuto o navrácení zámku zpět církvi. O rok později provoz převzala Diakonie ČCE a bylo zde zřízeno samostatné středisko „Domov odpočinku ve stáří“. Objekt prošel další rekonstrukcí interiéru i exteriéru a dnes se v jeho prostorách poskytuje celkem 5 sociálních služeb.\n\nV roce 2016 Diakonie Myslibořice poskytovala 5 druhů sociálních služeb pro dvě cílové skupiny:\n\n\n"}
{"id": "1204163", "url": "https://cs.wikipedia.org/wiki?curid=1204163", "title": "František Fencl", "text": "František Fencl\n\nFrantišek Fencl, též Fenzl (29. listopadu 1857 Jarošov nad Nežárkou – 3. června 1948), byl rakouský politik české národnosti z Čech, poslanec Českého zemského sněmu.\n\nByl synem Martina a Marie Fenclových z Jarošova nad Nežárkou. Pocházel z rodiny šesti bratrů a tří sester. Působil jako pokrokový rolník a hospodář v Jarošově nad Nežárkou, byl starostou této obce v letech 1898-1901, 1907-1910 a 1913-1919 a zároveň důvěrníkem okresního hejtmana.\n\nZapojil se i do vysoké politiky. V zemských volbách roku 1908 byl zvolen do Českého zemského sněmu, kde zastupoval kurii venkovských obcí, obvod Jindřichův Hradec, Třeboň, Lomnice, Nová Bystřice. Uváděl se jako kandidát Českoslovanské agrární strany.\n\nJeště v roce 1937 oslavil své 80. narozeniny, zemřel na výměnku svého gruntu ve stáří 91 roků.\n"}
{"id": "1204167", "url": "https://cs.wikipedia.org/wiki?curid=1204167", "title": "Kostel svaté Máří Magdaleny (Zubrnice)", "text": "Kostel svaté Máří Magdaleny (Zubrnice)\n\nŘímskokatolický farní kostel svaté Máří Magdaleny v Zubrnicích je barokní sakrální stavba. Od roku 1963 je kostel chráněn jako kulturní památka.\n\nKostel byl postaven v roce 1723.\n\nJedná se o obdélnou stavbu s trojboce uzavřeným presbytářem. Po severní straně má novější hranolovou věž. Po severním boku presbytáře je sakristie. Fasády jsou členěny pilastry. Okna jsou sklenuta stlačeným trojlaločným obloukem. Průčelí kostela má štítový nástavec s volutovými křídly. Věž kostela je krytá cibulovou bání.\n\nLoď i presbytář mají valenou klenbu s lunetami. Kruchta je zděná.\n\nZařízení kostela oproti době jeho výstavby novější. Oltářní obraz sv. Máří Magdaleny pochází od F. Kranze z roku 1873. Sousoší \"Ukřižovaného s Madonou\" je z období kolem roku 1750. Náhrobek s klečícím andělem nalézající se v kostele je z roku 1873. Jeho autorem je K. Hockauf u Ústí nad Labem.\n\nNa návsi před kostelem stojí na hranolovém bohatě profilovaném soklu s volutovými křídly, znakem a nápisem s chronogramem 1723 socha sv. Jana Nepomuckého.\n\n"}
{"id": "1204169", "url": "https://cs.wikipedia.org/wiki?curid=1204169", "title": "Kovárna (rozcestník)", "text": "Kovárna (rozcestník)\n\nKovárna je místo výkonu práce kováře, jde i o české příjmení:\n\n\nDalší významy:\n"}
{"id": "1204170", "url": "https://cs.wikipedia.org/wiki?curid=1204170", "title": "Kostel svatého Matouše (Prackovice nad Labem)", "text": "Kostel svatého Matouše (Prackovice nad Labem)\n\nŘímskokatolický farní kostel svatého Matouše v Prackovicích nad Labem je sakrální stavba stojící v dolní části obce obklopená hřbitovem. Od [roku 1964 je kostel chráněn jako kulturní památka.\n\nPůvodně se jednalo o gotický kostel postavený před rokem 1361. Gotického původu je půdorys a opěráky nároží presbytáře i stěn lodi. Zasvěcení sv. Matoušovi evangelistovi, patronovi celníků a výběrčích ukazuje na souvislost s přechodem řeky. Přívoz v Prackovicích byl majetkem kostela až do počátku 20. století a zasvěcení kostela sv. Matoušovi se přímo nabízí. Tento původní kostel byl kolem roku 1800 pozdně barokně až empírově přestavěn. Kostel po roce 1945, když došlo k vysídlení původního německy mluvícího obyvatelstva, zchátral a byl těžce zdevastován. Ve 21. století prochází postupnou obnovou pláště i interiéru.\n\nJedná se o jednolodní obdélnou stavbu s polygonálním presbytářem. Má obdélný patrový přístavek po severní straně a před západním průčelím se nachází hranolová věž. Boční stěny jsou členěny polokruhově zakončenými okny. Presbytář a jižní strana lodi je opatřena gotickými opěrnými pilíři. Věž má spárované přízemí a patro. V posledním patře jsou polokruhově zakončená okna.\n\nVnitřek kostela je sklenut plackami a pásy, které se sbíhají na přízední pilíře. V podvěží je prostora sklenutá plackou. Kruchta je zděná. Podkruchtí je otevřené do lodi v celé šíři stlačeným obloukem. Podkruchtí je kryto stropem. V západní části bočního přístavku je předsíň, která je sklenutá plackou. Ve východní části je sakristie, která je spojená s presbytářem polokruhově zakončeným portálkem se zkosenou hranou. Nad předsíní a sakristií oratoře jsou dvě široká okna.\n\nHlavní oltář pochází z období po polovině 18. století. Je rokokový a byly na něm sošky sv. Jana a sv. Pavla. V kostele byl boční baldachýnový oltář s reliéfem sv. Jana Nepomuckého ze 3. desetiletí 18. století. Kazatelna pochází z konce 16. století. Je renesanční, kamenná se znakem Kekuleho ze Stradonic a s reliéfy evangelistů, biblického \"měděného hada\" a \"Ukřižování\". Má barokní stříšku s reliéfem sv. Matěje ze 3. desetiletí 18. století na zadní straně. Rokoková socha sv. Anny Samotřetí a \"Ukřižování\" s \"Bolestnou Pannou Marií\" pochází z poloviny 18. století. V kostele je kamenná barokní křtitelnice. Kostel je však uvnitř ve druhé dekádě 21. století zdevastován a většina mobiliáře, který do kostela patří, byla umístěna do depozitářů.\n\n"}
{"id": "1204174", "url": "https://cs.wikipedia.org/wiki?curid=1204174", "title": "Kostel svatého Mikuláše (Čermná)", "text": "Kostel svatého Mikuláše (Čermná)\n\nŘímskokatolický farní kostel svatého Mikuláše v Čermné je barokní sakrální stavba stojící na mírné vyvýšenině nad průjezdní silnicí v obci. Od 28. prosince 2007 je kostel chráněn jako kulturní památka České republiky.\n\nKostel byl poprvé připomínám v roce 1169. V té době se hovoří o zdejším železitém prameni, který dává barvu Červenému potoku, pramenícímu nad vsí na západním úbočí Javorského vrchu. Pravděpodobně v první polovině 13. století vznikla na německém právu vesnice, táhnoucí se podél střední části potoka v údolí, směřujícímu k severu. Doba vzniku a původní vzhled zdejšího kostela nejsou známé, poprvé se připomíná roku 1352 v soupisu českých farností. Tento původní kostel byl zřejmě během válek poškozen. V 1. polovině 18. století nahradila původní kostel barokní novostavba. Roku 1845 byla přistavěna věž, snad kvůli poloze kostela nad strmým břehem potoka umístěná za presbytářem v podélné ose. Roku 1858 zde byla zřízena samostatná fara, do té doby byla Čermná přifařena k nedaleké Lipové.\n\nPo roce 1945 byli vysídleni německy mluvící obyvatelé a vzhledem k odlehlé poloze se obec nepodařilo později plně dosídlit. Kostel byl postupně devastován až ke stavu, kdy hrozilo jeho zřícení. Byl také volně přístupný což zapříčinilo téměř zánik vnitřního zařízení. Ničení interiéru zabránily od roku 1992 nové mříže od žežického kováře Jana Borkovce. V letech 2008–2009 byl kostel důkladně opraven. Po opravě slouží k příležitostným bohoslužbám a kulturním akcím.\n\nJedná se o obdélnou stavbu s trojbokým presbytářem s malou sakristií po severním boku. V závěru presbytáře je hranolová věž. Okna jsou obdélná, půlkruhově zakončená. Průčelí kostela je členěno lizénovými rámci stejně jako štít s proláklými křídly a trojhranným nástavcem.\n\nKostel má uvnitř plochý strop. Na západní straně se v lodi kostela nalézá zděná kruchta.\n\nK zařízení kostela patří hlavní oltář z období kolem roku 1725. K oltáři náleží sochy sv. Josefa a sv. Jana Nepomuckého umístěné po stranách oltáře a sv. Mikuláše ve středu. V nástavci oltáře je reliéf \"Boha Otce\". Křtitelnice pochází z roku 1705. Je kamenná, stojí na středové s prstenci a má kruhový kalich. Patří k ní víko s dřevěnou plastikou \"Kristova křtu\".\n\nV kostelní věži se nacházel zvon, přesunutý do kostela Všech Svatých v Arnultovicích a zrekvírovaný zvon z roku 1557 od Wolfa Hilgera.\n\nPoblíž kostela se nachází socha sv. Jana Nepomuckého ze 2. čtvrtiny 18. století. Stojí na kamenném můstku vedoucímu ke kostelu z 1. čtvrtiny 18. století na hranolovém soklu. Kamenný milník pochází z konce 18. století. Na okraji obce, kam byl až druhotně umístěn, stojí kamenný kříž z konce 18. století.\n\n"}
{"id": "1204183", "url": "https://cs.wikipedia.org/wiki?curid=1204183", "title": "Anežka z Montferratu", "text": "Anežka z Montferratu\n\nAnežka z Montferratu (asi 1187 – 1207/1208) byla první císařovnou Jindřicha I. Konstantinopolského.\n\nAnežka byla dcerou Bonifáce z Montferratu. Podle Geoffroyho z Villehardouinu Anežka pobývala v Lombardii, dokud ji otec v roce 1206 nepovolal do Soluně. Bonifác poslal Ottu de la Roche za vyslance ke konstantinopolskému císaři Jindřichovi s nabídkou sňatku mezi císařem a Anežkou. Jindřich s nabídkou souhlasil.\n\nGeoffrey Villehardouin sám a Miles Brabantský byli pověření jejím doprovodem do Konstantinopole, který proběhl bez zaznamenaných incidentů. 4. února proběhla svatba císaře Jindřicha a Anežky a podle Villehardouina se odehrála v chrámu Boží moudrosti. Podle \"Dictionnaire historique et Généalogique des grandes familles de Grèce, d'Albanie et de Constantinople\" (1983) od Mihaila-Dimitriho Sturdzy byl tento sňatek součástí nové aliance mezi Bonifácem a císařem Jindřichem proti Kalojanovi Bulharskému.\n\nVillehardouin zaznamenal, že zhruba v září 1207 Jindřich informoval svého tchána o Anežčině těhotenství. Kronika končí smrtí Bonifáce 4. září 1207 a tudíž už nezaznamenala výsledek onoho těhotenství. Jelikož neexistují další zmínky o Anežce, předpokládá se, že zemřela při porodu i s dítětem.\n\nV roce 1208 Henri de Valenciennes zmiňuje sňatek Jindřichovy dcery a Alexandra, synovce Petra II. Bulharského, Asena I. a Kalojana. Anežčina dcera by byla novorozeně a tudíž v nevhodném věku pro sňatek, tudíž ona dcera je považována za Jindřichova levobočka.\n\n"}
{"id": "1204185", "url": "https://cs.wikipedia.org/wiki?curid=1204185", "title": "Petra Vojtková", "text": "Petra Vojtková\n\nPetra Vojtková, rozená Vraspírová (* 26. října 1987, Brno) je česká herečka, zpěvačka a moderátorka. V roce 2011 absolvovala na Janáčkově akademii múzických umění v Brně obor Muzikálové herectví. Jejím manželem je herec Roman Vojtek.\n\nNarodila se v Brně. V letech 1999–2003 studovala Taneční konzervatoř v Brně, roku 2007 odmaturovala na Střední škole uměleckomanažerské, s.r.o. a následně v červnu 2011 absolvovala Janáčkovu akademii múzických umění, obor Muzikálové herectví. Užívá titul MgA.\n\nBezprostředně po absolutoriu získala angažmá v Divadle Josefa Kajetána Tyla v Plzni, kde se stala sólistkou souboru operety a muzikálu. Zde byla v angažmá do roku 2016, do divadla se nicméně pravidelně vrací jako host. Působí hned v několika pražských muzikálových produkcích.\n\n\n\n\n\n\nBěhem svého angažmá v DJKT v letech 2011–2016 nastudovala mnoho muzikálových rolí, převážně v hlavní roli. Kromě toho účinkovala v roce 2014 ve dvou koncertech místního souboru operety a muzikálu: Kabaret svět – Svět kabaret a Sólisté představují…své hudební lásky (oba byly v režii Romana Meluzína).\n\n\n\nPetra Vraspírová také pravidelně natáčí rozhlasové i televizní reklamy a v neposlední řadě se věnuje dabingu.\n\n\nV roce 2012 natočila CD s písněmi z inscenace \"Já, Francois Villon\" (autoři hudby: Ondřej Brzobohatý, Jiří Hubač, Pavel Vrba). Podílela se na přípravě CD k muzikálu \"Vlasy\", který měl premiéru v lednu 2019 v Divadle Kalich.\n\nNatočila single „Every day“ s Patricia & Iary D pod nickem Eila, který se umístil na prvních příčkách německé MTV.\n\nV roce 2005 se umístila na prvním místě v soutěži Yamaha Show v kategorii Pop zpěv. V roce 2015 obdržela Cenu ředitele divadla DJKT v Plzni za mimořádný herecký výkon do 30 let za roli Wendly v inscenaci \"Probuzení jara\".\n\n"}
{"id": "1204188", "url": "https://cs.wikipedia.org/wiki?curid=1204188", "title": "Liéhon", "text": "Liéhon\n\nLiéhon je francouzská obec v departementu Moselle v regionu Grand Est. V roce 2013 zde žilo 107 obyvatel.\n\nNa území obce leží část mezinárodního letiště Mety-Nancy-Lotrinsko.\n\nSousední obce jsou: Buchy, Goin, Chérisey, Pontoy, Silly-en-Saulnois a Vigny.\n\n\"Počet obyvatel\"\n"}
{"id": "1204189", "url": "https://cs.wikipedia.org/wiki?curid=1204189", "title": "Aneta Hodina", "text": "Aneta Hodina\n\nAneta Hodina, provdaná Čermáková (5. května 1878 Cařihrad – 24. června 1941 Praha) byla česká malířka, která působila v Bulharsku a v Čechách (později v Československu).\n\nNarodila se v Cařihradu (Istanbulu) inspektorovi Východních železnic Eduardu Hodinovi. Rodina se později přestěhovala do Bulharska. V roce 1897 nastoupila Aneta do sofijské Státní malířské školy (do roku 1901), zde byla ovlivněna zejména Jaroslavem Věšínem. Později studovala v Mnichově a Paříži. Přispívala karikaturami do časopisu \"Balgaran\" Alexandra Božinova. V roce 1908 se po návratu do Sofie seznámila se svým budoucím manželem Emilem Čermákem. Ještě před válkou provozovala kloboučnictví, po první světové válce se stal Čermák ředitelem ČTK a rodina se přestěhovala do Československa, kde zůstala nadobro.\n\nVěnovala se zejména portrétní tvorbě. Obrazy podepisovala \"Aneta Hodina\", v Čechách (po provdání) většinou \"Aneta Čermáková\".\n\nMěla syna Bojana a dceru Emu, provdanou Pačesovou (byla překladatelka a matka Václava Pačese).\n\n\n"}
{"id": "1204190", "url": "https://cs.wikipedia.org/wiki?curid=1204190", "title": "Utopenec (rozcestník)", "text": "Utopenec (rozcestník)\n\nSlovo utopenec má více významů:\n"}
{"id": "1204193", "url": "https://cs.wikipedia.org/wiki?curid=1204193", "title": "Kostel svatého Mikuláše (Mikulov)", "text": "Kostel svatého Mikuláše (Mikulov)\n\nŘímskokatolický farní kostel svatého Mikuláše v Mikulově je jednoduchá pozdně barokní sakrální stavba stojící na severní straně Tržního náměstí. Od 6. června 2002 je kostel chráněn jako kulturní památka České republiky.\n\nMikulov vznikl zřejmě ve 14. století jako osada horníků původem ze Saska. Obec se až do roku 1595 nazývala \"Neuschellenberg\" (Nový \"Schellenberg\") podle Schellenbergu v Sasku. Roku 1597 obdržel Mikulov od Rudolfa II. právo svobodného kutného města a právo týdenního i výročního trhu spolu s městským znakem. Od roku 1740 postupně důlní práce upadaly a v roce 1870 zde byli při těžbě stříbra zaměstnáni již jen dva dělníci.\n\nKdy přesně zde vznikl původní kostel, není známo, ale předpokládá se 16. století. Nejpozději se tak stalo v 16. století při přeměně osady na městečko. Kostel zřejmě utrpěl poškození za třicetileté války. Opraven byl v roce 1709.\nSoučasná stavba pochází z roku 1770, zřejmě převzala část konstrukcí staršího kostela. Opravena byla roku 1809. Po roce 1918 byl na jižní stěnu lodi osazen památník občanům Mikulova (\"Niklasbergu\") padlým a zmizelým na bojištích I. světové války. Od roku 1945, kdy došlo k vysídlení původního německy mluvícího obyvatelstva, kostel postupně chátrá.\n\nJedná se o jednolodní obdélnou stavbu s odsazeným trojboce uzavřeným presbytářem se sakristií po jižní straně. Na západní straně se nachází představená hranolová věž krytá přilbou. Fasády jsou s lizénovými rámy. Okna jsou polokruhová, ve věži segmentová.\n\nPresbytář má valenou klenbu s lunetami. Loď má plochý strop. Na něm se nachází rokoková malba. V lodi je dvoupatrová kruchta.\n\nV presbytáři jsou pozdně gotické sochy sv. Petra a sv. Pavla z období kolem roku 1520. Tyto sochy byly nešetrně polychromovány. Ostatní zařízení kostela není příliš umělecky hodnotné.\n\nV průčelní severní věži se nachází zvon \"Karel\" z roku 1919 od Richarda Herolda. Původní dva zvony od Gabriela Hilgera z roku 1630 a zvon od Františka Pitschmanna z roku 1806 byly zrekvírovány za první světové války. Ve věži je též zavěšen zajímavý zvonovinový cymbál, rozeznívaný hodinovým strojem. Je značně otlučený, neboť byl prý dlouho uložen někde na půdě. Má průměr 30 cm, kolem krku pás ze stojících akantů, jinak bez ozdob.\n\nV obci je hřbitov obehnaný zdí krytou šindelem. Při ní se nachází kaple z počátku 19. století. Je zděná, obdélná s rovným závěrem a osmibokou zděnou zvonicí, která je nadstavěná štítové stěně. Fasády kaple jsou hladké, okna polokruhová, vchod je segmentový. Segmentová je i klenba kaple. Objekt, i když nemá příliš velkou uměleckou hodnotu, působí zajímavě svým umístěním do krajiny. V parku na náměstí se nachází socha sv. Josefa z 1. poloviny 19. století.\n\n"}
{"id": "1204199", "url": "https://cs.wikipedia.org/wiki?curid=1204199", "title": "Bagrat III.", "text": "Bagrat III.\n\nBagrat III. (960, Kutaisi - 7. květen 1014, Panaskerti) byl gruzínský král. Sjednotil většinu gruzínských území v nezávislý stát a lze ho tak považovat za prvního krále Gruzínského království.\n\nByl synem krále Kartli Gurgena a královny Guranducht. V Kartli se ujal vlády roku 975. Roku 978 se stal králem Abcházie (jakožto legitimní následník a synovec krále Theodosia III.). Roku 1001 připojil Tao-Klarjeti, v letech 1008-1010 knížectví Kacheti a Hereti. Tím bylo dokončeno sjednocení Gruzie, hlavním městem státu se stalo Kutaisi. Nepodařilo se mu pouze vyrvat některá tradiční gruzínská území z moci Byzantské říše. V závěru své vlády uzavřel strategické spojenectví s arménským králem Gagikem I.\n\nSouběžně s expanzí byl Bagrat III. schopen se utkávat s domácími odbojnými šlechtici, v 80. letech potlačil vzpouru Kavtara Tbeliho, roku 989 pak Rati Bagvašiho.\n\nNechal vystavět katedrály v Bedii, Bagratu a Nikorcmindě, které jsou ukázkou vrcholné gruzínské středověké architektury. V bedijské katedrále byl i pohřben. Zemřel v pevnosti Panaskerti.\n\nJeho nástupcem se stal jeho syn Giorgi I.\n\n"}
{"id": "1204202", "url": "https://cs.wikipedia.org/wiki?curid=1204202", "title": "Kostel svatého Mikuláše (Mníšek)", "text": "Kostel svatého Mikuláše (Mníšek)\n\nŘímskokatolický farní kostel svatého Mikuláše v Mníšku je barokní sakrální stavba nacházející se na křížení cest na nízkém pahorku na zrušeném hřbitově. Od roku 1966 je kostel chráněn jako kulturní památka.\n\nKostel nahradil původní redernský kostelík z roku 1570. Byl postavený podle plánů stavitele Jana Fugenauera z Nového Města pod Smrkem v letech 1739-1740. Základní kámen dnešní stavby byl položen 3. června 1739.\n\nStavba je obdélná, členěná lizénami. Má pravoúhlý presbytář a západní hranolovou věž, která byla v roce 1775 zvýšena o oktogonální vršek. Věž má cibulovou střechu. Presbytář je sklenut plackou. Loď má plochý strop. V lodi je trojramenná dřevěná kruchta. Severní sakristie má valenou klenbu.\n\nHlavní oltář má na rokokové tumbě a tabernáklu pseudogotickou arkádu z roku 1859. Nad ní se nachází akademický obraz sv. Mikuláše ze stejného období. Ostatní zařízení většinou pochází z období výstavby kostela. Dva boční oltáře jsou rokokové. Jedná se o bohatě řezané a zlacené oltáře od řezbáře Ch. Breuera a sochaře Jan Hájka z Mnichova Hradiště z roku 1769. Oltář Panny Marie je portálový, sloupový. Jsou na něm sochy sv. Jáchyma a sv. Anny. V kostele je panelový oltář sv. Jana Nepomuckého se sochami andělů a obrazem od Jana Filipa Leubnera. K němu patří i kazatelna s andílky a sochou Mojžíše z roku 1762 od stejných autorů. Na kruchtě se nacházejí čtyři rokokové obrazy: \"Narození Páně\", \"Anděla a Zachariáše\", \"Zasnoubení Panny Marie\" a obraz \"sv. Jana Křtitele\". Varhany jsou pseudorenesanční z roku 1896.\n\nO stěnu kostela jsou opřeny empírové kamenné i litinové náhrobníky.\n\nPři státní silnici se nachází pozdně barokní fara z roku 1767. Je dílem zedníka Josefa Thuma. Jedná se o volně stojící, dvoupatrovou stavbu o třech osách. Má střední rizalit a mansardovou střechu.\n\n"}
{"id": "1204203", "url": "https://cs.wikipedia.org/wiki?curid=1204203", "title": "Raiffeisenbank", "text": "Raiffeisenbank\n\nRaiffeisenbank je finanční instituce působící v Česku od roku 1993. Patří do skupiny Raiffeisen, již založil německý filantrop Friedrich Wilhelm Raiffeisen, a jejím hlavním akcionářem je rakouská Raiffeisen Bank International AG. Podle celkových aktiv je pátou největší bankou na českém trhu a provozuje asi 130 poboček a klientských center.\n\n24. července 2006 finanční skupina Raiffeisen International koupila českou eBanku a následně 7. července 2008 byla dokončena její fúze s českou Raiffeisenbank.\n\nV roce 2008 byla oceněna jako Banka roku, mimo to se umístila celkem pětkrát na třetím místě. Společně s Českou spořitelnou a Komerční bankou tak patří k nejúspěšnějším bankovním společnostem v této anketě.\n\n"}
{"id": "1204206", "url": "https://cs.wikipedia.org/wiki?curid=1204206", "title": "Bábek", "text": "Bábek\n\nBábek (či Pápak, Babak Chorramdín aj.) (asi 798–838) je ázerbájdžánský národní hrdina, vůdce lidového protiarabského povstání, které probíhalo v letech 816–837 v severním Íránu a Ázerbájdžánu. K povstání se připojovali zejména rolníci.\n\nBábek se postavil do čela vzpoury, která vypukla na území dnešního Íránu proti abbásovskému chalífátu. Bábek nejprve ovládl pevnost Bezz a z ní prováděl výboje. Nakonec ovládl rozsáhlé území, které sahalo od dnešní Arménie až do Mosulu a do Isfahánu, které leží na území dnešního Iráku. Toto území ovládal dlouhých dvacet let, teprve poté Arabové vzpouru potlačili.\n\nBábek byl Araby zajat lstí a po porážce povstání krutě popraven, když mu byly nejprve uťaty obě ruce – na příkaz bagdádského kalifa Mutasima.\n\nBábek je někdy nazýván též Chorram-Din, což naznačuje jeho příslušnost k hnutí churamitů, kteří vyznávali variantu zoroastrismu.\n\nŠíitský islám, který vládne v současném Íránu, se snaží kult Bábeka všemožně potlačit, pokusil se ho mj. vstřebat postavou šíitského mučedníka a světce Abol Fazla, jemuž byly rovněž uťaty ruce. To se však nedaří, pro Ázerbájdžánce žijící jako národnostní menšina v Íránu je mocným politickým symbolem. Bábekova postava vstoupila i do ázerbájdžánské mytologie.\n\n"}
{"id": "1204207", "url": "https://cs.wikipedia.org/wiki?curid=1204207", "title": "Ján Egry", "text": "Ján Egry\n\nJán Egry, také János Egry, (* 24. prosince 1824 Krakovany – 15. dubna 1908 Banská Bystrica) byl slovenský dirigent, hudební skladatel a pedagog.\n\nJán Egry byl synem Juraje Egryho, dnes už málo známého církevního skladatele. Hudební vzdělání tak získal od svého otce. Stal se městským a kapitulským kapelníkem v Banské Bystrici. Učil hudbu a zpěv na biskupském semináři, na gymnáziu a v učitelském ústavu. V letech 1861–1863 byl jeho žákem Ján Levoslav Bella. Egry nejenže rozpoznal jeho talent, ale všemožně jej podporoval. Veřejně např. vystoupil proti nespravedlivé kritice Bellových \"Čtyřzpěvů\".\n\nZa života biskupa Štefana Moyzese se Egry ztotožňoval se slovenským národním hnutím. Do časopisu \"Hlahol\", přispěl v roce 1862 vlasteneckou písní \"Slovenský brat, objím si mať\". Po biskupově smrti však národní snahy v Banské Bystrici ochably.\n\nKomponoval na jedné straně církevní hudbu ve stylu hudebního klasicismu, na druhé straně psal taneční a salónní skladby vyhovující maďarskému a německému vkusu. Jeho taneční skladby vycházely jako přílohy maďarských časopisů.\n\nZkomponoval na 170 chrámových skladeb. Mnoho jeho rukopisů se dochovalo na kůru banskobystrické katedrály a v kostele v Krupině. Tiskem vyšel v roce 1865 Katolický spevník so sprievodom organu obsahující úpravy duchovních písní pro smíšený sbor.\n\n\n\n"}
{"id": "1204210", "url": "https://cs.wikipedia.org/wiki?curid=1204210", "title": "Equa bank", "text": "Equa bank\n\nEqua bank je česká banka, pod tímto jménem působící v Česku od roku 2011. Její předchůdkyní byla IC Banka, jež vznikla 6. ledna 1993, a založili ji Tan Sri Dato’ Robert Tan Hua Choon z Malajsie jako většinový vlastník a bývalý politik Marián Čalfa. Banku pak v září 2007 prodali italské Banco Popolare, a toto jméno pak převzala i česká firma. Od Italů pak tehdy ztrátovou banku odkoupila britská skupina AnaCap Financial Partners, která jí dala současné jméno Equa bank. V roce 2016 měla Equa bank 59 obchodních míst a asi 200 000 klientů, ve výroční zprávě za rok 2018 pak uvádí 58 obchodních míst a téměř 370 000 klientů. V roce 2019 přesáhla hranici 400 000 klientů. \n\nVedení banky se skládá z 5 členů představenstva.\n\n\n"}
{"id": "1204213", "url": "https://cs.wikipedia.org/wiki?curid=1204213", "title": "KOS (odbojová skupina)", "text": "KOS (odbojová skupina)\n\nKOS byla odbojová skupina působící v domácím protiněmeckém odboji za protektorátu. Původně se skupina nazývala \"P\", ale později se přejmenovala na KOS (Kázeň - Odvaha - Síla). Skupina byla již v průběhu roku 1942 infiltrována konfidenty gestapa a využívána Němci jako \"volavčí siť\" především ve službách protiparašutistického referátu. Na jaře 1943 byla skupina KOS silně narušena úderem protikomunistického referátu gestapa a k jejímu definitivnímu zániku pak došlo v létě 1944. \n\nJejím vedoucím byl Miloslav Šára (starší). Místem schůzek odbojářů ze skupiny KOS byl pedikérský salon Miroslava Šáry (staršího) a jeho syna Miloslava Šáry (mladšího). Druhým místem ilegálních schůzek (od roku 1942) byl obchod \"Hanačka\". Jedním ze členů skupiny KOS byl i Josef Matějíček a také odbojáři z ilegální skupiny \"Ředitelství pošt\" , kteří se na odbojovou skupinu KOS v určité fázi napojili, aby mohli pokračovat v odbojové činnosti. \n\nSkupinu KOS zcela infiltrovali (a to již během roku 1942) konfidenti protiparašutistického referátu gestapa. Do řad odbojářů skupiny KOS se tak postupně včlenili následující konfidenti:\n\nByl to právě Jaroslav Nachtmann, kdo přivedl do pedikérského salonu rotného Karla Čurdu (pomocníka velitele paravýsadku OUT DISTANCE) a vydával jej za parašutistu Karla Vrbase. Tento parašutista se zde \"ukrýval\" od poloviny roku 1942 až do ledna 1943. \n\nSkupinu KOS využili nacisté rovněž v radiové protihře \"Hermelin\". Zapojili to této \"hry\" i (ke spolupráci ochotného) parašutistu Václava Kindla (velitele paravýsadku INTRANSITIVE). Dalším, kdo byl do této radiové hry Němci použit byl šifrant - četař Stanislav Srazil (paravýsadek ANTIMONY). \n\nV pedikérském salonu přespal jednu noc (11. února 1943) před svým zatčením parašutista František Pospíšil (velitel paravýsadku BIVOUAC).. Sem jej doprovodil Karel Čurda, aby jej druhý den (12. února 1943) vydal do rukou gestapa. \n\nV Praze 6 - Podbabě, na konci ulice \"V Podbabě\" (až u křižovatky s \"Podbabskou\" ulicí) nedaleko levého břehu Vltavy bývala (až do roku 1949) železniční zastávka \"Podbaba\". Přestřelka mezi Josefem Matějíčkem (doprovázeným kapitánem Borisem Kasijevem) a příslušníky Schutzpolizei dne 26. března 1943 měla tragickou dohru. Matějíček zde ještě unikl zatčení, ale při přestřelce ztratil aktovku s adresou pedikérského salonu (Ve Smečkách 1920/27 - Praha 1) - sídla skupiny KOS. Josef Matějíček byl zatčen druhý den po přestřelce (27. března 1943) v obchodě \"Hanačka\" (druhé sídlo skupiny KOS). Obě centra odbojové skupiny KOS byla prozrazena. Dílo zkázy dovršil protikomunistický referát gestapa svým rychlým zásahem proti odbojové skupině KOS, která tím byla výrazně poškozena. A tak paradoxně protikomunistický referát gestapa rozvrátil volavčí síť, kterou si pomocí svých konfidentů budoval referát protiparašutistický. K definitivní likvidaci odbojové skupiny KOS došlo v létě 1944. \n\nOba Šárové byli 27. března 1944 zatčeni gestapem. Miroslav Šára (mladší) následné věznění přežil a dožil se konce okupace. Nikoliv však jeho otec. Miroslav Šára (starší) byl popraven v pátek dne 20. října 1944 v 16:00 v sekyrárně Pankrácké věznice v Praze. Společně s ním byli téhož dne a prakticky ve stejnou hodinu (16:00) popraveni:\n\nJednoduchý odznak je zhotoven jako výlisek ze slabého bílého kovu. Jeho střed je tvořen červeně smaltovaným medailonem. Ve středu medailonu je (na červeném pozadí stojící) heraldická postava lva - státního znaku ČSR. Červený střed se lvem je \"obalen\" po celém obvodě modrým pásem - mezikružím, které nese v horní části nápis K.O.S. a v dolní části rozmezí letopočtů 1918-1945. Toto je popis malého \"klopového\" odznaku, určeného pro \"běžné\" nošení. Úplný odznak je poněkud složitější. Jeho základem je výše uvedený středový medailon. Ten je položený na ostré cípy hvězdice, které mají podobu husitského \"bijáku\". Mezi těmito ostrými a střechovitými paprsky jsou vloženy ploché mezipaprsky \n\n\n"}
{"id": "1204216", "url": "https://cs.wikipedia.org/wiki?curid=1204216", "title": "Eric Brewer", "text": "Eric Brewer\n\nEric Brewer (* 17. duben 1979 Vernon, Britská Kolumbie, Kanada) je kanadský hokejový obránce, v současnosti bez angažmá. Naposledy hrál v klubu Toronto Maple Leafs v NHL. Nosí číslo 4.\n\nV roce 1997 ho draftoval New York Islanders, kde začínal s NHL. V roce 2000 ho vyměnili do Edmontonu Oilers, kde odehrál pět sezón. 3. srpna 2005 byl vyměněn do St. Louis Blues, opačným směrem putoval Chris Pronger.\n\nReprezentoval Kanadu na zimní olympiádě v roce 2002 a světovém šampionátu 2007.\n"}
{"id": "1204221", "url": "https://cs.wikipedia.org/wiki?curid=1204221", "title": "Zuno", "text": "Zuno\n\nZuno, oficiálně ZUNO BANK AG byla internetová banka patřící k organizaci Raiffeisen a působící na Slovensku od roku 2010 a v Česku od roku 2011. K roku 2016 měla 200 zaměstnanců a 255 tisíc zákazníků. Celkové vklady činily zhruba 775 milionů eur a poskytnuté úvěry 75 milionů eur.\n\nV roce 2015 se jednalo o prodeji Zuno finanční skupině ABH Holdings, kterou ovládají miliardáři Michail Fridman a German Chan, ruská strana však od obchodu nakonec ustoupila.\n\nDne 4. října 2016 mateřská Raiffeisen Bank International Group oznámila rozhodnutí ukončit činnost české a slovenské Zuno Bank a její aktivity převést na českou pobočku Raiffeisenbank. Banka měla k roku 2016 v Česku a na Slovensku téměř 266 tisíc klientů, 22 miliard Kč v depozitech, 2,3 miliardy Kč úvěrů a 200 zaměstnanců.\n\nOd 2. června 2017 jsou veškeré bankovní aktivity ZUNO převedeny do Raiffeisenbank. \n\n"}
{"id": "1204223", "url": "https://cs.wikipedia.org/wiki?curid=1204223", "title": "Tom Holland (herec)", "text": "Tom Holland (herec)\n\nThomas Stanley „Tom“ Holland (* 1. června 1996 Londýn, Anglie) je anglický herec a tanečník. Proslavil se titulní rolí v muzikálu Billy Elliot v uvedení londýnského divadla Victoria Palace Theatre. Kromě toho také hrál ve filmu \"Nic nás nerozdělí\", či ztvárňuje od roku 2016 Petera Parkera ve filmech Marvel Cinematic Universe, a nebo si zahrál ve filmu \"V srdci moře\" kde ztvárňuje jednu z hlavních postav.\n\nNarodil se v londýnské čtvrti Kingston-upon-Thames, do rodiny fotografky Nicoly Elizabeth a spisovatele a komika Dominic Hollandových. Je nejstarší ze čtyř bratrů, dvojčata Sam a Harry jsou o tři roky mladší a Harry se objevil ve filmu \"Diana\", jeho další bratr, Patrick „Paddy“, je o osm let mladší. Jeho prarodiče z otcovy strany se narodili na ostrově Man a v Irsku.\n\nNavštěvoval katolickou školu Donhead. Později chodil na Wimbledon College, kde setrval do prosince 2012 a pak se přihlásil na uměleckou školu The BRIT School for Performing Arts and Technology.\n\nS tancem začal během hodin hip hopu v taneční škole Nifty Feet Dance School ve Wimbledonu. Během školního vystoupení jeho potenciál spatřila choreografka Lynne Page, která spolupracovala s Peterem Darlingem, choreografem muzikálu Billy Elliot. Po osmi kolech konkurzu a dvou letech tréninku se dne 28. července 2008 poprvé objevil na prknech West Endu v muzikálu Billy Elliot v roli Michaela, nejlepšího kamaráda Billyho. Jeho první vystoupení v titulní roli Billyho přišlo dne 8. září 2008 za pozitivních ohlasů.\n\nV září 2008 se společně se svým kolegou Tannerem Pfluegerem objevil v televizním pořadu na kanálu FIVE a dal své první televizní interview. O rok později se objevil v pořadu \"The Feel Good Factor\", kde společně s dalšími dvěma představiteli Billyho Elliota, Tannerem Pfluegerem a Laytonem Williamsem vystupovali s písní „Angry Dance“ a poté je vyzpovídala moderátorka pořadu, Myleene Klass.\n\nDne 8. března 2010, u příležitosti pátého výročí uvádění muzikálu Billy Elliot, byli čtyři představitelé titulní role, včetně Hollanda, pozváni do domu 10 Downing Street, aby se setkali s premiérem Gordonem Brownem. Holland byl též vybrán, aby odehrál hlavní roli ve slavnostním představení dne 31. března 2010. Dne 29. května 2010 měl své poslední představení v roli Billyho Elliota.\n\nV roce 2011 namluvil hlavní postavu v anglickém dabingu pro japonský animovaný film \"Arrietty ze světa půjčovníčků\". O rok později si zahrál syna Naomi Watts a Ewana McGregora ve filmu \"Nic nás nerozdělí\" režiséra Juana Antonia Bayony. Ztvárnil Isaaca ve snímku \"Budoucnost nejistá\" a objevil se po boku Toma Nickersona ve filmu Rona Howarda, \"V srdci moře\". V roce 2015 přišla také jeho první televizní role, a to Peer Gregory Cromwell v seriálu \"Wolf Hall\". Dne 23. července 2015 bylo oznámeno, že byl obsazen do role Spider-Man do filmů série Marvel Cinematic Universe. Poprvé si roli zahrál ve filmu \"\" (2016). V této roli se následně objevil ve filmech \"\" (2017), \"\" (2018)\", \" (2019) a \"\" (2019). Po premiéře \"Captain America: Občanská válka\" získal Holland chválu za svůj výkon v roli Spider-Man a někteří ho označili jako „nejlepšího Spider-Mana, jakého kdy viděli“.\n\nV listopadu 2015 se přidal k obsazení filmu Shane Carrutha \"The Modern Ocean\", kde se objeví po boku Anne Hathaway, Keanu Reevese, Daniela Radcliffa, Chloë Grace Moretz, Asy Butterfield, Jeffa Goldbluma a Abrahama Attaha.V roce 2018 bylo oznámeno, že si zahraje ve filmové adaptaci video her \"Uncharted\" roli mladého Nathana Drakea. Také získal hlavní roli ve filmové adaptaci \"Beneath the Scarlet Sky\". V roce 2019 si zahraje po boku Willa Smitha ve filmu \"Špióni v převleku\". Po boku Roberta Downey Jr. si zahraje ve filmu \"The Voyage of Doctor Dolittle\".\n\n"}
{"id": "1204228", "url": "https://cs.wikipedia.org/wiki?curid=1204228", "title": "Racine (Wisconsin)", "text": "Racine (Wisconsin)\n\nRacine je město v na východozápadu amerického státu Wisconsin. Při sčítání lidu v roce 2013 zde žilo 78 199 lidí, což dělá z Racine pátým největším městem Wisconsinu. Tradičně jsou tři největší etnické skupiny, které přistěhovaly do Racine, dánština, němčina a čeština.\n\nRacine má 6 sesterských měst.\n\n\nV industriální části města se nachází budova, v níž sídlí firma Johnson Wax.\n\n"}
{"id": "1204229", "url": "https://cs.wikipedia.org/wiki?curid=1204229", "title": "Tabula Rasa (album)", "text": "Tabula Rasa (album)\n\nTabula Rasa je třetí studiové album švédské powermetalové skupiny Bloodbound. Bylo vydáno 26. dubna 2009 vydavatelstvím Blistering Records. Po jeho vydání kapelu kvůli osobním neshodám již podruhé opustil zpěvák Urban Breed.\n\n\n"}
{"id": "1204233", "url": "https://cs.wikipedia.org/wiki?curid=1204233", "title": "Bugijština", "text": "Bugijština\n\nBugijština (, ) nebo též bugiština je malajsko-polynéský jazyk, kterým mluví národ Bugiů, žijící převážně v indonéské provincii Jižní Sulawesi. Bugijština je mateřštinou asi pro pět milionů lidí, dalšího půl milionu ji používá jako druhý jazyk.\n\nOd 17. století se Bugiové ze své domoviny rozšířili na další místa v Malajském souostroví, jejich jazyk postupně přijal část slovní zásoby z malajštiny. První slovník bugijštiny sestavil misionář B. F. Matthews, který také do tohoto jazyka přeložil Bibli.\n\nBugijština je ergativní jazyk. K zápisu bugijštiny se od 17. století používalo slabičné písmo lontara (pojmenované podle druhu palmy, na jejíž listy se psalo), které však v denním použití ustupuje latince. Významnou literární památkou v bugijštině je epos Sureq Galigo.\n"}
{"id": "1204234", "url": "https://cs.wikipedia.org/wiki?curid=1204234", "title": "Tahereh Mafi", "text": "Tahereh Mafi\n\nTahereh Mafi (* 1988) je americká spisovatelka s íránskými kořeny. Dle deníků The New York Times a USA Today je nejprodávanější autorka bydlící v Santa Monice v Kalifornii. Je známá díky své literatuře pro mládež.\n\nMafi se narodila v malém městě v Connecticutu. Je nejmladší ve své rodině a má čtyři starší bratry. Rodiče Mafi jsou přistěhovalci z Íránu. Ve věku 12 let se přestěhovala s rodinou do Severní Kalifornie a ve 14 letech do Orange County.\n\nMafi vystudovala střední školu v Irvine v Kalifornii. Později vystudoval univerzitu v Aliso Viejo v Kalifornii. Na různých úrovních ovládá osm různých jazyků. Jeden semestr studovala v zahraničí v Barceloně ve Španělsku. Během této cesty měla možnost plně uplatnit znalost španělského jazyka.\n\nPředtím, než napsala svůj první román Jsem roztříštěná\",\" Mafi uvedla, že napsala pět rukopisů, aby lépe pochopila, jakým způsobem psát knihu.\n\n\"Jsem roztříštěná\" byl její první román, vydaný dne 15. listopadu 2011. Dále byly vydány romány \"Jsem zlomená\" (vydáno 5. února 2013) a \"Jsem rozohněná\" (vydáno dne 4. února 2014). Mafi vydala také dvě e-knihy, které navazují na sérii \"Roztříštěná\"; \"Destroy Me\" a \"Fracture Me\". Filmová práva k sérii \"Rostříštěná\" byly zakoupeny společností 20th Century Fox.\n\nMafi žije v současné době v Santa Monice v Kalifornii, kde se i nadále věnuje psaní. V roce 2013 se vdala za amerického spisovatele Ransoma Riggse.\n\nSérie Roztříštěná\nE-knihy:\nDalší díla\n"}
{"id": "1204235", "url": "https://cs.wikipedia.org/wiki?curid=1204235", "title": "Suelo", "text": "Suelo\n\nSuelo nebo Daniel Suelo, vlastním jménem Daniel James Shellabarger, (* 1961 Arvada) je Američan, který od roku 2000 žije bez peněz. Žije v jeskyni poblíž utažského města Moab. Proslavil se v roce 2009, kdy o něm informoval magazín \"Details\". Brzy poté o něm publikovaly články periodika jako \"The Guardian\" a \"The Huffington Post\". Spisovatel Mark Sundeen o něm v roce 2012 publikoval knihu \"The Man Who Quit Money\" (v češtině vyšla o dva roky později pod názvem \"Život bez peněz\").\n"}
{"id": "1204242", "url": "https://cs.wikipedia.org/wiki?curid=1204242", "title": "Ludwig Förster", "text": "Ludwig Förster\n\nLudwig Förster (8. října 1797 Bayreuth – 13. června 1863 Bad Gleichenberg, Štýrsko) byl vídeňský architekt, urbanista, stavitel, představitel historismu.\n\nLudwig Christian Frederik von Förster se narodil v Ansbachu v rodině vrchního inženýra a lesního inspektora v Bayreuthu. Po studiu na gymnasiu v letech 1809–1816 studoval architekturu na královské Akademii výtvarných umění v Mnichově a od dubna 1818 na Akademii výtvarných umění ve Vídni u profesora Petera Nobileho. V letech 1820–1826 pracoval jako korektor u profesora Nobileho. V letech 1839-40 měl samostatnou projekční kancelář, ve které krátký čas pracoval Otto Wagner. V období 1843–1846 byl profesorem na Akademii výtvarných umění ve Vídni. V letech 1846-52 měl společnou praxi se svým švagrem Theophilem Hansenem. Významně se podílel na regulačním plánování Vídně a výstavbě budov (vídeňská Ringstrasse). Významně se podílel na plánovaní města Brna. V roce 1826 založil umělecký litografický ústav \"Artistisch-litographische Anstalt\", který se zabýval vydáváním zinkografických reprodukcí. V roce 1836 založil časopis \"Allgemeine Bau-Zeitung\" (ABZ). V letech 1862–1863 byl na léčení v Itálii. 13. července 1863 podlehl vleklé plicní nemoci v lázních Bad Gleichenberg ve Štýrsku. \n\nZa svoje zásluhy získal Řád železné koruny třetí třídy a byl posmrtně povýšen do šlechtického stavu. V roce 1855 obdržel Řád čestné legie, hodnost rytíř, za výkon funkce předsedy poroty na pařížské světové výstavě. \n\nV roce 1826 se oženil s Marií rozenou Schmidtovou z Blanska\n\n\n"}
{"id": "1204244", "url": "https://cs.wikipedia.org/wiki?curid=1204244", "title": "Windows IoT", "text": "Windows IoT\n\nWindows IoT (dříve Windows Embedded) je v informatice rodina operačních systémů od firmy Microsoft, které jsou určeny pro vestavěné systémy (\"anglicky embedded system\") a internet věcí (\"anglicky Internet of Things, zkratka IoT\"). Zahrnuje operační systémy určené pro jednoúčelové využití např. v ovládacích zařízeních, kopírkách, hracích automatech, bankomatech, malých NAS serverech nebo zdravotnických přístrojích se sdílením dat pomocí cloudových služeb.\nSystémy nejsou prodávány přímo spotřebitelům, nýbrž OEM výrobcům, kteří je upravují a prodávají koncovým zákazníkům včetně hardwarového zařízení.\n\nPrvní systém Windows NT 4.0 embedded vznikl již v roce 1998 ve spolupráci firmy Microsoft a VenturCom. Cílem bylo vyvinout úsporný, nenáročný systém, který by bylo možné univerzálně používat na velkém množství zařízení.\n\nWindows Embedded zahrnují množství specializovaných distribučních verzí, které jsou členěny do vývojových větví.\n\nNové verze systémů Windows Embedded Standard vycházely většinou společně s novými verzemi desktopových a serverových systémů Windows. Vyznačují se tím, že se od klasických PC systémů příliš neliší.\n\nWindows NT měl sloužit především pro ovládání nápojových automatů a běžných spotřebičů. Jednalo se v podstatě o tentýž systém, jako Windows NT 4.0, rozdíl byl v možnosti individuálního nastavování jednotlivých komponent.\nStandardní podpora Windows NT 4.0 Embedded skončila v roce 2003.\n\nWindows XP Embedded byly vydány v roce 2001. Na počátku roku 2014 využívalo přibližně 95% všech automatů (od bankomatů po herní automaty) právě Windows XP embedded nebo desktopovou verzi Windows XP.\n\nVzhledem k tomu, že podpora tohoto systému na počátku roku 2016 skončila, přechází se na novější a podporované systémy.\n\nWindows CE je asi nejznámější vývojovou větví Windows. Poprvé byl představen Billem Gatesem na výstavě COMDEX v roce 1996. Systém byl určen pro menší počítače a díky své nenáročnosti se prosadil jako základ systémů pro mobilní telefony se systémem Windows Mobile. Nejnovější verze byl operační systém reálného času \"Windows Embedded Compact 2013\".\n\nWindows 10 IoT Core je vývojová platforma pro Internet věcí (IoT). Jedná se o speciální edici, která převzala jádro operačního systému používané v řadě desktopových Windows NT (a tedy i Windows 10). Windows 10 IoT Core nemá grafické uživatelské rozhraní. Protože v nich lze provozovat Univerzální Windows aplikace, jsou k dispozici jednoduché grafické nástroje pro nastavení sítě a její diagnostiku.\n"}
{"id": "1204245", "url": "https://cs.wikipedia.org/wiki?curid=1204245", "title": "Helblinghaus", "text": "Helblinghaus\n\nHelblinghaus (česky Helblingův dům) je bytový dům v innsbruckém Altstadtu na adrese Herzog-Friedrich-Straße 10, známý svou barokní štukovou fasádou. Je pojmenován po Sebastianu Hölblingovi (Helblingovi), který jej vlastnil v letech 1800 až 1827.\n\nPůvodně gotický Bürgerhaus z 15. století získal v roce 1725 Johan Fischer, pokladník hallské mincovny. Fásadu se svěží barokní štukaturou s květinovými úponky, mušlemi a putti provedl štukatér Anton Gigl z Wessobrunnu, který se pravděpodobně v roce 1723 přestěhoval do Innsbrucku.\n\nArkýře byly původně opatřeny pozdně gotickým dekorem, jehož zbytky se objevily na jižním arkýři při restaurování v roce 1932.\n"}
{"id": "1204250", "url": "https://cs.wikipedia.org/wiki?curid=1204250", "title": "Kafkova vila", "text": "Kafkova vila\n\nVila Bohumila Kafky s ateliérem čp. 484, Na Ořechovce 41, Praha 6-Střešovice, kterou navrhl architekt Pavel Janák pro sochaře Bohumila Kafku. \n\nVila sochaře Bohumila Kafky a jeho ženy Berty je obdélného půdorysu se vstupní halou, kuchyní a jídelnou v přízemí, ložnicemi s koupelnou v patře a obytným podkrovím. Na hmotu patrové obytné části se sedlovou střechou navazuje na západní straně přízemní sochařský ateliér, rovněž obdélného půdorysu, otevírající se na severní straně do ulice velkorysým prosklením. Spodní svislá část proskleného ateliérového okna přechází zaoblením v šikmou střechu, na kterou navazuje plochá část s terasou přístupnou z prvního patra vily. Zajímavé je řešení exteriéru vily, kde strohý obvodový plášť z režného zdiva oživují promyšlené detaily nadpraží a říms, mírně vystupující z plochy zdiva a zvýrazněné svisle kladenými cihlami. Dominantní je samozřejmě prosklená hmota ateliéru se stupňovitě ukončeným štítem z režného zdiva. Dekorativními prvky jsou pak nadpraží vchodu, trojúhelníkový ornament v ploše zdiva štítu, či zajímavá komínová tělesa.\n\nArchitekt Janák v této vile citlivě snoubí nároky na obytný a pracovní prostor obklopený přírodním prostředím. Dům nezapře ve 20. letech oblíbenou inspiraci anglickými a holandskými stavbami rodinných domů z režného zdiva, hojně publikovanými v tehdejších československých odborných časopisech.\n\nManželství Bohumila a Berty Kafkových zůstalo bezdětné. Vdova po sochaři zemřela roku 1965 a dům odkázala své pečovatelce, jejíž rodina jej vlastní podnes. Na život strávený v tomto domě upozorňuje nápis nad hlavním vchodem do domu „ZDE ŽIL BOHUMIL KAFKA ČESKÝ SOCHAŘ“, nad kterým je sochařova reliéfní busta. V zahradě upoutá Kafkova bronzová socha Orfea z roku 1922. Nahá klečící postava muže v mírně nadživotní velikosti se zakloněnou hlavou vzpíná k nebi obě ruce, v pravé drží lyru.\n\nV roce 1958 byl dům s ateliérem i s přilehlou zahradou prohlášen za nemovitou kulturní památku.\nObjekt prošel rekonstrukcí po roce 1991, kdy byl upraven ateliér a vyměněna subtilní konstrukce ateliérového prosklení za novou.\n"}
{"id": "1204251", "url": "https://cs.wikipedia.org/wiki?curid=1204251", "title": "Trichobilharzia szidati", "text": "Trichobilharzia szidati\n\nTrichobilharzia szidati je ptačí motolice z čeledi Schistosomatidae střídající v rámci svého životního cyklu 2 hostitele – definitivního hostitele (ptáci z čeledi kachnovití) a mezihostitele (plži plovatka bahenní a \"Stagnicola palustris\"). Oproti příbuzným lidským krevničkám se \"T. szidati\" vyskytuje i v mírnějších evropských podmínkách, kde je společně s celým rodem \"Trichobilharzia\" označována za nejčastějšího původce kožního onemocnění tzv. cerkáriové dermatitidy u lidí. Jejich cerkárie totiž dokáží pronikat i do pokožky savců (vč. člověka), ve kterých však nejsou schopny dokončit svůj cyklus a umírají během penetrace pokožky či případné následné migraci organismem.\n\nDeterminace a popis druhu \"Trichobilharzia szidati\" (resp. ocelátních furkocerkárií uvolňovaných z evropských sladkovodních plžů) je nejasný. S prvním záznamem se setkáváme v roce 1855, kdy La Valette označil cerkárie vylučované z plže \"Lymnaea stagnalis\" jako \"Cercaria ocellata\", klasifikovanou v roce 1931 Brumptem za larvální stádium druhu \"Trichobilharzia ocellata\". Ve 30. a 40. letech 20. století přibývalo pozorování výskytu „\"C. ocellata\"“, avšak tyto cerkárie se lišily rozměry i mezihostitelskými plži, což vyústilo v popis několika nových „druhů“ cerkárií. V roce 1952 se Neuhausovi podařilo popsat kompletní životní cyklus jednoho z nich, který pojmenoval \"T. szidati\". I přes to bylo nadále často používáno jméno \"T. ocellata\", i když se ukázalo, že jde o komplex, ze kterého se postupně vydělilo několik dalších druhů (\"T. anseri, T. franki,T. mergi, T. regenti, T. salmanticensis\"). Rudolfová a kol. (2005) prokázali pomocí molekulárních metod identitu evropských izolátů ocelátních furkocerkárií uvolněných z \"L. stagnalis\" chovaných v evropských parazitologických laboratořích (Praha, Amsterdam, Erlangen) i odlovených ve volné přírodě (ČR, Polsko). Na základě toho bylo navrženo označovat tyto druhy jednotně jako \"T. szidati\" a jméno \"T. ocellata\" dále nepoužívat.\n\nDospělí jedinci jsou v definitivních hostitelích nejčastěji lokalizováni ve střevní tkáni či blízkých cévách. Při spárování dospělců jsou samičky dočasně usídleny v \"canalis gyneacophorus\" samců a jsou jimi oplozovány. Produkovaná vajíčka s již plně vyvinutými miracidii opouštějí hostitele společně s trusem.\n\nKrátce po kontaktu vajíček s vodou dochází k uvolnění prvních larválních stádii – miracidií, která ve vodním prostředí aktivně vyhledávají své mezihostitele. Orientaci ve vodním prostředí, resp. vyhledání mezihostitelů, jim usnadňují látky, které plži vylučují (MAGs = miracidia attracting glycoproteins), a schopnost pozitivní či negativní fototaxe a geotaxe. Přes tělní povrch plžů miracidia penetrují pomocí proteolytických enzymů uvolňovaných z apikální žlázy v přední části těla. Penetrace je doprovázena svlékáním povrchových ciliárních buněk a vznikem syncytiálního tegumentu (neodermis) na povrchu těla parazitů. Z miracidií se tak stávají mateřské sporocysty, z jejichž zárodečných buněk následně vznikají další generace dceřiných sporocyst.\n\nPo uplynutí prepatentního období se uvnitř plže začnou vytvářet generace cerkárií, které opouští tělo plže zpátky do vody. Ve vodě se pohybují pomocí rozdvojeného ocásku a vyhledávají definitivního hostitele. Po přichycení k pokožce cerkárie uvolňují obsah penetračních žláz s histolytickými enzymy, díky kterým jsou schopny proniknout do kůže hostitele. Při penetraci pokožky navíc cerkárie odhazují ocásky, čímž se mění na poslední larvální stádia tzv. schistosomula, která poté migrují prostřednictvím krevního řečiště do oblasti střev, kde se již jako pohlavně vyzrálé motolice rozmnožují.\n\nVlivem podobného složení chemických látek na pokožce teplokrevných obratlovců (ptáci a savci) mohou cerkárie ptačích motolic penetrovat i do savčích hostitelů (vč. člověka), kteří v jejich životním cyklu představují tzv. náhodné hostitele. V nich jsou parazité imunitním systém zlikvidováni již při penetraci pokožky či případné následné migraci organismem, a tak svůj vývoj v těchto hostitelích nejsou schopny dokončit. Infekce náhodných hostitelů je charakteristická vznikem kožní vyrážky – cerkáriové dermatitidy.\n\nPo průniku do definitivního hostitele se cerkárie \"T. szidati\" mění na poslední larvální stádia – schistosomula. Kvůli potřebě vyhnout se imunitnímu systému hostitele je tato přeměna doprovázena shozením imunogenního povrchového glykokalyxu a zdvojením cytoplazmatické membrány na povrchu těla parazita. Aby mohla schistosomula vstoupit do krevního řečiště hostitele, musí nejdříve prostoupit několika vrstvami kůže, kde se orientují pomocí negativní fototaxe. Kromě toho bylo u schistosomul \"T. szidati in vitro\" také popsáno pozitivně chemotaktické chování k určitým koncentracím L-argininu a D-glukóze. Má se za to, že tímto způsobem schistosomula dokáží určit svou polohu v kůži hostitele a lokalizovat blízké cévy. Jakmile schistosomula opustí kůži (19 hodin po infekci), pronikají do oběhové soustavy hostitele, odkud migrují do srdce a plic. Dospělí jedinci jsou nejčastěji lokalizování ve tkáních střev či blízkých cévách.\n\nPenetrace kůže definitivního hostitele je doprovázena zarudnutím v místě průniku cerkárií či rozvojem petechií. Následná migrace a kumulace schistosomul v plicích může být doprovázena vznikem hemoragií, edému a zánětlivých uzlíků v plicní tkáni tvořených lymfocyty, heterofily, granulocyty a makrofágy. U příbuzného druhu \"Anserobilharzia brantae\" bylo popsáno, že při uvolňování oplozených vajíček může dojít k jejich zanesení do tkáně jater nebo střev (podobně jako u lidských schistosom), kde mohou spustit zánětlivou imunitní reakci; pro \"T. szidati\" však tato data k dispozici nejsou.\n\nPři experimentálních infekcích náhodných hostitelů jsou cerkárie schopny transformace na schistosomula, a dokonce i částečné migrace hostitelem. Vývoj a migrace schistosomul byly prokázány u myší, křečků, morčat, králíků i makaků rhesus. V laboratorních myších se nejvíce schistosomul koncentruje v plicích, avšak larvy obsazují i další orgány (srdce, játra, ledviny, střeva). K průniku přes pokožku a migraci hostitelem dochází především při primárních infekcích, kdy imunitní systém hostitele reaguje méně agresivně, nežli při reinfekcích. Opakované infekce u náhodných hostitelů, včetně lidí, vyvolávají mnohem silnější projevy cerkáriové dermatitidy (kožní vyrážka) zapříčiněné sekrecí histaminu žírnými buňkami v kůži.\n\nInfikované myši i ostatní zvířata (křečci, králíci, makakové rhesus) mají na povrchu plic četné hemoragie. Při histopatologickém vyšetření je pozorováno překrvení a edémy plicní tkáně a 4. den po infekci také shlukování lymfocytů v okrajových částech plicních laloků. Schistosomula \"T. szidati\" se v plicích myší nalézají nejdříve 10 h po infekci a nejpozději 10. den po infekci. S přihlédnutím na nepoškozený tegument je za jejich úhyn zodpovědný buď neznámý imunologický faktor, nebo nedostatek esenciálních nutričních látek.\n\n"}
{"id": "1204267", "url": "https://cs.wikipedia.org/wiki?curid=1204267", "title": "Hypšmanova vila", "text": "Hypšmanova vila\n\nHypšmanova vila (též Hübschmannova vila) je vlastní vila architekta Bohumila Hypšmana čp. 565, U Laboratoře 4, Praha 6 – Střešovice\n\nVlastní rodinný dům projektoval architekt Bohumil Hypšman (v roce 1945 si původně německé jméno Hübschmann počeštil) v puristicky čistém, vizuálně však nesmírně působivém stylu, s jasně patrnou inspirací pozdními stavbami Otto Wagnera.\n\nVila situovaná na rohové parcele je čtyřpodlažní, na nepravidelném půdorysu tří rovnoběžně situovaných bloků, z nichž střední je převýšený o podkrovní podlaží. Vnitřní dispozice domu byla rozvržená do dvou samostatných, stavebně oddělených celků, na byt architektovy rodiny a menší byt, určený k pronájmu. Ve sníženém suterénu vedle garáží byly navrženy sklepy a kuchyně, na úrovni zvýšeného přízemí společenské prostory domu, zahrnující dvě jídelny, pokoje a dvě prostorné haly se schodišti v severní části domu. Na střeše garáží byla terasa. V 1. patře byly ložnice, v podkroví vedle prostoru půdy měl Hypšman vlastní ateliér a archiv.\n\nRůzné výškové úrovně jsou ukončeny ve své době málo používanými plochými střechami s dekorativním, „kubisticky“ prolamovaným oplechováním hlavní římsy (motiv diamantování). Obvodový plášť je velmi střídmý, nicméně ve své jednoduchosti neobyčejně působivý. Fasády jsou hladké, členěné pouze vysokými okny s Anglií inspirovaným posuvným otevíráním. Hmotu domu odlehčuje vzdušná konstrukce zimní zahrady a pergoly s krytým altánkem na venkovní terase. Zahrada má v nejvýchodnější části ještě dochované původní dřevěné oplocení. Zde byla další pergola (dnes torzo) a zahradní branka do parku a k tenisovým kurtům při ulici Slunná.\n\nPrvní rekonstrukce, úprava podkroví, proběhla již v roce 1968 (souhlas s úpravou části podkroví, dosud sloužící jako „provozovna a kancelář na prostor obývací“, podepsaný B. Hypšman, je ale již ze srpna 1959). Po roce 1989 bylo postupně vyměněno oplocení, adaptována veranda na zimní zahradu a v roce 2004 opraveny fasády.\n\nV roce 2010 byl objekt navržen za kulturní památku.\n"}
{"id": "1204269", "url": "https://cs.wikipedia.org/wiki?curid=1204269", "title": "Ayresome Park", "text": "Ayresome Park\n\nAyresome Park je dnes již zaniklý fotbalový stadion, který se nacházel v anglickém Middlesbrough. Stadion byl domovem ligového klubu Middlesbrough FC, který zde hrál od roku 1903 až do roku 1995, kdy se přestěhoval na modernější Riverside Stadium.\n\nMiddlesbrough hrával své dřívější zápasy na kriketovém hřišti Linthorpe Road, ale po úspěšné žádosti o vstup do Football League musel najít vhodnější hřiště pro další účinkování na nejvyšší ligové úrovni. Ayresome Park byl postaven v oblasti zvané Paradise Field, přiléhající k hřišti Paradise Ground, které bylo domovem bývalého ligového mužstva Middlesbrough Ironopolis.\n\nNejvyšší návštěva byla na stadionu zaznamenána 27. prosince 1949, kdy zápas proti Newcastle United navštívilo 53 802 diváků. Ayresome Park také později hostil tři zápasy Mistrovství světa ve fotbale v roce 1966. Nejpřekvapivější z nich se událo 19. července 1966, kdy severokorejská reprezentace porazila italskou poměrem 1:0.\n\nStadion byl po roce 1995 využíván jako tréninkové hřiště do doby, než byl otevřen nový tréninkový objekt. S těmito události pak souvisela jeho konečná demolice v roce 1997. Prostor po stadionu byl později zaplněn novými obytnými objekty.\n\n"}
{"id": "1204284", "url": "https://cs.wikipedia.org/wiki?curid=1204284", "title": "Viliam Figuš-Bystrý", "text": "Viliam Figuš-Bystrý\n\nViliam Figuš-Bystrý, pokřtěn jako Viliam Daniel Figusch, pseudonym: Ján Bystrý, (* 28. února 1875 Banská Bystrica – 11. května 1937 Banská Bystrica) byl slovenský hudební skladatel, pedagog, klavírista, sbormistr a dirigent.\n\nStudoval na gymnáziu v Banské Bystrici a na učitelském ústavu v Banské Štiavnici. Už v době studia na učitelském ústavu vystupoval na veřejných koncertech, hrál na varhany a řídil studentský pěvecký sbor. Komponoval salonní hudbu, upravoval maďarské lidové písně a kurucké balady pro sóla, sbor a klavír. Po absolvování školy učil na školách v Pilisi (dnes v Maďarsku), v Ostré Lúce, ve Zvolenské Slatině a v Padině (dnes součást obce Kovačica v Srbsku kterou založili slovenští kolonisté). Od roku 1907 byl učitelem v Banské Bystrici. Ve všech svých působištích se intenzivně zabýval hudbou a sbíral lidové písně. Už v roce 1904 vydal 1. svazek \"Slovenských ľudových písní s klavírným sprievodom\", který ocenil i Mikuláš Schneider-Trnavský. Vedle toho studoval na Hudební akademii v Budapešti, kterou ukončil státní zkouškou v roce 1914.\n\nOd roku 1921 působil jako profesor hudby na učitelském ústavu v Banské Bystrici a na hudební škole ve Zvolenu. V Banské Bystrici byl organizátorem hudebního života města. Působil jako varhaník, sbormistr Evangelického spolku, dirigent, doprovázeč i jako hudební kritik a publicista. Byl zakládajícím členem a od roku 1925 předsedou \"Spolku slovenských umělcov\".\n\nV roce 1998 byl o životě a díle Viliama Figuše-Bystrého natočen dokumentární film. V Banské Bystrici se každoročně koná \"Festival zborového spevu Viliama Figuša–Bystrého\".\n\nV jeho díle mají převahu menší skladby, zejména písně a sbory. Jeho jediná opera \"Detvan\" měla premiéru ve Slovenském národním divadle v Bratislavě 1. dubna 1928 za řízení Oskara Nedbala.\n\n\n\n\n\n\n\n"}
{"id": "1204288", "url": "https://cs.wikipedia.org/wiki?curid=1204288", "title": "Dinosaur Britain", "text": "Dinosaur Britain\n\nDinosaur Britain (česky \"Dinosauří Británie\") je dvoudílný seriál televize ITV zabývající se dinosaury, kteří žili a byli objeveni na území Spojeného království. Každá ze dvou epizod je 45 až 46 minut dlouhá. Seriálem provází novinářka Ellie Harisson, známá především jako moderátorka týdeníku BBC s názvem \"Countryfile\".\n\n"}
{"id": "1204291", "url": "https://cs.wikipedia.org/wiki?curid=1204291", "title": "Fil d´Ecosse (druh příze)", "text": "Fil d´Ecosse (druh příze)\n\nFil d´Ecosse (také: \"Filo Di Scozia\") je skaná, požehovaná a mercerovaná příze z dlouhovlákné česané bavlny. \n\nPoužívá se na lehké pletené svrchní oděvy, ponožky a příze na ruční práce. \n"}
{"id": "1204293", "url": "https://cs.wikipedia.org/wiki?curid=1204293", "title": "The Dell (Southampton)", "text": "The Dell (Southampton)\n\nThe Dell je dnes již zaniklý fotbalový stadion, který se nacházel v anglickém Southamptonu. V letech 1898 až 2001 byl stadion domovem ligového klubu Southampton FC. V posledních letech dosahoval nejvyšší kapacity 15 200 diváků.\n\nV konečné fázi stavby se uvažovalo nad různými názvy, např.: \"Fitzhugh Dell\", the \"Archer's Ground\" a nebo \"Milton Park\", nakonec ale zvítězila jednoduchá varianta the Dell. Stadion byl otevřen v září 1898 inauguračním zápasem proti Brightonu United, domácí v něm zvítězili 4:1. Za druhé světové války bylo hřiště poškozeno leteckou pumou, která zasáhla na jedné ze dvou stran místo odehrání pokutových kopů. Opraven byl ještě v témže roce.\n\nOpuštěn byl po sezóně 2000/01, když se Southampton přestěhoval na modernější St Mary's Stadium s kapacitou 32 505 diváků. Demolice na stadionu proběhla měsíc po uzavření, tedy v červenci 2001. Dnes na jeho místě stojí několik obytných objektů.\n\n"}
{"id": "1204302", "url": "https://cs.wikipedia.org/wiki?curid=1204302", "title": "Kostel svatého Petra a Pavla (Chcebuz)", "text": "Kostel svatého Petra a Pavla (Chcebuz)\n\nŘímskokatolický farní kostel svatého Petra a Pavla v Chcebuzi je barokní sakrální stavba na oválném terasovitém hřbitově nacházejícím se uprostřed návsi, která vzhledem k poloze vsi na pahorku dominuje širokému okolí. Od roku 1964 je kostel spolu s blízkou farou chráněn jako kulturní památka.\n\nPůvodní kostel ve Chcebuzi vznikl snad již za vlády Boleslava II. koncem 10. století, obec doložena zakládací listinou břevnovského kláštera. Kostel zcela vyhořel roku 1656 a opraven byl v roce 1684. Nahrazen dnešním objektem byl pak v letech 1781–1784 za Huberta Karla Pachty z Rájova.\n\nKostel je obdélný. Presbytář má půlkruhově zakončený. Vedle presbytáře jsou dvě přízemní sakristie. V ose západního průčelí je čtyřboká věž. Přední nároží věže jsou zaoblená a spárovaná. Nároží věže v horní části jsou zkosená, jinak jsou na kostele vysoké pilastry. Okna jsou sklenutá segmentem a příčně oválná.\n\nUvnitř lodi i v presbytáři jsou čtyři pole plackové klenby. Na zvlněném poprsníku kruchty jsou štukové doplňky a luisézní festony. Všechny klenby pokrývají fresky od Josefa Kramolína z roku 1784. Ve fresce je pod kruchtou provedena skupina andělů, Maří Magdaléna a biblický \"král David s harfou\". Nad kruchtou jsou ve fresce andělské chóry se \"sv. Cecílií u varhan\". V lodi se nachází freska \"Odsouzení sv. Petra\", která je signovaná \"„Josef Kramolín\" pinx.“ a letopočet 1784. V dalším poli je freska \"Petrův lov s mořskou krajinou\". V presbytáři je freska \"Korunování Panny Marie\", v závěru presbytáře je fresková oltářní architektura s plastikami. Dále je zde závěsný obraz sv. Petra a sv. Pavla a freskový obraz sv. Karla Boromejského v nástavci. V konše jsou ve fresce skupiny andělů. V obou sakristiích jsou ve fresce provedení andílci a ornamentální motivy.\n\nZařízení pochází z období stavy kostela ze 2. poloviny a konce 18. století. Hlavní oltář je z umělého mramoru. Jsou na něm plastiky andílků a andělů se svícny v podobě rohů. Dva boční oltáře jsou z umělého mramoru. Nacházejí se na nich plastiky andílků, obrazy sv. Barbory a sv. Karla Boromejského od Ignáce Raaba z poloviny 18. století. Další druhé dva boční oltáře jsou dřevěné. Mají zlacené řezby rokajů, kartuší a andílků. Jsou s obrazy \"Panny Marie se sv. Stanislavem Kostkou\" (nebo eventuálně sv. Janem od Kříže) a \"sv. Aloise před Krucifixem\". Opět pocházejí od I. Raaba z poloviny 18. století. Kazatelna je dřevěná s plastikami evangelistů, andílky a reliéfem. V kostele je dřevěná polychromovaná křtitelnice s mušlovitou nádrží na provazcovitě stáčené noze. Při triumfálním oblouku je socha \"Krista na kříži\" a další podobná je v podvěží. Lavice mají řezbu rokajových tvarů. Varhany jsou bílé se zlacenou mřížkou, andílky a rokajovými řezbami. Před vchodem se nachází náhrobní kámen se znakem hraběte Johanna Wratislava Claryho ze Snědovic, který byl zabit poddanými v roce 1720 v lese u Stračí. Na místě vraždy krutého hraběte se nachází tzv. \"hraběcí kaple\".\n\nVe věží visí zvony z původního kostela (z roku 1566 od Brikcího z Cimperka a z roku 1610).\n\nPoblíž kostela se nachází na čp. 61 empírová fara z 1. poloviny 19. století. Nový hřbitov, který nahradil hřbitov u kostela, byl založen v roce 1786 a nachází se severně od vsi. Na pilířích jeho brány se nacházejí dvě kamenné empírové vázy s festony. Ve zdi má pak nový hřbitov dvě kamenné sochy. Na návsi pod kostelem je sousoší \"Panny Marie se sv. Vavřincem a sv. Janem Nepomuckým\". Stojí na trojdílném podstavci s akantovými reliéfy, znakem a letopočtem 1788. Při silnici na Brocno se na vysokém sloupku nachází barokní socha Piety z 18. století.\n\n"}
{"id": "1204304", "url": "https://cs.wikipedia.org/wiki?curid=1204304", "title": "Lípa ve Stráži", "text": "Lípa ve Stráži\n\nLípa ve Stráži je památný strom lípa velkolistá (\"Tilia platyphyllos\") ve Stráži nad Ohří v okrese Karlovy Vary. Roste v centru obce v proluce před budovou čp. 6, vlevo od hlavní komunikace z Ostrova do Klášterce nad Ohří, nad levým břehem Ohře.\n\nLípa má nízký, válcovitý dutý kmen s velkou dutinou, ve které je vidět silný adventivní kořen. Obvod kmene měří 470 cm, hustá sekundární koruna dosahuje do výšky 12 m (měření 2014).\nKvůli elektrickému vedení je koruna pravidelně seřezávána. Stáří stromu bylo v roce 2006 odhadováno na 250 let. \n\nLípa je chráněna od roku 2006 jako esteticky zajímavý strom, významný stářím a vzrůstem.\n"}
{"id": "1204308", "url": "https://cs.wikipedia.org/wiki?curid=1204308", "title": "Demokracie 2.1", "text": "Demokracie 2.1\n\nJanečkova metoda (D21) je volební systém, který byl uveden v říjnu 2012 českým matematikem Karlem Janečkem dříve pod názvem Demokracie 2.1. Metodu D21 zkoumá Institute H21 v rámci svého vlastního výzkumného oddělení. Janečkova metoda (D21) je hlasovací a volební nástroj, díky kterému je jakékoliv skupinové rozhodování efektivnější. Umožňuje využít více hlasů a v určitých případech obsahuje také hlas minusový. Díky větší paletě hlasů je možné přesněji vyjádřit své preference, a dosáhnout tak v jakémkoli hlasování či volbě takové shody, která odráží zájem většiny voličů. Dle autorů tohoto systému by jeho používání mělo vést k volbám, které jsou uspokojivé pro větší množství voličů, a také by mělo docházet ke znevýhodnění kontroverzních voleb.\n\nMetoda využívána v praxi v participativním rozpočtování v rámci projektu Participace 21 ve městech v České republice (Řídím Říčany, Společně pro Příbram). Institut realizoval i jeden z největších participativních rozpočtů na světě ve městě New York. D21 je využívána i v dalších hlasováních ve městech (např. Podnikatel Prahy 5). \n\nZákladním předpokladem Janečkovy metody (D21) je, že každý volič má vždy k dispozici více hlasů, než kolik je vítězných možností. Všechny hlasy mají stejnou váhu a volič je může, ale nemusí použít všechny. Pro každou z možností přitom lze hlasovat pouze jedním hlasem. Pro udělení minusového hlasu je nutné rozdat alespoň dva plusové. Počet plusových a minusových hlasů se může měnit podle konkrétní volební situace. K modifikacím vždy dochází podle základního algoritmu.\n\n\n\n"}
{"id": "1204309", "url": "https://cs.wikipedia.org/wiki?curid=1204309", "title": "Julia Klöcknerová", "text": "Julia Klöcknerová\n\nJulia Klöcknerová (* 16. prosinec 1972, Bad Kreuznach) je německá politička, od roku 2010 předsedkyně Křesťanskodemokratické unie v Porýní-Falci a od roku 2011 předsedkyně stranické frakce ve spolkovém sněmu.\n\nVyrůstala spolu se starším bratrem v konzervativně-katolické vinařské rodině v Guldentalu. Gymnaziální maturitu složila v roce 1992 a pak studovala politologii, katolickou teologii a pedagogiku na Univerzitě Johannese Gutenberga v Mohuči. Magisterský titul získala v roce 1998. Posléze pracovala jako učitelka na základní škole.\n\nV roce 1995 byla zvolena celoněmeckou Královnou vína a z tohoto titulu předávala papeži Janu Pavlovi II. láhev ryzlinku. Vína se držela i v letech 2000 až 2009, kdy byla redaktorkou a šéfredaktorkou časopisů věnovaných vínu.\n\nV roce 1997 se Klöcknerová stala členkou Junge Union. V roce 2001 se stala členkou místního i okresního předsednictva Křesťanskodemokratické unie. Po spolkových volbách v roce 2002 se poprvé stala členkou spolkového sněmu, kde zůstala i po volbách v roce 2005. \n\nV zemských volbách v Porýni-Falci v roce 2016 podlehla v souboji o ministerský úřad sociálnědemokratické kandidátce Malu Dreyerové. \n"}
{"id": "1204310", "url": "https://cs.wikipedia.org/wiki?curid=1204310", "title": "Kostel svatého Petra a Pavla (Sutom)", "text": "Kostel svatého Petra a Pavla (Sutom)\n\nŘímskokatolický farní kostel svatého Petra a Pavla v Sutomi je barokní sakrální stavba stojící na kraji obce, která je místní částí města Třebenice, na úpatí Sutomského vrchu. Vedle kostela stojí malá dřevěná zvonice. Od roku 1964 je kostel spolu s blízkou farou chráněn jako kulturní památka.\n\nKostel stojí na horním konci vesnice. Poprvé je připomínaný v 80. letech 14. století. Nynější barokní podoba kostela pochází z let 1716–1724. Autor této přestavby není s jistotou doložen, všeobecně však bývá připisována litoměřickému architektu Octaviu Broggiovi.\n\nJde o jednolodní neorientovaný obdélný kostel s poloválcovým závěrem a postranní sakristií. V patře se nachází oratoř. Boční fasády jsou s lizénovými rámci a vysoko umístěnými segmentově zakončenými okny. Závěr je hladký. Jsou zde opěrné pilíře. Sakristie má lizénové rámce a obdélná okna a dveře. Na hlavním průčelí jsou lizénové rámce, pilastry a plochý střední rizalit s obdélným portálem, nad kterým je znak. V průčelí je segmentově zakončené okno. Štít je obdélný, trojúhelníkově vyvrcholený s volutovými zdmi, pilastry, lizénovým rámcem a nikou.\n\nZávěr kostela je sklenut konchou s třemi lunetami a dvěma pásy. Nad sakristií se do presbytáře otvírá velkým, segmentově zakončeným oknem oratoř, která má plochý strop. Triumfální oblouk v kostele je polokruhový. Loď má valenou klenbu s lunetami a pásy, které se sbíhají na pilastry. Kruchta je zděná, podklenutá širokým pásem valené klenby. Je nesena velkým, celou šíři lodi zabírajícím segmentovým obloukem.\n\nHlavní oltář je barokní z 1. čtvrtiny 18. století. Byl nově doplněný a je na něm obraz sv. Petra a Pavla spolu se skupinou \"Boha Otce a anděly\" v nástavci oltáře. Boční oltář je barokní. Je na něm obraz Panny Marie v akantovém rámu. Jeho mensa a tabernákl jsou novějšího data. Druhý oltář s barokním obrazem sv. Barbory pochází z počátku 18. století. Kazatelna pochází je stejného období jako je hlavní oltář. Na řečništi kazatelny jsou sošky evangelistů. Zpovědnice je rokoková. V kostele je obraz \"sv. Anny s Pannou Marií\" ze 17. století. Dále je zde obraz \"Korunování Panny Marie\" z 1. poloviny 18. století, obrazy sv. Vincence Ferrerského a sv. Jana Nepomuckého z poloviny 18. století. Nacházejí se zde také barokní sochy sv. Jana Nepomuckého a sv. Václava. Barokní kamenná křtitelnice s cínovou nádrží je datovaná do roku 1724.\n\nVedle vchodu do kostela stojí malá hranolová dřevěná zvonice. Postavená původně snad také z počátku 18. století v období výstavby kostela a přestavěná v 19. století. Mezi kulturní památky patří také budova fary (čp. 1). U obce se nachází socha sv. Josefa z roku 1796.\n\nKonala se zde svatba rodičů básníka a spisovatele Svatopluka Čecha.\n\n"}
{"id": "1204313", "url": "https://cs.wikipedia.org/wiki?curid=1204313", "title": "Chorvatské národní divadlo v Záhřebu", "text": "Chorvatské národní divadlo v Záhřebu\n\nChorvatské národní divadlo v Záhřebu (), obecně známé pod zkratkou HNK Zagreb, je budova divadelní, operní a baletní scény v chorvatském městě Záhřeb.\n\nNovobarokní budova divadla je mistrovským dílem pozdního historismu rakouského architekta Ferdinanda Fellnera a německého architekta Hermanna Helmera.\n\nPrvní městské divadlo vzniklo v Záhřebu v roce 1836 a sídlilo v budově Staré radnice. Název Chorvatské národní divadlo získalo v roce 1860 a o rok později získalo vládní podporu, tak jako několik dalších evropských národních divadel. V roce 1870 vznikla i národní operní společnost. Původní budova v Horním městě byla v roce 1882 poškozena silným zemětřesením, které postihlo město 9. listopadu. Divadlo a opera se tak v roce 1895 přestěhovala do nově postavené budovy na dnešním náměstí republiky Chorvatsko v záhřebském Dolním Městě, kde sídlí dodnes. Další chorvatská divadla, nesoucí název „národní“ vznikla v dalších městech, v Zadaru (1865), v Dubrovníku (1865), Osijeku (1866), Šibeniku (1870), Varaždíně (1873), Rijece (1885), Karlovacu (1892) a Splitu (1893).\n\nSlavnostního otevření nové budovy se během své návštěvy města 14. října 1895 zúčastnil rakousko-uherský císař František Josef I. Divadlo bylo projektem slavných vídeňských architektů Ferdinanda Fellnera a Hermana Helmera, jejichž ateliér Fellner a Helmer postavil mnoho divadelních budov v celém tehdejším mocnářství. Budova záhřebského národního divadla je velmi podobná budova opery v Curychu (1891) a v letech 1892/94 postavenému dvornímu divadlu ve Wiesbadenu (dnes Hessisches Staatstheater Wiesbaden), projektovaným týmž ateliérem.\n\nV divadle pracovalo mnoho předních chorvatským umělců. Prvním manažerem a hlavním dramatikem byl řecko-chorvatský básník Dimitrija Demeter, přední činitel chorvatského národně-obrozeneckého Ilyrského hnutí. Prvním ředitelem byl Ivan Zajc. Jako první dirigent zde v letech 1923 až 1958 působil Jakov Gotovac. Svou kariéru zde začal divadelní režisér Branko Gavella, stejně jako první chorvatská primabalerína Mia Čorak Slavenska nebo mezzosopranistka Dunja Vejzovic.\n\nPremiéru zde 2. listopadu 1897 měla opera \"Porin\" Vatroslava Lisinskiho, pod dirigentskou taktovkou Nikoly Fallera. Autor se jí ale nedožil.\n\nDivadlo také hostilo mnoho známých umělců jako například Franze Liszta, Sarah Bernhardt, Franze Lehára, Richarda Strausse, Gérarda Philipa, Vivien Leighovou, Laurence Oliviera, J. L. Barrraulta, Petera Brooka, Maria del Monaco, José Carreras a další.\n\nVýzdobu stropu hlediště vytvořil vídeňský malíř Alexander Demetrius Goltze. Na stropě foyeru v prvním patře obrazu autorova Ivan Tisov (aplikována v roce 1911). Na fasádě budovy jsou umístěny busty významných osob chorvatské kultury – na průčelí Ivan Gundulić a Junije Palmotić, na východní straně Dimitrija Demeter a na západní Vatroslav Lisinski. Kdo je jejich autorem, není známo. Na prostranství před hlavním vchodem je fontána nazvaná \"Zdenac života\" („Zdroj“ či „pramen života“), kterou navrhl chorvatský umělec a sochař Ivan Meštrović v roce 1905.\n\nOslavy 100. výročí otevření budovy se konaly dne 14. října 1995.\n\nDlouholetou hvězdou záhřebského divadla byla Marie Růžičková-Strozzi (1850-1937), herečka českého původu, narozená v Litovli. Je vyobrazena na jedné ze slavnostních opon, jejímž autorem je Vlaho Bukovac.\n\n\n"}
{"id": "1204321", "url": "https://cs.wikipedia.org/wiki?curid=1204321", "title": "James W. Black", "text": "James W. Black\n\nSir James Whyte Black (14. června 1924 – 22. března 2010) byl skotský farmaceut, nositel Nobelovy ceny za fyziologii a lékařství za rok 1988, kterou spolu s ním dostali Gertrude B. Elionová a George H. Hitchings. \n\nNa Univerzitě Glasgow vybudoval katedru fyziologie a zabýval se vlivem adrenalinu na činnost srdce. Roku 1958 začal pracovat pro firmu ICI Pharmaceuticals, kde vyvinul léčivo propranolol, beta-blokátor pro léčbu srdce. Podílel se také na vzniku cimetidinu, léčiva na žaludeční vředy. Roku 1981 byl povýšen do šlechtického stavu.\n"}
{"id": "1204324", "url": "https://cs.wikipedia.org/wiki?curid=1204324", "title": "Chorvatské národní divadlo", "text": "Chorvatské národní divadlo\n\nNázev Chorvatské národní divadlo () může označovat:\n\n"}
{"id": "1204325", "url": "https://cs.wikipedia.org/wiki?curid=1204325", "title": "Most Dovalovec", "text": "Most Dovalovec\n\nMost Dovalovec je dálniční most na Slovensku, který se se svou délkou 526,40 metru řadí mezi nejdelší silniční mosty na Slovensku. Nachází se na dálnici D1 na úseku Liptovský Hrádok - Hybe.\n\nMost se nachází 33 metrů nad terénem a přemosťuje údolí potoka Dovalovec, prostupujíce severně od intravilánu obce Dovalovo. Volná šířka mostu je 11,75 metru.\n"}
{"id": "1204327", "url": "https://cs.wikipedia.org/wiki?curid=1204327", "title": "George H. Hitchings", "text": "George H. Hitchings\n\nGeorge Herbert Hitchings (18. dubna 1905 – 27. února 1998) byl americký farmaceut, chemik a lékař, nositel Nobelovy ceny za fyziologii a lékařství za rok 1988. Spolu s ním ji dostali James W. Black a Gertrude Elionová. S ní začal pracovat roku 1944 v laboratořích Wellcome Research Laboratories, kde se podílel na vytvoření celé řady léčiv. Také vyučoval na Dukeově univerzitě.\n"}
{"id": "1204332", "url": "https://cs.wikipedia.org/wiki?curid=1204332", "title": "Kostel svatého Petra a Pavla (Tanvald)", "text": "Kostel svatého Petra a Pavla (Tanvald)\n\nŘímskokatolický farní kostel svatého Petra a Pavla v Tanvaldu je sakrální stavba.\n\nKostel byl postaven v letech 1787–1789 v rokokovém slohu. O sto let později, v letech 1889–1890, byl přestavěn.\n\nJedná se o historizující jednolodní stavbu. Má mírně konvexně vypnuté boční stěny a obdélný presbytář se sakristií v ose. Průčelní věž je z kvádrů. Je členěná pásovými římsami, obdélným, polokruhově ukončeným oknem a mohutným portálem se sloupy a trojúhelníkovým štítem. Boční ploše spárované fasády stavby jsou členěny lizénovými rámci a obdélnými okny se segmentovým záklenkem.\n\nPresbytář a loď mají plochý strop. V podvěží je křížová klenba.\n\nZařízení kostela je historizující a pochází z novějšího období. V sakristii je portrét rychtáře J. M. Friedricha, který je datován do roku 1790.\n\nV obci se nachází barokní kaple z roku 1727. Je čtvercová, členěna plastickými poli. Má na zkosených nárožích oblamované pilastry. Na vstupní straně se nachází polokruhově ukončený portál a oválné okno. Kaple je kryta cibulovitou bání. Vnitřní čtvercový prostor je sklenut křížovou klenbou. Uvnitř je oltáří z počátku 18. století. Na něm jsou sošky Boha Otce a anděla s váhami a Anděla strážce v nástavci.\n\nU domu čp. 166 se nachází socha sv. Josefa z roku 1777. Jedná se o zlidovělou práci na jejímž kamenném soklu je reliéf Panny Marie.\n\n"}
{"id": "1204333", "url": "https://cs.wikipedia.org/wiki?curid=1204333", "title": "Most přes vodní nádrž Hričov", "text": "Most přes vodní nádrž Hričov\n\nMost přes vodní nádrž Hričov převádí dálnici D3 přes Hričovskou nádrž, silnici I/61 a II/507, trať ŽSR 120 a Hričovský rybník na západním okraji města Žilina.\n\nZ konstrukčního hlediska jde o dvojici souběžných mostů (pro každý jízdní pás samostatný most) proměnlivého průřezu, přičemž celý most bude tvořit jeden dilatační celek v podélném směru, čímž se po dostavbě stane nejdelším mostním dilatačním celkem na Slovensku. Konstrukční zajímavostí je také uplatnění 4 způsobů výstavby - betonáže na pevné skruži, letmé betonáže, horní výsuvné skruži MSS a horní výsuvné skruži MSS. Levý most je dlouhý 1 500,94 m, pravý 1 488,38 m. Levý most má 30 polí, pravý 29. Rozpětí polí dosahují délky 30,5 - 110 m. Čtyři hlavní pole budou tvořeny komorovou mostovkou s proměnlivou výškou 3 až 6 m, zbývající budou mít dvojtrámový průřez.\n\nSmlouva na výstavbu úseku byla podepsána 1. června 2016. Se stavebními pracemi souvisejícími s tímto mostem se začalo počátkem roku 2015. V průběhu roku 2015 byla zhotovena většina pilířů, následně se začalo z betonáží prvních polí od konce předchozího úseku na pevné skruži. Koncem roku 2015 se začalo betonovat i jedno z hlavních polí tzv. letmou betonáží, začátkem roku 2016 se začalo i s betonáží od tunelu Považský Chlmec a to pomocí těžké horní výsuvné skruže s organickým předpětím. Konečně v březnu 2016 se začala betonáž i ve směru od MÚK Strážov k hlavním polím pomocí horní výsuvné skruže MSS. Současně se začalo s realizaci posledního (třetího) zdvojeného pilíře, který bude sloužit jako stabilizace třetího vahadla během letmé betonáže posledních dvou polí.\n\nStavbu realizuje sdružení Eurovia CS S.p.A., Stavby mostů Slovakia, a.s. a Hochtief CZ.\n"}
{"id": "1204337", "url": "https://cs.wikipedia.org/wiki?curid=1204337", "title": "Sněžnogorsk (Murmanská oblast)", "text": "Sněžnogorsk (Murmanská oblast)\n\nSněžnogorsk () je uzavřené město v Murmanské oblasti v Ruské federaci, administrativně náleží do uzavřeného městského okruhu Alexandrovsk, který byl ustaven výnosem prezidenta Ruské federace dne 28. května 2008. Při sčítání lidu v roce 2010 měl Sněžnogorsk přes dvanáct tisíc obyvatel.\n\nSněžnogorsk leží přibližně pětadvacet kilometrů severně od správního střediska oblasti, Murmansku, ovšem na opačné, západní straně Kolského zálivu.\n\nSněžnogorsk byl založen v roce 1964 pod jménem \"Vjužnyj\" (), jako krycí jméno se používalo \"Murmansk-60\". Městem je od 4. října 1980.\n\nNové jméno odvozené od \"sněhu\" získal Sněžnogorsk v roce 1994.\n"}
{"id": "1204341", "url": "https://cs.wikipedia.org/wiki?curid=1204341", "title": "J. Michael Bishop", "text": "J. Michael Bishop\n\nJohn Michael Bishop (* 22. února 1936) je americký imunolog a mikrobiolog, nositel Nobelovy ceny za fyziologii a lékařství za rok 1989. Spolu s ním ji sdílel Harold E. Varmus. Cenu získal za práci na retrovirálních onkogenech. Spolu s Varmusem objevili první lidský onkogen Src.\n"}
{"id": "1204342", "url": "https://cs.wikipedia.org/wiki?curid=1204342", "title": "ZIL-131", "text": "ZIL-131\n\nZIL-131 (rusky \"ЗИЛ-131\") je vojenský nákladní automobil se zvýšenou průchodivostí, vyráběný od roku 1967 sovětským výrobcem ZIL (Zavod imeni Lichačova, rusky \"Завод имени Лихачёва\"). Díky dobrým jízdním vlastnostem v terénu byl určen především pro vojenské účely. V civilním sektoru byl využíván pro různé speciální nástavby. V některých armádách bývalého východního bloku byl společně s vozem Ural-375D standardním vozidlem.\nSouběžně existovala také civilní verze ZIL-133 bez pohonu všech kol a nízkotlakých pneumatik.\n\nPočátek vývoje vozu ZIL-131 spadá do poloviny padesátých let dvacátého století. Jeho předchůdce ZIL-157 byl jen modernizací vozu ZIS-151. ZIL-131 byl od počátku koncipován jako zcela nový třínápravový vůz pro vojenské využití. Vývoj začal pod označením ZIS-131 a první prototyp byl prezentován v roce 1956. Tehdy měl ještě hodně shodných rysů s dvounápravovým ZIL-130.\n\nO tři roky později, v roce 1959 bylo testování prototypů úspěšně dokončeno a v rámci destalinizace byl vůz přejmenován na ZIL-131. Výrobní závod byl totiž přejmenován z původního názvu \"Zavod imeni Stalina\" na \"Zavod imeni Lichačova\". Počátek výroby byl plánován na rok 1961 nebo 1962, ale výrobu se nepodařilo začít. Teprve v roce 1964 začala sériová produkce dvounápravových vozů ZIL-130 a v roce 1967 začala výroba komplikovanějších vozů ZIL-131. Některé konstrukční skupiny, jako například nápravy nebo navijáky byly vyráběny v pobočném závodě v Brjansku (Brjanský automobilový závod).\n\nV roce 1986 byl ZIL-131 přepracován a dále označován jako ZIL-131N. O rok později začala výroba identických vozů v Uralském automotorovém závodě (UAmZ) ve městě Novouralsk Sverdlovské oblasti.\n\nV moskevském závodě ZIL skončila produkce v roce 1990. Do té doby bylo vyrobeno dohromady 998 429 kusů různých provedení. V UAmZ pokračovala produkce beze změny do roku 2002. V tomto roce závod změnil název na AMUR a vůz byl přejmenován na AMUR-531340. Vůz zůstal v nabídce až do roku 2010, kdy výrobce upadl do insolvence. Byl tedy vyráběn 43 let. Moskevský ZIL vyráběl od roku 1994 typ ZIL-4334 jako nástupce typu ZIL-131.\n\nArmády některých zemí Varšavského paktu používaly ZIL-131 například jako nosič raketometu BM-51 (obměna raketometu BM-21 Grad).\n\nZa 43 let, po které byl ZIL-131 vyráběn, vzniklo mnoho modifikací.\n\n\n"}
{"id": "1204343", "url": "https://cs.wikipedia.org/wiki?curid=1204343", "title": "Harold E. Varmus", "text": "Harold E. Varmus\n\nHarold Eliot Varmus (* 18. prosince 1939) je americký virolog, nositel Nobelovy ceny za fyziologii a lékařství za rok 1989. Spolu s ním ji sdílel J. Michael Bishop. Cenu získal za práci na retrovirálních onkogenech. Spolu s Bishopem objevili první lidský onkogen Src. Působí jako profesor na Cornellově uiniverzitě.\n"}
