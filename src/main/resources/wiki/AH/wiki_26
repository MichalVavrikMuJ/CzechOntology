{"id": "1220106", "url": "https://cs.wikipedia.org/wiki?curid=1220106", "title": "Kaple svatého Kříže u Apolináře", "text": "Kaple svatého Kříže u Apolináře\n\nKaple svatého Kříže u Apolináře se nachází uvnitř areálu v Královské zemské porodnici u svatého Apolináře v Praze 2-Novém Městě jako její organická součást.\n\nKaple vznikla v roce 1875 jako součást celého areálu porodnice, jehož autorem byl stavitel a architekt Josef Hlávka.\n\nPo komunistickém převratu byla v 50. letech 20. století kaple uzavřena a její prostory sloužily jako skladiště.\n\nTeprve v roce 1997 byla kaple zrestaurována a současně zde byla slavnostně odhalena socha Josefa Hlávky od akademického sochaře Josefa Mařatky, jako dar Hlávkovy nadace zdejšímu ústavu.\n\nKaple svatého Kříže se nachází v prvním patře Zemské porodnice, přímo nad jejím vstupním vestibulem. Kaple je z architektonického hlediska zřejmě nejzajímavější částí budovy Zemské porodnice.\n\nKlenba kaple je sklípkovou hvězdicí, svedená ve středový sloup. V interiéru kaple je mramorová křtitelnice, mramorový oltář, dubová zpovědnice ve stejném novogotickém stylu a kůr s varhanami. Malířská výzdoba z roku 1902 je dílem autorů Adolfa Liebschera a Adolfa Körbera.\n\n"}
{"id": "1220107", "url": "https://cs.wikipedia.org/wiki?curid=1220107", "title": "Elizbar Odykadze", "text": "Elizbar Odykadze\n\nElizbar Odykadze (* 14. června 1989) je gruzínský zápasník–volnostylař.\n\nJe rodákem z gruzínského separatistického území Jižní Osetie z okresu Znauri (Kornisi). Zápasení se věnoval od 11 let v Tbilisi v tělocvičně Amirana Majisuradzeho, kde se specializoval na volný styl. Vrcholově se připravuje v policejním tréninkovém středisku Dynamo pod vedením Davita Churciji. V gruzínské mužské reprezentaci se prosazuje od roku 2013 ve váze do 97 kg po odchodu Giorgi Gogšelidzeho. V roce 2015 se pátým místem na mistrovství světa v Las Vegas kvalifikoval na olympijské hry v Riu v roce 2016. V Riu podlehl v semifinále Američanu Kylu Snyderovi 4:9 na technické body, když v druhé polovině zápasu neudržel slibný náskok 4:0. V boji o třetí místo nastoupil proti reprezentantu Rumunska Albertu Saritovi a hned v úvodní půl minutě se nechal strhnout na zem a prohrával 0:4 na technické body. Soupeř v průběhu dalších sekund, po jeho chybách navyšoval bod po bodu náskok a na konci šestiminutové hrací doby svítilo na ukazately skóre 0:10. Obsadil dělené 5. místo.\n\n"}
{"id": "1220109", "url": "https://cs.wikipedia.org/wiki?curid=1220109", "title": "Hans Ahlgrimm", "text": "Hans Ahlgrimm\n\nHans Ahlgrimm (10. listopadu 1904 Vídeň – 23. dubna 1945 Berlín) byl rakouský houslista a hudební skladatel.\n\nHans Ahlgrimm začal hrát na klavír u své matky. Již v sedmi letech byl žákem vídeňské konzervatoře. v roce 1919 byl přijat na Univerzitu hudebních a dramatických umění ve Vídni. Studoval dirigování u Ferdinanda Löwe, u Franze Schmidta kontrapunkt a kompozici a u Eusebia Mandyczewského dějiny hudby a instrumentaci. Kromě toho pokračoval soukromě ve studiu hry na housle u Otakara Ševčíka.\n\nPo absolvování školy byl v letech 1925–1926 byl koncertním mistrem orchestru Hudebního spolku v Innsbrucku (\"Musikverein Innsbruck\"). Od roku 1926 do roku 1929 byl zaměstnán jako pedagog na Lidové konzervatoři ve Vídni (\"Wiener Volkskonservatorium\"). Poté působil jako první houslista Státní opery v Berlíně (\"Staatsoper Unter den Linden\") a od roku 1931 až do své smrti v roce 1945 byl druhým houslistou a violistou Berlínské filharmonie. Tragicky zahynul během bojů o Berlín v dubnu roku 1945. Kde je pohřben není známo.\n\nSestra Hanse Ahlgrimma, Isolde Ahlgrimmová (1914–1995), se stala významnou cembalistkou, která se zasloužila o renezanci tohoto nástroje v koncertních síních.\n\n\n\n"}
{"id": "1220110", "url": "https://cs.wikipedia.org/wiki?curid=1220110", "title": "Ijakob Makarašvili", "text": "Ijakob Makarašvili\n\nIjakob Makarašvili (* 28. prosince 1985) je gruzínský zápasník–volnostylař.\n\nPřipravoval se v Tbilisi pod vedením Tamaze Bendyjanašviliho a později Emzara Bedynejišviliho. V gruzínské volnostylařské reprezentaci se prosadil teprve ve svých 28 letech od roku 2013. O pozici reprezentační jedničky bojoval s gorským Džumberem Kvelašvilim. V dubnu 2016 se kvalifikoval z evropské olympijské kvalifikace v srbském Zrenjaninu na olympijské hry v Riu. V Riu nezvládl čtvrtfinále s Ázerbájdžáncem Džabrajilem Hasanovem, když se hned v úvodní minutě nechal po hrubé chybě chytit do zámku a prohrál jednoznačně 0:11 na technickou převahu soupeře.\n\n"}
{"id": "1220111", "url": "https://cs.wikipedia.org/wiki?curid=1220111", "title": "Dálnice v Černé Hoře", "text": "Dálnice v Černé Hoře\n\nČerná Hora je jedním z posledních států v Evropě, kde dálnice dosud neexistují. Tato situace se má ovšem v dohledné době změnit, neboť již 11. 5. 2015 začala výstavba dálnice, která má spojit černohorské město a přístav Bar u Jaderského moře se Srbskem přes hraniční přechod Boljare. Odtud má navazovat srbská část dálnice až do Bělehradu (část označená jako dálnice A2 se již staví), čímž bude vytvořeno souvislé dálniční spojení střední Evropy s černohorským pobřežím.\nPro černohorské dálnice se počítá s nejvyšší dovolenou rychlostí 120 km/h.\n\nDálnice Bar–Bělehrad, známá též srbsky a černohorsky jako Аутопут Београд - Бар (\"Autoput Beograd - Bar\") má měřit celkem 445 km a být označena jako evropská silnce E763. Výstavba byla již zahájena jak zčásti v Srbsku jako dálnice A2 v délce 103,1 km, tak také v Černé Hoře. Celá dálnice na území Černé Hory od města Baru až na hranice se Srbskem v Boljarech má měřit celkem 165,2 km a náročný projekt je rozdělen do pěti stavebních dílů (\"dionica\") s celkem 42 tunely a 92 mosty. Stavba je financována z projektů PPP, zhotovitelem je čínská společnost CRBC. . Dálnice bude vzhledem k plánovaným nákladům přesahujícím 809,6 milionů eur zpoplatněna mýtem, jako je tomu zvykem i v ostatních zemích bývalé Jugoslávie. \n\nVýstavba prvního úseku černohorské dálnice (stavební díly 3A a 3B) od předměstí hlavního města Černé Hory Podgorice u obce Smokovac až do Mateševa má trvat 48 měsíců (otevření se připravuje ještě před letní sezónou 2019). Rozestavěné těleso dálnice v délce 41 km v části Smokovac – Uvač – Mateševo prochází velmi náročným terénem (od Smokovce v nadmořské výšce 63 m. n. m. až po 1100 m. n. m. u Mateševa) a je na něm plánováno 5 viadkuktů o celkové délce 470 m, 13 mostů s celkovou délkou 3km a 18 tunelů o celkové délce 17 km (nejdelší Vjetrnik má dosahovat 4 km). Počítá se se 4 výjezdy (Smokovac, Pelev brijeg, Veruša a Mateševo). Na stavěném úseku je pro náročnost terénu uvažováno o rychlostním limitu pro osobní motorová vozidla pouze 100 km/h, čímž se i tak zkrátí cesta mezi Podgoricí a Kolašinem z 1 hod. 30 min. na pouhých 25 min.. Výše vybíraného mýta v cenách roku 2014 má za úsek v délce 41 km činit 3,28 €.\n\nVýstavba dálnice způsobila značné zadlužení Černé Hory; to se zvýšilo z 63 % HDP v roce 2012 na 80 % HDP v roce 2019. Celkem si země musela půjčit 1,3 mld. € Stát musel zvýšit některé daně, zmrazit mzdy a omezit některé sociální programy. Vláda sice usilovala o získání financování z Evropských bank; dvě žádosti však nepadly na úrodnou půdu. Důvodem vysokých nákladů je náročný terén, který si vyžádal výstavbu značného počtu dlouhých mostů (např. Most Moračica) a tunelů (např. Tunel Mrke), které se razí ve vápencové skále.\n\nPřipravovaná cca 100 kilometrová Jadransko-jónská dálnice má spojit jednak na západě Černou Horu s Bosnou a Hercegovinou, jednak na východě hlavní město Černé Hory Podgoricu s Albánií, odkud má pokračovat přes území Albánie až do Řecka. Část obchvatu Podgorice v délce asi 10 km bude sdílet s dálnicí Bar - Boljare.\n"}
{"id": "1220112", "url": "https://cs.wikipedia.org/wiki?curid=1220112", "title": "Zurab Ijakobišvili", "text": "Zurab Ijakobišvili\n\nZurab Ijakobišvili nebo Zurab Iakobishvili, (* 4. února 1992 v Kvareli, Gruzie) je gruzínský zápasník volnostylař. Zápasení se věnuje od 8 let. Připravuje se pod vedením Davita Otijašviliho. Seniorské reprezentaci se pohybuje od svých 19 let v lehké váze. V dubnu 2016 se kvalifikoval z první světové olympijské kvalifikace v mongolském Ulánbátaru na olympijské hry v Riu.\n\n"}
{"id": "1220113", "url": "https://cs.wikipedia.org/wiki?curid=1220113", "title": "Tvoje tvář má známý hlas (2. řada)", "text": "Tvoje tvář má známý hlas (2. řada)\n\nDruhá řada zábavní televizní show Tvoje tvář má známý hlas se začala vysílat na TV Nova v neděli 4. září 2016 a skončila v neděli 20. listopadu 2016. V roli moderátora opět účinkoval Ondřej Sokol. V porotě zasedli Jakub Kohák, Janek Ledecký a Jitku Čvančarovou vystřídala účastnice první řady Iva Pazderková, čtvrtým členem poroty byl vždy speciální host.\n\nKaždý ze soutěžících si v každém kole vylosuje jednu známou osobnost, kterou v následujícím týdnu napodobí. Slouží jim k tomu profesionální tým maskérů, tanečníků a odborníků na zpěv a herectví. Jejich úkolem je napodobit ji tak, aby zaujala porotu, která na konci večera rozdá body od 1 až po 8. Soutěžící, který má za večer nejvíce hlasů, vyhraje a přiděluje 25 000,- Kč libovolné charitativní společnosti. V případě remízy rozhoduje porota. O vítězi také rozhodují sami soutěžící, jelikož každý z nich má ještě pět speciálních bodů, které uděluje jednomu ze svých kolegů.\n\nBody se průběžně sčítají až do konce jedenáctého kola – semifinále, kdy čtyři účinkující s nejvyššími počty hlasů postoupí do finále. O celkovém vítězi rozhodne porota ve finálovém kole. Vítěz obdrží 150 000,- Kč a předá je libovolné charitě.\n\nModerátorem je Ondřej Sokol a porotci jsou Jakub Kohák, Janek Ledecký a účastnice první řady Iva Pazderková. Čtvrtým členem poroty je vždy speciální host.\n\nTým soutěžících se skládá z osmi známých osobností\nSoutěžícím při přípravách vystoupení pomáhají mentoři:\nVítězka první řady a speciální porotkyně Hana Holišová na začátku vystoupila jako Donna Summer s písní „Hot Stuff“.\nS Ivanou Jirešovou vystoupil David Kraus jako Billy Gibbons.\nPorotci Jakub Kohák a Janek Ledecký na začátku vystoupili jako Right Said Fred s písní „I'm Too Sexy“ . \nSpolečně s Miroslavem Etzlerem vystoupil také Ondřej Sokol jako Ivo Pešák. \n\nS Romanem Vojtkem vystoupila Anna Fialová a Petr Vondráček společně s hlasovou koučkou Lindou Finkovou.\nPorotkyně a mentorka Iva Pazderková vystoupila jako Britney Spears s písní „Toxic“ . \n\nSpolečně s Martou Jandovou vystoupil její otec Petr Janda, kterého ztvárňovala. \nS Janem Cinou vystoupil Petr Vondráček jako Rene Dif.\nSpolečně s Miroslavem Etzlerem vystoupila Anna Fialová jako Lucie Bílá.\nPorotkyně první řady a speciální porotkyně Jitka Čvančarová na začátku vystoupila jako Whitney Houston s písní „I Have Nothing“ .\nSpolečně s Romanem Vojtkem vystoupili Adam Mišík a David Kraus. \n\nSpolečně s Janem Cinou vystoupil Ondřej Sokol jako Vegard Ylvisåker. \n\nÚčastník první řady Petr Rychlý na konci vystoupil jako Jiří Schelinger s písní „Šípková Růženka“ . \nÚčastnice první řady Anna Fialová a tanečnice Anna Palková na konci vystoupily jako Sia a Maddie Ziegler s písní „Alive“.\nVe finále se představili také zbylí soutěžící, porotci a mentoři:\n"}
{"id": "1220117", "url": "https://cs.wikipedia.org/wiki?curid=1220117", "title": "Kostel svatého Vavřince (Stará Paka)", "text": "Kostel svatého Vavřince (Stará Paka)\n\nKostel svatého Vavřince je římskokatolický orientovaný filiální, původně farní kostel ve Staré Pace. Je chráněn jako kulturní památka České republiky.\n\nPoprvé je zmiňován roku 1358 jako farní kostel. Po bitvě na Bílé hoře se z něj stal filiální kostel novopacké farnosti. Současný kostel byl postaven v letech 1754–1760 na místě menšího dřevěného kostela. Přestavěn a zvětšen byl v roce 1783. Sakristie byla roku 1859 pokryta břidlicí a věž oplechována, kostel byl zevnitř i z vnějšku opraven a vybílen. Vydlážděn byl kostel v roce 1890. V roce 1902 se stala Stará Paka farní expoziturou a roku 1905 samostatnou farností. Další opravy kostele proběhly roku 1962 a roku 1978, kdy byla loď pokryta hliníkovou krytinou.\n\nV letech 1962 - 1998 zde působil R.D. Alois Stria (21.6. 1920 - 19.6. 1998). Po jeho smrti sem začali dojíždět duchovní z Nové Paky. 1. ledna 2008 byla farnost Stará Paka sloučena s farností Nová Paka a kostel se stal opět filiálním.\n\nJednolodní stavba s pravoúhlým přesbytářem, se sakristií v ose. Loď i presbytář jsou zaklenuty zrcadlovou klenbou. Věž na západní straně, která v roce 1811 shořela, byla znovu postavena roku 1821. Věžní hodiny jsou z roku 1826.\n\nIluzivní malovaná architektura hlavního oltáře a obraz patrona kostela sv. Vavřince jsou dílem Josefa Kramolína. Boční oltáře z roku 1810 jsou zasvěcené sv. Janu Nepomuckému a Panně Marii, obrazy na nich jsou dílem Václav Kretschmera.\n\nVarhany jsou z roku 1826.\n\nBohoslužby se konají v neděli v 7.30 a ve čtvrtek v 17.00 (v době letního času v 18.00).\n\n"}
{"id": "1220118", "url": "https://cs.wikipedia.org/wiki?curid=1220118", "title": "Jugurtha Hamroun", "text": "Jugurtha Hamroun\n\nJugurtha Hamroun (arabsky يوغرطة حمرون, narozen 27. ledna 1989, Tizi-Ouzou, Alžírsko) je alžírský fotbalový záložník, který působí od roku 2015 v rumunském klubu FC Steaua București. Hraje na postu ofenzivního záložníka nebo na křídle.\n\n\nHamroun nastupoval v alžírské reprezentaci do 23 let.\n\n"}
{"id": "1220120", "url": "https://cs.wikipedia.org/wiki?curid=1220120", "title": "Muli Katzurin", "text": "Muli Katzurin\n\nSamuel „Muli“ Katzurin (hebrejsky מולי (שמואל) קצורין‎; * 30. listopadu 1954, Tel Aviv, Izrael) je izraelský basketbalový trenér. \n\nOd konce 70. let trénoval po dvě desítky let řadu basketbalových týmů Izraele, např. Hapoel Tel Aviv nebo Makabi Tel Aviv BC. V letech 1997 až 2004 trénoval izraelský národní tým. V roce 1999 se přesunul do Polska poté, co přijal nabídku Śląsk Wrocław. \n\nV letech 2006 až 2010 koučoval ČEZ Basketball Nymburk. V této době klub získal čtyři tituly v Mattoni NBL a čtyři trofeje v Českém poháru. Mezi hráči byl pověstný svou náročností. Když nebyl s jejich výkonem spokojen, několikrát za své působení například nařídil další trénink v pět hodin ráno. \n\nV letech 2007 až 2009 se angažoval v polském národním basketbalovém týmu. V roce 2011 byl jmenován šéftrenérem německého celku Alba Berlin, později pokračoval do Skyliners Frankfurt a Eisbären Bremerhaven.\n"}
{"id": "1220121", "url": "https://cs.wikipedia.org/wiki?curid=1220121", "title": "Sléz přehlížený", "text": "Sléz přehlížený\n\nSléz přehlížený (\"Malva neglecta\") je jednoletá, dvouletá, někdy i vytrvalá bylina z čeledi slézovitých (\"Malvaceae\"), lidově nazývaná \"homolky\", \"chlebíček\", \"pagáčky\" nebo \"cigánské tvarůžky\" díky poživatelným plodům.\n\nRostlina vytváří poléhavé až vystoupavé, okolo 40 cm dlouhé větvené lodyhy. Listy jsou dlouze řapíkaté, dlanitě laločnaté s tupými laloky, vroubkované, na rubu chlupaté, s trojboce vejčitými palisty. Úžlabní květy jsou drobné, stopkaté, růžové až bělavé, tmavě žilkované, korunní lístky jsou dvakrát až třikrát delší než pěticípý kalich; kvetou od května do října. Plod je uzavřen ve vytrvalém kalichu a po dozrání se rozpadá až na 15 hladkých, šedohnědých tvrdek, jichž na jedné rostlině dozraje až několik stovek.\nJako ruderální porost je velmi hojný na rumištích, podél cest a zdí, v příkopech, na kompostech, loukách i pastvinách, od nížin až do hor. Preferuje středně vlhké, dusíkaté půdy; je indikátorem obsahu dusíku v půdě. Je obecně rozšířeným plevelem zejména v pícninách a travních porostech.\n\nNezralé plody slézu se pojídají jako tzv. \"chlebíčky\". Listy, květy či celá rozkvetlá nať se sbírají pro léčivé účely z důvodu obsahu slizu, vitamínu C, karotenu a tříslovin. V semenech je obsaženo množství oleje. Užívá se při žaludečních či dvanácterníkových vředech, jako kloktadlo při zánětu dutiny ústní či při kašli, ve formě koupele při ekzémech (zejména atopickém), neboť tlumí zánětlivost a svědění. Mladé listy bývaly v minulosti oblíbenou salátovou zeleninou.\n\n"}
{"id": "1220124", "url": "https://cs.wikipedia.org/wiki?curid=1220124", "title": "Medovicový med", "text": "Medovicový med\n\nMedovicový med je med, který je tvořen včelami z medovice. Od květového medu jej lze spolehlivě rozlišit jedině měřením elektrické vodivosti, která nesmí klesnout pod 80 mS/m.\n\nMedovice je velmi sladká a lepkavá substance bohatá na jednoduché cukry, která se v určitém ročním období vyskytuje na listí a jehličí různých stromů jako například lípy, javory, buky, smrky, jedle či borovice. Dostatečný výskyt medovice pro medovou snůšku je podmíněn přemnožením stejnokřídlého hmyzu, který se živí šťávou z rostlinných pletiv a přebytek cukrů z rostlinné šťávy svým trávícím ústrojím vylučuje. Medovice tedy v rostlině nevzniká, ale díky producentům medovice je na povrch listů a jehličí vylučována.\n\nMedovici produkuje většina stejnokřídlého hmyzu, nejvíce však mšice a červci. K včelařsky nejvýznamnějším producentům v České republice patří například puklice poloskrytá, medovnice smrková, medovnice lesklá, medovnice dubová, brvnatka javorová a zdobnatka lípová.\n\nMedovicový med obsahuje oproti květovému medu méně cukrů, zato obsahuje více rostlinných barviv a minerálních látek. Zpravidla je tmavší barvy, ostřejší chuti a pomaleji krystalizuje. To ale neplatí vždy a rozhoduje, od kterého hmyzu medovice pochází a s jakým květovým medem daný vzorek porovnáváme.\n\nPod pojmem „lesní med“ je v ČR většinou míněn med medovicový. Vyhláška č. 76/2003 Sb., kterou se stanoví požadavky pro přírodní sladidla, pojem „lesní med“ nezná.\n\n\n"}
{"id": "1220125", "url": "https://cs.wikipedia.org/wiki?curid=1220125", "title": "Continental Automotive Czech Republic", "text": "Continental Automotive Czech Republic\n\nContinental Automotive Czech Republic je firma sídlící v České republice. Jde o součást nadnárodního koncernu Continental. Hlavní sídlo české části firmy je v Jičíně, výrobní závody se nacházejí v Adršpachu, Brandýse nad Labem, Frenštátě pod Radhoštěm, Jičíně, Otrokovicích, Trutnově a ve vývojovém centru v Ostravě. Součástí firmy je také servisní síť \"BestDrive\". Firma v ČR zaměstnává více než 13 000 zaměstnanců, což ji řadí k největším zaměstnavatelům v zemi, k roku 2015 byla šestým největším zaměstnavatelem v Česku. V ČR firma vyrábí interiérovou elektroniku, palivové dopravní jednotky, řídící jednotky motorů a převodovek, senzory, brzdové systémy, trysky ostřikovačů, čerpadla, vysokotlaké pumpy, ventily, hadicové systémy či pláště pneumatik pro osobní i nákladní vozidla a autobusy.\n"}
{"id": "1220126", "url": "https://cs.wikipedia.org/wiki?curid=1220126", "title": "Vojtěch Hruban", "text": "Vojtěch Hruban\n\nVojtěch Hruban (* 29. srpna 1989 Praha) je český basketbalista. Je členem českého reprezentačního týmu a hráčem ČEZ Basketball Nymburk.\n\nV roce 2006 začínal v USK Praha, od roku 2012 hraje za Nymburk.\n\n"}
{"id": "1220130", "url": "https://cs.wikipedia.org/wiki?curid=1220130", "title": "Let Emirates 521", "text": "Let Emirates 521\n\nLet Emirates 521 byl pravidelný let společnosti Emirates mezi indickým městem Tiruvanantapuram a Dubají ve Spojených arabských emirátech. Dne 3. srpna 2016 v 12:45 místního času letadlo havarovalo při přistání na mezinárodním letišti v Dubaji. Na palubě letounu Boeing 777-300 imatrikulace A6-EMW bylo 282 cestujících převážně z Indie a 18 osob z posádky. Všech 300 osob z hořícího letadla uniklo a přežilo. Nehoda si vyžádala pouze jeden lidský život zasahujícího hasiče a 14 lehkých zranění.\n\nTato nehoda byla první vážnou nehodou letecké společnosti Emirates. Letadlo bylo zcela zničeno požárem a výbuchem motoru.\n\nBoeing 777-31H registrace A6-EMW byl dodán společnosti 7. března 2003 se sériovým číslem 434.\n\n"}
{"id": "1220131", "url": "https://cs.wikipedia.org/wiki?curid=1220131", "title": "Anne Baxterová", "text": "Anne Baxterová\n\nAnne Baxterová (7. května 1923 Michigan City,Indiana, USA – 12. prosince 1985, New York, USA) byla americká filmová a divadelní herečka.\n\nPocházela za zámožné a kulturní rodiny, jejím dědečkem byl architekt Frank Lloyd Wright. Již ve třinácti letech hrála na Broadwayi a docházela na hodiny herectví k Marii Uspenské. Ve filmu debutovala roku 1940, významnou příležitost dostala ve filmu Orsona Wellese \"Skvělí Ambersonové\" (1942) a ve válečném dramatu \"Severní hvězda\" (1943). V roce 1947 obdržela Oscara za roli Sophie, která po ztrátě manžela a dítěte propadne alkoholismu, ve filmu \"The Razor's Edge\", který podle románu Williama Somerseta Maughama natočil Edmund Goulding. O čtyři roky později byla nominována na Oscara za titulní roli v psychologickém dramatu z divadelního zákulisí \"Vše o Evě\". Účinkovala v rozhlasovém seriálu \"Lux Radio Theatre\", výrazné role ztvárnila také v Hitchcockově krimifilmu \"Zpovídám se\" a v biblickém velkofilmu \"Desatero přikázání\".\n\nPočátkem šedesátých let přerušila hereckou kariéru a žila se svým druhým manželem na ranči v Austrálii. Po návratu působila hlavně na divadle a v televizi, za roli v seriálu \"The Name of the Game\" byla roku 1969 nominována na cenu Emmy, objevila se také v epizodě seriálu \"Columbo\" nazvané \"Rekviem pro padající hvězdu\". \n\nByla stoupenkyní Republikánské strany, angažovala se ve volební kampani Dwighta Eisenhowera. Vydala vzpomínkovou knihu \"Intermission: A True Story\". Má svoji hvězdu na Hollywoodském chodníku slávy.\n\n"}
{"id": "1220132", "url": "https://cs.wikipedia.org/wiki?curid=1220132", "title": "Sirindhorna", "text": "Sirindhorna\n\nSirindhorna (podle princezny „Maha Čakri Sirindhorn“) byl rodem iguanodontního býložravého dinosaura z nadčeledi Hadrosauroidea, žijícího v období spodní křídy (stupeň apt, před 125 až 113 miliony let) na území dnešního severovýchodního Thajska (provincie Nakhon Ratchasima).\n\nFosilie tohoto ornitopodního dinosaura byly objeveny roku 2005 v sedimentech souvrství Khók Kruat a mají stáří kolem 120 milionů let. Ve stejném souvrství byly objeveny také fosilie rodů \"Psittacosaurus\", \"Ratchasimasaurus\" a \"Siamodon\". \"Sirindhorna\" je rod známý podle nálezu artikulované mozkovny a dalších lebečních prvků, označených pod katalogovým číslem NRRU3001-166 (holotyp). Rodové jméno je poctou thajské princezně Maha Čakri Sirindhorn, která se významně zasloužila o podporu paleontologie v Thajsku v posledních letech. Druhové jméno odkazuje k provincii Nakhon Ratchasima, jinak také zvané Khorat.\n\nKladistická analýza ukázala, že se jedná o vývojově primitivního (bazálního) zástupce skupiny Hadrosauroidea. Příbuznými tohoto ornitopoda byly například asijské rody \"Probactrosaurus\" a \"Zuoyunlong\" nebo severoamerické rody jako byla \"Eolambia\" či \"Protohadros\".\n\n"}
{"id": "1220135", "url": "https://cs.wikipedia.org/wiki?curid=1220135", "title": "Margarita de Cardona", "text": "Margarita de Cardona\n\nMargarita Folch y Requesens de Cardona (1530 ? – 23. února 1609 Madrid) byla španělská šlechtična a manželka významného diplomata Adama z Ditrichštejna.\n\nO jejím dětství není zatím příliš známo, je ale možné že vyrůstala na dvoře španělského krále Karla V. Byla rovněž dvorní dámou jeho dcery Marie Španělské. Díky této pozici se mladá Margarita dostala, kvůli sňatku infantky Marie s arcivévodou Maxmiliánem, do východních habsburských držav – střední Evropy. 20. listopadu 1551 se vylodili spolu se svou sestrou Marií a rodiči v Janově, kde je čekala delegace české šlechty. Tehdy se Margarita setkala s italskou renesancí v nejčistší formě přímo v její kolébce, což musel být nezapomenutelný zážitek. Svatba s Adamem se konala v katedrále sv. Víta na Pražském hradě v roce 1554 (někdy se uvádí 1555 i 1556). Manželství rakouského aristokrata se španělkou jakoby mělo posílit již výše zmíněný sňatek členů vládnoucího rodu.\n\nMargarita se do Španělska vrátila spolu se svým mužem mezi léty 1563 až 1571, kde byl Adam vázán ke španělskému dvoru výchovou synů císaře Maxmiliána II. Manželé spolu měli celkem 13 dětí. Některé se narodily v zemi Margarity, jiné ve střední Evropě. Dcery provdala do dobrých španělských rodin a tři synové, Zikmund, Maxmilián a František přichází s rodiči na Moravu do Mikulova v roce 1575, převzít nové rodové panství. Adam byl dále v diplomatických službách u dvora Rudolfa II. Dle dopisů, které si manželé neustále posílali, je zřejmé, že měli velmi láskyplný vztah, kde Adam svou choť v dopisech oslovuje zamilovanými slovy.\n\nPo smrti manžela v roce 1590 se Paní z Cardony a Ditrichštejna vrací po příkladu císařovny Marie zpět do Španěl, kde v roce 1609 umírá na mrtvici.\n\nCardonové byly vévodská španělská rodina, spřízněna s mnoha dalšími pyrenejskými rodinami. Jejich rodovou základnou byl hrad Cardona nedaleko Barcelony. Mezi Margaritiny příbuzne patřil například Francisco de Borja (Borgia), z rodiny nechvalně proslulého papeže Alexandra VI. Borgii. Dřívější katalánský místokrál, který později šokoval společnost odchodem do jezuitského řádu a dočkal se i kanonizace. Rod odvozoval svůj původ od francouzské rodiny Anjou a od dob Karla V. se těšili titulu španělských grantů. Margaritin otec Antonio byl místokrálem Sardínie. Její babička z matčiny strany byla tetou španělského krále Ferdinanda II. Aragonského. V jejím rodokmenu se tedy oficiálně nachází člen královské rodiny. U jejího chotě Adama se též nachází, ale neoficiálně.\n\n"}
{"id": "1220138", "url": "https://cs.wikipedia.org/wiki?curid=1220138", "title": "Lee Smolin", "text": "Lee Smolin\n\nLee Smolin (* 6. června 1955 New York) je americký teoretický fyzik pracující na Perimeter Institute for Theoretical Physics v Ontariu a mimořádný profesor na univerzitách ve Waterloo a v Torontu. \n\nSmolin je známý díky svým příspěvkům ke kvantové gravitaci, zejména smyčkové kvantové gravitaci. Prosazuje, aby smyčková kvantová gravitace a teorie strun byly porovnány jako dva aspekty stejné základní teorie. Dále významně přispěl ke kosmologii, částicové fyzice, kvantové mechanice a matematické biologii. \n\nLee Smolin se narodil v New Yorku. Má bratra Davida, který se stal profesorem v Alabamě. Střední vzdělání získal v Ohiu, následně přešel na vysokou školu do Hampshire College. Doktorát získal na Harvardově univerzitě v roce 1979 v oboru teoretické fyziky. \n\nPo zisku doktorátu zastával postdoktorandské pozice Ústavu pro pokročilá studia v Princetonu, Kavliho institutu pro teoretickou fyziku v Santa Barbaře a na Chicagské univerzitě. Následně se stal zaměstnancem Yaleovy univerzity, Syracuse University a státní univerzity v Pensylvánii. Hostoval na Ústavu pro pokročilá studia a na Královské univerzitě v Londýně. \n\nSmolin byl jedním ze zakladatelů smyčkové kvantové gravitace společně s Tedem Jacobsonem, Carlo Rovellim, Abhayem Ashtekarem a dalšími. Smyčková kvantová gravitace je teorie, která se snaží sjednotit obecnou teorii relativity a kvantovou mechaniku tím, že přeformulovává obecnou relativitu v jazyce kalibračních polních teorií. To umožňuje využití postupů z fyziky částic, zejména popsání polí z hlediska dynamiky smyček. Dále se Smolin zaměřil na zkoumání experimentálních vlastností časoprostorových symetrií ve smyčkové gravitaci a dále se zabývá výzkumem jak mohou elementární částice a jejich interakce vzejít z geometrie prostoročasu. \n\nV letech 1999 až 2002 učinil Smolin několik pokusů o formulaci teorie strun, která nezávisí na přibližných popisech zahrnujících klasické modely prostoročasového pozadí. \n\nSmolin navrhl, že by bylo možné experimentálně testovat účinky kvantové gravitace hledáním modifikací speciální teorie relativity zjištěných v pozorování vysokoenergetických astrofyzikálních jevů. Mezi ně patří zejména vysokoenergetické kosmické záření a gama záblesky. \n\nOd roku 1980 pracoval Smolin na sérii teorií se skrytými proměnnými, které by byly nelokální deterministické teorie a dávaly by přesný popis kvantových jevů. Dále zkoumal nové přístupy k interpretaci kvantové mechaniky.\n\nSmolin navrh hypotézu kosmologického přirozeného výběru, někdy nazývanou též hypotézou plodných vesmírů, která naznačuje, že v rámci největších kosmologických měřítek probíhá proces analogický k přirozenému výběru v biologii. V roce 1992 tuto myšlenku publikoval v populární knize Život vesmíru.\n\nPro tuto hypotézu mají zásadní význam černé díry, jejichž kolaps v tomto vesmíru způsobuje vznik vesmíru jiného na \"druhé straně\". Základní fyzikální vlastnosti těchto vesmírů (rychlost světla, Planckova konstanta…) se mohou v novém vesmíru mírně lišit. Každý vesmír s černými dírami dává vzniknout mnoha novým vesmírům. Hypotéza operuje s pojmy jako rozmnožování a mutace vesmírů, je tedy analogická k populační biologii. \n\nLeonard Susskind, který vymyslel podobnou teorii si myslí, že by měla tato Smolinova dostávat více prostoru, ale současně poukázal na jisté obtíže. Podle přesvědčení značné části fyziků se informace po pádu do černé díry neztrácejí a jejich přenos do nového vesmíru je proto nemožný. \n\nSmolin dále zaznamenal, že jeho hypotéza není v obvyklém Popperovském smyslu falzifikovatelná, pokud nejsou nové vesmíry pozorovatelné. To bylo předmětem debaty mezi Susskindem a Smolinem. Další námitky vznesli John Polkinghorne a Joe Silk, Smolin reagoval v knize Život vesmíru. \n\nSmolin obhajuje relační a Leibnitzovský pohled na prostor a čas. Od roku 2006 pracoval s Robertem Mangabeirou Ungerem, brazilským filosofem na problematice reality času a evoluci přírodních zákonů. \n\nV roce 2013 vydal knihu Znovuzrozený čas, v níž tvrdí, že čas je důležitější než prostor, jelikož prostor může být iluze, zatímco čas musí plynout. \n\n\nSmolin získal v roce 2007 Majoranovu cenu za teoretickou fyziku, v roce 2009 cenu od americké asociace učitelů fyziky za mimořádné úspěchy v předávání vzrušení z fyziky široké veřejnosti. Roku 2014 získal Buchalterovu cenu za kosmologii. \n\nSmolinův otec Michael je environmentální a procesní inženýr, matka Pauline je dramatičkou. Tato oblast zajímá i Smolina, který je divadelním vědeckým poradcem. Jeho bratr David je profesor práva. Manželka Dina je úřednicí v Torontu.\n"}
{"id": "1220139", "url": "https://cs.wikipedia.org/wiki?curid=1220139", "title": "Crichtonpelta", "text": "Crichtonpelta\n\nCrichtonpelta (\"Chrichtonův štít\") byl rod vyhynulého ankylosauridního dinosaura, který žil na území současné severovýchodní Číny asi před 100 až 89 miliony let (geologické stupně cenoman až turon) v období počátku svrchní křídy. Podle jiných údajů však mohl žit ve starším období albu (asi před 113 až 100 miliony let).\n\nHolotyp s označením \"BXGMV0012\" byl objeven v prefektuře Beipiao v provincii Liao-ning. V roce 2007 byl dinosaurus popsán skupinou čínských paleontologů jako \"Crichtonsaurus benxiensis\", později byl ale tento rod označen za nomen dubium a v roce 2014 bylo stanoveno nové binomické jméno \"Crichtonpelta benxiensis\". O rok později byl stanoven nový taxon Victorií Arbourovou a Philipem J. Curriem. Rodové jméno je poctou spisovateli Michaelu Crichtonovi, autorovi románu \"Jurský park\". \"Crichtonpelta\" byl menší zástupce ankylosauridů, dosahoval délky asi 3,5 metru a hmotnosti kolem 500 kg. Mohlo jít o nejstaršího známého zástupce podčeledi ankylosaurinů.\n\nhttp://www.geojournals.cn/dzxben/ch/reader/view_abstract.aspx?file_no=2017endzxb03002&flag=1\n"}
{"id": "1220142", "url": "https://cs.wikipedia.org/wiki?curid=1220142", "title": "Jetřichovické vyhlídky", "text": "Jetřichovické vyhlídky\n\nJetřichovické vyhlídky či Jetřichovické skály, Jetřichovické stěny eventuálně Jetřichovické skalní město je lokalita v Národním parku České Švýcarsko. Jejími dominantami jsou Mariina skála, Vilemínina stěna, Rudolfův kámen (Ostroh), skalní převis Balzerovo ležení (Tetřevna), Malá Pravčická brána a pozůstatky skalních hrádků Šaunštejn a Falkenštejn. Oblast Jetřichovických vyhlídek je turisticky značně navštěvována, v roce 2013 šlo o sedmou nejnavštěvovanější přírodní památku v ČR. Mariina skála měří 428 m n. m. a nabízí výhled až do Saského Švýcarska a na východě na Lužické hory. Vilemínina stěna má vrchol ve výšce 439 m n. m. Byla pojmenována po manželce knížete Rudolfa Kinského.\n"}
{"id": "1220143", "url": "https://cs.wikipedia.org/wiki?curid=1220143", "title": "Anzor Boltukajev", "text": "Anzor Boltukajev\n\nAnzor Adamovič Boltukajev (* 5. dubna 1986) je ruský zápasník–volnostylař čečenské národnosti.\n\nZápasení se věnoval od útlého dětství pod vedením svého otce Adama. Od 13 let se specializoval na volný styl pod vedením Dža'i Umarova. Připravuje se v Grozném v bojovém klubu Achmat. V ruské mužské reprezentanci se prosazoval komplikovaně kvůli vysoké konkureci a především kvůli svému hlavnímu problému, kterou bylo shazování váhy do kategorie do 97 kg. \n\nV roce 2016 na ruském mistrovství vybojoval nečekaně prvním místem nominaci na olympijské hry v Riu. V Riu startoval jako favorit na vítězství a v úvodním kole úvodního poločasu vedl nad svým soupeřem Ukrajincem Valerijem Andrijcevem 5:0 na technické body. Dvě minuty před koncem zápasu mu však kompletně došly síly. Andrijcev minutu před koncem vyrovnal na 5:5 a nakonec prohrál 5:8. Ze žíněnky sotva odešel po vlastních. Spekulovalo se o nemoci, časovém posunu a to vše v kombinaci se shazováním váhy. V roce 2017 skončil na mistrovství Evropy v Novim Sadu druhý, ale dopingová zkouška ukázala, že si před turnajem pomohl při shazování váhy diuretiky. Pro pozitivní nález na higenamine dostal dvouletý zákaz startu.\n\n"}
{"id": "1220149", "url": "https://cs.wikipedia.org/wiki?curid=1220149", "title": "Ankylosaurinae", "text": "Ankylosaurinae\n\nAnkylosaurinae („ankylosaurini“) je podčeleď dávno vyhynulých ankylosauridních dinosaurů, kteří žili zejména na území současné Severní Ameriky a východní Asie asi před 105 až 66 miliony let (geologické stupně alb až maastricht) v období konce spodní a celé svrchní křídy. Jde o vývojově nejpokročilejší skupinu tzv. opancéřovaných dinosaurů, mohutně stavěných býložravců s dobře vyvinutým kostěným brněním. Do této podčeledi patří i známé rody, jako je \"Ankylosaurus\" nebo \"Euoplocephalus\".\n\n\n"}
{"id": "1220150", "url": "https://cs.wikipedia.org/wiki?curid=1220150", "title": "Kostel Nanebevzetí Panny Marie (Dolní Počernice)", "text": "Kostel Nanebevzetí Panny Marie (Dolní Počernice)\n\nKostel Nanebevzetí Panny Marie v Dolních Počernicích je římskokatolický farní kostel v Dolních Počernicích. Postaven byl kolem roku 1200 v románském slohu. Kostel v těsném sousedství zámku byl několikrát přestavován, goticky, renesančně a barokně. V roce 1887 byl zásadně přestavěn v novorománském slohu, interiéry byly dokončeny v roce 1904. Od roku 1958 je zapsán v seznamu kulturních památek.\n\nKostel byl postaven kolem roku 1200, pravděpodobně na místě staršího kostela dřevěného. Tato datace vychází z archaického provedení stlačených záklenků východního okna. Poche odhaduje stavbu okolo roku 1260, Dobroslav Líbal uvádí jako možnou dobu vzniku stavby 60. léta 12. století. Zdivo z pískovcových kvádrů šířky přes 55 cm je velmi podobné zdivu kostela svatého Bartoloměje v Kyjích, proto se historici domnívají, že stavbu mohla provádět stejná stavební huť. Kostel stál v těsném sousedství panské tvrze a tribuna kostela byla pravděpodobně spojena s tvrzí dřevěnou lávkou či mostkem. Poprvé je obec písemně zmiňována v roce 1323, kostel je písemně uveden v roce 1360, kdy je zaznamenáno podací právo Doroty Pušové k farnosti kostela v Počernicích.\n\nV gotickém období proběhly dvě přestavby. Při první došlo k prodloužení lodi směrem k západu o jedno klenební pole, které je poněkud širší a směrem k původní lodi se nálevkovitě zužuje. Při druhé přestavbě byla přistavěna mohutná věž, která patrně nahradila obranou úlohu tvrze.\n\nV historických materiálech jsou zmiňováni:\n\nKoncem 14. století vlastnil Počernice Jan z Cách, peněžník a staroměstský konšel, který současně vlastnil Čelákovice a dům v Celetné ulici (dnes čp. 560). Jeho dědicové prodali Počernice v roce 1401 Janu z Klučova. Před husitskými válkami vlastnil Počernice pražský rychtář Síně. Tomu husité v roce 1421 zboží zabavili a svěřili je Lukáši Markovi, v kostele pak byli kališničtí kněží. V roce 1448 v obci tábořilo vojsko Poděbradské jednoty před vstupem do Prahy.\n\nV roce 1562 zemřela bez dědiců tehdejší majitelka Počernic Johanka z Přítočna a panství připadlo jako odúmrť královské komoře. Ta je téhož roku prodala pražskému měšťanu Matěji Hůlkovi. Ten přestavěl tvrz a kostelní loď nechal zaklenout třemi poli cihlové klenby.\n\nPozději fara zanikla.\n\nV roce 1644 získal Počernice Rudolf Colloredo. Z doby jeho držení pocházejí barokní úpravy zámku i kostela. Věž kostela byla zvýšena a opatřena barokní cibulovou bání, která je zachycena na vyobrazení z doby stavby železniční trati Severní státní dráhy v letech 1842–1845.\n\nNa konci 17. století byly Dolní Počernice přifařeny k Hostivaři. V roce 1700 byly hostivařským farářem slouženy mše každou čtvrtou neděli. K Počernicím tehdy patřily i Svépravice, v Počernicích bylo tehdy 101 věřících a ve Svépravicích 17. V roce 1786 byly Počernice přifařeny ke Kyjím. Žádost farníků o vlastní farnost byla 17. listopadu 1786 zamítnuta. Kyjští faráři sloužili v Počernicích mši každou třetí nedšli a o všech mariánských svátcích. \n\nV roce 1856 získal panství původně uherský šlechtický rod Derezenyiů. Tehdy byl kostel zásadně upraven v novorománském stylu, který zvenku zakryl téměř všechny původní románské prvky s výjimkou okénka ve východní stěně presbytáře. Interiér kostela ale zůstal v zásadě zachován.\n\nV roce 1897 byla v Dolních Počernicích zřízena samostatná fara. Prvním farářem byl Bedřich Mašek. V roce 1907 měla farnost 76 domů, kde žilo 632 katolíků, 2 evangelíci, 23 židé.\n\nKostel Nanebevzetí P. Marie je orientovaná, původně románská stavba. Kostel byl mnohokrát přestavován a upravován a z původního románského vzhledu se zachovalo pouze okénko ve východní stěně presbytáře. \n\nLoď kostela je obdélníková 13,87 x 6,12 m. Do kněžiště vede polokruhový triumfální oblouk bez profilace. Loď je zaklenuta třemi poli křížové klenby, která se opírá o přízední pilíře. Klenba je cihlová o síle půl cihly a pochází z renesanční přestavby koncem 16. století. Před tím měla loď pravděpodobně dřevěný trámový strop.\n\nV západní části lodi je tribuna (kruchta). Ta byla s největší pravděpodobností spojena se sousední tvrzí dřevěnou lávkou nebo mostkem, neboť v sousední východní části dnešního zámku jsou zachovány zbytky původní gotické tvrze.\n\nK severozápadnímu nároží lodi přiléhá hranolová věž, která byla postavena během gotické přestavby po husitských válkách. V jejím přízemí je klenutá sakristie do které vede z lodi pozdně gotický portálek, pravděpodobně ze začátku 15. století.\nPresbytář je obdélníkový o rozměrech 3,7 x 3,05 m a je zaklenut kamennou valenou klenbou. Ve východní stěně je zachováno románské okénko - jediný viditelný zbytek původního kostela. Okénko má rozměty 11 x 56 cm, široce rozevřené špalety a mírně stlačené záklenky.\nV roce 1887 byla k severní straně presbytáře přistavěna panská oratoř v podobě apsidy.\n\nV roce 2004 byly objeveny v presbytáři románské nástěnné malby z první poloviny 13. století. Porvedeny byly technikou fresco-secco. Na východní stěně je nad románským oknem zobrazen Trůnící Kristus mezi dvěma anděly. Tento výjev je oddělen pásem s rostlinnými motivy od nižších výjevů, kde nalevo od okna je zorazena scéna Zvěstování pastýřům, kde anděl ukazuje dvěma postavám pastýřů k betlémské hvězdě. Třetí postava byla patrně zobrazena v pravé dolní části. Na pravé straně je zobrazen výjev Navštívení Panny Marie. Uprostřed pod špaletou východního okna je zobrazeno Ukřižování Ježíše Krista.\n\nNa severní stěně presbytáře je pravděpodobně zobrazeno narození Krista. Na jižní stěně je pak zobrazen Kristův vjezd do Jeruzaléma. Napravo jsou potom zbytky další neidetifikované scény, na které jsou dvě mužské postavy, z toho jedna s typickým židovským kloboukem.\n\nMalby podle historiků umění vykazují podobnost s malbami v kostele svatého Benedikta v Krnově.\n\nMalby byly v letech 2010-2014 zrestaurovány Miroslavem Koželuhem.\nVěž byla zbudována během druhé gotické přestavby a převzala patrně úlohu obranného opevnění. V přízemí i v patře jsou prostory věže zaklenuty nepravidelnou křížovou klenbou. V devatenáctém století byla věž zvýšena o jedno patro, do kterého byl umístěn i hodinový stroj s ciferníky, a zastřešena klasicistní helmicí. Tato podoba je zachycena na vedutě Počernic z publikace \"Beschreibende und malerische Darstellung der K. K. österreichischen Staatseisenbahn von Olmütz bis Prag\" z roku 1845.\n\nPo přestavbě na přelomu 19. a 20. století se v kostele nacházel rokokový hlavní oltář z roku 1749, s figurkami andílků. Nad brankami po stranách oltáře byly sošky sv. Petra a Pavla. Po stranách svatostánku sochy klečících andělů s trojramennými svícny. Na vrchu oltáře byla kartuše s mariánským monogramem. Původní obraz \"Nanebevzetí Panny Marie\" byl roku 1863 nahrazen novým obrazem \"Panna Maria s Ježíškem\" od Josefa Vojtěcha Hellicha. V roce 1904 byl původní obraz na oltář vrácen a Hellichův obraz byl umístěn na kruchtě.\n\nRaně barokní boční oltáře byly z roku 1678. Oltářní obrazy sv. Josefa a sv. Anny namaloval Josef Vojtěch Hellich v roce 1863.\n\nNa vítězném oblouku byla barokní kartuše s nápisem \"Gaude et laetare Virgo Maria alleluja\" (Raduj se a plesej Panno Maria alleluja), kterou nesly postavy andělů v obláčcích.\n\nBarokní kazatelna se soškami evangelistů na řečništi.\n\nPo roce 1989 se kostel stal cílem několika loupeží (8. ledna 1991, 13. srpna 1991, 6. srpna 1993), kdy byly uloupeny sochy, oltářní obraz, křížová cesta i liturgické předměty. Zbytek oltáře byl zapůjčen do kostela Narození sv. Jana Křtitele ve Velízi. Postranní oltáře s Hellichovými obrazy svatého Josefa a svaté Anny byly zrestaurovány a v roce 2016 vráceny do kostela. Kartuše na vítězném oblouku byla nahrazena pravoslavnou ikonou Zesnutí Panny Marie.\n\nNa věži byly před rokem 1914 zavěšeny dva zvony: \n\nOkolo kostela se nalézal hřbitov, který byl používán do roku 1786. Na pilíři vstupních vrat je barokní socha svatého Vavřince. Pod schodištěm na jižní straně kostela je barokní socha sv. Jana Nepomuckého.\n\n\n"}
{"id": "1220151", "url": "https://cs.wikipedia.org/wiki?curid=1220151", "title": "Islam Magomedov", "text": "Islam Magomedov\n\nIslam Kurbanovič Magomedov (\"Ислам Курбанович Магомедов\", * 8. února 1991 Machačkala) je ruský reprezentant v řeckořímském zápase, držitel titulu mistra sportu mezinárodní třídy. Soutěží v těžké váze za klub Dynamo Rostov, jeho trenérem je Islam Dugučijev.\n\nJe juniorským mistrem světa z let 2010 a 2011 a mistrem Ruska ve váze do 98 kg z let 2015 a 2016. Na Evropských hrách 2015 v Baku vyhrál soutěž v těžké váze a tím se stal zároveň mistrem Evropy, na mistrovství světa v zápasu řecko-římském 2015 v Las Vegas získal bronzovou medaili a tím se kvalifikoval na olympijské hry 2016. Na olympiádě obsadil osmé místo, když v prvním zápase zdolal Estonce Ardo Arusaara a ve čtvrtfinále ho porazil Cenk İldem z Turecka. \n\nJe příslušníkem národa Darginců žijícího v Dagestánu. \n\n"}
{"id": "1220152", "url": "https://cs.wikipedia.org/wiki?curid=1220152", "title": "Kaple svatého Šebestiána (Mikulov)", "text": "Kaple svatého Šebestiána (Mikulov)\n\nKaple svatého Šebestiána je kaple v Mikulově. Nachází se na území mikulovské farnosti u kostela svatého Václava.\n\nZákladní kámen ke kostelu sv. Šebestiána na Svatém Kopečku byl položen v roce 1623 tehdejším majitelem mikulovského panství, kardinálem Františkem z Ditrichštejna, moravským gubernátorem a nejbohatším aristokratem v zemi. Stavba měla být poděkování Bohu za přečkání morové epidemie v Mikulově roku 1622. V roce 2018 byl celý areál prohlášen národní kulturní památkou České republiky.\n\nArchiválií není mnoho a často v nich různým překladem vznikal zmatek.O komplexu staveb na Svatém Kopečku u Mikulova se zmiňuje urbář z roku 1629. Vedle kostela pak mecenáš nechal postavit samostatně stojící zvonici dle italského způsobu - Kampanilu, která měla lákat okolní lid ke každoročním mariánským poutím. Ke kostelu vede z města tzv. Křížová cesta se zastaveními. Od 17. století se počet počet kapliček měnil, až se ustálil na dnešních 14 zastavení. V době kardinála, pokud máme věřit vedutám, stály pouze ty největší z nich, plus kaple Božího hrobu a kaple sv. Rozálie na konci poutní cesty.\n\nStavby však často trpěly povětrnostními vlivy i údery blesků. Tím pádem byly mnohokrát opravovány. během josefínských reforem byla tradice poutí přerušena. Celý areál zachránilo pouze to, že byl v soukromém držení Ditrichštejnů. V 19. století byl pak celý komplex staveb opraven a obnoven mikulovským proboštem Barensteinem.\n\nKostel je postaven na půdorysu řeckého kříže s pravou centrální kopulí na pendentivech. Pokud je stavba s největší pravděpodobností původní z dob kardinála, jedná se o jednu z nejstarších pravých kupolí na Moravě, ne-li nejstarší vůbec. Uvnitř se naházely tři oltáře sv. Šebestiána, sv. Rocha a sv. Karla Boromejského, tedy ochránci před morem. Na počátku 18. století byla ke kostelu přistavěna malá sakristie. \n\nArchitekturu chrámu zdobí čtyři tympanony s půlkruhovými termálními (termovými) okny, které odkazují na italský vliv (zřejmě benátský) a italskou předlohu stavby. Ze tří stran ve štítech zdobí tympanony ditrichštejnský erb se dvěma vinařskými noži. Dle starých vedut je vidět, že v rozích křížení se nacházely malé věžičky (lucerny). Je tedy možné, že kostel představuje verzi byzantských pětikupolových chrámů, kterými se inspirovali i italští renesanční architekti. Kupole je pak zakončena samostatnou lucernou s křížem. Badatelé potvrzují, že stavba má formální znaky architektury z dob kardinála Františka Ditrichštejna (1570 - 1636).\n\nJména architektů bohužel chybí. Velmi často se mluví o Giovannim Giacommu Tencallovi, což je dnes velmi nepravděpodobné, jelikož dle posledních výzkumů se narodil kolem roku 1600 a na takový úkol byl velmi mlád. Z větší vážností se mluví o císařském rudolfínském architektovi Pražského hradu Giovannim Maria Filippim, který pracoval pro kardinála v Brně na jezuitské koleji, nyní zbourané a staviteli Andreasi Ernovi, který pro Ditrichštejny rovněž projektoval stavby i v Mikulově.\n"}
{"id": "1220153", "url": "https://cs.wikipedia.org/wiki?curid=1220153", "title": "Chlupáček zední", "text": "Chlupáček zední\n\nChlupáček zední (\"Pilosella officinarum\"), též známý jako jestřábník chlupáček (\"Hieracium pilosella\"), je vytrvalá žlutě kvetoucí bylina z čeledi hvězdnicovitých, zástupce taxonomicky obtížného rodu chlupáček.\n\nObvejčitě kopinaté listy vyrůstají v přízemní růžici; na rubu jsou bíle plstnaté, na svrchní straně výrazně štětinatě chlupaté; vytrvávají zelené po celý rok. Z úžlabí listů růžice vyrůstají dlouhé, kořenující, olistěné výběžky. Stonky jsou bezlisté, vysoké 5 až 30 cm, nesoucí vždy pouze jeden úbor. Květenství obsahuje pouze jazykovité květy; opylovány jsou hmyzem nebo též samosprašně. Korunní lístky jsou žluté, na vnějších okrajích úboru někdy červenavě proužkované. Kvete od května do října, po odkvětu vytváří hnědé až černé nažky s šedobílým, křehce lámavým chmýrem.\n\nJe hojný na sušších loukách, pastvinách, mezích, podél cest, ve světlých lesících (teplomilné doubravy apod.)a skalních výchozech, též na kysellých písčinách a vřesovištích, a to od nížin do hor. Preferuje slunná stanoviště a sušší a živinami chudé půdy, co do půdní reakce je to generalista, častěji rozšířený na mírně kyselých půdách. Nesnáší zastínění a vlhko. Rozšířen ve velké části Evropy, v severní Asii a sekundárně též v Severní Americe.\n\nJeho kvetoucí nať se občas sbírá jako léčivá droga na srdeční potíže a při zánětech, v lékařství se používá zřídka.\n"}
{"id": "1220159", "url": "https://cs.wikipedia.org/wiki?curid=1220159", "title": "Krátký druhý život Bree Tannerové", "text": "Krátký druhý život Bree Tannerové\n\nKrátký druhý život Bree Tannerové je doprovodnou novelou k Sérii Stmívání od autorky Stephenie Meyerové. Vypráví příběh novorozené upírky Bree Tannerové, která se objevuje v třetí knize série, \"\". Kniha je napsána z pohledu Bree, na rozdíl od zbytku série, který je vyprávěn převážně postavou Belly Swanové. Meyerová nechala režiséra Davida Sladea, scenáristku Melissu Rosenbergovou a pár herců příběh navrhnout během natáčení filmu \"\".\n\nPříběh začíná, když Bree s Diegem loví lidi v Seattlu, aby se mohli napít jejich krve. Bree je upírem tři měsíce, Diego jedenáct měsíců. Společně zabili a pili z pasáka a dvou prostitutek. Bree a Diego diskutují o \"ní\" (čímž je myšlena Viktorie, která je v upíry proměnila). Skrývají se v jeskyni a diskutují o svých lidských životech a o tom, jak jim Riley přišel nabídnout druhý život jako upírů. Společně se shodují, že je Riley používá jako pěšáky, a že by jim mohl lhát. Také zjišťují, že navzdory tomu, co jim řekl, sluneční světlo upíra nezabije, pouze se pod jeho paprsky jejich pleť třpytí. Spřátelí se a vydají se na lov Rileyho a ostatních upírů, se kterými žili.\n\nZjistí, že Riley všechny přestěhoval do srubu a Diego se dostane do boje. Tu noc Bree a Diego sledují Rileyho, podezřívají ho, že se setkává s \"ní\". Nakonec odposlouchávat Rileyho rozhovor s Victorií.\n\nNakonec se u nich objeví Volturiovi, kteří Victorii hrozí potrestáním za shromažďování upíří armády, jsou ale ochotni být milosrdní, pokud armáda dokáže zničit klan Cullenů. Volturiovi jí dají ultimátum - pokud to pěti dnů nezaútočí, zabijí ji.\n\nBree se vrací do srubu a rozhodne se utéct, zatímco Diego zůstane, aby si promluvil s Rileym a informoval ho o tom, že mu slunce neublíží. Riley se vrací do srubu sám a řekne své upíří armádě, že kus od Seattlu žijí starší upíři (Cullenovi), kteří je chtějí zabít. Pokud chtějí přežít, budou muset spolupracovat a učit se, jak bojovat. Riley si všimne také Bree a řekne jí, že Diego pracuje pro \"ni\" a znovu se k nim připojí, až budou bojovat. Po třech dnech tréninku Bree s upíry pije krev cestujících na trajektu, aby tak načerpala sílu pro boj proti starším upírům. Riley pak všem říká, že upíři, proti kterým budou bojovat, mají žluté oči a drží si člověka jako domácího mazlíčka. Dává jim Bellin pach, aby ji dokázali ulovit.\n\nPotom se vydají, aby se utkali s Cullenovými. Fred se před bitvou rozhodne utéct do Vancouveru a souhlasí s tím, že na Bree den počká, než odjede. Bree se účastní bitvy s cílem najít Diega. Ale před bitvou Riley ustoupí s tvrzením, že Diego už začal bojovat se skupinou, a že on - Riley má nějaké další úkoly. Bree se k bitvě přidává v okamžiku, kdy jsou novorození upíři zmasakrováni a myslí si, že Diego je již také mrtvý, protože ho nikde nevidí ani necítí. Usoudí, že Victoria s Rileym ho zabili za to, že je neposlechl a v noci zmizel.\n\nVycouvá, aby utekla, ale je zahnána do kouta Carlisle Cullenem. K němu se připojí Jasper a Esme Cullenovi, kteří debatují, jestli ji zabijí nebo ne. Nakonec se rozhodnou se ji ušetřit, dokud nepřijdou Volturiovi. Jasper ji nutí, aby zavřela oči a tiskne jí svou ruku přes uši, aby neodhalila tajemství vlkodlaků, stále však může slyšet jejich vytí.\n\nBree si pak všimne Belly a má problémy odolat touze po její krvi. Volturiovi se pak konečně ukážou a Bree začne logicky odvozovat fakta o Cullenových a jejich postoji k Volturiovým. Začíná přemýšlet o rozhovoru, který s Diegem vyslechla v té noci, kdy byl zabit. Uhodne, že Edward Cullen má být tím čtenářem myšlenek, a informuje ho o tom, co Jane řekla Victorii. Jane je nespokojena s jejich vysvětlením a sama chce Bree vyslechnout.\n\nJane pak Bree mučí, aby jim vyprávěla vše o novorozených. Bree předstírá hloupé a hysterické jednání a uvádí, že Riley jí lhal a všichni ostatní, stejně jako ona, o většině věcí nevěděli a prostě dělali, co se jim řeklo, ze strachu ze smrti. Volturiovi se ji rozhodnou zabít, ale Carlisle s Edwardem se ji pokusí zachránit tvrzením, že za ni převezmou odpovědnost a naučí ji jejich pravidla. Bree vidí, že je to marné, což Jane potvrdí zamítnutím milosti. Prohlašuje, že Volturiovi nedávají druhé šance, protože by to nepříznivě ovlivnilo jejich pověst strážců zákona. Také Cullenovi varuje, že Caiuse bude zajímat, že je Bella stále člověkem. Vidí ji jako hrozbu pro upíří tajemství. Bree to chápe a už jen touží, aby to skončilo, protože Diego, do něhož byla zamilovaná, je stejně mrtvý. Jane její přání plní rozkazem, aby se o ni Felix postaral. Edward varuje Bellu, aby zavřela oči, ale Bree se domnívá, že Edward to říká spíš jí. Zavře oči a tak umírá.\n\n\nStephenie Meyerová podle svých slov začala příběh psát, když editovala knihu \"Zatmění\". Plánovala ji zahrnout do průvodce ságou Stmívání. \"Tento příběh byl něco, na čem jsem pracovala dlouhou dobu a mezitím jsem jen tak pro zábavu pracovala na dalších příbězích. Později, když vyšel koncept pro \"The Twilight Saga: Oficiální Průvodce\", myslela jsem, že by mohlo být dobré mít pro Bree dostatečné místo. Její příběh je pěkným doplňkem k Zatmění; vysvětluje spoustu věcí, které Bella nikdy nepoznala.\" Výsledný příběh byl příliš dlouhý, aby byl zahrnutý do \"Průvodce\", a tak se stal samostatnou knihu.\n\n\"Krátký druhý život Bree Tanner\"ové měl počáteční náklad 1,5 milionu výtisků. V obchodech se objevil 5. června 2010. Z každé prodané knihy byl jeden dolar věnován americkému Červený kříži, který podporoval úsilí pomoci na Haiti a v Chile.\nDva týdny po vydání se stal \"Krátký Druhý Život Bree Tanner\" bestsellerem. Nakladatelství Little, Brown odhaduje, že v USA bylo prodáno 700 000 výtisků. \"Kniha se \"také se stala jednou z nejrychleji prodávaných knih v Británii, kde se prodalo 89 549 kopií za méně než devatenáct hodin, v průměru 79 kopií za minutu. To je celkově třetí nejrychlejší prodej titulu, po \"Harry Potterovi a relikviích Smrti\" a \"Ztraceném Symbol\"u. Meyerová se tak stala druhou nejúspěšnější mladou autorkou beletrie na trhu v Británii, hned po JK Rowlingové.\n\nV roce 2009 požádalo Summit Entertainment Stephenii Meyerovou o návrh knihy \"\". Meyerová jim dala návrhy na obsazení a štáb filmu se dozvědět více o Bree. Meyer také dala kopii scenáristce Melisse Rosenbergové. Kniha se tak následně stala součástí filmu Zatmění.\n\nKritika pro \"Bree Tannerovou\" bylo většinou pozitivní. Fox News popsal knihu jako \"strhující příběh\" a poznamenal, \"Další neodolatelné kombinaci nebezpečí, tajemství a romantiky.\" \"USA Today\" také přinesl pozitivní recenzi a poznamenal, že \"Čtení Breeina příběhu obohacuje naše čtení \"Twilight\" ságy a zvýší požitek z filmu \"Zatmění\"\".\n\n"}
{"id": "1220161", "url": "https://cs.wikipedia.org/wiki?curid=1220161", "title": "Bačkovice (tvrz)", "text": "Bačkovice (tvrz)\n\nTvrz v Bačkovicích se nacházela přímo ve vesnici Bačkovice, pravděpodobně se tvrziště nacházelo na břehu řeky Želetavky na severním okraji obce a to hned u mostu přes řeku. Terénní pozůstatky nejsou prokazatelné a prozatím neproběhl ani archeologický výzkum.\n\nNad řekou na severním okraji obce je na pravděpodobném místě viditelná polovina rozměrného valu o průměrné výšce 2 metry, ten se směrem k severu svažuje. Druhá část valu zanikla v zástavbě. Rozměry oválného valu jsou odhadovány na 90 x 67 metrů. Pravděpodobná podoba tvrze pak odpovídá tvrzi s dvojdílným jádrem. Šířka příkopů je odhadována na 20 metrů.\n\nObec patřila v roce 1294 Oldřichovi z Hradce, později ji odkupovali další majitelé a tvrz byla postavena pravděpodobně až Adamem z Lovčovic, ten ves zakoupil v roce 1415. Na tvrzi nikdy nesídlil, žil v blízké Polici na zámku Police. V roce 1528 již byla tvrz označena za pustou a téhož roku byla zakoupena Janem z Tavíkovic a za česko-uherských válek byla tvrz zničena a její tehdejší majitel Hynek z Bačkovic ji již nikdy neobnovil.\n\n"}
{"id": "1220166", "url": "https://cs.wikipedia.org/wiki?curid=1220166", "title": "Puntigam", "text": "Puntigam\n\nPuntigam je městská část (\"Stadtbezirk\") druhého největšího rakouského města Štýrský Hradec. Nachází se na jižním okraji města, pro potřeby plánované Koralmské dráhy zde byl vybudován velký dopravní terminál. Puntigam je průmyslovým předměstím, kde sídlí výrobce motocyklů Puch, pivovar, v němž se vaří pivo značky Puntigamer, továrna na hračky Gowi, trafostanice a polytechnická škola. Nachází se zde také městský hřbitov, modernistický farní kostel svatého Leopolda z roku 1967, psychiatrická léčebna Sigmunda Freuda, golfové hřiště a několik nákupních středisek. Na území čtvrti převládá moderní zástavba.\n\nNázev původní vesnice pochází od rodiny Puntigamů, která zde na počátku novověku provozovala zájezdní hostinec. V roce 1938 byl Puntigam připojen ke Štýrskému Hradci jako součást obvodu Straßgang, v roce 1988 se osamostatnil jako nejnovější, sedmnáctá městská část.\n\nV Puntigamu se odehrávají detektivní příběhy rakouského spisovatele Wolfa Haase.\n\n"}
{"id": "1220167", "url": "https://cs.wikipedia.org/wiki?curid=1220167", "title": "Bentonyx", "text": "Bentonyx\n\nBentonyx byl býložravý rhynchosaur žijící v období Triasu. Žil zhruba před 245 miliony let. Jeho pozůstatky byly objeveny v anglickém Devonu. Původně byl vědci popsán jako \"Rhynchosaurus spenceri\", ale pak se přišlo na to, že je to samostatný rod. Byl pojmenován podle Mikeu Bentonovi, paleontologovi z Bristolské univerzity.\n\n"}
{"id": "1220169", "url": "https://cs.wikipedia.org/wiki?curid=1220169", "title": "Vladimír Karas", "text": "Vladimír Karas\n\nVladimír Karas (* 1960 Praha) je český astronom, univerzitní profesor a ředitel Astronomického ústavu Akademie věd ČR.\n\nVystudoval Matematicko-fyzikální fakultu UK v Praze, kde poté působil jako docent a profesor. Vyučoval jako hostující profesor v Římě, Paříži, Baltimoru nebo v Terstu. Pracuje v Astronomickém ústavu Akademie věd, kde se zabývá relativistickou astrofyzikou a aktivními galaxiemi. Mezi jeho zájmy patří interakce hvězd s okolím v galaktických jádrech, hvězdy se silnými magnetickými poli nebo gravitace zdrojů v blízkosti černých děr.\n\nDo češtiny přeložil např. Hawkingovu knihu \"Stručná historie času\", rovněž jako doplněné, nové vydání \"Stručnější historie času\".\n\n"}
{"id": "1220170", "url": "https://cs.wikipedia.org/wiki?curid=1220170", "title": "Tityus stigmurus", "text": "Tityus stigmurus\n\nTityus stigmurus je druh štíra z rodu \"Tityus\", což je nejpočetnější rod štírů.\n\nŠtíři rodu \"Tityus\" mají úzká klepeta a velice křehké tělo zakončené úzkou metasomou (zadní část zadečku). V telsonu má velice účinný jed. Patří mezi toxicky významné druhy. U dětí a alergiků může být bodnutí smrtelné (více o jedu níže). \"Tityus stigmurus\" dorůstá do velikosti 4 až 6 cm. Mají buď zlatavou nebo nažloutlou barvu a přes mesosomu (přední část zadečku) se táhne tmavý pruh. Vyskytuje se na velké části Brazílie.\n\"Tityus stigmurus\" je významně toxický. Má zaznamenanou LD50 myš 0,773 mg/kg. V toxické stupnici (1-5) pro štíry se \"Tityus stigmurus\" umístil mezi 3. až 4. stupněm.\n"}
{"id": "1220171", "url": "https://cs.wikipedia.org/wiki?curid=1220171", "title": "Dašovice", "text": "Dašovice\n\nDašovice je zaniklá obec v okrese Třebíč, stála přibližně 1,3 km východně od Lesné v lese pod horou Mařenka. Součástí obce byla tvrz.\n\nVes s tvrzí jsou poprvé doloženy v roce 1353, tehdy patřila ves pánům z Heraltic, polovina vsi patřila Heraltovi z Heraltic, druhá polovina vsi je zmíněna až v roce 1386, kdy byla obec zastavena brněnskému židu Chavlinovi. Posléze tvrz byla v majetku Viléma Romana z Myslejovic, ta mu patřila přinejmenším v roce 1406. V roce 1415 byla ves s tvrzí prodána Joštovi Hechtovi z Rosic, ten tvrz opustil, v roce 1466 je ves i tvrz již uváděna jako opuštěná. Získal ji pak od Jiřího z Poděbrad Oldřich z Miličína, nejspíše byla zničena při česko-uherských válkách. V roce 1505 již je ves uváděna jako zcela pustá.\n\nTvrz stála v lese na pahorku vysokém 5–8 metrů, pahorek byl obehnán příkopem hlubokým 2,5 až 3 metry, na východní straně však dosahuje až hloubky 4 metrů, široký je až 14,5 metrů. Tvrziště stálo na severozápadním konci vsi a bylo začleněno do terasy nad potokem. Pahorek má rozměry přibližně 21,5 x 18,5 metrů a má zaoblené rohy. Na západní straně se měl nacházet nadzemní objekt ve zvýšené poloze.\n\n"}
{"id": "1220176", "url": "https://cs.wikipedia.org/wiki?curid=1220176", "title": "Feng Meng-lung", "text": "Feng Meng-lung\n\nFeng Meng-lung (, 1574–1646) byl čínský spisovatel působící v říši Ming. Sbíral, psal a vydával literaturu v hovorovém jazyce, je znám především jako editor \"Trojích povídání\", trojice sbírek povídek \"chua-pen\".\n\nFeng Meng-lung používal zdvořilostní jméno Jou-lung () a také Kung-jü (), C’-jou () a Er-jou () a řadu literárních pseudonymů, např. Lung-c’-jou (), Mo-chan-čaj šu-žen (), Wu-sia cch’-nu (), Ku-su cch’-nu (), Čchien-čou ču-š’ (), Ku-čchü san-žen () a Lu-tchien-kuan ču-žen ().\n\nPocházel z okresu Čang-čou v prefektuře Su-čou v provincii Ťiang-su. Dostalo se mu kvalitního vzdělání, nicméně v uřední kariéře úspěch neměl, po řadě neúspěchů u úřednických zkoušek přijal v šedesáti letech jmenování na nevýznamné místo v chudém okrese.\n\nOd mládí byl znám jako člověk velkého talentu, ale i volných mravů a nezávislých názorů. Jeho poezie a próza, kterou psal jako každý vzdělanec, je vesměs ztracená, napsal dvě příručky k Letopisům používané studenty při přípravě ke zkouškám. Projevil se jako mimořádný dramatik, esejista a básník, ale především je znám jako sběratel a redaktor lidové tvorby. Vynikl ve všech žánrech literatury v hovorovém jazyce: psal a editoval povídky i romány, žerty a anekdoty, drama a lidové písně. Vydával je v zásadě z komerčních důvodů, v tržním potenciálu svých i cizích děl se dobře orientoval. V zásadě vytvořil žánr povídky v hovorovém jazyce tak jak ji dnes známe. Před ním takové povídky vydal jen Chung Pchien v \"Šedesáti příbězích\", střídal je však s povídkami v klasickém jazyce a příběhy částečně psanými ve verších. Feng Meng-lung se snažil o dramatické a podivuhodné příběhy, děj jeho děl se vesměs odehrává v městském prostředí. Dobro je v nich odměněno a zlo potrestáno, hrdinové jsou obvykle z prostých vrstev.\nUpravoval dramata, např. \"Pavilón pivoněk\", do podoby lépe vyhovující soudobým nárokům. Věnoval se lidové poezii, protože sdílel názor, že elitní žánry vyžadované u úřednických zkoušek ztratily životnost. Ze sebraného materiálu sestavil například soubor příběhů o lásce \"Historie citů\" (, \"Čching-š’ lej-lüe\"); sestavil a vydal sbírky lidových písní \"Písně hor\" (, \"Šan-ke\") a \"Visící větvičky\" (, \"Kua-č’-er\") ze severu a ze sučouského regionu, soubor písní od starověku do současnosti \"Tchaj-sia sin-cou\" (); vydal sbírky moralizujících podobenství \"Suma moudrosti\" (, \"Č’-nang\") a soubor historických i soudobých anekdot \"Dům smíchu\" (, \"Siao-fu\"). Je autorem nebo spoluautorem čarodějného románu \"Zlomená kouzla\" a historického románu o období Východní Čou \"Tung Čou lie-kuo-č’\" (), redaktorem nového vydání slavné Luo Kuan-čungovy epopeje \"Příběhy Tří říší\".\n\nPředevším je znám jako editor \"Trojích povídání\" (neboli \"Trojsloví\"/\"Tří ponaučení\")– tří sbírek povídek \"chua-pen\" v hovorovém jazyce, se čtyřiceti povídkami v každé: \"Jasná slova k uvědomění světa\" či \"Povídání objasňující svět\" (, \"Jü-š’ ming-jen\"; také známo jako \"Povídky staré a současné\", , \"Ku-ťin siao-šuo\"), \"Důrazná slova k varování světa\" či \"Povídání varující svět\" (, \"Ťing-š’ tchung-jen\") a \"Trvale platná slova k probuzení světa\" či \"Povídání o probuzeném světě\" (, \"Sing-š’ cheng-jen\"). \"Tři povídání\" publikoval ve 20. letech 17. století, ve sbírkách napsal zřejmě postupně 19, 16 a 2 povídky, další upravil z pozice editora. Jejich postavy jsou vesměs z městských vrstev, je mezi nimi jen málo úředníků, děj je obvykle zasazen do sungského období. \"Trojí povídání\" měla velký úspěch a výrazně ovlivnila pozdější autory píšící v hovorovém jazyce.\n\nJeho produkce byla tak žádaná, že nakladatelé vydávali jeho sbírky a výběry z nich jeho jménem aniž ho uvědomili. Od poloviny 17. do 20. století tak čtenáři znali jeho povídky především ze sbírky \"Ťin-ku čchi-kuan\" (\"Přehlídka podivuhodných příběhů dnešních i starobylých\") sestavené neznámým editorem koncem 30. let 17. století z Feng Meng-lungova \"Trojsloví\" a Ling Meng-čchuovy sbírky \"Pchaj-an ťing-čchi\" (\"Podivuhodné příběhy, při nichž se údivem tluče do stolu\").\n\n"}
{"id": "1220180", "url": "https://cs.wikipedia.org/wiki?curid=1220180", "title": "Heraltice (tvrz)", "text": "Heraltice (tvrz)\n\nHeraltice jsou zaniklá tvrz ve stejnojmenné obci. Stávala na návsi obce naproti kostelu, kde byl později postaven panský dvůr s opevněným sídlem a z tvrze zbyly jen zdi opevnění a sklepy v domě čp. 55.\n\nVes Heratice patřila pánům z Heraltic, první zmínky o obci jsou z roku 1256. Ves patřila pánům z Heraltic až do 15. století, ale již ve čtrnáctém století se jejich panství zažalo drobit. V roce 1366 udělil markrabě Jan Jindřich půlku tvrze a část vesnice jako lénu Petru Hechtovi z Rosic, přičemž je poprvé zmíněna tvrz. V roce 1415 byla část tvrze zbořena při bojůvkách v obci. Později byly konflikty v obci také, Oldřich z Heraltic byl obviněn Václavem Hechtem z Rosic, že napadl jeho část vesnice a zbil poddaného s dítětem. Během husitských válek byla tvrz opět pobořena a Oldřich z Heraltic se jal tvrz rekonstruovat, rekonstrukce trvala do roku 1464. Později patřila tvrz Mládencům z Miličína, ti pak prodali v roce 1505 svoji část tvrze Valdštejnům a ti pak v roce 1522 získali i zbytek tvrze i vesnice. A to od zemřelého Jana z Heraltic a pak připojiny ves k brtnickému panství. Později byla tvrz zbourána.\n\nV roce 1790 bylo tvrziště ještě výrazné. Mělo oválný půdorys s osami přibližně 57 a 72 metrů dlouhými. Na jihozápadě lze předpokládat dvůr, z původní tvrze se dochovaly pouze sklepy v místech domu čp. 55 a část zdi u hlavní silnice.\n"}
{"id": "1220181", "url": "https://cs.wikipedia.org/wiki?curid=1220181", "title": "Dorogobuž", "text": "Dorogobuž\n\nDorogobuž () je město ve Smolenské oblasti v Ruské federaci. Při sčítání lidu v roce 2010 měl přes deset tisíc obyvatel.\n\nDorogobuž leží na Dněpru ve vzdálenosti přibližně 130 kilometrů východně od Smolenska, správního střediska oblasti.\n\nDorogobuž byl založen v polovině 12. století pravděpodobně smolenským knížetem Rostislavem I., který ho založil na obranu Smolensku před suzdalským knížetem Jurijem Dolgorukým.\n"}
{"id": "1220182", "url": "https://cs.wikipedia.org/wiki?curid=1220182", "title": "Feng (příjmení)", "text": "Feng (příjmení)\n\nFeng jsou čínská příjmení\n\nPříjmení Feng nosili panovníci čínského státu Severní Jen (409–436), jednoho ze Šestnácti států:\n\nDalší známí nositelé příjmení Feng:\n"}
{"id": "1220183", "url": "https://cs.wikipedia.org/wiki?curid=1220183", "title": "Krabicový dopřádací stroj", "text": "Krabicový dopřádací stroj\n\nKrabicový dopřádací stroj (něm.: \"Dosenspinnmaschine\") je zařízení k výrobě příze z přástu od válcového mykacího stroje. \n\nDopřádání sestává ze zakrucování přástu a navíjení hotové příze do tvaru vytáče. Protože tento proces probíhá bez průtahu (zjemňování) přástu a s minimálním napětím zpracovávaného materiálu, dá se příze (v jemnostech 250 – 2000 tex) vyrábět i z velmi krátkých a nestejnoměrných vláken a s mimořádně nízkým zákrutem. \n\nKotouč přástu V se vkládá do krabice (hrnce) D s víkem D1, upevněného na vřetenu poháněnému od bubnu T. Zatímco se přást vede otvorem ve víku k soukacímu vřetenu St, kde se navíjí ve tvaru vytáče, otáčí se hrnec D, takže se mezi víkem a soukacím vřetenem do přástu vkládá zákrut. Počet zákrutů, délka (250-300 mm) a objem vytáče jsou nastavitelné. \n\nVřeteno (s hrncem) může dosáhnout až 1800 otáček / min, do příze se může vkládat 45 – 400 zákrutů / metr. Vytáče z krabicových strojů se zhotovovaly výhradně z útkové příze k použití na člunkových tkacích strojích se speciálně upravenými vnitřními stěnami člunků.\n\nTkaniny se používaly na houně, přikrývky a levné koberečky. \n\nShora uvedený popis a informace o praktickém použití krabicových strojů pocházejí z 1. třetiny 20. století. V 70. letech 20. století byl v odborné literatuře popisován krabicový stroj s otáčkami hrnce až 3000 / min., na kterém se navíjely vytáče s délkou do 570 mm. Vytáče s útkovou přízí byly určené k použití na jehlových tkacích strojích. V novějších odborných publikacích se sice vyskytují zmínky o existenci těchto strojů,\n"}
{"id": "1220184", "url": "https://cs.wikipedia.org/wiki?curid=1220184", "title": "Feng", "text": "Feng\n\nFeng může znamenat:\n\n"}
{"id": "1220188", "url": "https://cs.wikipedia.org/wiki?curid=1220188", "title": "Expres FM", "text": "Expres FM\n\nExpres FM je soukromá rozhlasová stanice, která vysílá od roku 2002 z Prahy. Svým signálem pokrývá území hlavního města a okolí. Vysílá na frekvenci 90,3 FM prostřednictvím vysílače Praha – Strahov na Rošického stadionu (347 m).\n\nJe metropolitním rádiem; zaměřuje se hlavně na pražské zpravodajství a současnou kvalitní hudbu. Od jara 2014 je jejím majitelem společnost Voice of Prague, která zároveň provozuje i další soukromou rozhlasovou stanici Classic Praha. Obě stanice sídlí v administrativní budově Amazon Court na Rohanském nábřeží v Praze - Karlíně.\n\nPůvodně se stanice jmenovala Expres radio a profilovala se jako metropolitní rádio s akcentem na pražské zpravodajství a domácí i světový showbyznys. Cílila zejména na věkovou skupinu 20 až 35 let a nabízela asi třicetiprocentní podíl české hudby. Později se část programu vysílala v anglickém jazyce pro cizince žijící na území hlavního města (do roku 2008).\n\nV létě 2004 odkoupilo stanici pražské vydavatelství Mafra vlastněné společností Rheinisch-Bergische Verlagsgesellschaft z Düsseldorfu. Zachovalo původní název, metropolitní charakter i vysílací schéma a do jejího čela dosadilo Ondřeje Sychrovského. Stanice začala ve větší míře využívat zpravodajství deníku MF Dnes a webového portálu iDnes.cz. Na moderátorských pozicích v té době působili např. Miloš Pokorný, Roman Ondráček, Bořek Slezáček nebo Laďka Něrgešová. \n\nK další změně majitele došlo poté, co vydavatelství Mafra koupil v roce 2013 podnikatel Andrej Babiš. O stanici (stejně jako o „sesterské“ rádio Classic Praha – dříve Classic FM) neměl zájem, a proto ji německý vlastník odprodal zakladateli společnosti Fincentrum Petru Stuchlíkovi. Majitelem společnosti držící licenci k vysílání Expres FM se stala společnost Voice of Prague (dříve Kesmar Service), kterou zastupuje bývalý redaktor MF Dnes a iDnes.cz, majitel agentury Relative PR David Šimoník. Za jeho působení se stanice přejmenovala z Expres radia na Expres FM.\n\nAktuálně se stanice sama definuje jako \"„moderní metropolitní rádio, které reflektuje aktuální dění na hudební scéně, drží krok s respektovanými světovými stanicemi a tím se odlišuje od hudební nabídky ostatních českých rádií“\". V čele nynější moderátorské sestavy jsou spíkři ranního vysílání Marek Malík a Václav Mašinda, který od roku 2017 nahradil Veroniku \"Koko\" Kokešovou. Součástí vysílání jsou i tzv. Expres speciály. Přímý kontakt do studia je na telefonním čísle 273 136 903.\n\nPondělí až pátek\nSobota\nNeděle\n\n"}
{"id": "1220195", "url": "https://cs.wikipedia.org/wiki?curid=1220195", "title": "Relativnost současnosti", "text": "Relativnost současnosti\n\nRelativnost současnosti je fyzikální koncept, který tvrdí, že vzdálená oddělená současnost není absolutní, ale závisí na vztažné soustavě pozorovatele. \n\nSpeciální teorie relativity říká, že není možné určit v absolutním smyslu, že se dvě události staly ve stejnou dobu, jsou-li tyto odděleny v prostoru. Například dvě autohavárie v Londýně a v New Yorku, které se z pohledu pozorovatele na povrchu Země staly ve shodném čase se staly v mírně odlišném čase pro pozorovatele v letadle letícím mezi Londýnem a New Yorkem. Otázka, zda jsou tyto události současné, je relativní. V soustavě stacionární vzhledem k povrchu Země mohou události proběhnout současně, ale v dalších vztažných soustavách (v pohybu vzhledem k událostem) se může stát, že nejdříve dojde k havárii v Londýně a v jiné soustavě zase v New Yorku. Nicméně pokud mohou být dvě události kauzálně spojeny (to znamená že doba mezi událostí A a B je větší než vzdálenost dělená rychlostí světla), pořadí událostí zůstává zachováno ve všech vztažných soustavách. \n\nPředstavíme-li si jeden referenční rámec přiřazený přesně ve stejnou dobu dvěma událostem, které jsou v různých bodech prostoru, referenční rámec, který se k vzhledem k první události pohybuje obecně přiřadí dvěma událostem různé časy. To je znázorněno na paradoxu žebříku, což je myšlenkový experiment s žebříkem, který se pohybuje vodorovně vysokou rychlostí garáží. V klidu je žebřík příliš dlouhý, takže se do garáže nevejde. Když se však pohybuje vysokou rychlostí, podléhá Lorentzově kontrakci délky, takže je v určitém okamžiku celý v garáži. Z hlediska pozorovatele, který se pohybuje s žebříkem, je to ale garáž, která se pohybuje vysokou rychlostí, a tedy zkracuje, takže se do ní žebřík rozhodně vejít nemůže. Paradox vzniká tím, že si představujeme současnost jako absolutní.\n\nMatematicky relativnost současnosti poprvé formuloval Hendrik Antoon Lorentz v roce 1892. Fyzikálně byl jev interpretován v roce 1900 jako výsledek synchronizace pomocí světelných signálů Henri Poincarém. Nicméně jako Lorentz tak Poincaré nadále pracovali s éterem jako preferovaným ale nezjistitelným referenčním rámcem a nadále rozlišovali mezi opravdovým časem (v éteru) a vlastními časy pozorovatelů. Klasický éter opustil až Albert Einstein v roce 1905 a zdůraznil význam relativnosti současnosti pro naše chápání prostoru a času. Usoudil, že absolutnost současnosti selhává ze dvou důvodů:\n\nK pochopení myšlenky relativnosti současnosti může pomoci prostý myšlenkový pokus s pozorovatelem uvnitř zrychlujícího vlaku a s druhým pozorovatelem stojícím na nástupišti, kterého vlak míjí. \n\nZáblesk světla vyjde ze středu vlakového vozu, právě když se oba pozorovatelé míjejí. Pozorovatel ve středu vlakového vozu vidí přední a zadní část vozu ve stejných vzdálenostech od zdroje světla, takže podle něho dosáhne světlo přední i zadní konec vozu ve stejnou dobu. \n\nNaproti tomu pozorovatel na nástupišti vidí, jak se zadní část vozu pohybuje dopředu a tedy se blíží k bodu, z něhož vyšel světelný signál, kdežto přední část vozu se pohybuje směrem od zdroje signálu. Protože rychlost světla je stejná ve všech směrech pro všechny pozorovatele a konečná, světlo mířící k zadní části vozu musí překonat menší vzdálenost než světlo mířící k přední části vozu. Z hlediska pozorovatele na nástupišti tedy dosáhnou světelné záblesky obou konců vozu v různých časech.\n\nRelativnost současnosti lze vypočítat z Lorentzových transformací, které dávají do vztahu souřadnice používané jedním pozorovatelem a souřadnice používané jiným pozorovatelem v rovnoměrném relativním pohybu vzhledem k prvnímu. \n\nPředpokládejme, že první pozorovatel používá souřadnic značené \"t, x, y,\" a \"z\", zatímco druhá pozorovatel používá souřadnic značené \"t', x', y',\" a \"z\"'. Nyní předpokládejme, že první pozorovatel vidí druhého pohybujícího se ve směru osy \"x\" při rychlosti \"v\". Dále předpokládejme, že souřadnicové osy pozorovatelů jsou rovnoběžné a mají stejný původ. Potom nám Lorentzovy transformace ukazují, že jsou souřadnice spojeny pomocí rovnice: \n\nkde \"c\" je rychlost světla. Pokud se stanou dvě události současně v rámci prvního pozorovatele budou mít stejné hodnoty \"t\"-souřadnic. Nicméně pokud mají různé hodnoty souřadnice \"x\" )různé pozice ve směru osy \"x\", budou mít různé hodnoty souřadnice \"t\"', v tomto rámci se stanou v různých časech. Podmínka odpovídající za selhání absolutní současnosti je \"v x/c\". \n\nRovnice \"t' \" = konstanta definující linii současnosti v (\"x' \",\"t' \") souřadnicovém systému druhého, pohybujícího se pozorovatele. Stejně jako rovnice \"t\"=konstanta definuje linii současnosti pro prvního stacionárního pozorovatele v (\"x\",\"t\") souřadnicovém systému. Z výše uvedených rovnic plyne, že \"t' \" je konstantní pouze pokud \"t – v x/c\" = konstanta. Proto se množina bodů, které tvoří \"t\" konstantu liší od množiny bodů, které tvoří \"t' \" konstantu. To znamená, že množina událostí, které jsou považovány za současné, závisí na referenčním rámci užitém ke srovnání. \n\nV letech 1892 a 1895 použil Hendrik Lorentz matematickou metodu zvanou místní čas \"t' = t – v x/c\" pro vysvětlení negativních výsledků experimentů s unášením éteru. Lorentz ale nenašel fyzikální vysvětlení tohoto jevu. S tím přišel Henri Poincaré v roce 1898, když Poincaré předpokládal stálost rychlosti světla pro všechny pozorovatele a který zdůraznil konvenční povahu současnosti. Jeho práce ale neobsahovala žádnou diskuzi Lorentzovy práce nebo případného rozdílu v definici současnosti pro pozorovatele v různých stavech pohybu. To bylo provedeno roku 1900, když byl odvozen místní čas za předpokladu neměnnosti rychlosti světla v éteru. Vzhledem k platnosti principu relativního pohybu, pohybující se pozorovatelé v éteru také předpokládají, že jsou v klidu, a že rychlost světla je konstantní ve všech směrech. Z tohoto důvodu, v případě že dojde k synchronizaci hodin pomocí světelných signálů, je třeba brát v úvahu pouze dobu průchodu pro signály, ale ne jejich pohyb ve vztahu k éteru. Takže pohyblivé hodiny nejsou synchronní a nesignalizují opravdový čas. Poincaré spočítal, že tato chyba synchronizace odpovídá místnímu Lorentzovu času. V roce 1904 Poincaré zdůraznil spojení mezi principem relativity, místním časem a konstantností rychlosti světla. Nicméně úvahy v tomto dokumentu byly předložena jako domněnky. \n\nAlbert Einstein použít podobnou metodu v roce 1905 a odvodil dobu transformace pro všechny pořadí \"v/c\", to znamená úplné Lorentzovy transformace. Poincaré získal úplné transformace dříve také v roce 1905, ale v publikaci v daném roce nezmínil svůj postup synchronizace. Toto odvození se zcela opíralo o princip relativity a konstantnost rychlosti světla, takže pro elektrodynamiku pohybujících se těles se stal éter nadbytečným. To znamená, že rozdělení na pravé a místní časy mizí. Všechny časy jsou stejně platné, a proto je relativita délky a času přirozeným důsledkem.\n\nV roce 1908 Hermann Minkowski představil koncept světočáry částice ve svém modelu vesmíru zvaném Minkowského prostor. Matematický model prostoročasu je afinní geometrie vybavena o kvadratické formy, které měří intervaly mezi událostmi. Pokud jsou události spojeny světlem, interval je nula. V Minkowského systému, je současná nadrovina určena kvadratickou formou v každé události podél světočáry. Tato současná nadrovina závisí na rychlosti částice, a proto relativní k rychlosti.\n"}
{"id": "1220196", "url": "https://cs.wikipedia.org/wiki?curid=1220196", "title": "Pobělohorské konfiskace", "text": "Pobělohorské konfiskace\n\nPobělohorské konfiskace byl proces vyvlastnění majetku účastníků českého stavovského povstání z let 1618–1620 po bitvě na Bílé hoře. Ve dvacátých letech 17. století tak došlo k zásadní proměně ve vlastnictví statků v Českém království. V Čechách z celkového počtu 926 propadlo konfiskaci 435 statků, z toho 147 větších panství. Na Moravě se konfiskace dotkla více než 150 panství a statků. V Čechách a na Moravě vznikla řada velkých panství na úkor stovek drobných rytířských statků, druhá vlna konfiskací po vraždě Albrechta z Valdštejna znamenala zásadní průlom do národnostního složení šlechty v Českém království. Nepřímým důsledkem konfiskací byla také rekatolizace českých zemí, protože majetek povstalců přecházel do rukou stoupenců Habsburků a nekompromisních katolíků z řad šlechty a církevních institucí. \n\nPo porážce stavovského povstání v bitvě na Bílé hoře se císař Ferdinand II. vypořádal s účastníky vzpoury. Po popravě 27 stavovských předáků z řad šlechty a měšťanů následovala exekuce na majetku dalších účastníků povstání. V Čechách byly konfiskacemi postiženy tři čtvrtiny území, na Moravě se jednalo o víc než třetinu území. V první vlně konfiskací v Čechách získali značné majetky příslušníci cizích rodů (Buquoyové, Trauttmansdorffové), největší podíly ale připadly domácí šlechtě (Valdštejnové, Trčkové, Černínové, Martinicové, Lobkovicové), Moravu prakticky ovládli Lichtenštejnové a Ditrichštejnové. Až druhá vlna konfiskací po vraždě Albrechta z Valdštejna způsobila významnou proměnu v národnostním složení šlechty v Čechách (Gallasové, Piccolominiové, Colloredové). \n\nExpanzí bohatých rodin českého i cizího původu a začleňováním drobných statků do velkých panství znamenaly pobělohorské konfiskace především likvidaci nižší šlechty, měšťanů a pozemkového majetku měst. V Čechách a na Moravě prakticky vymizel rytířský stav, na konfiskacích se obohatily i církevní instituce (pražské arcibiskupství, olomoucké biskupství), kláštery a řády (jezuité). I když prioritním cílem konfiskací byla hmotná likvidace stavovské opozice, druhý efekt obohacení korunního majetku byl mizivý, protože drtivá většina zabavených statků byla v krátké době darována nebo za výhodných podmínek prodána císařovým příznivcům, potažmo věřitelům. Spekulační nákupy konfiskátů byly v mnoha případech předmětem soudních sporů s přesahem až do 18. století, dotýkaly se i nejvlivnějších rodin (Lichtenštejnové). \n\nNejvětším nabyvatelem konfiskátů v první vlně po roce 1620 byl Albrecht z Valdštejna, který nejprve uplatnil své dědické nároky na majetek nejbohatšího českého rodu Smiřických a dalšími nákupy vytvořil v severních a východních Čechách enklávu frýdlantské vévodství. Z řad české šlechty se v pobělohorských konfiskacích významně uplatnili Trčkové z Lípy, Černínové z Chudenic, Martinicové nebo Lobkovicové. Z přistěhovalých rodů získali rozsáhlé majetky přetrvávající až do 20. století Buquyové, Trauttmansdorffové, Nosticové a Thun-Hohensteinové, v menším měřítku se to týkalo dále například Metternichů. Na Moravě svá dědictví z předešlých století rozšířili Lichtenštejnové a Ditrichštejnové. \n\nDruhá vlna konfiskací navazovala na exekuci Albrechta z Valdštejna a jeho přívrženců (Adam Trčka, Vilém Kinský, Kristián Ilov) v roce 1634. Díky rozsahu frýdlanstského vévodství Albrechta z Valdštejna i majetku Trčků došlo k dalšímu významnému přesunu majetku (převážně v severních a východních Čechách), vesměs ve prospěch císařských generálů, kteří se více či méně podíleli na Valdštejnově pádu. Valdštejnské konfiskace ovlivnily národnostní skladbu české šlechty, zabavené statky získali vysocí důstojníci císařské armády italského, německého či francouzsého původu. Největší podíly získali maršál Matyáš Gallas (Frýdlant, Liberec), maršál Ottavio Piccolomini (Náchod), generál Rudolf Colloredo (Opočno) a generál Jan Aldringen (Teplice). Kromě Colloredů jejich potomstvo však vymřelo již v 17. a 18. století, menší zisky dalších generálů zůstaly v majetku přímého potomstva až do roku 1945 (Desfoursové – Hrubý Rohozec). \n\nZabírání majetku účastníků povstání začalo ještě před Bílou horou živelným způsobem, nicméně s císařovým souhlasem. První konfiskace probíhaly s postupem císařské armády z Bavorska přes jižní Čechy k Praze. Císařským vojevůdcům bylo povoleno, aby si ponechali velká panství, která sami dobyli. Nejvýznamnějším příkladem byl generalissimus hrabě Karel Buquoy (1571–1621), který takto převzal značný podíl obrovského majetku Petra ze Švamberka († 1620). Petr ze Švamberka byl jako nejvyšší dvorský sudí předním účastníkem stavovského povstání a jako univerzální dědic Rožmberků také jedním z největších pozemkových vlastníků v Čechách, zemřel však již v květnu 1620. Karel Buquoy získal bez úředního odhadu darem obrovský majetek v jižních Čechách zahrnující město Rožmberk, 11 městeček, 170 vesnic a rozsáhlé lesní porosty v Pošumaví (panství Rožmberk, Nové Hrady, Libějovice). Buquoyové byli také jedním z mála rodů, kteří se z přistěhovalecké vlny po roce 1620 udrželi na získaných statcích až do roku 1945. Rozklad švamberského dědictví pokračoval darováním Orlíka a Zvíkova přednímu císařskému dvořanovi Janu Oldřichovi z Eggenbergu (1568–1634), který navíc z někdejšího rožmberského dominia získal i Český Krumlov (ten ale patřil od roku 1602 císaři) a titul krumlovského vévody. Další díl švamberského dědictví, panství Třeboň spolu se Soběslaví a Veselím nad Lužnicí převzal sám císař Ferdinand II. a jednalo se o jeden z mála konfiskátů, který zůstal v majetku císařské rodiny delší dobu, než jej v roce 1661 získali Schwarzenbergové. Dalšími nákupy a výhodnými sňatky pak v 18. a 19. století Schwarzenbergové navázali na někdejší rozsah dominia Rožmberků. \nPodobně jako Buquoy získal rozsáhlé statky darem Baltasar Marradas (1560–1638), který si z obsazených lokalit mohl ponechat Hlubokou, Mladou Vožici a řadu dalších drobných statků. V jižních Čechách se usadil také generál nizozemského původu Martin Hoeff-Huerta († 1637), který zabral Velhartice a do dědičného vlastnictví získal dokonce královské město Písek. Z dalších obdarovaných, kteří za své nabyté statky nemuseli nic platit, uveďme saského vévodu Julia Jindřicha (1586–1665), který získal západočeský Ostrov v protihodnotě 150 000 zlatých. Pohledávky za válečné výdaje uplatnili ve svých transakcích také další císařští důstojníci, kteří velmi levně získali rozsáhlá panství Chodová Planá (Theodor z Heimhausenu), Humpolec (Filip ze Solmsu), Kamenice nad Lipou (Jindřich Paradies) nebo Šluknov (Volf z Mansfeldu). \n\nBezplatné převody a dary dosáhly v hodnotě konfiskovaných statků nakonec sumu více než tři milióny zlatých. Netýkalo se to jen výše uvedených císařských vojevůdců, ale také církevních institucí, klášterů a řádů. Pražské arcibiskupství uplatnilo nárok na panství Červená Řečice (které mu již patřilo v minulosti), Týn nad Vltavou nebo Rožmitál pod Třemšínem. V západních Čechách zbohatly kláštery v Plasech (Kralovice) a Teplé. Strahovský klášter dostal darem Milevsko a Želiv, zbraslavský klášter obdržel panství Komořany. V bezprostředním okolí Prahy získal řadu statků řád křižovníků s červenou hvězdou. Pobělohorské období bylo etapou expanze řádu jezuitů, kteří v různých lokalitách také obdrželi četné statky. Největší zisky si připsala jezuitská kolej v Praze, která darem získala statky v severních Čechách v hodnotě 200 000 zlatých (Úštěk, Liběšice). \n\nNejbohatšími pozemkovými vlastníky z řad povstalců byli Albrecht Jan Smiřický a Petr ze Švamberka. Oba zemřeli ještě v průběhu povstání, a i když se příbuzní snažili zvrátit konfiskační proces, obrovská výše jejich majetku byla pro královskou komoru a následné nabyvatele natolik důležitá, že se jejich majetek v konfiskacích rozplynul. Statky Petra ze Švamberka si rozdělili generál Karel Buquoy, císařský nejvyšší hofmistr Jan Oldřich Eggenberg a sám Ferdinand II., dědictví Smiřických po složitém vyjednávaní získal Albrecht z Valdštejna. V žebříčku nejbohatších šlechticů následovaly manželky předních císařských přívrženců Polyxena z Lobkovic a Lucie Otýlie Slavatová, na pátém místě stál Adam Hrzán z Harasova, jehož podíl na stavovském povstání byl diskutabilní a měl spíše jen finanční charakter, jeho dědicové ale konfiskaci majetku předešli nevýhodným prodejem rodového majetku (Lanškroun, Lanšperk) Karlovi z Lichtenštejna v roce 1622. Jednalo se o rozsáhlé panství se čtyřmi městy (Ústí nad Orlicí, Lanškroun, Česká Třebová, Jablonné nad Orlicí) a desítkami vesnic. Významným pozemkovým vlastníkem byl Rudolf Žejdlic ze Šenfeldu, který zemřel v průběhu konfiskací v roce 1622. Více než skutečná míra provinění v době stavovského povstání přispěla k zabavení majetku jeho velikost – na panstvích Polná a Choceň patřilo Zejdlicovi bezmála šedesát vesnic. Choceň převzal dočasně Albrecht z Valdštejna, zatímco Polná s Přibyslaví se staly jedním ze stěžejních majetků knížat Ditrichštejnů. \n\nNa seznamu povstalců se ocitli i bohatí příslušníci rodů, které se v 16. století podílely na vzniku habsburského soustátí. Týká se to například Redernů, jimž patřily rozsáhlé majetky v severních Čechách (Liberec, Lemberk, Frýdlant). Na získání jejich statků vynaložil značné úsilí Albrecht z Valdštejna, který je získal nejprve jako léno (1621) a krátce poté i dědičně (1622). Pobělohorské konfiskace ukončily v Čechách také existenci rodu Gryspeků, z nějž Florián Gryspek (1504–1588) patřil k významným osobnostem vlády Ferdinanda I. Generace jeho vnuků ztratila v konfiskacích honosné renesanční zámky a majetek v různých částech Čech (Kaceřov a Kralovice připadly plaskému klášteru, Rožmitál pod Třemšínem získalo pražské arcibiskupství a Nelahozeves koupila kněžna Polyxena z Lobkovic). Z významných dvořanů Ferdinanda I. získal velký majetek na Příbramsku říšský vicekancléř Jiří z Lokšan (1491–1551), původem z Německa. Také jeho potomstvo svůj majetek ztratilo v konfiskacích (Březnice, Tochovice). \n\nV severních a západních Čechách propadly konfiskaci rozsáhlé majetky zdomácnělých rodů Šliků (Sokolov), Sahlhausenů (Česká Lípa, Benešov nad Ploučnicí) a Fictumů (Klášterec nad Ohří, Prunéřov, Podbořany), v návaznosti na Obnovené zřízení zemské a exodus protestantských rodů pak došlo k majetkovém přesunu ve prospěch Thun-Hohensteinů, kteří skoupili celé Děčínsko od několika členů rodu z Bünau. Před konfiskační komisí se ocitlo celkem 18 členů původně německého rodu Štampachů, jimž v severních Čechách patřily rozsáhlé statky. Jejich největší panství získali v konfiskacích Jaroslav Bořita z Martinic (Ahníkov, Hasištejn), Vilém Verdugo (Doupov) nebo Vratislav z Fürstenberka (Mšec). Také na štampachovských konfiskacích se obohatili Thun-Hohensteinové (Felixburg). \n\nVe středních Čechách byla sice značná část statků v přímém majetku císaře (Karlštejn, Křivoklát, Mělník, Brandýs nad Labem), v okolí Prahy ale značný majetek shromáždil Karel Mracký z Dubé († 1623; Pyšely, Polní Voděrady, Svojšice), který byl za Fridricha Falckého nejvyšším zemským sudím. Po Bílé hoře byl odsouzen ke ztrátě dvou třetin jmění, ale protože těsně před smrtí přestoupil na katolickou víru, většina statků byla vrácena jeho potomkům, i když v některých případech museli bývalý majetek vykoupit od nových nabyvatelů (Svojšice). Na Benešovsku vlastnil rozsáhlý majetek Jan Ostrovec z Kralovic (Vlašim), v jeho případě byla ohromující výše hotovosti a klenotů v hodnotě 150 000 zlatých (převedeno do přímého vlastnictví Ferdinanda II.). Vlašimské panství poté koupil člen konfiskační komise Bedřich z Talmberka. \nZnačný majetek byl zabaven dvojici předních velitelů stavovského vojska, z nichž ani jeden nebyl českého původu. Polní maršál stavovské armády Linhart Colona z Felsu (1565–1620) padl ještě během povstání a jeho majetek byl zkonfiskován posmrtně. Jednalo se o rozsáhlá západočeská panství Andělská Hora, Kysibel (Stružná), Bochov a Hartenštejn, která pak za 114 000 zlatých koupil Heřman Černín z Chudenic. Když Colonnovi synovci v roce 1628 opouštěli České království kvůli víře, prodali i zbytek svého majetku v západních Čechách. Panství Nejdek koupil opět Heřman Černín z Chudenic, panství Javorná získal císařský diplomat Gerhard z Questenbergu. Další významný důstojník stavovského vojska hrabě Jindřich Matyáš Thurn (1567–1640) vlastnil v Čechách Veliš a Vintířov. Východočeské panství Veliš získal za bezmála 100 000 zlatých Albrecht z Valdštejna, zatímco Thurnova manželka Alžběta, rozená z Tiefenbachu, obhájila nárok na severočeský Vintířov. Výjimečným případem je rakouský šlechtic Jan Bernard Fünfkirchen (1561–1621), který se do Čech přistěhoval teprve počátkem 17. století a jako přední účastník stavovského povstání zemřel ve vězení na Zbirohu. Jeho statky v jižních a východních Čechách zabrali generálové Baltazar Marradas (Mladá Vožice) a Albrecht z Valdštejna (Hostinné), rakouské statky Fünfkirchen a Wilfersdorf získali kardinál Ditrichštejn a Gundakar z Lichtenštejna. \n\nProces konfiskací se prakticky vyhnul středním Čechám, což bylo dáno tím, že zde byla řada velkých panství v majetku královské komory (Mělník, Brandýs nad Labem, Benátky nad Jizerou, Poděbrady, Přerov nad Labem). Ze stejného důvodu byl konfiskacemi nejméně postižen Rakovnický kraj, kde se nacházela rozsáhlá korunní panství Karlštejn, Křivoklát a Krušovice. Na rozhraní středních a jižních Čech se nacházely bohaté statky několika příslušníků rodu Hodějovských z Hodějova. Všichni byli postiženi konfiskacemi a jejich statky skoupili Pavel Michna z Vacínova (Konopiště, Tloskov, Týnec nad Sázavou) a strahovský klášter (Milevsko). \nStoprocentní konfiskace majetku pochopitelně postihla všechny účastníky povstání popravené na Staroměstském náměstí, v celkovém kontextu konfiskačního procesu a majetku zabaveného Švamberkům, Smiřickým nebo pozdějším emigrantům se ale nejednalo o nijak zásadní proměnu ve skladbě vlastnictví velkostatků. Z popravených stál hierarchicky nejvýše Jáchym Ondřej Šlik (1569–1621), jehož rod již od roku 1437 užíval titulu říšských hrabat. Sám Jáchym Ondřej však ani v rámci celého rodu Šliků nepatřil k nejbohatším, patřily mu severočeské Svijany s polovinou města Turnova a 40 vesnicemi. Tento majetek získal Albrecht z Valdštejna, který velmi levně skoupil také majetek dalšího z popravených, Václava Budovce z Budova (1551–1621; Mnichovo Hradiště, Zásadka, Klášter Hradiště). Na popravišti skončil také Kryštof Harant z Polžic a Bezdružic (1564–1621), významná renesanční osobnost. Jeho panství Pecka z konfiskací zpětně odkoupila jeho manželka Anna Salomena, ale nakonec je musela pod nátlakem odprodat Albrechtovi z Valdštejna. Nejstarším z popravených na Staroměstském náměstí byl Kašpar Kaplíř ze Sulevic(1536–1621), jehož statky na Voticku (Miličín, Neustupov) získal za 70 000 zlatých Martin Hoeff-Huerta. Samotné Votice byly v té době převedeny na Kašparovy vnuky, ale nakonec i toto panství propadlo konfiskaci a koupil je člen konfiskační komise Sezima z Vrtby. Z rytířského stavu byl nejbohatším popraveným Bohuslav z Michalovic (1565–1621), jehož severočeská panství Nové Sedlo a Ervěnice získali Lobkovicové. Jindřich Otta z Losu (1542–1621) pocházel z německého rodu, dlouhodobě ale naturalizovaného v Čechách. Jeho majetek v Komárově na Berounsku s 11 vesnicemi a již tehdy rozvinutým železářstvím získali v konfiskačním procesu Martinicové. Z popravených měšťanů vlastnili značný majetek kutnohorský primátor Jan Šultys z Felsdorfu nebo žatecký primátor Maxmilián Hošťálek z Javořice, jejich nemovitosti a pozemky byly taktéž zkonfiskovány a rozprodány. \n\nZ dalšího vysokého počtu rodin, z nichž konfiskace postihly více členů a pro další existenci v Čechách byly prakticky likvidační to byli Bechyňové z Lažan, Berbisdorfové, Boryňové ze Lhoty, Čejkové a Dvořečtí z Olbramovic, Dobřenští z Dobřenic, Dohalští, Donínové, Doupovcové, Hozlaurové, Hrobčičtí z Hrobčic, Chotkové, Kapounové ze Svojkova, Kelblové z Gejzingu, Křinečtí z Ronova, Lukavečtí, Malovcové, Myškové ze Žlunic, Pecingarové z Bydžína, Pětipeští, Račínové z Račína, Robmhapové ze Suché, Říčanští z Říčan, Sekerkové ze Sedčic, Střelové z Rokyc, Stubenberkové, Údrčtí z Údrče, Vančurové z Řehnic, Vidršperkárové. Jen v několika výjimečných případech se konfiskacemi zchudlé rodiny domohly později opět vyššího postavení. Nejvýznamnější je příklad Chotků, kteří klesli prakticky na pozici bohatších sedláků, ale souhrou šťastných okolností dosáhli v 18. století hraběcího titulu, značného majetku a předního postavení v habsburské monarchii. \n\nKonfiskace statků povstalců a jejich následný rozprodej byl složitým a často velmi nepřehledným procesem plným spekulací, nadhodnocených či naopak velmi nízkých úředních odhadů podle toho, jak to které straně vyhovovalo. Manželky vzbouřenců se snažily domáhat svých pojištěných věn na zabavených statcích, noví nabyvatelé si naopak nezřídka stěžovali na příliš vysoké ceny s ohledem na válkou zdevastovaná panství. Řada malých statků i rozsáhlých panství se stala předmětem spekulací a během několika málo let i několikrát změnila majitele. Mezi novými vlastníky probíhaly velké výměnné obchody v zájmu scelování majetku, k největším takovým transakcím došlo například mezi Albrechtem z Valdštejna a Marií Magdalenou Trčkovou z Lípy. Po popravě 27 předáků povstání na Staroměstském náměstí upustil císař Ferdinand II. od dalších hrdelních trestů, především s ohledem na vysoký počet povstalců, a v červenci 1621 vyhlásil generální pardon. Všichni účastníci vzpoury však byli zároveň vyzváni, aby se dostavili k českému místodržiteli Karlovi z Lichtenštejna, aby jim podle výše majetku byla vyměřena pokuta. V únoru 1622 byla ustavena konfiskační komise, jíž předsedal Karel z Lichtenštejna, který ovšem v té době pobýval ve Vídni. Jeho pravomoce dočasně převzal místopředseda komise Adam z Valdštejna, dalšími členy byli Bedřich z Talmberka, Kryštof Vratislav z Mitrovic, Sezima z Vrtby, Vilém mladší z Lobkovic, Volf Ilburk z Vřesovic, dále pak několik právníků a příslušníků městského stavu. Vyšetřováním míry provinění byl pověřen královský prokurátor Přibík Jeníšek z Újezda. Ten se také sám na konfiskacích obohatil, když koupil například Březnici z bývalého majetku Lokšanů. Podobně tak činili i členové konfiskační komise díky tomu, že měli jako první přístup k informacím o konfiskovaných statcích. Karel z Lichtenštejna se angažoval především na Moravě, ale z dalších členů konfiskační komise se výrazně obohatil například Adam mladší z Valdštejna, který v severních Čechách koupil rozsáhlé statky zkonfiskované Berkům z Dubé, s nimiž pak dále obchodoval se svým příbuzným Albrechtem z Valdštejna. \n\nSamotným iniciátorem myšlenky konfiskací jako trestu pro vzbouřence byl nejvyšší kancléř Vilém Slavata (1572–1652), který jako oběť defenestrace z roku 1618 dosáhl po Bílé hoře významného společenského vzestupu (již v roce 1621 byl povýšen na hraběte), sám se ale nákupu konfiskátů prakticky nezúčastnil, spokojil se jen s převzetím starého rodového sídla v Košumberku, který byl zabaven jeho příbuznému Divišu Slavatovi. Naopak druhý postižený defenestrací z roku 1618, Jaroslav Bořita z Martinic (1582–1649), během rozprodeje konfiskátů svůj majetek ztrojnásobil. Skupoval především drobné statky v okolí hlavního rodového sídla ve Smečně, v severních Čechách získal velká panství zabavená Štampachům (Hasištejn, Prunéřov, Ahníkov). Dále koupil Hořovice nebo Zelenou Horu u Nepomuku, do zástavy a nakonec do dědičného vlastnictví získal také město Slaný, s nímž měl v předbělohorském období problematické vztahy. \n\nPodobně jako Vilém Slavata se v konfiskačním procesu jen minimálně angažoval také nejvyšší kancléř kníže Zdeněk Vojtěch z Lobkovic (1568–1628), který se spokojil se ziskem panství Dřevohostice na Moravě, jímž rozšířil panství Holešov zděděné po bratru Ladislavovi. Lobkovicova manželka, významná osobnost české renesance Polyxena kněžna z Lobkovic (1567–1642), rozená z Pernštejna a vdova po Vilémovi z Rožmberka, byla v nákupu konfiskátů velmi aktivní, jejím zájmem bylo rozšířit hlavní rodová panství v Roudnici nad Labem a Vysokém Chlumci. V okolí Roudnice koupila v roce 1623 panství Dolní Beřkovice (konfiskát po rodu Belviců), Encovany (konfiskát po rodu Žejdliců) a Nelahozeves (konfiskát po rodu Gryspeků). V sousedství Vysokého Chlumce skoupila v roce 1623 řadu menších statků zabavených Divišu Černínovi a Myškům ze Žlunic. \n\nSoučástí procesu pobělohorských konfiskací bylo projednávání dědictví Smiřických, tehdy nejbohatšího českého rodu, které začalo ještě před Bílou horou. Albrecht Jan Smiřický (1594–1618) patřil k předákům stavovského povstání a zároveň byl nejbohatším českým šlechticem, patřily mu rozsáhlé statky ve středních a východních Čechách (Jičín, Náchod, Kostelec nad Černými Lesy, Hořice, Hrubá Skála, Semily, Uhříněves, Dymokury). Albrecht Jan zemřel již v roce 1618, naživu zůstal jeho bratr, nesvéprávný Jindřich Jiří (1592–1630), a dvě sestry Alžběta Kateřina a Markéta Saloména. Mezi sestrami vznikl spor o poručnictví nad Jindřichem Jiřím a převzetí správy obrovského rodového majetku. O vyrovnání měla rozhodnout královská komise vyslaná do Jičína. Na jičínském zámku došlo 1. února 1620 k výbuchu, při němž zahynulo 41 osob včetně Alžběty Kateřiny Smiřické. Okolnosti exploze nikdy nebyly objasněny, mimo jiné vzhledem k tomu, že většina zúčastněných zemřela na místě. \n\nMarkéta Saloména po Bílé hoře odešla do exilu a s sebou vzala i nesvéprávného bratra Jindřicha Jiřího. Boj o dědictví Smiřických se dostal do druhé fáze, tentokrát již s jinými aktéry. Majetek Smiřických propadl konfiskaci, ale přihlásilo se několik uchazečů se svými dědickými nároky. Největší aktivitu projevil Albrecht z Valdštejna, jehož matka z rodu Smiřických také pocházela. V návaznosti na rychlý postup Valdštejnovy kariéry postupně bledly naděje všech ostatních nárokovatelů. Valdštejn již v roce 1621 získal do zástavy panství Jičín s Kumburkem, krátce nato obdržel i poručnictví nad Jindřichem Jiřím Smiřickým (fyzicky jej převzal až v roce 1627). V roce 1623 získal od císaře většinu smiřických statků za půl miliónu zlatých (což byla zhruba polovina odhadní ceny). Tato transakce byla největším majetkovým přesunem v rámci pobělohorských konfiskací a Albrecht z Valdštejna položil základy pro budování frýdlantského vévodství v severovýchodních Čechách, i když některé části z dědictví Smiřických později prodal. \n\nTěsně po Bílé hoře se Albrecht z Valdštejna zbavil svých statků na Moravě zděděných po první manželce (Lukov, Vsetín) a v souvislosti se svými nároky na dědictví Smiřických směřoval své další obchodní aktivity do severních a východních Čech. Díky účasti ve finančním konsorciu bankéře de Witte získal obrovské prostředky a jen od prosince 1622 do února 1623 utratil v nákupech konfiskátů dva milióny zlatých. Řadu statků skupoval čistě ze spekulačních důvodů, aby je později vyměnil za majetek, který by vhodně zapadal do budovaného frýdlantského vévodství (což byl například případ Konopiště). V severních Čechách již v letech 1621–1622 získal jako konfiskát po rodu Redernů panství Frýdlant, Liberec a Lemberk, významným přínosem byl zisk České Lípy (1622) zabavené rodu Sahlhausenů. Koupil statky zabavené českým rodům Berků z Dubé (Doksy, Bělá pod Bezdězem, Bezděz) nebo Vartenberkům (Hrubý Rohozec). V letech 1623–1624 získal rozsáhlé statky ve východních Čechách (Nové Město nad Metují, Choceň), které ale později vyměnil za jiný majetek. \n\nPrvním oficiálním prodejem konfiskovaných statků byla transakce s Horšovským Týnem zabavená Vilému staršímu z Lobkovic (1553–1626), který byl za stavovského povstání jedním z direktorů a pak nejvyšším hofmistrem Fridricha Falckého. Po Bílé hoře byl původně odsouzen k trestu smrti, ale díky přímluvě svého mocného příbuzného knížete Zdeňka z Lobkovic byl cestou milosti uvězněn v Praze a později na Zbirohu, kde také zemřel. Smlouvou z 30. března 1622 získal Horšovský Týn s dalšími statky císařský dvořan Maxmilián z Trauttmansdorffu. Odhad panství byl stanoven na 265 000 zlatých, Trauttmansdorffovi byla ale předepsána kupní cena 200 00 zlatých. Z té mu bylo odpuštěno 60 000 za věrné služby, dalších 105 000 bylo sraženo na úhradu Trauttmansdorffových pohledávek u dvora a zbylých 35 000 zlatých zaplatil až v roce 1634. Podobným příkladem byla transakce s majetkem zkonfiskovaným Václavu Bohuchvalovi Berkovi z Dubé (Doksy, Bezděz, Kokořín, Houska). Tyto statky smlouvou z 6. července 1622 koupil Adam mladší z Valdštejna a zaplatit měl 260 000 zlatých, z toho mu bylo ale odpuštěno 240 000 zlatých na úhradu jeho pohledávek u císaře, takže za majetek odhadnutý původně na 362 000 zlatých zaplatil pouhých 20 000 zlatých. \n\nZ řad české šlechty byla v nákupu konfiskátů vedle Albrechta z Valdštejna nejvíce aktivní Marie Magdalena Trčková z Lípy, rozená Lobkovicová (1569–1633), jejímž zájmem bylo rozšířit trčkovské dědictví ve východních Čechách. V roce 1622 koupila Nový Studenec se 16 vesnicemi za 18 000 zlatých (konfiskát po Jiřím z Roupova), v následujících letech získala Náchod, Smidary nebo Žacléř. V roce 1624 podnikla velkou směnnou transakci s Albrechtem z Valdštejna, jíž získala statky v hodnotě 340 000 zlatých (Nové Město nad Metují, Sadová, Vamberk). Vysoké ambice a ekonomické zájmy vedly Magdalenu Trčkovou ke spojenectví s Albrechtem z Valdštejna a také k útisku poddaných, takže na svých panstvích dostala nelichotivou přezdívku \"zlá Manda\". Její postavení umocněné mimo jiné vysokým půjčkám císaři bylo tak silné, že i po vydání Obnoveného zřízení zemského získala v roce 1628 mimořádné privilegium zaručující svobodu víry. Její syn Adam Erdmann Trčka byl spolu s Valdštejnem zavražděn v Chebu a celé rozsáhlé dědictví Trčků se pak rozplynulo v druhé vlně konfiskací. \n\nJedním z typických příkladů, jaké možnosti se naskytly v pobělohorském období osobám nízkého původu, je případ Pavla Michny z Vacínova (1589–1632), který se narodil jako syn řezníka z Budyně nad Ohří a umíral jako říšský hrabě s obrovským majetkem ve středních a severních Čechách, na svých panstvích měl k dispozici 24 šlechtických sídel. Pavel Michna zbohatl jako proviantmistr císařské armády a udržoval konexe s vlivnými představiteli státní správy (Karel z Lichtenštejna, Zdeněk z Lobkovic). V roce 1622 z konfiskací po Hodějovských koupil panství Tloskov, v jeho sousedství pak o rok později koupil za 215 000 zlatých panství Konopiště, v této lokalitě pak získal řadu dalších statků. Větší majetkový komplex vytvořil v okolí Prahy, kde ve dvacátých letech skoupil Butovice, Jinonice, Řeporyje, Libeň, Dolní Břežany a Kamenici. Systematicky budoval majetkové zázemí také v severních Čechách, kde skoupil řadu vesnic a nakonec za 75 000 zlatých panství Toužetín. Postihnout obchodní aktivity Pavla Michny je složité, protože ne všechny transakce se týkaly přímo konfiskací, je ale jisté, že v období po Bílé hoře získal majetek v hodnotě bezmála půl miliónu zlatých. Svým potomkům zanechal značné dědictví a ještě dvacet let po jeho smrti patřili Michnové z Vacínova k nejbohatší šlechtě v Čechách, pak se ale díky neuváženému hospodaření jejich dědictví začalo rozpadat a nakonec skončili na okraji české aristokratické společnosti. \n\nZe starobylé české šlechty byl dalším významným nabyvatelem konfiskátů císařský diplomat Heřman Černín z Chudenic (1576–1651). Jeho případ znovu dokládá kontrasty tehdejšího historického vývoje, protože jeho starší bratr Diviš Černín (1565–1621) byl jedním z 27 popravených účastníků povstání na Staroměstském náměstí. Heřman Černín naopak v pobělohorském období vytvořil ze svého rodu jednu z nejvýznamnějších šlechtických dynastií v Čechách. Kromě hraběcího titulu (1627) získal rozsáhlý majetek v různých částech království. Na podzim 1622 koupil za 76 000 zlatých jako konfiskát po Jaroslavu Libštejnském z Kolovrat panství Petrohrad a Soseň, které pak dále rozšiřoval drobnými akvizicemi. Ze zabaveného majetku Colonnů z Felsu vytvořil ve dvacátých letech 17. století rozsáhlou doménu v západních Čechách (Andělská Hora, Nejdek, Stružná). Kupoval také v okolí Prahy (Vinoř, 1626). \nVe srovnání se zisky Valdštejnů, Trčků, Martiniců a Černínů nesnesou srovnání mnohé další české rody, ale i některým dalším je nutno připsat rozšíření rodového majetku, v mnoha případech se opět jednalo o rodiny, jejichž příslušníci stáli v době stavovského povstání na opačných stranách. S přesahem držby až do 20. století je na místě zmínit pobělohorské zisky Vratislavů z Mitrovic (Dírná), Lažanských z Bukové (Manětín), své dědictví v okolí Chlumce nad Cidlinou rozšířili Kinští, dočasné přírůstky si připsali také Šternberkové (Horažďovice). K tematice rozdílných postojů v době povstání mezi blízkými příbuznými je na místě připomenout povstalce Volfa z Vřesovic, jemuž bylo zkonfiskováno panství Nový Hrad na Lounsku a za výhodných podmínek je v roce 1623 získal jeho bratranec Volf Ilburk z Vřesovic. Vedle již zmíněného Trauttmansdorffa se z nově přistěhovalých rodů významně uplatnil vojevůdce johanitského řádu Kryštof Šimon Thun-Hohenstein (1576–1635), který v severních Čechách za velmi výhodných finančních podmínek vytvořil rozsáhlé dominium z konfiskátů Štampachů, Fictumů a pánů z Bünau (Děčín, Klášterec nad Ohří, Benešov nad Ploučnicí, Jílové u Děčína, Felixburk atd.). Podobně místokancléř Otto Nostic (1571–1630) skoupil v západních Čechách konfiskáty po rodu Šliků (Sokolov, Jindřichovice). V obou případech Thunů i Nosticů se jednalo o základ rodového majetku s přesahem až do 20. století. \n\nI když dvořané a důstojníci blízcí císařskému dvoru získali v pobělohorských konfiskacích řadu velkých panství, značná část z těchto rodů vymřela již během 17. a 18. století. Týkalo se to i jednoho z největších nabyvatelů pobělohorských konfiskátů, knížete Jana Oldřicha z Eggenbergu, který získal velký podíl na někdejším dědictví Rožmberků (Český Krumlov, Zvíkov, Orlík); jeho rod vymřel v roce 1719. Možnosti nákupu levných statků kromě již zmíněných využili další přední dvořané z okruhu Ferdinanda II., císařský nejvyšší hofmistr Leonard z Meggau (Rabštejn nad Střelou, Žleby), císařský rada Vincenc Muschinger (Choceň, Rychnov nad Kněžnou), rakouský dvorský kancléř Jan Křtitel z Verdenberka (Kácov). Kromě skutečně významných osobností císařského dvora získali v Čechách velký majetek i četní váleční dobrodruzi a spekulanti, jakými byli například Jan Filip Husman z Namedy († 1651; Tachov) nebo Jan Filip Krac ze Šarfenštejna (1585–1635; Rýzmberk, Kout na Šumavě). Další důstojníci císařské armády různých národností získali v Čechách během konfiskací řadu velkých panství, ve většině případů ale jejich rodiny nepřežily do 18. století. Byly to například rody Verdugo (Doupov), Paradies (Kamenice nad Lipou) nebo Wahl (Líčkov).\n\nI když řadu měst postihla konfiskace po stavovském odboji v roce 1547, většině z nich byl později jejich majetek navrácen a řada měst dosáhla na přelomu 16. a 17. století významného vzestupu ve vlastnictví pozemků a díky zadlužení šlechty a královské komory i ziskům v podobě honosných sídel. Ke stavovskému povstání se připojila řada královských i poddanských měst, pro většinu z nich znamenaly pobělohorské konfiskace značný hospodářský úpadek, tresty postihly také stovky měšťanů. I když některá katolická města (České Budějovice, Plzeň) zůstala konfiskačního procesu ušetřena, obecně platí, že všechna města v Českém království značně trpěla častými průchody vojsk a z doby třicetileté války si většina městských obcí nesla do dalších desetileí zdecimované hospodářství a dluhy. Některá královská města pro svou účast ve stavovském odboji dokonce přišla o svá královská privilegia a jako poddanská se stala majetkem šlechtických rodů (Rakovník udělen Černínům, Slaný Martinicům, Kynšperk nad Ohří Metternichům).\n\nPraha jako hlavní město patřila k největším oporám stavovského povstání, ostatně z popravených 27 vzbouřenců na Staroměstské náměstí bylo 15 pražských měšťanů. Ve srovnání s jinými městy nepatřil jednotlivým pražským obcím nijak velký pozemkový majetek, často se navíc jednalo o statky zabavené během povstání církevním institucím a řádům, které jim pak byly vráceny. V Praze byly k pokutě nebo zabavení majetku odsouzeny stovky měšťanů, řada z nich kvůli víře pak opustila Čechy. Kromě popravených vlastnil značný majetek například Jan Theodor Sixt z Ottersdorfu, který měl být původně také popraven, ale na popravišti získal milost. Jeho honosný dům v Celetné ulici ulici získal den po staroměstské exekuci Filip Fabricius, který byl v květnu 1618 spolu s Martinicem a Slavatou vyhozen z oken Pražského hradu. Postavení vlivného královského města Kutná Hora bylo v pobělohorském období determinováno faktem, že kutnohorský primátor Jan Šultys byl v roce 1621 jedním z popravených na Staroměstském náměstí. Většina městských pozemků mimo Kutnou Horu v hodnotě přes 30 000 zlatých byla v rámci konfiskací převedena na jezuitskou kolej v Praze. V sousedství Kutné Hory přišla o své statky také Čáslav, jejíž panství Tupadly koupila Maria Magdalena Trčková. Trčkové získali také menší majetek z konfiskátů Hradce Králové. Statky Českého Brodu skoupil Karel z Lichtenštejna a připojil je ke svému panství Kostelec nad Černými Lesy, stejně tak získal i majetek Kouřimi. V severních Čechách patřil k nejbohatším městům Chomutov, který v roce 1605 koupil od Rudolfa II. za 116 000 zlatých rozsáhlé pozemky včetně chomutovského zámku. V konfiskačním procesu získal tento majetek za 220 000 Jaroslav Bořita z Martinic, ale nakonec byl v roce 1629 vrácen Chomutovu. Na rozdíl od jiných měst v Chomutově přestoupilo 400 měšťanů na katolickou víru a počet emigrantů zde byl minimální. Ze sousední Kadaně naopak řada měšťanů odešla a kromě průchodu vojsk město výrazně utrpělo ničivým požárem (1631) a morovou epidemií (1633), takže kadaňští radní nakonec po dlouhých jednáních dosáhli odpuštění trestu. Litoměřice samotné jako městská obec potrestány nebyly, ale na seznamu pokutovaných se ocitly desítky litoměřických měšťanů a počet obyvatel ve městě během třicetileté války klesl o tři čtvrtiny. \nJihočeský Týn nad Vltavou přešel i se svými majetky do vlastnictví pražského arcibiskupství, které naopak neuspělo ve své žádosti o statky města Pelhřimova. Města Písek a Vodňany i s jejich statky převzal generál Baltasar Marradas. Další jihočeské město Prachatice využilo koncem 16. století finanční tísně Petra Voka z Rožmberka a koupilo panství Helfenburk s dvěma městečky a 16 vesnicemi. Tyto statky byly Prachaticím po Bílé hoře zkonfiskovány a získal je Jan Oldřich z Eggenbergu. \nMezi nejbohatší městské obce patřil Loket, kterému patřilo panství s více než 20 vesnicemi a loketským hradem. Tento majetek v hodnotě 130 000 zlatých byl městu zabaven. V sousedství Lokte se nacházelo panství Bečov nad Teplou, které s hradem a 13 vesnicemi patřilo Hornímu Slavkovu. Také slavkovští měšťané byli odsouzeni ke ztrátě tohoto majetku a bečovské panství pak koupil císařský rada Gerhard z Questenberka. Podobně velkým majetkem disponoval západočeský Ostrov, kterému od roku 1603 patřilo ostrovské panství se zámkem, dvě městečka, 16 vesnic a významné rybnikářské hospodářství. Ostrovský majetek v hodnotě 150 000 zlatých dostal darem vévoda Julius Jindřich Saský. V případě Chebu více než statky městské obce postihly konfiskace jednotlivé bohaté měšťany. Kynšperk nad Ohří ztratil v pobělohorské době statut královského komorního města a v rámci konfiskací jej za 40 000 zlatých získala rodina Metternichů. V západních Čechách ztratilo svůj majetek ještě Stříbro a získal jej generál Kristián z Ilova. Stejně tak sousední tachovské panství zabavené městu Tachovu koupil za bezmála 100 000 zlatých císařský plukovník Jan Filip Husman z Namedy. Problematická byla konfiskace majetku města Domažlic, protože Chodové hájili svá výsadní práva související s ochranou zemské hranice. Jejich statky včetně domažlického hradu nakonec v roce 1630 do dědičného vlastnictví získal Volf Lamingen z Albenreuthu. Domažličtí ale svůj nárok na domažlický hrad uplatňovali soudně dalších bezmála padesát let a nakonec ve sporu byli úspěšní. Některá města, i když byla původně odsouzena ke konfiskaci majetku, nakonec jim byly statky a pozemky vráceny především s ohledem na válečné útrapy a povinnosti vydržovat císařská i nepřátelská vojska (Beroun, Mladá Boleslav). Řadu měst pak následně postihl početně výrazný odchod měšťanů z důvodů válečného drancování nebo protestantské víry (Český Brod, Chrudim, Nymburk).\n\nZ řad povstalců byli největšími vlastníky půdy na Moravě Ladislav Velen ze Žerotína (Břeclav, Zábřeh, Moravská Třebová, Ruda nad Moravou), dále pak zemští direktoři a přední hodnostáři Moravského markrabství Pertold z Lipé (Moravský Krumlov), Jan starší Skrbenský (Fulnek, Dřevohostice), Jetřich Petřvaldský z Petřvaldu (Branná), Bernard z Kunovic (Uherský Ostroh, Hluk), Zdeněk Brtnický z Valdštejna (Brtnice, Moravské Budějovice). Z rodu Žerotínů byl významnou osobností Karel starší ze Žerotína (1564–1636), který byl uznávaným politikem na obou znepřátelených stranách a statky mu byly ponechány, nakonec ale kvůli víře emigroval a své statky na Moravě a v Čechách prodal (Náměšť nad Oslavou, Brandýs nad Orlicí). Na přelomu 16. a 17. století vytvořil na Vysočině rozsáhlé dominium Vilém Dubský z Třebomyslic (1548–1626), jehož postoje za stavovského povstání byly nejednoznačné, ale protože byl vlastníkem obrovských statků (Nové Město na Moravě, Dačice, Jimramov, Dalečín, Řečkovice), o něž byl velký zájem, jeho majetek byl zcela zkonfiskován. Dubští z Třebomyslic byli jednou z mála starobylých rodin, kterým se později podařilo vymanit z chudoby a dosáhnout vlivného společenského postavení i majetku. \n\nKonfiskace majetku povstalců na Moravě se týkala 38% rozlohy makrabství, potrestáno bylo 268 osob na více než 150 panstvích a statcích. Podobně jako v Čechách platilo, že nejvíce postižené rody v jiných liniích naopak na konfiskacích profitovaly (Žerotínové, Bruntálští z Vrbna, Sedlničtí z Choltic). Největší zisky z konfiskátů si připsali Lichtenštejnové a Ditrichštejnové, kteří tak ovládli třetinu Moravy, značný majetek s historickým přesahem až do roku 1945 získaly také další četné cizí rodiny (Collaltové, Magnisové, Serényiové), krátkodobější charakter měly zisky Schaumburgů, Questenbergů nebo Lichtenštejn-Castelcornů. Na rozdíl od Čech se v rozdělování konfiskátů jen minimálně uplatnily starobylé domácí rody (Bruntálští z Vrbna, Březničtí z Náchoda, Lobkovicové, Berkové z Dubé). Také na Moravě padly po porážce povstání rozsudky v podobě trestu smrti, nakonec byl ale popraven jen Václav Bítovský z Bítova (1569–1628), jeho exekuce ale proběhla až po několika letech, kdy byl zajat ve Slezsku. Dalším odsouzeným byly tresty smrti cestou milosti změněny na doživotní vězení, nejbohatší předáci povstání však krátce po Bílé hoře uprchli za hranice (Ladislav Velen ze Žerotína). Stejně jako v Čechách, tak i na Moravě byly starobylé rody, u nichž v případě účastníků vzpoury znamenaly konfiskace hmotnou likvidaci, zatímco jiní příslušníci téhož rodu v pobělohorském období dosáhli majetkového a společenského vzestupu (Žerotínové, Bruntálští z Vrbna). Někdy se tak stalo i v případě sourozenců, kdy například Michael Adolf z Althannu z konfiskací získal statky svého bratra Volfa Dětřicha z Althannu (Vranov nad Dyjí, Jaroslavice). \n\nNa rozdíl od Čech není dodnes úplně přesně známé složení konfiskační komise na Moravě, celý proces ale osobně řídil moravský místodržitel kardinál František z Ditrichštejna (1570–1636), který se zároveň stal jedním z největších nabyvatelů konfiskátů. Jeho rod od 16. století vlastnil na jižní Moravě Mikulov, František z Ditrichštejna po Bílé hoře skoupil za výhodných podmínek řadu statků v různých částech markrabství a také na Vysočině a vytvořil tak základy pozemkového bohatství Ditrichštejnů na dvě další století. Z majetku Jiřího z Vrbna získal rozsáhlá panství Helfštýn a Lipník nad Bečvou, v jejich sousedství obdržel panství Hranice Václavu Molovi z Modřelic. Na Vysočině koupil Nové Město na Moravě jako konfiskát po Vilémovi Dubském z Třebomyslic, nedaleko odtud získal Polnou a Přibyslav, které v konfiskacích ztratil Rudolf Zejdlic ze Šenfeldu. \n\nLichtenštejnové byli na jižní Moravě usazeni již od 13. století a koncem 16. století výhodnou sňatkovou politikou převzali obrovské dědictví vymřelého rodu pánů z Boskovic. Karel z Lichtenštejna se svými bratry Maxmiliánem a Gundakarem svými zisky z pobělohorských konfiskací významně rozšířili rodový majetek, který pak dědicům v prakticky nezměněné podobě zůstal až do roku 1945. Karel z Lichtenštejna (1569–1627) byl po Bílé hoře místodržitelem v Čechách a tady také získal značný majetek (Kostelec nad Černými Lesy, Lanškroun), měl ale pochopitelně zájem i na rozšíření svého dědictví na Moravě. Největším ziskem bylo převzetí konfiskovaného majetku nejbohatšího účastníka povstání Ladislava Velena ze Žerotína (Moravská Třebová, Ruda nad Moravou, Zábřeh), ve stejné lokalitě získal panství Branná zabavené Jetřichovi Petřvaldskému z Petřvaldu. \n\nKarlův mladší bratr Gundakar z Lichtenštejna (1580–1658) v roce 1622 získal rozsáhlá panství zabavená pánům z Lipé a pánům z Kunovic (Moravský Krumlov, Uherský Ostroh). Gundakarova moravská panství byla v roce 1633 povýšena na knížectví. Na majetku potrestaného Bernarda z Kunovic se obohatil také další z bratrů Maxmilián z Lichtenštejna (1578–1643), který získal Kunovice a Hluk, především ale zbohatl převzetím statků Bedřicha a Karla z Kounic (Ždánice). Celkově bratři Lichtenštejnové získali v pobělohorských konfiskacích šestnáct panství, jejich rozloha a počet poddaných z nich učinila nejvýznamnější nabyvatele majetku na Moravě po Bílé hoře. \n\nVýznamný majetek získal císařský vojevůdce, pozdější polní maršál Hanibal ze Schaumburgu (1582–1634), který z konfiskátů méně významných rodů Blektů z Útěchovic, Krokvicarů a Kusých z Mukoděl vytvořil rozsáhlé pozemkové vlastnictví na rozhraní Moravy a jižních Čech (Písečné, Krasonice, Velký Beranov). Největším Schaumburgovým ziskem byly Moravské Budějovice z konfiskací po Zdeňku Brtnickém z Valdštejna. Na Valdštejnově majetku se významně obohatil také další císařský vojevůdce Rombald Collalto (1575–1630), který uplatnil nárok na rozsáhlé panství Brtnice. Schaumburg a Collalto se po Lichtenštejnech a Ditrichštejnech zařadili mezi významné pozemkové vlastníky na Moravě. Vlivný finanční poradce císaře a prezident dvorské komory hrabě Seyfried Kryštof Breuner (1569–1651) vlastnil statky v Dolním Rakousku na hranici s Moravou a po Bílé hoře získal Lomnici a Hrušovany nad Jevišovkou. Vlivný císařský diplomat Gerhard z Questenberka (1580–1646) koupil v roce 1624 panství Jaroměřice nad Rokytnou, zároveň získal značný majetek v západních Čechách (Bečov nad Teplou). Právě příklad Questenberků ukazuje, že snadné zisky během konfiskačního procesu v různých částech monarchie způsobily dědicům v dalších generacích značné problémy co se týče efektivního hospodaření na statcích vzdálených od sebe stovky kilometrů. \n\nMoravský nejvyšší zemský sudí Lev Burian Berka z Dubé († 1626) často zastupoval nepřítomného místodržitele Františka z Ditrichštejna a rozhodoval o přidělování konfiskátů, sám získal velké panství Dačice zabavené Vilémovi Dubskému z Třebomyslic. Na Moravě uplatnil své nároky také český nejvyšší kancléř Zdeněk Vojtěch z Lobkovic (1568–1628), který zažádal o Dřevohostice (konfiskát po Skrbenských), aby tak rozšířil panství Holešov zděděné po starším bratrovi. Na neprůhledných postojích v době stavovského povstání i po něm založil svou kariéru Jiří z Náchoda († 1634), který po Bílé hoře za zásluhy vyslovil v rámci konfiskací vysoké požadavky, které byly označeny jako přemrštěné, přesto získal rozsáhlý majetek (Bystřice nad Pernštejnem, Hrotovice, Miroslav). Ze staré domácí šlechty se na pobělohorských konfiskacích dále obohatil například Václav Bruntálský z Vrbna (1589–1649), který koupil Fulnek z bývalého majetku Skrbenských. \n\nMoravský místodržitel František z Ditrichštejna byl především církevním hodnostářem a jako olomoucký biskup se zasloužil o rozšíření majetku olomouckého biskupství a olomoucké kapituly. Protežování jezuitů v té době se projevilo zisky jezuitských kolejí v Brně (Řečkovice, Boleradice), Olomouci (Čejkovice, Jihlavě (Meziříčko) a Znojmě (Bohutice). Významné majetkové přesuny proběhly ve prospěch řádu německých rytířů, v jehož čele tehdy stál císařův bratr arcivévoda Karel (Bruntál, Sovinec). \n\nV souvislosti s nejednoznačným jednáním Albrechta z Valdštejna bylo koncem roku 1633 rozhodnuto o jeho odstavení z postu vrchního velitele císařské armády. Do spiknutí proti němu se zapojili jeho někdejší blízcí spolubojovníci (Gallas, Piccolomini, Aldringen). Původní záměr Valdštejna zatknout a dopravit jej do Vídně skončil nikoli úplně plánovanou Valdštejnovou vraždou v Chebu 25. února 1634. Již krátce předtím byl vydán příkaz k zajištění jeho majetku, což se týkalo i jeho nejbližších příznívců, kteří spolu s ním byli v Chebu zavražděni (Trčka, Kinský, Ilov). Jejich statky (především Valdštejna a Trčky) zahrnovaly prakticky celé severní a východní Čechy a byly odhadnuty na patnáct miliónů zlatých. \n\nProces druhé vlny konfiskací byl mnohem jednodušší a rychlejší díky tomu, že se týkal jen velmi malého počtu osob, navíc hlavní aktéři Albrecht z Valdštejna a jeho nejbližší příznivci Adam Erdmann Trčka z Lípy a Vilém Kinský byli zavražděni v Chebu, mimoto celý rod Trčků úplně vymřel ještě v roce 1634. Odpadla tím složitá licitace o výši konfiskovaného majetku a dlouhá vyjednávání jako v případě první konfiskační vlny, jen Valdštejnova manželka Isabela uhájila svůj nárok na panství Česká Lípa. Albrechtův synovec Maxmilián z Valdštejna (1596–1655) jako vlivný císařský dvořan udržel své statky Mnichovo Hradiště, Svijany, Hrubá Skála a Zvířetice. Na část zabaveného majetku Viléma Kinského uplatnil svůj nárok jeho synovec Jan Oktavián Kinský, který převzal panství Česká Kamenice. \nNejvětší podíl na zisku z valdštejnských konfiskací si připsal pozdější polní maršál a vrchní velitel císařských vojsk hrabě Matyáš Gallas (1588–1647), který z majetku Albrechta z Valdštejna a Trčků získal statky v hodnotě bezmála jednoho miliónu zlatých (Frýdlant, Liberec, Smiřice). Generál Rudolf Colloredo (1585–1657) a jeho bratr Jeroným (1582–1638) získali panství Opočno v hodnotě téměř 400 000 zlatých. Na majetku Trčků se obohatil Ottavio Piccolomini (1599–1656), který v návaznosti na Valdštejnův pád získal titul hraběte a v armádě se stal polním maršálem. V roce 1634 získal panství Náchod s hradem Rýzmberkem v hodnotě čtvrt miliónu zlatých. Sídelní město frýdlanstvího vévodství Jičín s rozsáhlým panstvím ohodnoceným na 400 000 zlatých převzal císařský polní maršál a člen dvorské válečné rady Rudolf z Tiefenbachu (1582–1653). Na rozdíl od Colloredů nebo Piccolominiů byl další nabyvatel statků z valdštejnských konfiskací generál Jan Aldringen (1588–1634) zcela prostého původu. Z majetku Viléma Kinského získal panství Teplice s Doubravskou Horou v hodnotě bezmála 100.000 zlatých. Valdštejnovy statky Český Dub a Frýdštejn v hodnotě 160 000 zlatých získal generál Jan Ludvík Isolani (1586–1640). \n\nDalší podíly na valdštejnských konfiskacích připadly řadě dalších císařských generálů a plukovníků jako byli Walter Leslie (1605–1667; Nové Město nad Metují), Jan z Becku (1588–1648; Houska, Kokořín), Vilém Lamboy († 1659; Hostinné), Francesco Caretto (1590–1651; Bělá pod Bezdězem), Arnošt de Suys (1590–1646; Tupadly), Adrian z Enkenfurtu (1601–1663, Ledeč nad Sázavou), Matouš Vernier z Rougemontu († 1661; Lipnice nad Sázavou), Jan Rudolf Breda († 1640; Lemberk) nebo Giacomo Strozzi (Hořice). Plukovník Walter Butler za svou přímou účast na Valdštejnově vraždě získal panství Doksy, Nový Berštejn a Dubá v hodnotě přes 220 000 zlatých. \n\nZatímco v první vlně pobělohorských konfiskací ztratili většinu majetku Šlikové, jediný člen rodu, generál hrabě Jindřich Šlik (1580–1650) vstoupil do císařských služeb a byl dlouholetým prezidentem dvorské válečné rady. Již v roce 1632 dostal od Valdštejna panství Ploskovice, z valdštejnských konfiskací pak za 364 000 zlatých získal panství Veliš a Staré Hrady s Kopidlnem. Ačkoliv se po popravě Jáchyma Ondřeje Šlika a konfiskaci majetku jeho příbuzných v západních Čechách zdála další existence rodu nemožná, Jindřich Šlik položil základy hmotného zabezpečení pro další staletí a Šlikové si udrželi postavení adekvátní k titulu říšských hrabat, který jim náležel již od roku 1437. Ze staré české šlechty se na valdštejnských konfiskacích obohatila také kněžna Polyxena z Lobkovic, která získala panství Kost, krátce nato je ale prodala Černínům. Některým rodům zůstaly statky, za které předtím Albrecht z Valdštejna nezaplatil (Harantové – Jilemnice). Na valdštejnských konfiskacích se obohatily i církevní instituce, emauzský klášter převzal hrad Bezděz s řadou vesnic. \n\nSkutečný vrah Albrechta z Valdštejna, irský důstojník Walter Devereux, musel paradoxně na svou odměnu čekat nejdéle. Hned po akci v Chebu sice dostal v hotovosti 1 000 zlatých, ale poté, co si vzdálení pozorovatelé Valdštejnovy vraždy rozdělovali bohaté statky statisícových hodnot, přihlásil se také o svůj podíl. Jeho žádosti zůstávaly delší dobu nevyslyšeny, protože v čele s císařem si všichni zúčastnění byli vědomi faktu, že zákeřná vražda není morálně uznatelným způsobem odstranění vrchního velitele císařských vojsk a říšského knížete. Neodbytný Devereux nakonec až v roce 1636 získal trčkovské statky Krchleby a Chlum v hodnotě 76 000 zlatých, byl ale povinen vyplatit další řadové vojáky zúčastněné na Valdštejnově vraždě.\n\nPobělohorské konfiskace měly za následek především praktickou likvidaci rytířského stavu v Čechách a spolu se slučováním do větších územních celků také zánik stovek drobných statků. V návaznosti na to pozbyly svého významu také desítky šlechtických sídel, především tvrzí. U největších pozemkových vlastníků se na okraj zájmu dostaly i dosud honosné renesanční zámky, což se týkalo především obrovských moravských dominií Lichtenštejnů a Ditrichštejnů. Mezi nejbohatší českou šlechtu se díky konfiskacím dostaly rody Eggenbergů, Trauttmansdorffů, Thun-Hohensteinů nebo Buquoyů. Ze starých českých rodin si významné majetkové postavení udrželi Slavatové, Lobkovicové, Černínové, Berkové z Dubé, Martinicové a přes exces Albrechta z Valdštejna také Valdštejnové. Tento stav také odráží berní rula z roku 1654, která mezi nejbohatší šlechtou jmenuje právě výše uvedené rodiny. V berní rule z roku 1654 se ještě objevuje rod Michnů z Vacínova, který v pobělohorských konfiskacích zbohatl mimořádně, ještě během 17. století ale o většinu majetku přišel a pak až do svého vymření v roce 1877 živořil na pokraji aristokratické společnosti, byť s hraběcím titulem. Ztráta statků prodejem či vymřením rodu provázela také řadu přistěhovalců po roce 1620 a již Bohuslav Balbín jako obránce češtiny ve svém díle zmínil, že ještě během 17. století zmizelo z českého prostředí více než 80 rodin přistěhovalých po Bílé hoře. Naopak některé přistěhovalé rody se s českým prostředím sžily prostřednictvím sňatků a účastí ve státní správě, v neposlední řadě také financováním řady památek barokní architektury (Trauttmansdorffové, Thun-Hohensteinové). \n\nI když se situace ve vlastnictví panství zdála stabilizovaná, ještě několik desetiletí po Bílé hoře probíhala řada soudních sporů souvisejících s konfiskacemi. Nejvýznamnějším příkladem bylo panství Kostelec nad Černými Lesy, kde své nároky musel obhajovat Karel Eusebius z Lichtenštejna (1611–1684) ještě třicet let po smrti svého otce. I když Lichtenštejnové patřili k přední aristokracii monarchie, Kostelec nad Černými Lesy spadal do dědictví Smiřických, na nějž si na počátku vlády Leopolda I. činil nárok Gottlieb Amadeus Windischgrätz (1630–1695), který se sňatkem dostal do blízkého příbuzenstva Habsburků. Karel Eusebius z Lichtenštejna byl vyzván, aby doložil právoplatnost transakce na Kostelci mezi jeho otcem a Albrechtem z Valdštejna (1623). Po několikaletých peripetiích nakonec Lichtenštejn zaplatil císařské pokladně jeden milión zlatých a tím se vyhnul dalšímu vyšetřování (1658). Podobně například Pavel Michna z Vacínova obdržel z konfiskovaných statků 900 000 zlatých na úhradu svých válečných půjček císaři. Správně měl ale dostat jen půl miliónu zlatých a škoda, která tak královské komoře vznikla, se řešila ještě v roce 1662, kdy byl před komorní soud povolán Michnův dědic Václav Michna z Vacínova. Švamberkové i jejich dědicové Paarové se až do konce 17. století soudili s rodem Buquoyů o nároky na panství Nové Hrady a Rožmberk, naopak Buquoyové se více než sto let marně domáhali finanční odměny ve výši 200 000 zlatých, kterou měl za své služby dostat Karel Bonaventura Buquoy. Dlouholetý soudní proces provázel majetkové poměry v Domažlicích, kde měšťané uplatňovali svá práva na domažlický hrad. V roce 1671 nakonec soud vyhráli na úkor rodu Lamingerů. Justiční dohru s přesahem několika desetiletí měly také konfiskace na řadě menších statků. \n\nNejvýznamnější prací k tematice pobělohorských konfiskací jsou \"Dějiny konfiskací v Čechách po r. 1618\" Tomáše Bílka. Ten byl jako ředitel gymnázia v roce 1873 penzionován z politických důvodů a poté se uplatnil jako historik. Nejprve se věnoval majetkovým poměrům jezuitského řádu a poté na základě archivních pramenů sepsal \"Dějiny konfiskací\", které vyšly ve dvou svazcích v letech 1882–1883. Bílkovo dílo bylo později mnohokrát podrobeno kritice kvůli řadě drobných nepřesností, svým rozsahem ale zůstalo dodnes nepřekonáno a stále je stěžejním pramenem k problematice pobělohorského vývoje v Čechách. Z Bílkových informací čerpali mnozí autoři děl o historii české šlechty a šlechtických sídel, především August Sedláček ve svém rozsáhlém díle \"Hrady, zámky a tvrze království Českého\" (1882–1927). S ohledem na osobnost Albrechta z Valdštejna a jeho frýdlantského vévodství se konfiskačnímu procesu podrobně věnoval Josef Janáček ve svém nejvýznamnějším díle \"Valdštejn a jeho doba\" (1978). \n\nKonfiskacím na Moravě se dlouhodobě v různých studiích věnoval brněnský historik Tomáš Knoz, jehož práce vyvrcholila knihou \"Pobělohorské konfiskace\" (2006), vydanou Masarykovou univerzitou. Dílčím způsobem zpracovali téma konfiskací také autoři biografií různých osobností spojených s daným obdobím, například Jan Kilián (\"Filip Fabricius z Rosenfeldu a Hohenfallu,\" 2005; \"Martin Maxmilián z Golče\", 2010; \"Jan Beck,\" 2014). Problematiku dlouholetých soudních sporů navazujících na konfiskace zmapoval podrobně v regionálním měřítku severovýchodních Čech Ondřej Tikovský v knize \"S údělem prosebníka\" (2013).\n\n\n"}
{"id": "1220198", "url": "https://cs.wikipedia.org/wiki?curid=1220198", "title": "Vysoký Rykali", "text": "Vysoký Rykali\n\nVysoký Rykali je 912 m vysoká hora tvořící součást Travenských hřbetů v Moravskoslezských Beskydech. Nachází se 3,5 km jihovýchodně od hory Travný na rozhraní katastrů obcí Krásná a Morávka v okrese Frýdek-Místek.\n\nSamotný vrchol hory je zalesněný a kromě lesnické cesty se na něm nenachází žádná turistická infrastruktura. Je zde pouze geodetický bod a dřevěná cedule se jménem vrcholu a jeho nadmořskou výškou.\n\nNa samotný vrchol nevede žádná turistická stezka. Nedaleko (asi 150 m) jej však ze západu obchází zeleně značená turistická trasa KČT vedoucí z osady Visalaje (vzdálené 2 km) na horu Travný.\n"}
{"id": "1220199", "url": "https://cs.wikipedia.org/wiki?curid=1220199", "title": "Earth Departure Stage", "text": "Earth Departure Stage\n\nEarth Departure Stage je název pro druhý stupeň raket Ares V a Space Launch System, odvozených z Space Shuttle. Earth Departure Stage je stupeň určený pro zvýšení užitečného zatížení rakety na parkovací oběžnou dráhu kolem Země a odtud k vyslání nákladu z nízké oběžné dráhy na místo určení. A to podobným způsobem jako u třetího stupně rakery Saturn V, který poháněl kosmickou loď Apollo na cestě na Měsíc. \n\nEarth Departure Stage pro Ares V by byl poháněný jedním hlavním motorem J-2X na kapalný vodík a kyslík. Měl být postaven v Marshall Space Flight Center v Hunstville v Alabamě jako součást Programu Constellation. Původně měl být stupeň založen na externí nádrži použité na raketoplánech a měl mít dva motory J-2X, zatímco hlavní stupeň rakety měl používat pět motorů dříve použitých na raketoplánech a dva urychlovací bloky na tuhé palivo, každý o pěti segmentech. Později byl Ares V přepracován na použití 5-6 motorů RS-68 používaných na raketě Delta IV a proto byl upraven i druhý stupeň, který měl používat jediný motor J-2X. Stupeň měl připomínat zvětšený třetí stupeň Saturnu V, s tím rozdílem, že mělo být možné na něm umístit solární panely až na 4 dny letu. \n\nPo startu rakety by stupeň Earth Departure Stage zůstal po dobu několika minut neaktivní, dokud by nedošlo k dohoření motorů prvního stupně a urychlovacích bloků. Po oddělení prvního stupně by se zapálil motor, který by umístil náklad (obvykle kosmickou loď Orion a lunární modul Altair) na nízkou oběžnou dráhu. \n\nPoté mělo dojít ke spojení lodě Orion s astronauty a lunárního modulu Altair. Následně měla posádka odhodit kryt stupně a mělo dojít k dalšímu zážehu, tentokrát na 80%, který by loď poslal na dráhu k Měsíci. \n\nPo dokončení translunárního manévru a dohoření stupně Earth Departure Stage by byl stupeň buď naveden na heliocentrickou dráhu nebo by byl naveden na srážku s Měsícem podobně jako u misí Apollo 13 a Apollo 17, což by mohlo pomoci vědcům kalibrovat citlivé seismometry umístěné na povrchu Měsíce buď v programu Apollo nebo bezpilotními sondami. \n\nPro Space Launch System měl být použit stupeň Earth Departure Stage s jedním nebo dvěma motory J-2X, v roce 2014 bylo ovšem rozhodnuto, že horní stupeň budou pohánět motory RL-10. \n"}
{"id": "1220200", "url": "https://cs.wikipedia.org/wiki?curid=1220200", "title": "Epakta", "text": "Epakta\n\nEpakta udává staří měsíce (počet dní od novoluní). Vedle čistě astronomické epakty existuje epakta (vlastně více druhů) církevní, tedy pomůcka pro výpočet data Velikonoc (komputistická pomůcka), kdy se jedná o číslo pro jeden rok (tradičně nebylo určené jako skutečné stáří Měsíce, ale vypočítané podle Metonova cyklu). Jako pomůcka se objevovala již v tabulkách Dionysia Exigua, podle něho se jednalo o staří k 22. březnu (první datum, na které mohly připadnout Velikonoce) příslušného roku. V starší době se epakty pro rok měnily buď 1. září nebo 1. ledna. Po gregoriánské opravě kalendáře byly zavedeny také nové, Liliovy epakty (podle Aloysia Lilia), které udávaly staří k 1. lednu.\n\n"}
{"id": "1220202", "url": "https://cs.wikipedia.org/wiki?curid=1220202", "title": "Ropička", "text": "Ropička\n\nRopička je 918 m vysoká hora tvořící součást Ropické rozsochy v severní části Moravskoslezských Beskyd. Nachází se na rozhraní kastastrů obcí Komorní Lhotka, Řeka a Morávka v okrese Frýdek-Místek. Na vrcholu se nachází geodetická triangulační tyč a 160 m jihovýchodně od něj v nadmořské výšce 895 m stejnojmenná chata.\n\n160 m jihovýchodně se nachází stejnojmenná turistická chata, která byla vybudována v roce 1924 na místě původní chaty z let 1911 až 1913 postavené polským klubem PTT Beskid, která však v noci z 3. na 4. dubna 1918 do základů vyhořela. Vzhledem k politické situaci oné doby vystavěl tento spolek novou chatu na jiném místě (Velký Stožek) a pozemek zakoupil Klub československých turistů ve Slezské Ostravě, která zde vybudovala chatu novou (základní kámen položen 25. 5. 1924, slavnostní otevření 5. 10. 1924).\n\nV roce 1950 byla chata začleněna do tehdejší státem organizované tělovýchovné jednoty, a později pod různé spolky a podniky, které si zde vytvořily svá rekreační střediska, veřejnosti většinou nepřístupná.\n\nPo roce 1990 chata opět často měnila majitele a stále více slouží soukromým účelům než okolo procházejícím turistům.\n\nNa samotný vrchol vede pouze neznačená lesnická cesta vedoucí od turistické chaty na Ropičce (vzdálenost asi 160 m). Chata Ropička je však velmi dobře přístupná po pěších turistických trasách i po cyklostezce.\n"}
{"id": "1220203", "url": "https://cs.wikipedia.org/wiki?curid=1220203", "title": "Brasil Tennis Cup 2016", "text": "Brasil Tennis Cup 2016\n\nBrasil Tennis Cup 2016 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem. Konal se mezi 31. červencem až 5. srpnem 2016 v brazilském ostrovním městě Florianópolis jako čtvrtý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová dvacet sedmička Jelena Jankovićová ze Srbska, startující na divokou kartu, kterou ve druhém kole vyřadila Ana Bogdanová. Jako poslední přímá účastnice do dvouhry nastoupila 329. hráčka žebříčku Ana Sofía Sánchezová z Mexika.\n\nTřetí singlový titul kariéry získala Rumunka Irina-Camelia Beguová. Druhou deblovou trofej z okruhu WTA Tour si odvezla ukrajinská dvojčata Ljudmila a Nadija Kičenokovy. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující pár obdržel divokou kartu do hlavní soutěže:\n\n\n"}
{"id": "1220204", "url": "https://cs.wikipedia.org/wiki?curid=1220204", "title": "Skyrunning", "text": "Skyrunning\n\nSkyrunning jako extrémní sport v přírodě je definován jako horský běh, kde se překonává nadmořská výška minimálně 2000 m, stoupání dosahuje alespoň 30 % a náročnost nepřesahuje II. stupeň horolezecké klasifikace obtížnosti.\n\nV současné době toto sportovní odvětví zastřešuje světová asociace International Skyrunning Federation, která pořádá každoročně Skyrunner World Series. V ČR se tomuto odvětví věnuje Česká skyrunningová asociace, která pro organizuje Skyrunner Czech Series.\n\n"}
{"id": "1220206", "url": "https://cs.wikipedia.org/wiki?curid=1220206", "title": "Divize B 2011/12", "text": "Divize B 2011/12\n\nV soubojích 47. ročníku České Divize B 2011/2012 (jedna ze skupin 4. nejvyšší fotbalové soutěže) se utkalo 16 týmů dvoukolovým systémem podzim - jaro. Tento ročník začal v pátek 12. srpna 2011 úvodním zápasem 1. kola a skončil v sobotu 16. června 2012 závěrečnými čtyřmi zápasy 30. kola.. \n\n\nZdroj: \n\nPoznámky:\n\n"}
{"id": "1220207", "url": "https://cs.wikipedia.org/wiki?curid=1220207", "title": "Jiangxi International Women's Tennis Open 2016", "text": "Jiangxi International Women's Tennis Open 2016\n\nJiangxi International Women's Tennis Open 2016 byl tenisový turnaj pořádaný jako součást ženského okruhu WTA Tour, který se hrál v areálu městského Mezinárodní tenisového centra na otevřených dvorcích s tvrdým povrchem DecoTurf. Konal se mezi 31. červencem až 7. srpnem 2016 v jihočínském Nan-čchangu jako třetí ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře měla být světová osmdesát šestka Magda Linetteová z Polska, která upřednostnila start na riodejaneirských Letních olympijských hrách, kam získala pozvání od ITF. Roli turnajové jedničky tak zaujala Japonka Kurumi Narová, jíž patřila 91. příčka. Jako poslední přímá účastnice do dvouhry nastoupila 195. hráčka žebříčku Marina Melnikovová z Ruska.\n\nJednalo se o premiérový ročník turnaje v úrovni WTA International, když v letech 2014 a 2015 probíhal v rámci série WTA 125s.\n\nPrvní kariérní titul na okruhu WTA Tour vybojovala Číńanka Tuan Jing-jing, když vyhrála dvouhru. Deblovou část ovládl čínský pár Liang Čchen a Lu Ťing-ťing, pro niž to byl také premiérový titul v této úrovni.\nNásledující hráčky obdržely divokou kartu do hlavní soutěže:\n\nNásledující hráčka uplatnila do hlavní soutěže žebříčkovou ochranu:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1220209", "url": "https://cs.wikipedia.org/wiki?curid=1220209", "title": "Kostel Narození Panny Marie (Hlubčice)", "text": "Kostel Narození Panny Marie (Hlubčice)\n\nKostel Narození Panny Marie v Hlubčicích je městský farní kostel postavený ve 13. století v gotickém slohu. Kostel se nachází v polském městečku Hlubčice.\n\nStavební charakteristika raně gotických městských kostelů\n\n\n\n\n\n\n\n\n\n\n\n\n\n\n\n\n"}
{"id": "1220211", "url": "https://cs.wikipedia.org/wiki?curid=1220211", "title": "Brian Shaw", "text": "Brian Shaw\n\nBrian Shaw (26. února 1982) je americký profesionální strongman a vítěz soutěže World´s Strongest Man z let 2011, 2013, 2015 a 2016. Na základě některých jeho výkonů se z určitého úhlu pohledu stal nejsilnějším mužem historie. Je prvním a prozatím posledním strongmanem, kterému se podařilo 2x ve stejný rok vyhrát soutěže Arnold Strongman Classic a World´s Strongest Man, což se mu povedlo v letech 2011 a 2015.\n\nBrian Shaw se narodil ve Fort Luptonu v Coloradu. Jeho rodiči jsou Jay a Bonnie Shaw. Oba jeho rodiče jsou nadprůměrně vysocí (183 cm otec a 180 cm matka) a několik jeho strýců se vyznačuje výjimečným vzrůstem a mohutností, což naznačuje, že Shaw má pro své extrémní tělesné proporce pravděpodobně dědičné předpoklady.\n\nNa střední škole ve Fort Luptonu Shaw exceloval v basketbalu. Po dokončení střední školy vážil 108 kg a nastoupil na Otero Junior College v La Junta v Coloradu. Tam se seznámil s trenérem Bobem Austinem a stal se jedním z klíčových postav školního basketbalového týmu Rattlers. Poté nastoupil na univerzitu Black Hills State University, kde díky basketbalu obdržel plně hrazené stipendium a studia ukončil titulem v oboru “wellness management“.\n\nBěhem své basketbalové kariéry se Shaw podle svých slov stal “závislým na vahách“ a tělocvičnu nazýval svou “svatyní“. Během těchto tréninků Shaw naplno objevil své předpoklady pro silové disciplíny, neboť kromě vysokého vzrůstu, neobvykle mohutných paží a velikostí bot č. 16, zjistil, že je od přírody také velmi silný i bez speciálního tréninku. Jeho vlastními slovy: „Odjakživa mi to šlo. Největší pneumatika, nejtěžší kámen… vždy jsem dokázal prostě přijít a zvednout to všechno. Je to zvláštní síla, ne síla získaná v posilovně. Je to primitivní síla, primitivní výkonnost.“\n\nShaw započal svou kariéru strongmana výhrou, když se zúčastnil soutěže Denver Strongest Man v říjnu 2005. Do závodu nastoupil bez jakékoliv strukturované nebo speciální přípravy. Jen o sedm měsíců později v červnu 2006 se zařadil do profesionálního žebříčku a jeho úspěch pokračoval.\n\nV roce 2009 se účastnil závodu Fortissimus, jež se také někdy nazývá Strongest Man on Earth. Tato soutěž se konala v Kanadě, Shaw se umístil na třetím místě a jako jediný závodník zvládl zvednout šest Atlasových kamenů se vzrůstající váhou od 135 do 190 kg. Poté závodil v Rumunsku na World Strongman Super Series. V září se podruhé zúčastnil World´s Strongest Man, tentokrát ve Valettě. Zde se dostal do soutěžní skupiny přezdívané “Skupina smrti“. Kromě jiných elitních závodníku s ním byl v této skupině i Zydrunas Savickas, který byl považován jako obvykle za hlavního favorita celé soutěže. V rámci skupiny Savickas Shawa porazil a celou skupinu vyhrál, nicméně rozdíl mezi nimi byl pouhé dva body a Shaw později ve finále závodu dosáhl na třetí místo. Toto umístění bylo v souladu s předpovědí Randella Strossena z Ironmind, který před závodem na adresu Shawa prohlásil následující: „Musí být považován za favorita na umístění mezi prvními třemi. Pokud zůstane zdravý, neexistuje žádný limit pro to, co by mohl dokázat. Má to dáno od přírody, má komplexní silové vlohy.“\n\nV roce 2010 se Shaw kvalifikoval do finále World´s Strongest Man v Sun City v Jihoafrické republice, které se konalo opět v září. Na konci finále měl Shaw stejně bodů jako Savickas a oba se dělili o první místo. Aby byl určen jediný celkový vítěz, byla zvolena metoda založená na počtu vítězství jednotlivých disciplín v průběhu finále. Ze šesti finálových disciplín měl Savickas 3 dílčí vítězství a Shaw 2 a celkovým vítězem se tudíž stal Savickas.\n\nShaw závodil proti Savickasovi jen o měsíc později na Giants Live Istanbul. Savickas skončil opět na prvním a Shaw druhém místě.\n\nV listopadu téhož roku vyhrál Shaw první ročník soutěže Jón Páll Sigmarsson Classic v Reykjavíku na Islandu. Ještě ve stejný rok vyhrál i Strongman Super Series Swedish Grand Prix a stal se tak celkovým šampiónem série strongman závodů zvané Super Series za rok 2010.\n\nV roce 2011 se Shaw znovu zúčastnil World's Strongest Man závodu. Před poslední finálovou disciplínou, kterou měly být Atlasovy kameny, se Shaw dělil o první místo se Savickasem. V této poslední disciplíně Shaw Savickase porazil a získal první místo. Podobný scénář měl závod i v roce 2013, kdy do poslední finálové disciplíny nastupoval Shaw z prvního a Savickas z druhého místa. Znovu se jednalo o Atlasovy kameny a Shaw opět zvítězil a získal první místo.\n\nBrian Shaw měří 203 cm a jeho tělesná váha se již několik let pohybuje v rozmezí 190 až 200 kg. Obvod jeho bicepsů je přes 50 cm a denně přijímá ze stravy 8000 až 10 000 kilokalorií. \n\n\n\n"}
{"id": "1220226", "url": "https://cs.wikipedia.org/wiki?curid=1220226", "title": "Judo na olympijských hrách 2016 – muži – superlehká váha", "text": "Judo na olympijských hrách 2016 – muži – superlehká váha\n\nZápasy v judu na Letních olympijských hrách v Riu v kategorii superlehkých vah mužů proběhly v hale Carioca Arena 2 v přilehlé části Ria de Janeira v Barra da Tijuca 6. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220228", "url": "https://cs.wikipedia.org/wiki?curid=1220228", "title": "Husitský král (román)", "text": "Husitský král (román)\n\nHusitský král (s podtitulem „výjevy z velkého dramatu\") je historický román Aloise Jiráska, jehož ústřední postavou je Jiří z Poděbrad. Autor o něm a o jeho době zamýšlel napsat trilogii, ale pro nemoc dílo nedokončil. Publikovány byly jen první dva svazky (1. díl knižně v roce 1920, 2. díl z pozůstalosti v roce 1930). Děj tohoto posledního Jiráskova díla se odehrává v letech 1460–1464. V románu jsou líčeny osudy krále Jiřího a jeho politické aktivity, ale druhá dějová linie popisuje také dění v nižších společenských vrstvách, zejména příběh rodící se jednoty bratrské. Svět královský se světem poddaných spojuje v románu králův šašek Jan Paleček, který je tajným příznivcem jednoty bratrské. \n\nDěj 1. dílu začíná v roce 1460, kdy Jiří z Poděbrad panuje již dvě léta. Král se snaží smlouvami a sňatky upevnit mír se sousedními vládci. Dceru Zdenku, sotva jedenáctiletou, vdává do Saska, sedmiletého syna Hynka žení se saskou princeznou. Nejmilejší dceru Kateřinu (Kunku), které bylo dvanáct let, provdal za uherského krále Matyáše Korvína. V roce 1461 na sjezdu říšských knížat v Chebu usiluje o německou korunu, aby posílil svou pozici vůči papeži a zajistil bezpečnost českého království. Německou korunu však nezískal, protože se odmítl zřeknout kalicha a trval na platnosti basilejských kompaktát.\n\nV roce 1462 Jiří vyslal poselstvo k novému papeži se slibem poslušnosti, ale též se žádostí o potvrzení basilejské úmluvy. Papež Pius II. však 31. 3. 1462 za přítomnosti českého poselstva basilejská kompaktáta zrušil. Do Čech poslal papež legáta Fantina del Valle, který obvinil krále, že neplní slib daný při korunovaci. Uražený král dal legáta uvěznit, propuštěn byl teprve po dvou měsících.\n\nJiří z Poděbrad slíbil při korunovaci věrnost církvi, ale dle jeho výkladu se věrnost církvi slučuje s přijímáním pod obojí, protože kalich byl povolen Čechům basilejským koncilem, tedy církví, a koncil stojí nad papežem. Jinak však král v duchu korunovační přísahy tvrdě potlačoval kacíře, tedy všechny skupiny, jejichž názory překračovaly meze kompaktát.\n\nV době krále Jiřího mnozí těžce nesli, že upadala mravní přísnost husitská. Vady kališnické církve tepal ve svých kázáních i Jan Rokycana, zvolený arcibiskup pražský, papežem ovšem nikdy neuznaný. Jeho kázání nadchla a vzbudila řadu učedníků, mezi nimiž vynikal Řehoř, zchudlý zeman, který se prostřednictvím Rokycanovým seznámil se spisy Petra Chelčického.\n\nRokycana nejprve hlouček bratří, který se seskupil kolem Řehoře, podporoval a vyjednal jim možnost pobytu ve vsi Kunvaldu na králově zboží litickém. Brzy se však polekal věroučných novot, ke kterým bratří dospěli. Hlásali bratrství všech a považovali každý boj za veliký hřích. Rokycana se od bratří distancoval a královská moc je začala pronásledovat jako kacíře. Z Kunvaldu byli vypuzeni a uchýlili se na panství pana Rychnovského z Rychnova, do osady Lhotka u Rychnova.\n\nTato vznikající jednota bratrská měla své příznivce i v Praze. Do bratrského sboru našla cestu též Noemi, nevlastní dcera královského podkomořího Vaňka z Valečova, a zamilovala se tam do studenta Petra. Pražský sbor přišel potěšit i zakladatel jednoty bratr Řehoř, ale právě tehdy byla tajná schůzka přepadena, někteří bratří byli chyceni a uvrženi do vězení, kde byli mučeni. \n\nBratří však přes veškeré pronásledování nalezli sympatie u některých členů vysoké šlechty. Tajným vyznavačem a přítelem jednoty bratrské byl i Paleček, šašek králův, a ten naléhal na Rokycanu, aby bratřím pomohl. Bratr Řehoř byl nakonec propuštěn na přímluvu Rokycanovu, ostatní bratří museli odvolat své „bludy\" v Týnském chrámu. Jen student Petr odvolat nechtěl a byl by umořen v žalářní kobce, kdyby ho – na upozornění Noemino – svým vlivem nezachránil pan Rychnovský z Rychnova.\n\nPetr nalezl na čas útulek u pana Ambrože Litvína na hrádku Výrově a pak se stal učitelem v bratrském sboru ve Lhotce u Rychnova. Zde se opět setkal s Noemi, která se však mezi tím stala chotí pana Rychnovského. \n\nV druhém dílu jsme svědky velké srážky krále Jiřího s katolickým duchovenstvem, které vede bojovný kanovník Hilarius z Litoměřic. Král na sjezdu kališnických i katolických předáků (10. 8. 1462) všem duchovním přikázal, aby dodržovali kompaktáta, což bylo v rozporu se stanoviskem papeže. Pak je popisováno válečné tažení do Rakous v říjnu 1462. Jiří se snaží získat na svou stranu císaře Fridricha III. a doufá, že se císař proti němu nespojí s papežem. Proto jde Fridrichu III. na pomoc, když se proti němu vzbouřila Vídeň. Následuje vylíčení odboje Vratislavských proti Jiřímu. Na příkaz papežského legáta vypověděl městský patriciát ve Vratislavi poslušnost králi Jiřímu a zahájil proti němu válečné tažení. Zde už nešlo jen o kalich, ale i o celistvost zemí Koruny české. Dovídáme se též o počátcích velké mírové iniciativy krále Jiřího, o jeho snaze sjednotit křesťanské panovníky Evropy pro boj s Turky, o misi jeho diplomata Antonia Mariniho.\n\nTento děj je doprovázen výjevy ze života poddaných. Znovu se setkáváme s Petrem, který se pilně věnuje práci v bratrském sboru, i s Noemi, manželkou pana Rychnovského. Dalším dějovým pásmem je příběh Němkyně Anny. Ta se zamilovala do českého žoldnéře Janka z Boru, který ji v Bavorsku zachránil před znásilněním, ošetřovala jeho zranění a přišla s ním do Prahy. V Čechách již zůstala a po smrti Jankově se provdala za jeho přítele, trubače Matějčka.\n\nV závěru druhého dílu je popisována morová rána v Praze, která propukla v září 1463. Na konci října opustil král Jiří Prahu a zdržoval se ponejvíce v Kladsku. Tam byl též odhalen plán na otrávení krále a jeho rodiny. V březnu 1464 se Jiří vrací do Prahy, kde mor již začíná ustupovat. A v poslední kapitole se od posla z Budína dovídá, že jeho milovaná dcera Kateřina (Kunka), manželka uherského krále Matyáše Korvína, zemřela při porodu. Pláčem krále Jiřího končí dokončená část románu. \n\nPrvní díl \"Husitského krále\" vyšel ve XX. století knižně jedenáctkrát, druhý díl sedmkrát. Uvádíme vydání ve Státním nakladatelství krásné literatury a umění:\n\n"}
{"id": "1220229", "url": "https://cs.wikipedia.org/wiki?curid=1220229", "title": "Judo na olympijských hrách 2016 – muži – pololehká váha", "text": "Judo na olympijských hrách 2016 – muži – pololehká váha\n\nZápasy v judu na Letních olympijských hrách v Riu v kategorii pololehkých vah mužů proběhly v hale Carioca Arena 2 v přilehlé části Ria de Janeira v Barra da Tijuca 7. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220231", "url": "https://cs.wikipedia.org/wiki?curid=1220231", "title": "Judo na olympijských hrách 2016 – muži – lehká váha", "text": "Judo na olympijských hrách 2016 – muži – lehká váha\n\nZápasy v judu na Letních olympijských hrách v Riu v kategorii lehkých vah mužů proběhly v hale Carioca Arena 2 v přilehlé části Ria de Janeira v Barra da Tijuca 8. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220232", "url": "https://cs.wikipedia.org/wiki?curid=1220232", "title": "Judo na olympijských hrách 2016 – muži – polostřední váha", "text": "Judo na olympijských hrách 2016 – muži – polostřední váha\n\nZápasy v judu na Letních olympijských hrách v Riu v kategorii polostředních vah mužů proběhly v hale Carioca Arena 2 v přilehlé části Ria de Janeira v Barra da Tijuca 9. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220233", "url": "https://cs.wikipedia.org/wiki?curid=1220233", "title": "Judo na olympijských hrách 2016 – muži – střední váha", "text": "Judo na olympijských hrách 2016 – muži – střední váha\n\nZápasy v judu na Letních olympijských hrách v Riu v kategorii středních vah mužů proběhly v hale Carioca Arena 2 v přilehlé části Ria de Janeira v Barra da Tijuca 10. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220234", "url": "https://cs.wikipedia.org/wiki?curid=1220234", "title": "Judo na olympijských hrách 2016 – muži – polotěžká váha", "text": "Judo na olympijských hrách 2016 – muži – polotěžká váha\n\nZápasy v judu na Letních olympijských hrách v Riu v kategorii polotežkých vah mužů proběhly v hale Carioca Arena 2 v přilehlé části Ria de Janeira v Barra da Tijuca 11. srpna 2016. Olympijským vítězem se stal český reprezentant Lukáš Krpálek.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220235", "url": "https://cs.wikipedia.org/wiki?curid=1220235", "title": "Zeemanův jev", "text": "Zeemanův jev\n\nZeemanův jev je v atomové fyzice jev, při němž dochází k rozdělení spektrální čáry na několik komponent v přítomnosti statického magnetického pole. Jev je analogický Starkovu jevu při němž dochází k rozdělení spektrálních čar v přítomnosti elektrického pole. Jev byl objeven nizozemským fyzikem Pieterem Zeemanem, který za tento objev získal v roce 1902 Nobelovu cenu za fyziku.\n\nMichael Faraday předpovídal vliv magnetického pole na elektromagnetické záření, respektive světlo, ale příliš slabé účinky mu zabránily tento jev pozorovat. Až roku 1896 zjistil Pieter Zeeman, že spektrální čáry ze zdroje světla vystaveného působení magnetického pole mají několik složek, z nichž každá má určitou polarizaci. Tento jev, dnes známý po svém objeviteli jako Zeemanův, přispěl k potvrzení elektromagnetické teorie světla.\n\nZeemanův jev je výsledkem dělení energetických hladin atomů nebo molekul umístěných v magnetickém poli. V závislosti na podmínkách jsou spektrální čáry rozděleny do lichého počtu komponent (tento případ se nazývá normální Zeemanův jev) nebo do sudého počtu komponent (anomální Zeemanův jev).\n\nKromě toho je dělení energetických hladin atomů nebo molekul doprovázeno vyzařováním (nebo absorbováním) polarizovaného světla během přechodů mezi různými energetickými hladinami. Povaha a intenzita této polarizace závisí na orientaci magnetického pole vzhledem k pozorovateli. V případě že je magnetické pole orientováno kolmo na linii pozorovatelova pohledu, jsou všechny komponenty polarizovány lineárně. Pokud je magnetické pole orientováno paralelně k linii pohledu, dochází ke kruhové polarizaci. Měření spektrálních čar nám poskytuje informaci o intenzitě magnetického pole, zatímco analýza polarizace poskytuje informace o orientaci vektoru magnetického pole.\n\nNormální Zeemanův jev může být popsán semi-klasicky. V tomto případě bereme elektron jako částici obíhající kolem atomového jádra obvyklým způsobem. Naproti tomu, moment hybnosti je kvantován.\n\nElektron obíhající na své oběžné dráze o poloměru \"r\" rychlostí \"v\" vytváří elektrický proud \"I\" vyjádřený:\n\nTento proud vytváří magnetický moment:\n\nVektor formula_3 je kolmý k vymezené oblasti elektronů na oběžné dráze. Magnetický moment lze také vyjádřit pomocí momentu hybnosti elektronu:\n\nVe srovnání s definicí momentu hybnosti:\n\nRovnice pro potenciální energii v magnetickém poli dává (formula_6):\n\nkde již dostáváme rozklad spektrálních čar.\n\nZa předpokladu, že magnetické pole poukazuje na osu \"z\", kvantování momentu hybnosti (formula_8) může zjednodušit rovnice:\n\nkde \"m\" je magnetické kvantové číslo a formula_10 je Bohrův magneton. Pro energetické hladiny uvnitř atomu získáváme:\n\nkde formula_12 je elektrostatická potenciální energie. Energie tedy závisí pouze na magnetickém kvantovém čísle.\n\nVzhledem k celočíselnému kvantování orbitálního momentu hybnosti je počet energetických hladin vzniklých rozštěpením v magnetickém poli vždy lichý. Lichý je i počet linií, na které se štěpí spektrální čáry (neuvažují-li se výběrová pravidla, zeslabující některé linie).\n\nAnomální Zeemanův jev se vyskytuje častěji než jev normální. Jeho podstata je odlišná. Rozštěpení spektrálních linií je způsobené spin-orbitální interakcí, tedy kvantovým skládáním orbitálního momentu hybnosti elektronu s jeho spinem. Ve výše uvedených vztazích tak namísto orbitálního momentu formula_13 vystupuje celkový moment hybnosti formula_14.\n\nVzhledem k polovinovému spinu se jednotlivé energetické hladiny elektronu v magnetickém poli štěpí na dvojice, spektrální linie se tak štěpí na několik linií, jejichž počet přesahuje 3. U jednoelektronových obalů je tento počet sudý (neuvažují-li se výběrová pravidla, zeslabující některé linie), tedy \"anomální\" vzhledem k poloklasickému vysvětlení nornálního Zeemanova jevu. To však nemusí platit u víceelektronových obalů, u kterých se vzhledem k Russellově-Saundersově vazbě navzájem nejdříve skládají všechny orbitální momenty elektronů a všechny spiny, až celkový orbitální moment formula_15 skládá s celkovým spinem formula_16.\n\nJednu z prvních aplikací Zeemanova jevu objevil v roce 1908 George Ellery Hale, když si všiml souvislosti mezi silnými magnetickými poli a slunečními skvrnami. Horace W. Babcock byl schopen toto měření rozšířit i na jiné hvězdy než je Slunce. V 21. století se měření slunečního magnetického pole provádí prakticky neustále a to prostřednictvím Zeemanova jevu, který měří kosmické sondy, například satelit SOHO. Ve fyzice hvězd jsou podobná měření prováděna také, například na Havaji Kanadsko-Francouzsko-Havajským Teleskopem.\n\nKromě toho je měření Zeemanova jevu užitečné pro určení intenzity magnetického pole naší Galaxie Mléčné dráhy.\n"}
{"id": "1220236", "url": "https://cs.wikipedia.org/wiki?curid=1220236", "title": "Judo na olympijských hrách 2016 – muži – těžká váha", "text": "Judo na olympijských hrách 2016 – muži – těžká váha\n\nZápasy v judu na Letních olympijských hrách v Riu v kategorii težkých vah mužů proběhly v hale Carioca Arena 2 v přilehlé části Ria de Janeira v Barra da Tijuca 12. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220239", "url": "https://cs.wikipedia.org/wiki?curid=1220239", "title": "Judo na olympijských hrách 2016 – ženy – superlehká váha", "text": "Judo na olympijských hrách 2016 – ženy – superlehká váha\n\nZápasy v judu na Letních olympijských hrách v Riu v kategorii superlehkých vah žen proběhly v hale Carioca Arena 2 v přilehlé části Ria de Janeira v Barra da Tijuca 6. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220240", "url": "https://cs.wikipedia.org/wiki?curid=1220240", "title": "Pogled", "text": "Pogled\n\nNázev Pogled má více míst:\n"}
{"id": "1220241", "url": "https://cs.wikipedia.org/wiki?curid=1220241", "title": "Judo na olympijských hrách 2016 – ženy – pololehká váha", "text": "Judo na olympijských hrách 2016 – ženy – pololehká váha\n\nZápasy v judu na Letních olympijských hrách v Riu v kategorii pololehkých vah žen proběhly v hale Carioca Arena 2 v přilehlé části Ria de Janeira v Barra da Tijuca 7. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220242", "url": "https://cs.wikipedia.org/wiki?curid=1220242", "title": "Judo na olympijských hrách 2016 – ženy – lehká váha", "text": "Judo na olympijských hrách 2016 – ženy – lehká váha\n\nZápasy v judu na Letních olympijských hrách v Riu v kategorii lehkých vah žen proběhly v hale Carioca Arena 2 v přilehlé části Ria de Janeira v Barra da Tijuca 8. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220243", "url": "https://cs.wikipedia.org/wiki?curid=1220243", "title": "Monferrato", "text": "Monferrato\n\nMonferrato je pahorkatina a historický geografický region v Piemontu, v severozápadní Itálii. Leží východně od Turína, v provinciích Alessandria a Asti. Zvlněná, kopcovitá krajina je významná z hlediska zemědělství a je známá zejména pěstováním vinné révy (vinařská krajina Piemontu, jejíž je Monferrato součástí, je součástí světového kulturního dědictví UNESCO). Jedním z hlavních center je město Asti.\n\nOblast má rozlohu 1 800 km². Řeka Tanaro rozděluje Monferrato na dvě části, geograficky se rozlišují celkem tři části.\n\nBasso Monferrato se rozkládá mezi řekou Pádem a řekou Tanaro. Oblast je charakteristická zvlněnou kopcovitou krajinou s nadmořskou výškou do 400 m, vyjma nejvyššího bodu \"Sacro Monte di Crea\" (455 m). Tato část zahrnuje většinu provincie Alessandria. Hlavním centrem Nízkého Monferratu je Casale Monferrato. Monferrato Astigiano leží jihovýchodně od řeky Tanaro a většina oblasti se nachází v provincii Asti. Krajinu tvoří kopcovitá krajina, nejvyšší vrch \"Albugnano\" má 549 m. Hlavním centrem mikroregionu je Asti. Alto Monferrato leží nejjižněji. Terén se již zvyšuje a dosahuje až k Ligurským Apeninám. Hlavním centrem je město Acqui Terme.\n\nNejznámější vinařskou oblastí v Monferratu je Langhe. K nejúspěšnějším vínům této oblasti náleží Barolo a Barbaresco, které se získávají z révy Nebbiolo. Náleží k nejjemnějším italským červeným vínům. Druhou hlavní vinařskou oblastí v regionu je Asti. Pěstuje se zde především odrůda vinné révy Barbera.\n"}
{"id": "1220244", "url": "https://cs.wikipedia.org/wiki?curid=1220244", "title": "Vostok (kosmická loď)", "text": "Vostok (kosmická loď)\n\nVostok byla sovětská kosmická loď na jejíž palubě letěl do vesmíru 12. dubna 1961 první kosmonaut Jurij Gagarin. \n\nKosmická loď byla součástí programu Vostok, v jehož rámci proběhlo v letech 1961–1963 šest pilotovaných kosmických letů. Další dva lety poté proběhly v letech 1964 a 1965, tehdy letěla upravená verze Vostoku, kosmická loď Voschod. Ve druhé polovině 60. let byla loď Vostok nahrazena loděmi typu Sojuz, která se v různých modifikacích využívá i v roce 2019.\n\nVývoj kosmické lodi Vostok začal koncem padesátých let 20. století. V té době začal vývoj platformy pro optické snímkování země v rámci špionážního programu Zenit. Protože se Zenit po několikadenní misi navracel s naexponovanými snímky na zemi, podobně jako u potencionálně pilotované mise, došlo konstruktérům, že toto dvojí určení lodě je rozhodující pro zisk podpory vedení komunistické strany Sovětského svazu k vývoji lodi Vostok. \n\nNa vývoji lodi se podílelo přes 7000 inženýrů a techniků, 123 organizací a 36 závodů.\nZákladní konstrukce lodě Vostok zůstala používána více než 40 let a postupně byla upravována pro mnoho družic, od výše zmíněných Zenitů řad 2, 4, 6, 8, přes pilotovaný Vostok a Voschod, vědecké Resurs a Foton až k biologickým experimentálním satelitům Bion. Do začátku 21. století mají pilotované i bezpilotní lodi na bázi této platformy absolvováno přes 800 kosmických letů. Jedná se tak bezkonkurenčně o nejčastěji používané vermírné návratové těleso.\n\nDélka lodi byla 4,4 m, maximální průměr 2,43 m. Hmotnost činila 4730 kg, nicméně u jednolivých letů se mírně odlišovala. Loď se skládala z návratového modulu sférického tvaru o průměru 2,3 metru a hmotnosti 2,46 tuny a dále kuželovitého servisního modulu o hmotnosti 2,27 tuny, délce 2,25 metru a šířce 2,43 metru. Vzhledem k režimu utajování, původně nebyly zveřejněny podrobnější informace o lodi. Nebyl znám ani její vzhled, ten byl veřejnosti představen až v roce 1965 kdy byla na výstavě v Moskvě představena loď společně s posledním stupněm nosné rakety se kterým byla dlouhá 7,5 m.\n\nV návratové části bylo místo pro kosmonauta oblečeného po celou dobu letu do ochranného skafandru SK-1 a usazeného v katapultovacím křesle. Dále se zde nacházely přístroje pro udržování životních podmínek, komunikaci atd. V bočních schránkách byl uložen padákový systém. Vstup do kabiny byl uzavřen poklopem o průměru 120 cm. Druhý přístup stejných rozměrů byl v kabině na schánce s padáky. Poslední vstup byl využíván pro servisní přístup k uvnitř umístěným zařízením. Součástí kabiny byla rovněž 2 kruhová okénka z žáruvzdorného skla, 1. na pravé straně a 2. v průlezu nad hlavou kosmonauta. Zvnějšku byly osazeny slunečními clonami, které mohl kosmonaut dle potřeby uzavírat. Nosná konstrukce kabiny byla vyrobena z hliníko-hořčíkové slitiny. Z vnitřního objemu modulu, který byl 5,2 m, bylo obyvatelných 2,8 m, po instalaci katapultovacího křesla a usazení kosmonauta se objem dále snížil až na 1,6 m\n\nPři návratu se kosmonaut z modulu ve výšce asi 7 km katapultoval a přistával na padáku. Samostatně přistával návratový modul, důvodem bylo, že dopadová rychlost modulu byla příliš vysoká (až 10 m/s) a kosmonautovi přítomném v návratovém modulu by hrozilo vážné zranění.\n\nKatapultovací sedadlo sloužilo rovněž jako únikový prostředek pro případ selhání nosné rakety. To bylo v této rané fázi kosmického programu poměrně běžným jevem. Při havárii do 40 sekund po startu by se kosmonaut jednoduše samostatně katapultoval a přistál na padáku v blízkosti kosmodromu. Při havárii do 150 sekund po startu by o katapultáži rozhodovaly pozemní jednotky. Při selhání rakety v pozdější fázi letu by došlo ke kompletnímu odpojení kosmické lodě.\n\nV kabině byla udržována atmosféra s tlakem a složením stejným jako na povrchu země. Teplota byla udržována v rozmezí 13 - 26°C, vlhkost v rozmezí 51-57 %. O regeneraci vzduchu se staral systém na bázi Superoxidu Draselného (KO), který pohlcoval dýcháním vyprodukovaný Oxid uhličitý (CO) a zároveň chemickou reakcí uvolňoval kyslík (O) pro dýchání. Ventilace skrze kosmonautův skafandr byla zajišťována ventilátory s průtočným množstvím 50 l/min. V případě narušení hermetičnosti kabiny byla na palubě zásoba stlačeného vzduchu pro zajištění 4 hodin podpory života.\nPovrch modulu musel při svém návratu do zemské atmosféry odolat extrémním podmínkám, jeho teplota mohla dosáhnout až 3500°C. Proto byl celý jeho povrch pokryt masivním tepelným štítem na bázi fenolo-formaldehydových pryskyřic podobných bakelitu. Tloušťka štítu se pohybovala od 3 cm až po 14 cm v nejexponovanějších místech. Povrch tepelného štítu byl zcelen tenkou vrstvou fenolové pryskyřice s přídavkem azbestu a nakonec pokryt 5-úhelníkovými segmenty z tenké hliníko-hořčíkové folie pro zvýšení odrazivosti tepelného záření. Kulový tvar modulu byl zvolen zejména proto, že díky vhodnému vnitřnímu rozložení hmotnosti a tedy polohy težiště, nebylo nutné zajišťovat aktivní stabilizaci kabiny v závěrečné fázi letu. Ta se podobně jako badmintonový košík stabilizovala nejtěžší a zároveň tepelně nejodolnější částí napřed. Na vnější straně kabiny se rovněž nacházely antény pro komunikaci se zemí.\n\nVzhledem k tomu, že loď byla vyvinuta jako plně automatická a nepředpokládala se potřeba aktivní pilotáže, bylo přístrojové vybavení poměrně jednoduché. Loď postrádala plnohodnotnou gyroskopickou platformu nebo jakékoliv běžné letecké orientační přístroje. Pro zjištění orientace v prostoru sloužily jen jednoduché detektory slunce systému Grif a snímače úhlové rychlosti (zařízení systému DUS-L2). \n\nPro základní informace o letu a možnost základního ovládání byl kosmonaut vybaven dvěma jednoduchými přístrojovými panely. Pokročilejší a kritické funkce ovládání byly blokovány 3místným číselným kódem, který by byl v kritických situacích na pokyn řídícího letu odvysílán kosmonautovi ze Země rádiem.\n\nNa hlavním indikačním panelu o rozměrech 40 x 38 cm, umístěném uprostřed kabiny, byly indikátory chybových stavů a fází letu, měřidla pracovních náplní a parametrů atmosféry. Dominoval zde kombinovaný přístroj IMS s miniaturním globusem, který zobrazoval průmět lodi na zemský povrch, případně mohl zobrazit předpokládané místo přistání. Výbavu doplňovaly palubní hodiny.\n\nNa bočním panelu o rozměrech 47 x 33 cm po levé kosmonautově ruce bylo ovládání komunikace, hlavního motoru, teploty, ventilátoru a osvětlení. Pro změnu orientace lodi v prostoru měl kosmonaut k dispozici po pravé ruce jednoduchý joystick. \n\nUprostřed, pod hlavním panelem byl umístěn průzor palubního optického navigačního systému VZOR o průměru 25 cm, který sloužil jako optická pomůcka pro zorientování lodi v prostoru před zahájením brzdného manévru.\n\nSoučástí kabiny bylo rovněž komunikační vybavení pro spojení se zemí a krátkovlnný rozhlasový přijímač 3B-17 pro poslech pozemního rozhlasového vysílání. Kosmonaut byl za letu snímán televizní kamerou systému Topaz-10 umístěnou poblíž hlavního panelu, druhá kamera ho pak snímala z boku. Výbavu rovněž doplňoval palubní záznamový magnetofon.\n\nK zajištění hygieny byl na palubě jednoduchý záchod pracující na principu podtlakového odsávání, předchůdce systému dodnes používaného na kosmických lodích Sojuz. Strava byla zajišťována prakticky výhradně formou tub s do kaše zpracovanou stravou. Denní výživová dávka byla kalkulována v rozmezí 2500 až 2700 kcal. \n\nV servisním modulu se nacházel hlavní motor TDU-1 včetně pohonných látek pro zajištění návratu na zemi, termoregulační systém a baterie. Obě dvě části lodi byly po dobu letu spojeny prostřednictvím 4 pásových spojů. K oddělení docházelo až těsně před přistáním, kdy již servisní modul ukončil svoji činnost. V části mezi návratovým a servisním modulem byly na vnějšku lodi upevněny tlakové lahve se stlačeným vzduchem pro systém zabezpečení života a dále 12 lahví s tlakovým dusíkem pro systém orientace lodi. Trysky orientačního systému se nacházely na povrchu modulu. \n\nCelkem loď Vostok obsahovala přes 6000 tranzistorů, 56 elektromotorů a cca 800 relé a spínačů.\n\nV rámci vývoje lodě bylo navrženo několik modelů Vostoku vedoucím až ke kosmické lodi.\n\nPrototyp kosmické lodě. Zajímavostí bylo osazení malých solárních panelů od kterých bylo u dalších modelů upuštěno.\n\nLoď určená k bezpilotnímu fotografování a průzkumu. Později přejmenována na špionážní satelit Zenit. \n\nTato verze byla použita pro lety s lidskou posádkou. První start bez posádky proběhl v březnu 1961 z kosmodromu Bajkonur, let s prvním kosmonautem Jurijem Gagarinem potom v dubnu 1961. Poslední let Vostok 6 s první ženou ve vesmíru Valentinou Těreškovovou proběhl v červnu 1963. \n\nOficiálně bylo ve vesmíru 11 lodí této verze, z toho 6 s posádkou a 5 v rámci bezpilotních ověřovacích testů.\n\n\nNávratový modul (Vostok SA - \"Spuskayemay apparat,\" rovněž nazývaný \"Sharik\"):\n\n\nPřístrojový modul (Vostok PA - \"Priborniy otsek\"):\n\n\nLoď Voskok byla vynášena stejnojmennou nosnou raketou, která vznikla doplněním 3. stupně k původně vojenské raketě R-7.\n\nJeden problém, který nebyl nikdy vyřešen byla potenciální havárie do 20 sekundy po startu, kdy by v případě katapultáže kosmonauta nebyl dostatek času k rozvinutí padáku. Kolem startovní rampy z níž startovaly lodě Vostok byly umístěny sítě, které by teoreticky mohly zachytit pád kosmonauta. Nicméně ve skutečnosti by zřejmě došlo k pádu kosmonauta příliš blízko explodující rakety. Havárie v úvodní fázi letu také mohla vést k tomu, že by se kosmonaut dostal v lodi do pozice z níž by se nemohl bezpečně katapultovat. Bylo tedy poměrně pravděpodobné, že by havárie v prvních 20 sekundách letu skončila smrtí kosmonauta, což dělalo velké starosti konstruktérovi Sergeji Koroljovovi.\n\nPo oddělení od nosné rakety a po dobu letu nebyla loď aktivně stabilizována, nicméně se pomalu volně otáčela v prostoru.\n\nPřed přistávacím manévrem bylo potřeba provést zorientování lodi v prostoru tak, aby brzdící motor zajistil snížení orbitální rychlosti a umožnil tak následné přistání. K zajištění této orientace sloužil systém trysek na plynný dusík. Stabilizaci mohla loď provést v automatickém režimu s využitím infračervených senzorů slunce systému Grif, nebo manuálně kosmonaut s využitím optické navigační pomůcky VZOR. Brzdný manévr typicky trval 45 s a snižoval orbitální rychlost lodi o cca 155 m/s. Zhruba 10 s po dohoření brzdného motoru docházelo k pyrotechnickému oddělení obou hlavních sekcí lodi.\n\nSprávnost funkce návratového systému byla zcela zásadní pro návrat lodi a přežití pilota. Byla proto volena poměrně nízká oběžná dráha lodi tak, aby v případě selhání návratového systému kosmická loď samovolně vstoupila do atmosféry nejpozději po 10 dnech let. Kosmonaut měl dostatek vody, kyslíku a dalších zásob na palubě aby do této doby přežil. Návratový modul Vostoku zajišťoval po oddělení od motorové sekce svoji orientaci čistě pasivně, jen díky vhodnému umístění svého těžiště.\n\nÚhel vstupu lodi do atmosféry se pohyboval okolo 2°. Vlastní brzdění o atmosféru začalo zhruba ve výši 100 km a přetížení průběžně narůstalo až k maximální hodnotě 9 G. Dálková přesnost přistání se měla pohybovat v rozsahu +175 km resp. -100 km oproti plánovanému bodu.\n\nVe výšce 7 km při rychlosti pádu cca 210 m/s byl pomocí pyrotechniky odstřelen hlavní poklop kabiny a po dvousekundové prodlevě byla provedena katapultáž kosmonauta. Ten nejprve klesal v křesle na stabilizačním padáku o ploše 2 m a ve výši 4,5 km se od křesla oddělil a otevřel svůj hlavní padák o ploše 82,5 m. Bylo možno pouřít i záložního padáku o ploše 56 m2. \n\nNávratový modul přistál nepilotovaný na svém vlastním padáku o ploše 574 m, který se rozevíral ve výši okolo 2,8 km. Hlavní padák pro své rozvinutí rovněž využíval výtažného padáčku který byl vypouštěn ve výši 4,5 km. \n\nPro případ přistání do neznámého či nebezpečného terénu byl kosmonaut vybaven 43 kg vážící soupravou NAZ pro nouzové situace obsahující mimo jiné nafukovací člun, pistoli ráže 9 mm a vysílačku.\n\nDo vesmíru bylo úspěšně vypuštěno šest pilotovaných lodí Vostok. Těm předcházelo 5 úspěšných testovacích letů nepilotovaných lodí, ty formálně patřili do programu Sputnik. Na palubě některých nepilotovaných lodí se nacházeli pokusní psi a biologické vzorky.\n\n"}
{"id": "1220245", "url": "https://cs.wikipedia.org/wiki?curid=1220245", "title": "MiG-105", "text": "MiG-105\n\nMikojan-Gurevič MiG-105, součást sovětského programu známého jako Spiral, byl zkušební letoun sloužící ke zkoumání ovladatelnosti v nízké rychlosti letu a přistání. Jednalo se o viditelný pokrok v sovětském pokusu vytvořit kosmoplán. Původně byl stroj koncipován jako odpověď na americký Boeing X-20 Dyna-Soar a byl ovlivněn výzkumem vztlaku, který se prováděl v Armstrongově leteckém výzkumném středisku. MiG-105 měl přezdívku Lapot podle lýčených bot láptí, které připomínají tvar nosu letounu. \n\nPráce na programu začala roku 1965, dva roky po zrušení amerického protějšku Dyna-Soar. K zastavení projektu došlo roku 1969, krátce byl obnoven v roce 1974 v reakci na začínající americký program Space Shuttle. Zkušební letoun se poprvé do vzduchu dostal v roce 1976 po startu z Moskvy. Došlo k přeletu na letiště Žukovskij. Letové testy, jichž proběhlo celkem 8, pokračovaly až do roku 1978. Skutečný kosmický raketoplán byl však zrušen a přednost byla dána projektu Buran. Zkušební letoun dosud existuje a je k vidění v Ústředním muzeu vojenského letectva v Moninu. \n\n\nV 60. letech byla vytvořena skupina kosmonautů připravujících se na lety na MiG-105. Ta prošla mnoha změnami a nakonec byla rozpuštěna úplně. Mezi členy skupiny patřili: \n\nObecná charakteristika \n"}
{"id": "1220248", "url": "https://cs.wikipedia.org/wiki?curid=1220248", "title": "Šen-nung", "text": "Šen-nung\n\nŠen-nung byl druhý z trojice mýtických čínských císařů, který žil údajně v letech (2737 – 2697 př. n. l.) Byl nazýván „Božským zemědělcem“, neboť údajně zhotovil dřevěný pluh a naučil lidi obdělávat půdu a pěstovat obilí. Je považován za zakladatele farmakologie a bylinné léčby.\n"}
{"id": "1220249", "url": "https://cs.wikipedia.org/wiki?curid=1220249", "title": "Edwin Howard Armstrong", "text": "Edwin Howard Armstrong\n\nEdwin Howard Armstrong (*18. prosince 1890 New York – 1. února 1954 tamtéž) byl americký vynálezce známý zejména pro vynález frekvenční modulace a superheterodynu. Za své vynálezy získal řadu ocenění, například Franklinovu medaili (v roce 1941), Edisonovu medaili (v roce 1942) a francouzský Řád čestné legie.\n\nNarodil se v New Yorku. V osmi letech se u něj objevil Sydehamův syndrom, proto dva roky studoval doma. V letech 1909–1913 vystudoval elektrotechniku na Kolumbijské univerzitě v New Yorku. Na studium navázal prací asistenta na univerzitě, ovšem fakticky se skoro celý život financoval sám ze svých patentů – první objevy udělal ještě během studií. Nutnost obhajovat patenty byla ale sama o sobě finančně náročná a mnohaletý neúspěšný spor se společností Radio Corporation of America ho nakonec finančně natolik vyčerpal, že se pohádal s manželkou a poté, co ho opustila, se zabil skokem z okna.\n"}
{"id": "1220254", "url": "https://cs.wikipedia.org/wiki?curid=1220254", "title": "Michael Welch (herec)", "text": "Michael Welch (herec)\n\nMichael Alan Welch (* 25. července 1987 Los Angeles, Kalifornie) je americký televizní a filmový herec, mezi jeho nejznámější role patří role Luka Girardiho v seriálu \"Joan z Arkádie\" a role Mika Newtona ve filmech \"Stmívání\", \"Nový měsíc\", Zatmění a .\n\nWelch se narodil v Kalifornii, jeho otec je Protestant a matka Židovka.\n\nWelch je známý pro roli Mika Newtona v populární\" filmové sérii Twilight\". Původně se ucházel o roli Edwarda Cullena. Proslavil se také rolí Luka Girardiho v seriálu \"Joan z Arkádie\", který běžel dvě sezóny (2003-05).\n\nWelch byl obsazen v seriálu \"Z Nation\" na Syfy, která se začala vysílat na podzim roku 2014. On také se objevil v roce 2014 film \"Boy Meets Girl\", romantické komedii, která získala mnoho ocenění na LGBT festivalech v USA i mezinárodně.\nWelch se v roce 2008 oženil s Marissou Leftonovou. Pár se oddělil v roce 2011 a 14. února 2013 společně podali žádost o rozvod.\n\n"}
{"id": "1220273", "url": "https://cs.wikipedia.org/wiki?curid=1220273", "title": "Josef Hloušek", "text": "Josef Hloušek\n\nJosef Hloušek (* 30. května 1950) je český fotbalový trenér a bývalý záložník.\n\nJe odchovancem semilské kopané.\n\nV lize vedl jako trenér Bohemians Praha a FK Mladá Boleslav. Dále v nižších soutěžích trénoval SK Semily, FK ŽBS Železný Brod a FK Varnsdorf.\n\n\n\n"}
{"id": "1220276", "url": "https://cs.wikipedia.org/wiki?curid=1220276", "title": "BB&amp;T Atlanta Open 2016", "text": "BB&amp;T Atlanta Open 2016\n\nBB&T Atlanta Open 2016 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem v Atlantic Station. Konal se mezi 1. až 7. srpnem 2016 v americké Atlantě jako dvacátý devátý ročník turnaje.\n\nUdálost představovala otevírací akci mužské části US Open Series 2016. Turnaj s rozpočtem 693 425 dolarů patřil do kategorie ATP World Tour 250. Nejvýše nasazeným hráčem ve dvouhře se stal šestnáctý tenista světa John Isner ze Spojených států. Jako poslední přímý účastník do hlavní singlové soutěže nastoupil 125. americký hráč žebříčku Tim Smyczek..\n\nDruhou kariérní trofej z dvouhry vybojoval Australan Nick Kyrgios,po finálové výhře nad trojnásobným obhájcem titulu Johnem Isnerem. Deblovou část opanoval argentinský pár Andrés Molteni a Horacio Zeballos, jehož členové odehráli první společný turnaj na okruhu.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující páry do soutěže nastoupily z pozice náhradníků:\n\n\n\n"}
{"id": "1220280", "url": "https://cs.wikipedia.org/wiki?curid=1220280", "title": "Brasil Tennis Cup 2016 – ženská dvouhra", "text": "Brasil Tennis Cup 2016 – ženská dvouhra\n\nŽenská dvouhra Brasil Tennis Cupu 2016 probíhala v první polovině srpna 2016. Do singlové soutěže flórianopoliského tenisového turnaje nastoupilo třicet dva hráček. Obhájkyní titulu byla brazilská tenistka Teliana Pereirová, kterou v úvodním kole vyřadila Ukrajinka Ljudmila Kičenoková, jež do hlavní soutěže postoupila jako šťastná poražená z kvalifikace.\n\nVítězkou dvouhry se stala druhá nasazená Rumunka Irina-Camelia Beguová, jež ve finále zdolala maďarskou turnajovou šestku Tímeu Babosovou po třísetovém průběhu 2–6, 6–4 a 6–3. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. \n"}
{"id": "1220282", "url": "https://cs.wikipedia.org/wiki?curid=1220282", "title": "Jiangxi International Women's Tennis Open 2016 – ženská dvouhra", "text": "Jiangxi International Women's Tennis Open 2016 – ženská dvouhra\n\nŽenská dvouhra Jiangxi International Women's Tennis Open 2016 probíhala v první polovině srpna 2016. Do singlové soutěže nan-čchangského tenisového turnaje nastoupilo třicet dva hráček. Obhájkyní titulu byla bývalá světová jednička Jelena Jankovićová ze Srbska, která zvolila start na paralelně probíhajícím Brasil Tennis Cupu ve Florianópolisu jako poslední předolympijskou přípravu.\n\nVítězkou dvouhry se stala nenasazená čínská tenistka Tuan Jing-jing, jež ve finále zdolala americkou turnajovou šestku Vaniou Kingovou po třísetovém průběhu 1–6, 6–4 a 6–2. V probíhající sezóně si připsala premiérové turnajové vítězství, které představovalo první titul na okruhu WTA Tour. \n"}
{"id": "1220283", "url": "https://cs.wikipedia.org/wiki?curid=1220283", "title": "Leopold Vilém Krakowský z Kolowrat", "text": "Leopold Vilém Krakowský z Kolowrat\n\nLeopold Vilém hrabě Krakowský z Kolowrat (31. prosince 1727, Praha – 2. listopadu 1809, Vídeň) byl český politik a zakladatel tabákové továrny a jehlové továrny, první svého druhu v Evropě, v Golčově Jeníkově. Vrcholu politické kariéry dosáhl v letech 1796–1808, kdy zastával pozici prvního státního a konferenčního ministra a ministra vnitřních záležitostí. V roce 1782 se stal držitelem řádu Zlatého rouna.\n\nNarodil se jako druhé dítě a nejstarší syn Filipa Neria hraběte Krakowského z Kolowrat (26. března 1686, Praha – 28. března 1773, Praha) a jeho manželky (sňatek 1725) Anny Barbory Michnové z Vacínova (1709–1772) ve farnosti svatého Jiljí.\n\nDíky svému sňatku s Marií Terezií del Caretto hraběnkou di Millesimo se stal zakladatelem tzv. redenínské (hrobské) větve rodu Kolowratů. Jeho choť, dcera Františka Václava del Caretto hraběte di Millesimo a Marie Anny Terezie hraběnky Desfours zu Mont und Athienville, přinesla do manželství věnem jak Radenín, tak Vlčovec a Zahrádku. Z tohoto manželství, které trvalo od 24. srpna 1750 do smrti Marie Terezie v roce 1769, se narodilo devět dětí.\n\nJeště téhož roku se hrabě Leopold Vilém znovu oženil. Ve Vídni pojal za manželku Marii Terezii hraběnku von Khevenhüller-Metsch, dceru Jana Josefa hraběte von Khevenhüllera a Anny Karolíny hraběnky von Metsch. Z tohoto manželství vzešlo osm potomků.\n\nHrabě Leopold Vilém zemřel 2. listopadu 1809 ve Vídni, ale pohřben byl do rodové hrobky v Hrobech.\n\nHrabě Leopold vynikal svou vzdělaností, schopnostmi i zkušenostmi. Nejen proto se těšil důvěře několika panovníků – Marie Terezie (s níž si dokonce osobně dopisoval), Josefa II., Leopolda II. i Františka II. (I.). Jako nejvyšší kancléř se pak zúčastnil korunovací Leopolda II. i jeho choti Marie Ludoviky.\n\nSnahou Josefa II. bylo spojit politickou a finanční správu pod jeden úřad. Do čela nově vzniklé spojené česko-rakouské dvorní kanceláře, dvorské komory a bankodeputace byl postaven hrabě Leopold Vilém. Krátce před panovníkovou smrtí v roce 1790 se řízení zahraniční politiky ujalo grémium státníků, kam mimo hraběte Leopolda Viléma patřil i hrabě Václav Kounic-Rietberg, hrabě Franz Moritz von Lacy, hrabě Karel Fridrich Hatzfeld, hrabě František Rosenberg-Orsini, hrabě Jiří Starhamberg a hrabě Karel Zinzendorf. Jejich cílem bylo zabránit pokračování pruské ofenzivy proti podunajské monarchii.\n\nV souvislosti s korunovací Leopolda II. v roce 1791 se hraběti Leopoldovi Vilémovi podařilo odvrátit hrozbu výraznějšího rozšíření zemského sněmu o měšťany. Úplné zrušení tohoto záměru pak vymohl na Františku II. Zasadil se i o zrušení státní rady zřízené hrabětem Kounicem a soustředění veškeré vnitřní politické agendy pod úřad prvního ministra. V červnu roku 1808 pak byl hrabě pro svůj vysoký věk poslán do výslužby.\n\nDne 14. ledna 1778 získal hrabě Leopold Vilém zemský stav v Korutanech, 8. července 1783 v Dolních Rakousích, 29. září téhož roku v Tyrolích a 21. července 1791 v Kraňsku. Ve Švábsku byl 15. dubna přijat do stavu rytířského a 11. května 1803 se stal indigenátem v Uhrách.\n\n\nStejně jako jeho otec se i hrabě Leopold Vilém věnoval rozšiřování majetku a pozemkového vlastnictví. Se svou první manželkou zakoupil v roce 1753 panství Hroby, které sousedilo s Radenínem. Prodávajícím byl tehdy rytíř František Antonín Koch, jehož otec František Jiří postavil v obci jednopatrový barokní zámek na místě, kde původně stála renesanční tvrz z konce 16. století. O šest let později pak manželé koupili v dražbě statek a zámek Oblajovice a v roce 1764 ještě statek Vrbice. O rok později prodal statek Radovesnice s dalšími dvěma vsemi Janu Václavu hraběti Rummerskirchovi. Od roku 1769 do roku 1772 také držel lénem Teste Reuth v Horní Falci a v roce 1776 zdědil hrabě Leopold Vilém Budkov a Mladonovice po Františku Josefovi hraběti Berchteldovi z Uherčic.\n\nBěhem druhého manželství dokončil hrabě Leopold Vilém stavbu barokního zámečku ve Filipově u Čáslavi, kterou zahájil jeho otec Filip Nerius. Směrem na jih od zámku založil také rozsáhlý park, jehož hlavní alej zdobily barokní pískovcové sochy alegorií jednotlivých kalendářních měsíců. Zachovala se pouze torza čtyř soch.\n\nV roce 1773 mu Filip, Prokop a Jan Nepomuk Krakowští z Kolowrat postoupili panství Čakovice, které Leopold Vilém prodal Antonii hraběnce z Klebelsbergu (rozené Krakowské z Kolowrat) za 44 000 zlatých ve stříbře. V témže a následujícím roce přikoupil ke zděděnému panství Světlá nad Sázavou statky Nová Ves, Pavlíkov a Vilémovice i se zámkem. V roce 1777 daroval hrabě světelskému kostelu sv. Václava velmi cenný umíráček, kostel nadále finančně podporoval, nechal v něm dokonce zřídit Kolowratskou hrobku. Těsně před smrtí hraběte Leopolda Viléma v roce 1809 byla v zámku ve Světlé zřízena vojenská nemocnice, která byla v provozu až do roku 1814. O tři roky později Světlou, Novou Ves a Vilémovice koupil uherský hrabě František Josef Zichy z Vaszonykeö.\n\nMezi nejvýznamnější ekonomické počiny hraběte Leopolda Viléma patří rozšíření panství v Jeníkově. V panství, které zdědil, založil faru a školu a díky svému vlivu zde nechal zřídit státní manufakturu na tabák a postavil pro ni dvě budovy, dnes známé jako Horní a Dolní zámek. Za továrnu, která byla větší než téměř současně zřízená továrna v Praze, dostával ročně nájem 6 000 zlatých. Později zde hrabě založil i továrnu na jehly, první svého druhu v Evropě.\n\nDolní zámek (tzv. Starý) je trojkřídlá budova postavená jižně od staré tvrze. Sloužila pro správu panství a ubytování vrchnostenských úředníků. Horní zámek (tzv. Nový) tvoří obdélná budova v jižním sousedství, která byla budovou tabákové továrny. Obě budovy byly postaveny mezi lety 1774 a 1775.\n\nJako svého univerzálního dědice ustanovil nejmladšího syna Františka Xavera. Ostatní děti toto rozhodnutí soudně napadly a během sporu o dědictví se správa panství ocitla v rukou tříčlenné administrace, která v názoru na řízení panství nebyla jednotná. Během dlouhých sporů zanikla jak tabáková továrna, v jejíchž prostorách následně vznikl vojenský lazaret, tak i jehlárna. Až v roce 1817 došlo k dohodě mezi zákonnými dědici, kteří se shodli na prodeji panství společně s Hostačovem. V následné dražbě vše koupila Marie Aloisie, dcera hraběte Leopolda Viléma.\n\n\n\nJUŘÍK, Pavel. \"Kolowratové. Věrně a stále\". Praha : Euromedia – Knižní klub, 2016. 152 s. \n"}
{"id": "1220286", "url": "https://cs.wikipedia.org/wiki?curid=1220286", "title": "Anton Blasius Amon", "text": "Anton Blasius Amon\n\nAnton Blasius Amon (1558 Hall in Tirol – 1590 Vídeň) byl rakouský františkán, zpěvák a hudební skladatel.\n\nJe známo, že v roce 1568 byl vokalistou u dvora arcivévody Ferdinanda II.. Získal zde základní hudební vzdělání, které si prohloubil na četných studijních cestách. Významný byl zejména pobyt v Benátkách v letech 1574–1577. V Benátkách si osvojil základy benátského hudebního stylu, nejen tehdy obvyklé modulace, ale i techniku dvojsborů. \n\nPo návratu do Rakouska pobýval v různých klášterech (Zwettl, Lilienfeld, Heiligenkreuz a Neustift u Brixenu). Na jaře roku 1587, vstoupil ve Vídni do františkánského řádu a těsně před svou předčasnou smrtí přijal i kněžské svěcení\n\nKomponoval převážně duchovní hudbu, včetně polyfonních motet a mší.\n\n"}
{"id": "1220287", "url": "https://cs.wikipedia.org/wiki?curid=1220287", "title": "BB&amp;T Atlanta Open 2016 – mužská dvouhra", "text": "BB&amp;T Atlanta Open 2016 – mužská dvouhra\n\nMužská dvouhra BB&T Atlanta Open 2016 probíhala na začátku srpna 2016. Do singlové soutěže atlantského tenisového turnaje nastoupilo dvacet osm hráčů. Trojnásobným obhájcem titulu byl americký tenista John Isner, jenž odešel jako poražený finalista.\n\nVítězem dvouhry se stal druhý nasazený a 21letý Australan Nick Kyrgios, jenž ve finále zdolal turnajovou jedničku Johna Isnera ve dvou tiebreacích 7–6 a 7–6. V probíhající sezóně si připsal, po únorovém triumfu na marseillském Open 13, druhé turnajové vítězství, které také představovalo druhý singlový titul na okruhu ATP Tour.\nČtyři nejvýše nasazení hráči obdrželi volný los do druhého kola.\n"}
{"id": "1220289", "url": "https://cs.wikipedia.org/wiki?curid=1220289", "title": "BB&amp;T Atlanta Open 2016 – mužská čtyřhra", "text": "BB&amp;T Atlanta Open 2016 – mužská čtyřhra\n\nMužská čtyřhra BB&T Atlanta Open 2016 probíhala v první polovině srpna 2016. Do deblové soutěže atlantského tenisového turnaje nastoupilo šestnáct dvojic. Obhájcem titulu byl americký pár bratrů Boba a Mika Bryanových, kteří do turnaje nezasáhli. Žádná z nasazených dvojic nepřešla úvodní kolo.\n\nVítězem čtyřhry se stal argentinský pár Andrés Molteni a Horacio Zeballos, jehož členové při svém prvním společném startu na okruhu ve finále trvajícím 1:33 hodin, zdolali švédskou dvojici Johan Brunström a Andreas Siljeström výsledkem 7–6 a 6–4. Oba šampioni si do žebříčku ATP připsali 250 bodů. Pro Molteniho to byl premiérový titul na okruhu ATP Tour a Zeballos vybojoval pátou deblovou trofej v této úrovni.\n\n"}
{"id": "1220291", "url": "https://cs.wikipedia.org/wiki?curid=1220291", "title": "Chasson Randle", "text": "Chasson Randle\n\nChasson Randle (* 5. února 1993, Rock Island, USA) je profesionální americký basketbalista. Od roku 2015 hrál za klub ČEZ Basketball Nymburk, v létě roku 2016 podepsal smlouvu s týmem NBA New York Knicks.\n\nV roce 2011 získal ocenění \"„Illinois Mr. Basketball“\" pro nejlepšího středoškolského hráče basketbalu ve státě Illinois. V letech 2011 až 2015 hrál za tým Stanford Cardinal, reprezentující Stanfordovu univerzitu v Kalifornii. Byl vyhlášen jako nejlepší střelec a nejlepší „trojkař“ této univerzity všech dob.\n\nV roce 2015 nebyl draftován do NBA, v Letní lize toho roku hrál s Golden State Warriors. Poté podepsal smlouvu s ČEZ Basketball Nymburk, v létě roku 2016 s týmem NBA New York Knicks.\n\n \n"}
{"id": "1220304", "url": "https://cs.wikipedia.org/wiki?curid=1220304", "title": "Seznam děkanů Fakulty architektury Vysokého učení technického v Brně", "text": "Seznam děkanů Fakulty architektury Vysokého učení technického v Brně\n\nToto je seznam děkanů Fakulty architektury Vysokého učení technického v Brně.\n\n"}
{"id": "1220309", "url": "https://cs.wikipedia.org/wiki?curid=1220309", "title": "T. J. Green", "text": "T. J. Green\n\nT. J. Green (* 15. března 1995 v Sylacauga, stát Alabama) je hráč amerického fotbalu nastupující na pozici Free safetyho za tým Indianapolis Colts v National Football League. Univerzitní fotbal hrál za Clemson University, poté byl vybrán ve druhém kole Draftu NFL 2016 týmem Indianapolis Colts.\n\nGreen navštěvoval Sylacauga High School, kde hrál americký fotbal na pozici Wide receivera a v posledním ročníku zaznamenal 9 touchdownů.\n\nJako nováček na Clemson University v roce 2013 zasáhl do dvanácti utkání a následně se přesunul do obrany na pozici Free safetyho. V druhé sezóně pak odehrál 11 zápasů (jeden jako startující hráč) a zaznamenal 18 tacklů a jednu interception. Ve třetím ročníku se stává startujícím hráčem a kromě 95 tacklů si připíše i jeden sack. Zároveň oznamuje, že na konci sezóny 2016 se zúčastní Draftu NFL.\n\nGreen byl draftován ve druhém kole Draftu NFL 2016 jako 57. hráč celkově týmem Indianapolis Colts, smlouvu s Colts podepsal 23. května 2016.\n\n"}
{"id": "1220312", "url": "https://cs.wikipedia.org/wiki?curid=1220312", "title": "Liga mistrů UEFA 2016/17", "text": "Liga mistrů UEFA 2016/17\n\nSezóna 2016/17 Ligy mistrů UEFA je 62. ročníkem klubové soutěže pro nejlepší evropské fotbalové týmy a 25. od zavedení nového formátu.\n\nFinálové utkání se bude konat 3. června 2017 v hlavním městě Walesu Cardiffu na Millennium Stadium.\n\nVyhrál tým Real Madrid 4:1 Proti Juventusu\n\nTohoto ročníku se účastní celkem 78 týmů z 53 členských zemí UEFA (výjimkou je Lichtenštejnsko, které neorganizovalo žádnou vlastní ligovou soutěž a Kosovo, jehož účast nebyla přijata v jeho první sezóně jako člena UEFA). Každá země měla přidělený počet míst podle koeficientů UEFA.\n\nPro ročník 2015/16, byly asociacím přidělovány místa podle koeficientů z roku 2015, které braly v úvahu jejich výkon v evropských soutěžích od sezóny 2010/11 až po ročník 2014/15.\n\nŽebříček UEFA se používal k určení počtu zúčastněných týmů pro každou asociaci:\n\nČísla v závorkách udávají umístění v domácí lize, s výjimkou Sevilly, která se kvalifikovala jako vítěz Evropské ligy UEFA 2015/16. (LM: držitel titulu z Ligy mistrů; EL: držitel titulu z Evropské ligy).\n\nProgram podle oficiálních stránek UEFA (o harmonogramu bylo rozhodnuto v sídle UEFA v Nyonu ve Švýcarsku).\n\nV předkolech jsou jednotlivá mužstva rozdělena na nasazené a nenasazené na základě svých klubových koeficientů UEFA a následně vylosována do dvojzápasu, který začnou buď jako domácí tým nebo hostující mužstvo. Týmy ze stejné fotbalové asociace nemůžou nastoupit proti sobě.\n\nLos pro 1. a 2. předkolo proběhl 20. června 2016.. První zápasy byly na programu 28. června, odvety pak v termínu 5. a 6. července 2016.\n\n\n"}
{"id": "1220315", "url": "https://cs.wikipedia.org/wiki?curid=1220315", "title": "Aneta Měšťanová", "text": "Aneta Měšťanová\n\nAneta Měšťanová (* 2. května 2000, Praha) je česká modelka a vítězka národního finále Elite Model Look 2015. Studuje na osmiletém gymnáziu v Praze a podle svých slov je jejím vzorem anglická modelka Cara Delevingne a česká modelka Karolína Kurková, které se Aneta velice podobá.\n\nAneta dostávala nabídky již od dětství, ale s modelingem začala až v roce 2015. Agentura Elite ji oslovila v obchodním centru, kde probíhal casting do soutěže Schwarzkopf Elite Model Look 2015. Soutěž se konala 2. září ve Španélském sále. Aneta zde zvítězila a začla se věnovat modelingu. Na světovém finále skončila na 5 -12 místě. Nafotila kampaň COLOR.ME by Kevin Murphy, objevila se také v časopise InStyle a dokonce na obálce magazínu Esprit s českým vítězem Kristianem Černíkem. Pro slovenský magazín Eva fotila dvakrát. \nNa Mercedes-Benz Prague Fashion Weeku otvírala přehlídku pro známého módního návrháře Lukáše Macháčka.\n"}
{"id": "1220319", "url": "https://cs.wikipedia.org/wiki?curid=1220319", "title": "Prach (film)", "text": "Prach (film)\n\nPrach (2015) je český film režiséra Víta Zapletala, jde o jeho celovečerní debut. Premiéru měl na filmovém festivalu v Karlových Varech v roce 2015, do kinodistribuce se dostal o rok později. Byl také uveden na Febiofestu a Finále Plzeň. Vypráví o dvou synech a jejich rodinách, kteří se přijeli starat o svého otce poté, co utrpěl mrtvici.\n\n\n"}
{"id": "1220320", "url": "https://cs.wikipedia.org/wiki?curid=1220320", "title": "Los Cabos Open", "text": "Los Cabos Open\n\nLos Cabos Open, oficiálním názvem Abierto Mexicano Los Cabos, je profesionální tenisový turnaj mužů konaný v přímořském mexickém městě Cabo San Lucas, ležícím na jihu Kalifornského poloostrova ve spolkovém státě Baja California Sur. Pojmenování události je odvozeno z administrativní jednotky, v níž se odehrává, oblasti – municipality Los Cabos.\n\nNa okruhu ATP World Tour se od sezóny 2016 řadí do kategorie ATP World Tour 250. Probíhá v srpnovém termínu na otevřených dvorcích s tvrdým povrchem. Dějištěm se stal areál Cabo del Mar (Delmar International School) s pěti soutěžními kurty. Kapacita centrálního dvorce činí 3 500 diváků a kurtu č. 1 pak jeden tisíc osob.\n\nTurnaj byl založen v roce 2016, když v kalendáři ATP Tour nahradil bogotský turnaj Claro Open Colombia a stal se novou akvizicí skupiny Grupo Pegaso. Do soutěže dvouhry nastupuje dvacet osm hráčů a čtyřhry se účastní šestnáct párů. Celková dotace k roku 2016 činila 808 995 dolarů a prize money pak 721 030 dolarů.\n\n"}
{"id": "1220325", "url": "https://cs.wikipedia.org/wiki?curid=1220325", "title": "Sepp Amschl", "text": "Sepp Amschl\n\nSepp Amschl, vlastním jménem Josef Gregorius Amschl, (12. března 1878 Mureck, Rakousko – 17. července 1943 Štýrský Hradec) byl rakouský učitel a hudební skladatel.\n\nJosef Gregorius Amschl byl synem učitele a varhaníka Antona Johanna Amschla (1843-1911). Narodil se a vyrůstal v malém městečku na rakousko-slovinských hranicích. Základní hudební vzdělání získal od svého otce. Vystudoval Učitelský ústav ve Štýrském Hradci a až do roku 1926 působil jako učitel ve veřejných školách, především v Zeltwegu a v Eggenbergu. Vedle toho studoval hudbu a v roce 1912 složil ve Vídni státní zkoušky ze zpěvu, harmonii a hudební historie. Stal se ředitelem školy ve Štýrském Hradci, kde také 17. července 1943 po dlouhé nemoci zemřel.\n\nV Murecku byla po něm pojmenována ulice a na jeho rodném domě umístěna pamětní deska.\n\nKomponoval zejména písně lyrického charakteru. Vedle toho je autorem několka sborů a slavnostní mše pro sbor, varhany a orchestr. \n\n\n"}
{"id": "1220344", "url": "https://cs.wikipedia.org/wiki?curid=1220344", "title": "Podlužáci", "text": "Podlužáci\n\nPodlužáci jsou etnografická skupina na území České republiky, konkrétně na Slovácku, v oblasti zvané Podluží.\n\nPojem Podlužák se v písemných zdrojích poprvé objevil roku 1708. V roce 1811 v kalendáři \"Mährischer Wanderer\" nazval J. A. Zeman obyvatele celého břeclavského panství Podlužáky. Dodal však, že za Podlužáky nejsou označováni obyvatelé tři vesnic: Bílovic, Moravského Žižkova a Mikulčic.\n\nMezi lidem na Břeclavsku bylo označení Podlužák dlouho vratké a definice byla nejasná. Teprve po druhé světové válce vznikla snaha pojem přesněji definovat, za pomoci národopisných a folklórních znaků. Klíčovým se v tom stal specifický lidový kroj. První písemné zmínky o něm pocházejí z 19. století. Tradiční ženský pracovní kroj je zřejmě starší než mužský. Dalším specifickým podlužáckým rysem je hudba, Dušan Holý provedl muzikologický rozbor lidových písní z Podluží a prokázal, že v nich převažuje specifický durový charakter tóniny. U mužů i žen jsou navíc více než jinde oblíbeny vysoké hlasy. Jinak je ovšem písňový fond podobný celému Slovácku a západnímu Slovensku.\n\nTypickým podlužáckým tancem je „vrtěná“, mužský hodový tanec „hošije“ a samozřejmě verbuňk, typický pro celé Slovácko.\n"}
{"id": "1220351", "url": "https://cs.wikipedia.org/wiki?curid=1220351", "title": "Hans Ernst Schneider", "text": "Hans Ernst Schneider\n\nHans Ernst Schneider (15. prosince 1909 Königsberg – 18. prosince 1999 Marquartstein) byl německý germanista, literární vědec a příslušník SS, kde dosáhl hodnosti Hauptsturmführera. V rámci SS působil v organizaci Ahnenerbe. Po skončení druhé světové války pod jménem Hans Schwerte pokračoval ve vědecké kariéře v Západním Německu. Stal se profesorem na univerzitě v Cáchách, v letech 1970 až 1973 zde zastával funkci rektora. Byl považován za levicového liberála. Odhalení jeho skutečné identity v roce 1995 vyvolalo v Německu velký skandál.\n"}
{"id": "1220352", "url": "https://cs.wikipedia.org/wiki?curid=1220352", "title": "Římskokatolická farnost Strážný", "text": "Římskokatolická farnost Strážný\n\nŘímskokatolická farnost Strážný je územním společenstvím římských katolíků v rámci prachatického vikariátu českobudějovické diecéze.\n\nFarnost ve Strážném byla zřízena v roce 1780. V témže roce byl vystavěn farní kostel, zasvěcený Nejsvětější Trojici. Ve 20. století přestal být do farnosti ustanovován sídelní kněz. Kostel postupně zchátral a v roce 1965 byl na žádost pohraniční stráže odstřelen.\n\nFarnost je spravována ex currendo z Vimperka.\n\n"}
{"id": "1220355", "url": "https://cs.wikipedia.org/wiki?curid=1220355", "title": "Georges de Rham", "text": "Georges de Rham\n\nGeorges de Rham (10. září 1903, Roche, kanton Vaud – 9. října 1990, Lausanne) byl švýcarský matematik a horolezec známý díky svým příspěvkům v oboru diferenciální topologie. \n\nMagisterský titul získal na univerzitě v Lausanne, doktorský poté na Pařížské univerzitě. Po zisku doktorátu se vrátil do Lausanne, kde vyučoval na tamní univerzitě a zůstal tam až do svého odchodu do penze v roce 1971. Současně zastával i pozici profesora na Ženevské univerzitě. \n\nV roce 1931 dokázal de Rhamovu větu, která říká, že kohomologické grupy jsou topologicky invariantní. \n\nVliv de Rhama byl velmi silný zvláště v době kdy se vyvíjela Hodgeova teorie. \n\nGeorges de Rham proslul i jako horolezec. Otevřel mnoho nových cest, zejména ve Walliských Alpách.\n"}
{"id": "1220358", "url": "https://cs.wikipedia.org/wiki?curid=1220358", "title": "Peter Ofori-Quaye", "text": "Peter Ofori-Quaye\n\nPeter Ofori-Quaye (* 21. března 1980 Accra) je bývalý ghanský fotbalový útočník.\n\nZačínal v klubu Ajax Kapské Město, v patnácti letech odešel do Řecka, kde se prosadil do kádru týmu Kalamata FC a roku 1997 přestoupil za tři a půl milionu dolarů do Olympiakosu. Nastoupil v Lize mistrů, kde vstřelil v zápase proti Rosenborg BK branku ve věku 17 let a 195 dní, což je dosud platný rekord nejmladšího střelce v historii Ligy mistrů. S Olympiakosem získal šest titulů mistra Řecka v řadě a postoupil do čtvrtfinále Ligy mistrů, klub opustil roku 2003, poté hrál v Ghaně, Izraeli a na Kypru, jeho posledním působištěm byl Bechem United.\n\nReprezentoval Ghanu na mistrovství světa ve fotbale hráčů do 20 let 1997 (vstřelil dvě branky a jeho tým obsadil čtvrté místo) a mistrovství světa ve fotbale hráčů do 20 let 1999 (dal čtyři branky, Ghana vypadla na penalty ve čtvrtfinále proti pozdějším šampionům ze Španělska). Za seniorskou reprezentaci nastoupil na Africkém poháru národů 2000.\n\n"}
{"id": "1220360", "url": "https://cs.wikipedia.org/wiki?curid=1220360", "title": "Progress M-10M", "text": "Progress M-10M\n\nProgress M-10M byla ruská nepilotovaná kosmická loď Progress, která odstartovala k Mezinárodní vesmírné stanici 27. dubna 2011. Loď byla vyrobena konstrukční kanceláří RKK Eněrgija a provozována ruskou kosmickou agenturou Roskosmos. 29. dubna se loď spojila s vesmírnou stanicí na modulu Pirs. \n\nProgress odstartoval z Bajkonuru 27. dubna 2011. Po devíti minutách letu dosáhla loď předem plánovanou dráhu. Dále došlo k rozvinutí solárních panelů a loď začala svůj let k vesmírné stanici. \n\n29. dubna 2011 došlo k úspěšnému spojení kosmické lodě s vesmírnou stanici na modulu Pirs. Ke spojení došlo nad západním Mongolskem. Pět hodin poté nastal první pokus o start raketoplánu STS-134, který se ale kvůli potížím s čerpadlem nezdařil. \n\nCelkový náklad kosmické lodě činil 2645 kilogramů. Značnou část tvořilo palivo, voda a hardware pro americký segment. Dále loď nesla jídlo, kyslík nebo vědecké experimenty. \n\nProgress byl připojen ke stanici do 29. října 2011, kdy došlo k odpojení. Nákladní loď naložená odpadky ze stanice krátce na to vstoupila do atmosféry a velká část shořela v atmosféře. Zbytky dopadly do Tichého oceánu. \n\nPo odpojení Progressu zůstala u stanice zakotvená jediná ruská kosmická loď. \n"}
{"id": "1220365", "url": "https://cs.wikipedia.org/wiki?curid=1220365", "title": "Progress M-11M", "text": "Progress M-11M\n\nProgress M-11M byla ruská nepilotovaná kosmická loď Progress, která odstartovala k Mezinárodní vesmírné stanici 21. června 2011. Loď byla vyrobena konstrukční kanceláří RKK Eněrgija a provozována ruskou kosmickou agenturou Roskosmos. Loď vezla na vesmírnou stanici více než dvě a půl tuny nákladu, včetně vody, jídla, pohonných hmot nebo vědeckých experimentů.\n\nProgress odstartoval z Bajkonuru 21. června 2011 na raketě Sojuz-U. Po startu se loď dostala na plánovanou oběžnou dráhu a zahájila dvoudenní let k vesmírné stanici.\n\n23. června 2011 došlo k úspěšnému spojení kosmické lodě s vesmírnou stanici na modulu Zvezda. Ke spojení došlo nad východním Kazachstánem. Loď byla řízena automaticky za dohledu posádky Expedice 28.\n\nCelkový náklad kosmické lodě činil 2673 kilogramů. Značnou část tvořilo palivo, voda, jídlo a hardware pro americký segment. Dále loď nesla předměty pro posádku, kyslík nebo vědecké experimenty.\n\n1. července došlo k znovuzapálení motorů lodě Progress, , čímž se zvýšila oběžná dráha stanice o 3,5 kilometrů na 388,3 kilometrů. Účelem bylo nastavit vhodné podmínky pro přílet raketoplánu STS-135.\n\nProgress byl připojen ke stanici do 1. září 2011, kdy došlo k odpojení. Nákladní loď naložená odpadky ze stanice krátce na to vstoupila do atmosféry, kde zanikla.\n"}
{"id": "1220368", "url": "https://cs.wikipedia.org/wiki?curid=1220368", "title": "Simone Bilesová", "text": "Simone Bilesová\n\nSimone Arianne Bilesová, nepřechýleně \"Biles\" (* 14. března 1997 Columbus, Ohio), je americká sportovní gymnastka. Drobná afro-američanka je jednou z nejlepších gymnastek historie, jakožto čtyřnásobná olympijská vítězka a čtrnáctinásobná mistryně světa včetně čtyř zlat z víceboje.<ref name=\"LN2/8\"></ref>\n\nV únoru 2017 převzala jako první gymnastka cenu Laureus, označovanou za sportovního Oscara, pro nejlepší sportovkyni roku 2016. Následovně vítězství v anketě přidala i za roky 2018 a 2019.\n\nMatka Simone Bilesové se nebyla schopna o své děti starat kvůli závislosti na drogách a alkoholu. Úřady ji proto s mladší sestrou Adrií svěřily do náhradní péče s následnou adopcí jejich prarodiči.\n\nV gymnastice, které se věnuje od osmi let, získala do roku 2017 čtrnáct medailí z mistrovství světa, z toho 10 zlatých. Na Letních olympijských hrách 2016 v Riu de Janeiru vyrovnala čtyřmi zlatými kovy z jediných her rekordní výkony Věry Čáslavské a Larisy Latyninové.\n"}
{"id": "1220370", "url": "https://cs.wikipedia.org/wiki?curid=1220370", "title": "Progress M-13M", "text": "Progress M-13M\n\nProgress M-13M byla ruská nepilotovaná kosmická loď Progress, která odstartovala k Mezinárodní vesmírné stanici 30. října 2011. Loď byla vyrobena konstrukční kanceláří RKK Eněrgija a provozována ruskou kosmickou agenturou Roskosmos. Po dvou dnech letu došlo ke spojení se stanicí.\n\nProgress odstartoval z Bajkonuru 30. října 2011, šlo o první úspěšný start rakety Sojuz po havárii s lodí Progress M-12M. Po devití minutách letu se loď dostala na plánovanou oběžnou dráhu, došlo k rozvinutí solárních panelů a navigační antény. Oběžná dráha byla ve výšce 193-253 kilometrů, oběžná doba 89 minut. Poté loď zahájila neobvykle dlouhý třídenní přelet ke stanici.\n\n2. listopadu 2011 došlo k úspěšnému spojení kosmické lodě s vesmírnou stanici na modulu Pirs. Stykovací uzel na tomto modulu byl krátce předtím uvolněn, když došlo k odpojení lodě Progress M-10M. Automatický stykovací systém fungoval bezchybně a ke spojení lodě se stanicí došlo nad územím severní Číny. Později během dne do lodi vstoupila posádka Expedice 29, aby si vyzvedla náklad.\n\nCelkový náklad kosmické lodě činil 2648 kilogramů. Značnou část tvořilo palivo, voda, jídlo a hardware pro americký segment. Dále loď nesla předměty pro posádku, kyslík nebo vědecké experimenty.\n\nProgress byl připojen ke stanici 82 dní do 23. ledna 2012, kdy došlo k odpojení. Nákladní loď naložená odpadky ze stanice provedla zhruba tříminutový manévr, který ji zpomalil natolik, že vstoupila do atmosféry kde zanikla její větší část. Zbytek dopadl do Tichého oceánu.\n"}
{"id": "1220373", "url": "https://cs.wikipedia.org/wiki?curid=1220373", "title": "Ronen Ginzburg", "text": "Ronen Ginzburg\n\nRonen Ginzburg (* 19. září 1963, Tel Aviv, Izrael) je izraelský basketbalový trenér. \n\nV letech 1981 až 1995 hrál za izraelský celek Beitar Tel Aviv. Poté šest let trénoval v několika izraelských klubech (Bnei Herzlija, Ramat Hašaron, Bnei Hašaron, Maccabi Givat Šmuel). \n\nV roce 2006 nastoupil jako asistent trenéra Muliho Katzurina do českého klubu ČEZ Basketball Nymburk. V roce 2011 zde přešel na pozici hlavního kouče. Přispěl tak k zisku sedmi mistrovských titulů a sedmi českých pohárů. Významných úspěchů dosáhl i v Eurocupu, Adriatické lize a VTB Lize. \n\nV závěru roku 2013 se stal trenérem českého reprezentačního týmu, v této pozici vystřídal Pavla Budínského.\n"}
{"id": "1220374", "url": "https://cs.wikipedia.org/wiki?curid=1220374", "title": "Římskokatolická farnost Lipová-lázně", "text": "Římskokatolická farnost Lipová-lázně\n\nŘímskokatolická farnost Lipová-lázně je územním společenstvím římských katolíků v rámci Jesenického děkanátu Ostravsko-opavské diecéze.\n\nFarnost byla v Lipové zřízena až v závěru 18. století. Současně byl vystavěn klasicistní kostel svatého Václava. Vysvěcení nového kostela se konalo 2. listopadu 1788. V letech 1968–1969 byl jeho interiér pronikavě změněn v duchu reforem druhého vatikánského koncilu. Další změna interiéru proběhla v květnu roku 2014.\n\n\nFarnost měla do 31. července 2016 sídelního duchovního správce, od 1. srpna 2016 je farnost administrována z Vápenné.\n\n\n"}
{"id": "1220377", "url": "https://cs.wikipedia.org/wiki?curid=1220377", "title": "MTX Group", "text": "MTX Group\n\nMTX Group a.s. je český průmyslový holding vybudovaný Petrem Otavou. Zabývá se především obchodem s hutními polotovary, výrobou a prodejem koksu, výrobou hliníkových a měděných produktů. V roce 2015 patřila skupina MTX CZ s tržbami přes 20 miliard korun za rok mezi 50 největších českých firem podle tržeb. Mezi dceřiné společnosti patří Metalimex a.s., Al Invest Břidličná, a.s., Měď Povrly a.s., Sardona Finance AG, OKK Koksovny či Coal Mill, a.s.\n"}
{"id": "1220379", "url": "https://cs.wikipedia.org/wiki?curid=1220379", "title": "Don Knotts", "text": "Don Knotts\n\nJesse Donald \"Don\" Knotts (21. července 1924, Morgantown, Západní Virginie, USA – 24. února 2006 Beverly Hills) byl americký komik, herec, a zpěvák.\n\n"}
{"id": "1220380", "url": "https://cs.wikipedia.org/wiki?curid=1220380", "title": "Seznam rentgenových pulzarů", "text": "Seznam rentgenových pulzarů\n\nToto je seznam známých rentgenových akrečně poháněných pulsarů podle stavu z roku 1997.\n"}
{"id": "1220387", "url": "https://cs.wikipedia.org/wiki?curid=1220387", "title": "Puggy", "text": "Puggy\n\nPuggy je belgická hudební skupina. Založili ji roku 2004 tři studenti jazzové školy v Bruselu: anglický zpěvák a kytarista Matthew Irons, francouzský baskytarista Romain Descampe a švédský bubeník Egil Franzén. Styl skupiny je spojením pop music, folku a rocku, značnou část repertoáru tvoří akustické balady.\n\nSkupina vystupovala na prestižních festivalech Paaspop, festivaly Reading a Leeds a Printemps de Bourges, v sálech jako např. Olympia a Forest National, v roli předkapely si zahrála se Smashing Pumpkins a Deep Purple. Jejich album \"To Win the World\" se roku 2013 stalo v Belgii platinovou deskou. Skladby skupiny byly použity ve filmech \"Largo Winch\", \"Un jour mon père viendra\" a \"30° Couleur\" a jako znělka španělské mediální skupiny Atresmedia. V roce 2014 obdrželi Puggy cenu Octaves de la musique pro nejlepší belgickou skupinu v žánru pop/rock.\n\n\n"}
{"id": "1220389", "url": "https://cs.wikipedia.org/wiki?curid=1220389", "title": "Příslop (Moravskoslezské Beskydy)", "text": "Příslop (Moravskoslezské Beskydy)\n\nPříslop je 946 m vysoká hora tvořící součást Ropické rozsochy v severní části Moravskoslezských Beskyd. Nachází se na rozhraní kastastrů obcí Řeka a Morávka v okrese Frýdek-Místek. Na vrcholu se nachází geodetická triangulační tyč a lesnická cesta. Nenachází se zde žádná turistická chata, pouze na severovýchodním svahu je lyžařský vlek vedoucí z obce Řeka.\n\nJihovýchodní polovina hory je součástí přírodní rezervace Ropice.\n\n\n"}
{"id": "1220390", "url": "https://cs.wikipedia.org/wiki?curid=1220390", "title": "Brunejské námořnictvo", "text": "Brunejské námořnictvo\n\nBrunejské námořnictvo (malajsky: \"Tentera Laut Diraja Brunei\") je součástí ozbrojených sil Bruneje. Země má přibližně 100 kilometrů dlouhé pobřeží, na které navazuje 200mílová výlučná ekonomická zóna. Jedná se o malé námořnictvo. Tvoří jej okolo 1000 příslušníků, z části sloužících u říčních sil. Jádro jeho floty tvoří oceánské a pobřežní hlídkové lodě, doplněné dalšími plavidly. Leteckou složku námořnictva tvoří tři námořní hlídkové letouny CASA CN-235. Jména brunejských lodí začínají zkratkou KDB (malajsky: \"Kapal Diraja Brunei\"). Hlavná námořní základnou je od roku 1974 Muara.\n\nBrunejské námořnictvo bylo založeno 14. června 1965, čtyři roky po vzniku samotných brunejských ozbrojených sil. Zpočátku jej tvořil malý oddíl sloužící k přepravě vojska po řekách pomocí hliníkových člunů. V oddílu tehdy sloužil jeden důstojník a 17 námořníků vycvičených v Malajsii. V letech 1966–1968 námořnictvo získalo tři říční hlídkové čluny a po jednom vznášedle od britských typů SR.N5 a SR.N6. Roku 1968 byl navíc zařazen námořní útočný člun britské třídy \"Brave\" (někdy uváděna třída \"Søløven\"), který se jako \"Pahlawan\" stal vlajkovou lodí námořnictva.\n\nV druhé polovině 70. let byly v Singapuru postaveny tři hlídkové čluny třídy \"Periwa\" a tři raketové čluny třídy \"Waspada\", které doplnily dva ve Velké Británii postavené výsadkové čluny \"Damuan\" a \"Puni\", patřící ke třídě \"Loadmaster\".\n\nVe druhé polovině 90. let země zahájila (jak se později ukázalo až příliš) ambicózní modernizaci svého námořnictva. Roku 1996 námořnictvo v Austrálii získalo dva 36metrové výsadkové čluny třídy \"Searasa\". Především však byly ve Velké Británii objednány tři raketové fregaty třídy \"Nakhoda Ragham\", vycházející (obdobně jako malajská třídy \"Lekiu\") z typu F2000 britské loděnice Yarrow. Fregaty byly dokončeny v letech 2004-2005, mezitím si však námořnictvo uvědomilo, že jejich provoz je nad síly miniaturního státu, a proto je odmítlo převzít. Věc řešila mezinárodní arbitráž, přičemž plavidla byla namísto zařazení do služby nabídnuta k prodeji a jejich provozovatelem se nakonec stalo indonéské námořnictvo. Brunejské námořnictvo pak modernizaci vyřešilo zakoupením mnohem levnějších oceánských hlídkových lodí třídy \"Darussalam\", menších pobřežních hlídkových lodí třídy \"Itjihad\" od německé loděnice Lürssen a dále též rychlého hlídkového člunu (interceptoru) \"Mustaed\" (21).\n\n\n\n\n\n\n\n\n"}
{"id": "1220392", "url": "https://cs.wikipedia.org/wiki?curid=1220392", "title": "Pochod za rovnost", "text": "Pochod za rovnost\n\nPochod za rovnost (případně též Pochod rovnosti) jsou různé akce typu gay pride v zemích východní Evropy:\n\n"}
{"id": "1220395", "url": "https://cs.wikipedia.org/wiki?curid=1220395", "title": "Piotr Gierowski", "text": "Piotr Gierowski\n\nPiotr Gierowski (* 1978 Krakov) je polský slavista-bohemista, teoretik a historik literatury. Vystudoval českou filologii na na Jagellonské univerzitě v Krakově. Doktorát získal v roce 2009. Je autorem mnoha prací o dějinách české literatury. Zabývá se především recepcí pražského strukturalismu v Polsku. Napsal knihu \"Struktury historii: o czeskim projekcie dziejów literatury na tle recepcji praskiego strukturalizmu w Polsce\". Spolu s Jackem Baluchem vydal česko-polský slovník literárních pojmů.\n\n"}
{"id": "1220405", "url": "https://cs.wikipedia.org/wiki?curid=1220405", "title": "Trupiál žlutooký", "text": "Trupiál žlutooký\n\nTrupiál žlutooký, známý také jako vlhovec oranžovočerný (\"Icterus icterus\") je pěvec z čeledi vlhovcovití (Icteridae) a rodu \"Icterus\". Druh popsal Carl Linné v roce 1766. Je známo celkem 5 poddruhů. Obývá Jižní Ameriku na území o rozloze 433 000 km. Dle Mezinárodního svazu ochrany přírody je hodnocen jako málo dotčený druh. Trupiál žlutooký je národním ptákem Venezuely.\nTrupiál žlutooký se vyskytuje na severu a ve středu Jižní Ameriky. Obývá prostor od Kolumbie po Venezuelu a také některé sousedící ostrovy. Druh byl rovněž introdukován, nejúspěšnější introdukovaná populace žije v Portoriku. Celkový areál rozšíření dosahuje rozlohy 433 000 km. Typickým biotopem jsou suché lesy, savany, křoviny nebo galeriové lesy, někdy se vyskytují i na plantážích ovocných stromů, přičemž preferují mangovníky a zapoty obecné (\"Manilkara zapota\").\nTrupiál žlutooký měří 15 až 22 cm, má klínovitá křídla a dlouhý dlátovitý zobák. U tohoto druhu není vyvinut zřetelný pohlavní dimorfismus, samice i samci vypadají podobně. Mladí jedinci tohoto druhu mají podobné zbarvení jako dospělci, avšak jejich peří je fádnější. Peří je černé na hlavě, horní části hrudníku, ocasu a křídel, oranžové na spodní části hrudníku a na zadní straně krku. Na každém křídle je bílý pruh, zobák je černý, nohy šedomodré. Kolem žlutých očí se rozprostírá světlemodrá kůže. Existují různé barevné varianty, které se liší mezi poddruhy.\n\nExistuje málo informací o velikosti teritoria tohoto druhu. Trupiál žlutooký obvykle jako hnízdiště používá hnízda po jiných ptácích, často je však také z jejich hnízda může vypudit i násilím a zabrat si ho pro sebe. Obvykle si pak ještě hnízdo upraví, například rozšíří vchod. Je to denní druh. Potravu, kterou tvoří například manga, papáji, plody zapoty, sapodily a třešně rodu \"Malphigia\", ale také hmyz, vyhledává v páru nebo malých skupinkách, občasně žije ve společnosti trupiálů černohrdlých (\"Icterus nigrogularis\").\n\nSamci trupiálů žlutookých zpívají celodenně, nejvíce za rozbřesku. Samice obvykle zpívají méně než samci, někdy páry zpívají v duetu. Vydávají hlasité táhlé volání \"trů-pír-pééá\", které se podobá zpěvu trupiála baltimorského (\"Icterus galbula\"). Trupiál žlutooký umí napodobovat zpěvy jiných druhů.\nTrupiál žlutooký je monogamní druh a pár spolu zůstává po celý rok. Doba rozmnožování se liší podle místa, kde se tento druh vyskytuje. Na většině svého areálu výskytu probíhá od března do září, ve Venezuele v květnu až červnu, na Antilách po celý rok. Do většinou zabraného hnízda po jiném druhu naklade samice průměrně 3 růžovobílá skvrnitá vejce měřící 28 mm, na kterých sedí 15 až 16 dní. Poté se vylíhnou mláďata, která krmí oba rodiče, kteří také v tuto dobu brání hnízdo před vetřelci. Opeření je dosaženo ve 22 až 23 dnech života mláďat. Délka života tohoto druhu není známa.\nKvůli velkému areálu rozšíření, které nedosahuje velikosti pro zranitelné druhy. I když nikdy neproběhlo sčítání těchto ptáků, populace se zdá být velká a stabilní a ani nedosahuje hodnot pro zranitelné druhy. Z tohoto důvodu je trupiál žlutooký hodnocen jako málo dotčený druh.\nJe známo celkem 5 poddruhů:\n\n"}
{"id": "1220406", "url": "https://cs.wikipedia.org/wiki?curid=1220406", "title": "Ginzburg", "text": "Ginzburg\n\nPříjmení Ginzburg může znamenat:\n\n"}
{"id": "1220413", "url": "https://cs.wikipedia.org/wiki?curid=1220413", "title": "Hydrometrická vrtule", "text": "Hydrometrická vrtule\n\nHydrometrická vrtule je i přes prudký rozvoj systémů založených na jiných principech v ČR stále nejpoužívanější přístroj pro měření rychlosti vody a určení průtoku metodou rychlost - plocha v hydrologii a vodním hospodářství.\n\nHydrometrická vrtule je relativně jednoduchý mechanický přístroj pro stanovení rychlosti vody v otevřeném korytě nebo v potrubí. Proudící voda otáčí šroubovicovým propelerem vrtule a měří se počet otáček propeleru za zvolený časový interval, nebo naopak, čas nutný k uskutečnění zvoleného počtu otáček. Vztah mezi frekvencí otáčení a rychlostí proudění se pro každou vrtuli určuje její kalibrací. Základní požadavky na vrtuli jsou uvedeny v ISO normě. Kromě vrtule se pro tentýž účel používají i modernější měřidla elektromagnetická (indukční) a akustická (ultrazvuková).\n\nPrvní hydrometrickou vrtuli (též obsoletně hydrometrické křídlo – z něm. Flügel) sestrojil roku 1787 Reinhard Woltman. Vrtule s horizontální osou byla vybavena propelerem tvaru lopatkového kola se dvěma šikmými lopatkami a již měla integrální mechanické počítadlo otáček – na ose propeleru byl šnek otáčející ozubeným kolem, palcem ovládajícím druhé kolo počítadla. Počítadlo bylo upevněno výkyvně a aktivovalo se jeho přitažením k ose pomocí lanka.\n\nPřístroj rychle nabyl obliby a byl mnohými autory upravován a vylepšován. Zásadní změnou byla změna propeleru z lopatkového kola (byť některé typy vrtulí jej používaly ještě v 1. pol. 20. stol.) na propeler šroubovicový; úpravu navrhl Trevianos kolem roku 1820. Andreas R. Harlacher, profesor pražské techniky švýcarského původu, vybavil v roce 1871 vrtuli elektrickou signalizací, na což posléze získal patent. Ve spolupráci s firmou Amsler zavedl také upevnění vrtule na lanový závěs se závažím pro měření ve velkých hloubkách nebo z mostů. Harlacher také zbudoval první evropskou kalibrační trať moderního stylu pro kalibraci vrtulí v holešovickém přístavu.\n\nS vývojem vrtulí je nerozlučně spjato jméno Ott. Albert Ott založil spolu s Coradim roku 1873 „Mathematisch-Mechanisches Institut“ v bavorském Kemptenu a tato firma po odchodu Coradiho do Švýcarska, kde r. 1880 založil vlastní firmu, začala roku 1885 vyrábět hydrometrické vrtule vlastní konstrukce (viz stránky OTT.com a ). Na doporučení Harlachera, který držel patent, začala fa Ott již r. 1881 svoje vrtule vybavovat elektrickou signalizací otáček. Během let firma vyvinula řadu vrtulí; do historie se zapsal zejména Typ V, vyráběný s drobnými úpravami od 30. do počátku 70. let 20. stol. S firmou spolupracovala řada významných odborníků; jedním z nejznámějších byl Litevec Steponas Kolupaila, který u firmy pracoval v letech 1940 – 1944 a kromě jiného tam vyvinul tzv. komponentní propeler, který je nedílnou součástí moderních vrtulí.\n\nKromě fy Ott existovala řada jiných výrobců – Amsler, Ganser, SEBA, NEYRPIC, Valeport a další, vrtule v 50. – 60. letech 20. stol. vyráběla tuzemská Metra (typ FB-1), několik výrobců bylo i v SSSR, kusovou výrobu dělal v 80. letech i VÚVH Bratislava. Většina výrobců zanikla nebo produkci vrtulí ukončila, existují však i nové firmy, vyrábějící přístroje i poněkud netradičního provedení (viz např. Flow Probe fy Global Water).\n\nKromě klasických vrtulí určených pro měření na vodních tocích a vodních dílech existují i speciální vrtule pro použití při měření na fyzikálních modelech v hydraulických laboratořích – jsou malého průměru a často mívají i jiný způsob snímání otáček; dnes jsou nahrazovány měřidly elektromagnetickými a akustickými. Podobně existují speciální přístroje tohoto typu používané v oceánografii pro měření mořských proudů.\n\nVrtule Woltmanova typu (s horizontální osou) je typická pro Starý Svět. V Americe, resp. v U.S.A. šel vývoj poněkud jinou cestou – roku 1885 si G.W. Price patentoval svůj typ vrtule se svislou osou s propelerem podobným miskovému anemometru. Současně používaný typ (typ AA) má šest otevřených kornoutů upevněných tečně k obvodu kružnice. Kromě tohoto velkého typu se používá i \"kapesní vrtule\" Pygmy obdobného principu.\n\nPodstatný rozdíl mezi oběma typy spočívá v tom, že vrtule Woltmanova typu udává správné údaje pouze pokud je postavena osou proti směru proudění (výjimku tvoří komponentní propelery – viz níže), zatímco vrtule se svislou osou reaguje správně ať je proudění (v horizontální rovině) v jakémkoliv směru. Též se udává, že vrtule s horizontální osou má zejména pro malé rychlosti větší nejistotu měření než vrtule Priceova, která je navíc konstrukčně jednodušší.\n\nJak bylo zmíněno výše, vrtule Woltmanova typu má horizontální osu, obvykle volně otočnou dnes v kuličkových ložiscích, na níž je nasazen (či našroubován) šroubovicový propeler. Vložíme-li vrtuli do proudu kapaliny, je propeler hydrodynamickými silami roztáčen. Je-li stoupání šroubovice propeleru formula_1 [m] a proudění má rychlost formula_2 [ms], pak vrtule za čas 1 s vykoná (za předpokladu ideální kapaliny a ideální vrtule, nevykazující žádné odpory) právě formula_3 [s] otáček. Pokud měříme počet otáček formula_4 [-] za čas formula_5 [s], bude rychlost proudění\n\nformula_6.\n\nVzhledem k tomu, že kapalina není ideální, stejně tak vrtule, uplatňují se hydrodynamické i mechanické odpory a frekvence otáčení je poněkud jiná (nižší) než by odpovídalo výše uvedené rovnici. Během doby bylo navrženo více empirických i teoreticky poněkud lépe podložených rovnic, vyjadřujících vztah mezi rychlostí formula_2 a specifickými otáčkami (frekvencí) formula_8. Koeficienty těchto rovnic je v každém případě nutné získat kalibrací vrtule.\n\nRealizace měření spočívá v tom, že s otáčející se osou vrtule je spojen člen, který po určitém počtu otáček spíná elektrický obvod. Původně býval na ose šnek, otáčející ozubeným kolem s kolíčkem, který mechanicky po určitém počtu otáček (často i několik desítek, většinou 20, 25 nebo 50, avšak i jen po 1 nebo 2 u Ottova Typu V) sepnul kontakt. Dnes je zpravidla na ose vrtule upevněn magnet, spínající magnetický spínač při každé otáčce. Tento vývoj byl podmíněn i vývojem elektroniky – původně byla signalizace akustická, bzučákem nebo zvonkem, a čas se měřil stopkami, dnes se běžně používají elektromechanické nebo elektronické čítače, obvykle se zabudovanou časovou základnou, dovolující volbu časového intervalu měření.\n\nJako příklad klasických soudobých výrobků můžeme uvést vrtule firmy Ott typu C-2 a C-31. Obě mají magnetické kontakty, spínající při každé otáčce vrtule. Většina dodávaných propelerů je alespoň v omezených mezích komponentní, tj. při šikmém nátoku proudění na vrtuli snímají pouze kosinovou složku rychlosti.\n\nC-2 je vrtule malých rozměrů (viz fotografie výše), vhodná i pro měření na drobných tocích a v laboratořích. Výrobce k ní dodává několik propelerů různých stoupání a různých průměrů – viz tabulka.\n\nVrtule je určena k upevnění na tyči průměru 9 mm s přesuvným rukávem, avšak dodává se redukce, dovolující použít standardní tyč průměru 20 mm, též opatřenou přesuvným rukávem (viz fotografie výše), takže při přestavování polohy vrtule v měrné svislici ji není třeba vyjímat z vody.\n\nC-31 je větších rozměrů, zejména je vhodná pro měření ve větších vodních tocích a na vodních dílech (např. na vtocích do přivaděčů nebo přímo v přivaděčích vodních elektráren atp.). Výrobce opět nabízí dosti široký výběr propelerů o různém stoupání a různých úhlech komponentnosti (viz tabulka), některe typy vyrábí i z umělé hmoty.\n\nVrtule se běžně používá na tyči průměru 20 mm nebo na lanovém závěsu se závažím. Ve zvláštních případech může být (případně i ve větším počtu) upevněna na pevné či pohyblivé konstrukci (potrubí, vtoky V.E. a pod.).\n\nZpůsob upevnění vrtule k nosnému prvku se liší, a to dosti zásadně, podle toho, co a kde se měří. Běžné je upevnění na tyči (resp. tzv. soutyčí) nebo se závažím na laně. Pro speciální účely se používají pevné nebo pohyblivé konstrukce, často s více vrtulemi.\n\nPro běžná měření na vodních tocích menších hloubek (broditelných) nebo při měření z plavidla, nízké lávky nebo mostu se používá upevnění vrtule na tyči, dnes standardně s přesuvným rukávem, takže vrtuli není třeba vyjímat z vody při jejím přesunu mezi jednotlivými body v měrné svislici. Tyče mívají průměr ca 20 mm, jsou skládací z dílů délky (podle výrobce) 1 – 1,5 m při celkové délce soutyčí 3 – 5 m, a jsou opatřeny délkovou stupnicí (dělení bývá po 0,01 nebo, méně často, po 0,1 m), takže je možné jak změřit hloubku v místě měrné svislice, tak i vrtuli nastavit do přesně určené hloubky pod hladinou. Způsob upevnění vrtule k přesuvnémi rukávu soutyčí bývá různé, opět podle výrobce; u vrtulí fy Ott se typ C-31 upevňuje k rukávu přímo, pro typ C-2 je třeba použít zvláštní redukci. Při měření je třeba dávat pozor, aby vrtule byla postavena kolmo k profilu (při užití komponentního propeleru – viz výše), nebo proti směru proudění.\n\nPro měření v tocích větších hloubek, ať již z plavidel nebo mostů, nebo z vyšších mostů, se používá upevnění vrtule k závaží zavěšeném na laně (slangově tzv. torpédo); závaží je vždy opatřeno směrovým kormidlem, takže vrtule se při měření automaticky natáčí proti směru proudění. Lanem je současně vedena signální linka vrtule, a u závaží větších hmotností (25 kg a více) i linka koncového spínače, který signalizuje dosednutí závaží na dno. Závaží jsou proudnicového tvaru a různých hmotností; každé hmotnosti odpovídá maximální rychlost proudění, kterou lze ještě měřit – při velkých rychlostech proudění a malé hmotnosti může být závaží hydrodynamickými silami vynášeno k hladině. Podle firemních materiálů fy Ott jsou doporučené rychlosti podle následující tabulky:\n\nProtože i těžké závaží je prouděním poněkud snášeno po proudu, neudává délka odvinutého závěsného lana přímo polohu vrtule, a je nutné použít zvláštního postupu ke korekci této chyby (podrobně viz ).\n\nSpeciální naviják lana je opatřen měřením odvinuté délky; může být vybaven i zvláštním zařízením, které dovoluje vrtuli spouštět konstantní malou rychlostí (několik cm.s) v případě tzv. integračního měření.\n\nVe vybraných profilech pozorovací sítě vodoměrných stanic se instalují stálé lanovky, které dovolují proměření průtoku v celém profilu pomocí vrtule se závažím upevněné na laně s obsluhou z jediného místa na břehu.\n\nVe zvláštních případech, zejména při garančních měřeních vodních strojů (vodních turbin a čerpadel – viz ), se používá většího množství vrtulí (u přivaděčů velkých, i několikametrových, průměrů i několik desítek), upevněných na pevné (zpravidla v potrubí) nebo pohyblivé (zpravidla ve vtocích) konstrukci. Vzhledem k většímu počtu vrtulí se dříve používalo sestav více čítačů se společnou časovou základnou, dnes se pro sběr dat i následné vyhodnocení průtoku používá speciálního počítačového vybavení (HW i SW).\n\nV potrubí se zpravidla používá vestavěná pevná konstrukce tvaru čtyřramenného (pro menší průměry) nebo šestiramenného (pro velké průměry) kříže. Ideální je její konstrukce z oválných tenkostěnných trub, které mají poměrně značnou nosnost při relativně malých hydraulických odporech. Na konstrukci se vrtule upevňují obvykle tak, aby na každou vrtuli připadala stejná část průtočné plochy (viz ). Je možné připravit i konstrukci, která se dá do potrubí zasunout zvenčí za provozu – zde je ovšem třeba vzít v úvahu omezení daná průměrem potrubí a zejména tlakem v něm, aby jednak bylo možné se sestavou vůbec manipulovat, a aby bylo vůbec možné sestavu do potrubí pod tlakem zasunout, a potrubí musí být opatřeno příslušnými prvky pro tuto manipulaci. V literatuře je dokonce popsána i konstrukce, která měla jednu řadu vrtulí na pohyblivém rameni, otočném kolem osy roury. U malých průměrů potrubí je třeba zvláštní opatrnosti, aby konstrukcí a vrtulemi zastavěná plocha nebyla příliš veliká.\n\nVe vtocích do přivaděčů vodních turbin lze použít buď pevné mříže s vrtulemi osazenými na svislých nebo vodorovných prutech, nebo lze použít pohyblivý vozík s jedním vodorovným prutem, který je postupně spouštěn do různých hloubek pro měření bodových rychlostí, nebo je spouštěn konstantní malou rychlostí při integračním měření. To má výhodu podstatně rychlejšího provedení, ovšem pokud pokud je nutné znát rychlostní pole ve vtoku, je nutné použít měření bodového – pokud je k disposici dostatečné množství vrtulí, pak pomocí mříže (což je měření ještě rychlejší než měření integrační metodou), pokud je vrtulí omezený počet, pak na pohyblivém vozíku. Jak mříž, tak pohyblivý vozík zpravidla využívají pro instalaci, resp. pojezd, drážek provizorního hrazení.\n\nPodmínky pro kalibraci vrtulí stanovuje ČSN ISO 3455, resp. ISO 3455. Kalibraci vrtulí zajišťují kalibrační laboratoře, v ČR je to (jako jediná v republice) akreditovaná Česká kalibrační stanice vodoměrných vrtulí při Výzkumném ústavu vodohospodářském T.G.M., v.v.i.\n\nKalibrace se provádí vlečením vrtule konstantní rychlostí v nádrži s klidnou vodou. Tím se zanedbává případný vliv turbulence, který je v reálu při měření vždy přítomen. Vrtule musí být při kalibraci vždy upevněna tak, jak bude používána při měření. Při kalibraci se měří dráha formula_9 [m] a počet otáček propeleru formula_4 za určitý čas formula_5, nebo dráha a čas potřebné k vykonání určitého zvoleného počtu obrátek propeleru vrtule. Měření se provede při řadě zvolených rychlostí vlečného vozíku. Aby byla zajištěna nejvyšší přesnost, i rychlost vlečení vrtule formula_2 je stanovena z měřených dat, takže posléze\n\nformula_13\n\nTyto dvojice dat jsou posléze statistickými metodami (metodou nejmenších čtverců) zpracovány do kalibrační rovnice. ISO 3455 předepisuje kalibrační rovnici ve tvaru po částech lineární funkce\n\nformula_14\n\nkde formula_15 a formula_16 jsou empirické kalibrační konstanty platné v rozmezí formula_17, resp. formula_18 kde formula_19 je pořadové číslo lineárního úseku kalibrační křivky. Přitom konstanta formula_16 je blízká stoupání propeleru vrtule formula_1 (viz teoretická rovnice výše). V tuzemské praxi se při vyhodnocování kalibrační křivky standardně používají maximálně tři dílčí lineární funkce.\n\nU hydrometrických vrtulí se podle ČSN ISO 2537 doporučuje kalibrace po 300 hodinách provozu nebo v pravidelných časových intervalech, podle toho který případ nastane dříve, a vždy je nutná rekalibrace po výměně jakékoliv součásti (ložisko, osa).\n\nKalibrační křivku není vhodné extrapolovat; směrem vzhůru je vhodnější použít propeler s větším stoupáním, směrem dolů je extrapolace zcela vyloučena, protože v této oblasti již mohou mechanické odpory způsobovat nerovnoměrný chod až chvilkové zastavování vrtule.\n\nBěhem doby bylo navrženo několik ryze empirických i více-méně teoreticky podložených kalibračních rovnic. Normou předepsaná po částech lineární rovnice vychází z teoretického řešení L.A. Otta, jehož je značným zjednodušením. Výhodou je jednoduchost výpočtu rychlosti.\n\nPro použití musí být vrtule zkalibrována; pokud vlastníme k vrtuli více propelerů, musí být kalibrace provedena pro každý propeler zvlášť.\n\nI přesto, že zejména větší typy vrtulí jsou dosti robustní, je třeba s nimi zacházet jako s citlivými měřicími přístroji a chránit je před nárazy a pády, které by mohly mít za následek poškození propeleru (s nutnou následnou rekalibrací) nebo ohnutí osy (s nutnou následnou výměnou a rekalibrací).\n\nHydrometrické vrtule se před měřením plní olejem. Je žádoucí používat olej doporučený výrobcem. V každém případě je nezbytné používat stejný olej jaký byl použit při kalibraci. Oleje musí být takové množství, aby při montáži vrtule nepatrně přetekl.\n\nPřed zahájením měření je vhodné vrtuli sestavit, kabelem spojit s počitadlem a ověřit funkčnost celého systému. Pokud systém nepracuje, je nutné v první řadě ověřit stav baterie v počitadle a funkčnost kabelu, u kterého může relativně snadno dojít k jeho přerušení. Poškození kontaktu je u vrtulí současných typů málo pravděpodobné, i když nelze vyloučit. Elektronická počitadla bývají dosti spolehlivá, značné problémy však může způsobit vniknutí vody. Některé typy mají zlepšené krytí a bez újmy přežijí i ponoření do vody.\n\nV průběhu měření je třeba kontrolovat, zda se na propeler nezachytilo plovoucí spláví; zejména v podzimním období je třeba dávat pozor na plovoucí listy. Je nutné též neustále kontrolovat, zda se na osu vrtule nenamotaly vláknité nečistoty (tráva, vláknité řasy a pod.) a pokud ano, neprodleně je odstranit a měření v daném bodě zopakovat.\nPo každém ukončení měření na dané lokalitě, resp. každý den po ukončení měření, je třeba provést kontrolu propeleru (mohl být poškozen nárazem o dno), a vrtuli a propeler osušit. Po celkovém ukončení měření se vrtule rozebere, olej vylije a všechny součásti zejména osy vrtule se umyjí v technickém benzínu. Důraz je třeba klást na důkladné pročistění kuličkových ložisek – osvědčilo se jejich prostříknutí injekční stříkačkou nebo důkladné protřepání v lahvičce s benzínem. Nutné je též zkontrolovat oblast průchodu osy do těla vrtule, kde se často zachytávají vláknité nečistoty. Vrtule se nechá vyschnout a uloží. V žádném případě nelze vrtuli delší dobu skladovat naplněnou olejem – může dojít k jeho vysychání a tvorbě lepkavého filmu na povrchu součástí, který způsobuje zvýšené odpory a těžko se odstraňuje. Z počitadla se vyjmou baterie, aby v případě jejich vytečení nedošlo k poškození počitadla.\n\n"}
{"id": "1220416", "url": "https://cs.wikipedia.org/wiki?curid=1220416", "title": "Mureck", "text": "Mureck\n\nMureck (slovinsky: \"Cmurek\") je město v rakouské spolkové zemi Štýrsko, v okrese Südoststeiermark. 1. ledna 2015 byla administrativní reformou připojena města Gosdorf a Eichfeld. Žije zde obyvatel.\n\nMureck leží na jihu Štýrska na hranicích se Slovinskem. Hranici tvoří řeka Mura.\n\n\nJméno obce \"Mureck\" se poprvé objevilo jako \"Mŏrekke\" v roce 1151. Později existovalo jako \"Murekke\" (1181), \"Můrekke\" (1183) nebo \"Muregk\" (1500). Jméno bylo vytvořeno jako složenina názvu řeky Mur a německého slova Ecke (roh, kout).\n\n"}
{"id": "1220420", "url": "https://cs.wikipedia.org/wiki?curid=1220420", "title": "Vilém Albrecht I. Krakovský z Kolovrat", "text": "Vilém Albrecht I. Krakovský z Kolovrat\n\nVilém Albrecht hrabě Krakovský z Kolovrat (18. února 1600, Praha – 18. února 1688, Praha) byl český aristokrat, politik a mecenáš. Během svého života se kromě politické kariéry věnoval i rozsáhlému rozšiřování majetku rodu, podpoře farního kostela v Týnci či společně se svou pátou ženou byl mecenášem pražské Lorety. Stal se i jedním z donátorů „Svaté cesty“ z Prahy do Staré Boleslavi.\n\nNarodil se jako druhé dítě a nejstarší syn Bernarda Alexandera Krakovského z Kolovrat a Ludmily Týřovské z Einsiedelu. Za svůj život se pětkrát oženil, přičemž z druhého a třetího manželství vzešlo celkem šest dětí. V srpnu 1671 byl císařem Leopoldem I. povýšen do říšského stavu, čímž se stal hrabětem Svaté říše římské a v listopadu 1674 získal dědičný titul českého hraběcího stavu.\n\nJeho první manželkou byla Anna Eva Wiederspergová z Wiedespergu, dcera Jana Wiedersperga z Wiedespergu na Týnci a Alžběty Příchovské z Příchovic. Manželství trvalo 14 let do smrti Anny v roce 1638 a zůstalo bezdětné. Její ostatky byly uloženy do chrámu Panny Marie Sněžné na Novém Městě pražském. Náhrobní kámen se nachází na epištolní straně oltáře sv. Kříže.\n\nV roce 1640 se Vilém Albrecht oženil podruhé. Hraběnka Anna Kateřina Rozdražovská z Rozdražova, dcera hraběte Václava Rozdražovského z Rozdražova a Marie Berkové z Dubé a Lipé, byla vdovou po svobodném pánovi Wolfgangu Josefu Leopoldovi ze Strahlendorfu. Z prvního manželství měla syny Friedricha Leopolda a Petra Ulricha, kteří zemřeli záhy po svém otci. Statek Chlumec pod Kyšperkem, který po svém prvním muži zdědila, pak odkázala svým dalším dětem Janu Františkovi, Anně Ludmile a Kateřině Barboře. Druhá žena Viléma Albrechta zemřela v roce 1652 a byla pochována v bazilice Nanebevzetí Panny Marie na pražském Strahově.\n\nTřetí manželství s Marií Alžbětou Libštejnskou z Kolovrat trvalo od roku 1646 do roku 1660. Dcera Ferdinanda Libštejnského z Kolovrat a Kateřiny Ludmily Krakovské z Kolovrat porodila syna Ferdinanda Václava a Maximiliána Norberta, který později založil samostatnou rodovou linii. Po své smrti byla Marie Alžběta pochována v chrámu Panny Marie Sněžné na Novém Městě pražském.\n\nČtvrté manželství s Alžbětou Apolonií Tserclaes Tilly, dcerou Václava Wermera hraběte Tillyho zu Preiteneck a Františky Barbory z Liechtensteinu, trvalo od roku 1661 do roku 1664. Po smrti svého prvního manžela Kryštofa Ferdinanda Popela z Lobkovic byla ustanovena poručnicí nezletilého dědice Václava Ferdinanda. Před svou smrtí převedla poručnická práva na svého druhého manžela Viléma Albrechta. Během svého života se podílela na výstavbě sedmi kaplí v loubí pražské Lorety na Hradčanech. Ostatky Alžběty Apolonie byly uloženy do chrámu Panny Marie Sněžné na Novém Městě pražském.\n\nI poslední, páté manželství s Ludmilou Evou Františkou, rozenou Hýzrlovou z Chodů, zůstalo bezdětné. Dcera Bernarda Hýzrleho z Chodů a Anežky Robenhauptové ze Suché byla již dvakrát vdaná a svého třetího manžela přežila o sedm let. Po ovdovění se věnovala charitativní činnosti a péči o hradčanskou Loretu, kde nechala roce 1691 postavit kapli sv. Josefa. Loretánské klenotnici odkázala i svatební šaty s více než 6500 diamanty, z nichž byla ve Vídni v roce 1698 zhotovena diamantová monstrance (známá také jako Paprsková monstrance nebo Pražské slunce). Jako velká donátorka Lorety pochována přímo v Santa Case, v „srdci lorety“. Je uložena pod dlažbou kaple, tedy nad klenbou krypty, jak to dosvědčují loretánské archiválie. Samotná krypta byla určena jako poslední místo odpočinku pro příslušníky patronátního rodu Lobkowiczů.\n\nKrátce před svou smrtí, v lednu 1688, zřídil hrabě Vilém Albrecht pro své potomky dva fideikomisy: peněžní fideikomis v částce 138 500 zlatých pro primogenituru a fideikomis složený ze statků Týnec, Běšiny, Srbice, Marvalova Lhota, Dešenice a Janovce pro sekundogenituru. Po své smrti o měsíc později byl pochován u kapucínů v Praze na Hradčanech.\n\nVilém Albrecht shromáždil během svého života mnoho pozemků, panství, statků i vesnic. Rodinný majetek rozšiřoval jak dědictvím či věnem, tak uvážlivými nákupy a prodeji.\n\nBěhem let 1636 až 1642 držel Vilém Albrecht dům čp. 644–51 ve Štěpánské ulici na Novém Městě pražském, posléze v roce 1642 dům č. 933 na Staroměstském rynku. V něm pak žili členové rodu Kolovratů při svých pobytech v Praze až do roku 1763, kdy dům koupil rytíř Jan František z Goltzu. V roce 1651 za 1100 zlatých rýnských zakoupil dům v Loretánské ulici 174/3, který však tehdy nebyl v dobrém stavu. Následně nabyl sňatkem s Marií Elizabetou ovdovělou hraběnkou z Altringenu domu Altringenovského, později Hrzánského paláce, v sousedství - Loretánská 177/9; a již následujícího roku 1652 dům čp. 3 prodal Matyáši Gerstorffovi z Gerstorffu, podkomořímu v království českém za 2500 zlatých. V roce 1657 připojil k Hrzánskému paláci parcelu v Úvoze 28. V letech 1658–9 zde nechal vybudovat zadní pětipodlažní dům, spojovací západní křídlo a dále rozsáhlé konírny do prostoru pod nádvořím.\n\nPrvní manželka Viléma Albrechta Anna po svém otci zdědila statek Týnec a krátce po sňatku v roce 1624 jej postoupila svému manželovi. Ten později uvážlivou hospodářskou politikou získal finanční prostředky na nákup několika okolních vesnic. Obnovená týnecká tvrz se stala centrem panství, ke kterému v polovině 17. století patřilo 16, v polovině 18. století pak 34 vesnic.\n\nV roce 1648 koupil Vilém Albrecht ves Petrovice nad Úhlavou, kterou později připojil k dešenickému panství. O dva roky později pak koupil dvůr v Unhošti a stavbu Červeného mlýna. Čejkovský a Vlkovský dvůr, které přijal od zástavy od Václava Jindřicha Čejky z Olbramovic, byly posléze Vilému Albrechtovi postoupeny i s chalupou kvůli Čejkově neschopnosti dluh splatit.\n\nV polovině 17. století se k majetku Krakovských přidávají také ves Střeziměř, statek Malá Chýška u Milevska, ves Srbice či Dolní Adršpach i se třemi vesnicemi. V roce 1657 zakoupil hrabě míšeňské panství Skály se Starkovem a Bystrým v Teplických skalách.\n\nV roce 1658 získal Vilém Albrecht Zvěstovice se Sirákovicemi a Spyticemi, o rok později ves Sobětice.\n\nBěhem dalšího desetiletí přikoupil hrabě statek Těšetín, panství Chyše, statek Kouskova Lhota a zdědil statky Žichovice a Frymburk na Sušicku. V roce 1673 se ujal statku Dolany, který se později stal součástí majetku Tovaryšstva Ježíšova v Klatovech. Posledním velkou koupí v roce 1674 získal hrabě tvrz, dvůr a ves Běšiny a dvory Hubenov a Úlch s vesnicemi Hubenov, Úlch, Javoří, Rajský, Zahrádka a Tvrdoslav, které byly posléze připojeny k Týnci.\n\nVilém Albrecht byl nejen hluboce věřící, ale zároveň zámožný, vlivný a přední aristokrat své doby. Pečoval o týnský chrám Nanebevzetí Panny Marie a investoval i do dalších církevních staveb. Například z vděku za přežití moru v roce 1680 daroval hrabě kostelu sv. Havla na Starém Městě pražském obraz sv. Šebestiána od neznámého umělce. Obraz je umístěn v jižním podvěží na oltáři sv. Šebestiána.\n\nJako donátor se zapojil se do stavby jedné ze 44 kaplí při poutní cestě „Via sancta“ z Prahy do Staré Boleslavi, kde byl zavražděn sv. Václav, a k Palladiu země české. Z kaplí se dochovalo pouze 29, a to bez vnitřní výzdoby. Čtyřicátá, tzv. Tejnecká kaple, nad jejíž výstavbou v roce 1678 převzal Vilém Albrecht záštitu, byla zasvěcena invokaci \"Královno apoštolů\" a vyzdobena zobrazením svatého Václava, který se zjevil nemocnému moravskému markraběti Jindřichovi a vyzýval jej k pouti do Mariazellu, dále vyobrazením Týnce s milostnou sochou Madony ze 16. století a rodovým erbem, na kterém byl mylně ztvárněn dvouhlavý orel místo jednohlavé orlice.\n\nVilém Albrecht byl nejen majitelem Týnce, ale i spolupatronem místního farního chrámu. Při presbytáři nechal přistavět věž se sakristií a oratoriem, v roce 1674 pak okna oratoria doplnilo vyřezávané obložení s nápisem \"Stant CoLoVrateo bIna / oratoria Voto / Ne tarDas BInIS faVtor / a Desse Deus\" - tj. \"Stojí jako záslibný (zbožný) dar Kolovratův dvojí oratoř, abys, Bože, neváhal být ochráncem dvěma\". (Myšleni jsou tím patrně hrabě a jeho choť Ludmila Eva Františka.) Později byl přidán i alianční erb Kolovratů a Vrbnů.\n\nHrabě nechal pro chrám vyrobit i dva zvony o výšce 68 a 62 cm. Větší, zasvěcený sv. Šebestiánovi, nese nápis \"Per Intercessionem tvam. O sancte Sabastiane libera nos a peste + A.D. 1667\" - tj. \"Na tvoji přímluvu, svatý Šebestiáne, vysvoboď nás od moru + L.P. 1667\". Na plášti je pak erb Kolowratů a český nápis: \"Wysocze Vrozeny Pan Pan Wylem Albrecht Krakowsky z Kolowrat Pan na Teynczy, Chlumczy a Zychowiczych G.M.C. Rada, Komornik, Krakowsky Mistodtziczy a Neyvyzssy SVdi Zemsky w Kralowstwy Czeskem Tento Zwon Keczti a Chwale Bozi a Swatemv Šebestyanovi. Patronv Proti Morv na Wlastni Naklad. Vdelati Sati Gest Raczil Letha Panie 1667.\" Menší zvon nese na plášti alianční erb hraběte a jeho choti a také nápis \"Sentiant omn / es tvvm / ivvamen qvicv / nqve cele / brant tvam / sanctam / annvnciationem / tv Kolowratae os / protege virgo tvos\" - tj. \"Ať pociťují všichni tvoji pomoc, všichni, kdo oslavují tvoje svaté Zvěstování, ty ostatky kolowratské, Panno, ochraňuj své ctitele\".\n\nV roce 1678 nechal hrabě pro farní kostel Nanebevzetí Panny Marie v Týnci zhotovit cínovou křtitelnici s aliančním erbem Kolovratů a Hýzrlů z Chodů.\n\n"}
{"id": "1220421", "url": "https://cs.wikipedia.org/wiki?curid=1220421", "title": "Mecklenburg-Vorpommern-Pokal", "text": "Mecklenburg-Vorpommern-Pokal\n\nMecklenburg-Vorpommern-Pokal je německá fotbalová soutěž pro týmy pod Meklenbursko-Pomořanským fotbalovým svazem (Landespokal, regionální pohár). Meklenbursko-Pomořanský fotbalový svaz sdružuje ve svých řadách více než 54 000 členů registrovaných v 1 703 klubech. V této podobě se tento zemský pohár hraje od roku 1992. Hraje se vyřazovacím K.O. systémem, soutěž má 6 kol a nehrají zde týmy z nejvyšších dvou německých soutěží, ale od 1. kola hrají i týmy ze 4. ligy, dále pak Oberligy (5. ligy), 6. ligy, 7. ligy a vítězové Kreispokalů. Přímo do 2.kola poháru postupuje účastník 3.ligy celek FC Hansa Rostock. Vítěz postupuje do DFB-Pokalu.\n"}
{"id": "1220423", "url": "https://cs.wikipedia.org/wiki?curid=1220423", "title": "Judo na olympijských hrách 2016 – ženy – polostřední váha", "text": "Judo na olympijských hrách 2016 – ženy – polostřední váha\n\nZápasy v judu na Letních olympijských hrách v Riu v kategorii polostředních vah žen proběhly v hale Carioca Arena 2 v přilehlé části Ria de Janeira v Barra da Tijuca 9. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220425", "url": "https://cs.wikipedia.org/wiki?curid=1220425", "title": "Judo na olympijských hrách 2016 – ženy – střední váha", "text": "Judo na olympijských hrách 2016 – ženy – střední váha\n\nZápasy v judu na Letních olympijských hrách v Riu v kategorii středních vah žen proběhly v hale Carioca Arena 2 v přilehlé části Ria de Janeira v Barra da Tijuca 10. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220427", "url": "https://cs.wikipedia.org/wiki?curid=1220427", "title": "Spláví", "text": "Spláví\n\nSplávím se rozumí vodním tokem unášený cizorodý materiál přírodního i umělého původu - listí, větve, odpadky, kadavera a pod., na rozdíl od splavenin, což je materiál říčního koryta.\n\nNa vodních dílech jsou na vtocích do přivaděčů vodních elektráren a pod. instalovány česle, které spláví zachycují. Česle se pravidelně strojně nebo na malých dílech i ručně čistí a zachycené spláví (zde jako tzv. shrabky) se zpravidla skládkuje jako odpad. \n"}
{"id": "1220428", "url": "https://cs.wikipedia.org/wiki?curid=1220428", "title": "Judo na olympijských hrách 2016 – ženy – polotěžká váha", "text": "Judo na olympijských hrách 2016 – ženy – polotěžká váha\n\nZápasy v judu na Letních olympijských hrách v Riu v kategorii polotežkých vah žen proběhly v hale Carioca Arena 2 v přilehlé části Ria de Janeira v Barra da Tijuca 11. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220429", "url": "https://cs.wikipedia.org/wiki?curid=1220429", "title": "Judo na olympijských hrách 2016 – ženy – těžká váha", "text": "Judo na olympijských hrách 2016 – ženy – těžká váha\n\nZápasy v judu na Letních olympijských hrách v Riu v kategorii težkých vah žen proběhly v hale Carioca Arena 2 v přilehlé části Ria de Janeira v Barra da Tijuca 12. srpna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1220431", "url": "https://cs.wikipedia.org/wiki?curid=1220431", "title": "Střední Morava (časopis)", "text": "Střední Morava (časopis)\n\nStřední Morava (podtitul Vlastivědná revue) je odborný časopis zaměřený na historii, kulturní historii, archeologii a vlastivědu Olomouce a širšího regionu střední Moravy. \n\nVychází dvakrát ročně od roku 1995. Šéfredaktorem je PhDr. Miloslav Čermák, CSc.\n"}
{"id": "1220432", "url": "https://cs.wikipedia.org/wiki?curid=1220432", "title": "Rybnický uhelný okruh", "text": "Rybnický uhelný okruh\n\nRybnický uhelný okruh (polsky \"Rybnicki Okręg Węglowy\") je průmyslová oblast (region) v Polsku, která se rozkládá v jižní části Slezského vojvodství. Zahrnuje města Rybnik, Jastrzębie-Zdrój, Żory, Racibórz, Wodzisław Śląski.\n\nNa území Rybnického uhelného okruhu je v provozu Jastrzębska Spółka Węglowa (Jastřembská uhelná společnost), která má ve svém majetku doly Borynia, Zofiówka, Jastrzębie, Pniówek, Krupiński a Budryk. Byla zde také menší Rybnicka Spółka Węglowa (Rybnická uhelná společnost), která provozovala doly 1 Maja, Marcel, Chwałowice, Jankowice a Rydułtowy-Anna. Po uzavření Rybnických dolů vznikla uhelná společnost Kompania Węglowa a poté Polska Grupa Górnicza.\n\nRybnický uhelný okruh se nachází na Rybnickí plošině v jižní části Slezska, v povodí řeky Odry. Po stránce geologické se Rybnický uhelný okruh přimyká k Hornoslezské uhelné pánvi, která pokrývá celou Hornoslezskou průmyslovou oblast a Rybnický uhelný okruh. Rybnický uhelný okruh hraničí s Českou republikou na jihu a na severu s Hornoslezskou průmyslovou oblastí.\n\nSkládá se z následujících měst: Rybnik, Jastrzębie-Zdrój, Żory, Racibórz, Wodzisław Śląski, Czerwionka-Leszczyny, Rydułtowy, Radlin, Pszów a také z menších měst.\n\nZásoby uhlí jsou odhadovány na cca 13,5 miliard tun a kamenné soli na 3 miliardy tun. Dominuje důlní průmysl (2 uhelné firmy) spolu s metalurgickým, strojním, chemickým, koksarenským (např. surový černouhelný dehet, surový koksárenský benzol, koksárenský plyn, kapalná síra), stavebních materiálů a energetickým (v roce 1972 byla otevřena v Rybniku elektrárna s kapacitou 1600 MW).\n\nV provozu je rovněž Jastrzębska Spółka Węglowa (Jastřembská uhelná společnost), která byla založena v 1. dubna 1993 se sídlem v obci Jastrzębie-Zdrój. Společnost má ve vlastnictví doly Borynia, Jas-Mos, Krupiński, Pniówek a Zofiówka. Byla zde také menší Rybnicka Spółka Węglowa (Rybnická uhelná společnost), které patřily doly 1 Maja, Marcel, Chwałowice, Jankowice a Rydułtowy-Anna. V roce 2003 byla Rybnicka Spółka Węglowa včleněna do spoleřnosti Kompania Węglowa.\n\nV oblasti Rybnického uhelného okruhu je ve městě Rybnik v provozu elektrárna s kapacitou více než 1700 MW. Byla založena v roce 1972 a je jednou z největších v zemi. Činnost prvních bloků byla zahájena v letech 1972-1974 a následně v roce 1978. Jedná se o největší elektrárnu v Horním Slezsku, která produkuje více než 7% národní produkce elektrické energie. \n\nKromě toho má elektrárna dvě chladicí věže (120 m) a dva komíny o výškách 260 a 300 metrů. Jeden komín připadá na 4 bloky. Systém chlazení je založen na umělé vodní nádrži (Rybnické jezero) o rozloze 550 ha.\n\nV dubnu roku 2006 začala stavba Intalace na mokré odsiřování spalin (IMOS) a dne 12. května 2008 a v 17:42 byl zahájen provoz jednoho z absorbérů na mokré odsiřování spalin, jehož úkolem je čistit spaliny ze dvou energetických bloků. Výsledkem tohoto procesu je bílý kouř (oblak vodní páry), stoupající z nového komína o výšce 120 m.\n\nTechnické údaje:\n"}
{"id": "1220436", "url": "https://cs.wikipedia.org/wiki?curid=1220436", "title": "Kostel Panny Marie Dobré rady", "text": "Kostel Panny Marie Dobré rady\n\nKostelů Panny Marie Dobré rady existuje více:\n"}
{"id": "1220438", "url": "https://cs.wikipedia.org/wiki?curid=1220438", "title": "Sangria", "text": "Sangria\n\nSangria (portugalsky) či sangría (španělsky) je osvěžující lehký alkoholický nápoj typický pro Pyrenejský poloostrov. Vyrábí se obvykle z červeného vína, ovocné drti, sladidla a malého množství brandy, směs se pak nechá v chladu odstát. Název je odvozen od termínu pro krev (španělsky sangre), kvůli sytě červené barvě sangrie. Současná pravidla schválená Evropským parlamentem v lednu 2014 umožňují pod jménem sangria prodávat pouze nápoje vyrobené ve Španělsku nebo Portugalsku.\n"}
{"id": "1220443", "url": "https://cs.wikipedia.org/wiki?curid=1220443", "title": "Mittelrheinpokal", "text": "Mittelrheinpokal\n\nMittelrheinpokal je německá fotbalová soutěž pro týmy pod fotbalovým svazem Středního Porýní (Landespokal, regionální pohár). Tento fotbalový svaz sdružuje ve svých řadách téměř 336 000 členů registrovaných v 7 370 klubech. Tento zemský pohár se hraje od sezóny 1992-93. Hraje se vyřazovacím K.O. systémem, soutěž má 5 kol a nehrají zde týmy z nejvyšších dvou německých soutěží. Do 1. kola soutěže postupují přímo účastníci 3. ligy, dále pak týmy ze 4. ligy a 27 vítězů \"Kreispokalů\". Vítěz postupuje do DFB-Pokalu.\n\n"}
{"id": "1220444", "url": "https://cs.wikipedia.org/wiki?curid=1220444", "title": "Nico Vega", "text": "Nico Vega\n\nNico Vega je americká alternativní rocková kapela z Los Angeles, Kalifornie, která vznikla v roce 2005 a sestává z hlavní zpěvačky Aji Volkmanové, kytaristy Richa Koehlera, a bubeníka Dana Epanda.\n\nSkupina vydala dvě alba: \"Nico Vega\" (2009) a \"Lead To Light\" (2014).\n\nAja Volkman začala psát skladby, když byla na střední škole v rodném Eugene, Oregonu. Později se přestěhovala do Los Angeles a začala sama vystupovat. Doufala, že nakonec založí kapelu. To se stalo v roce 2005, když k ní v noci po jedné show přišel Mike Peña s návrhem zpívat s ním a Richem Koehlerem. Kapela se nazvala Nico Vega podle Mikeovy matky. Nicméně v roce 2007 Mike opustil kapelu, aby se věnoval herectví a otcovství. V tomto bodě se ke kapele připojil Dan Epand jako nový bubeník a stal se hnací silou jejich pokračující tvořivosti. Dan Epand také spolupracuje na současném projektu Andyho Summerse (z The Police), Circa Zero.\n\nNico Vega získala pověst poutavé živé kapely, jezdící na turné mimo jiné s Gavinem Rossdalem (z kapely Bush) (2009), Neon Trees (2009, 2012), Manic Street Preachers (2009-2010), Metric (2010), She Wants Revenge (2011), Blondie (2011) a Imagine Dragons (2010, 2013, 2014). Měli také úvodní vystoupení pro No Doubt.\n\nNico Vega vydala několik nezávislých EP a nahrála vlastní videa, aby podpořila vydání své hudby. V roce 2009 kapela vydala jejich první regulérní album přes MySpace Records. Album bylo v koprodukci Tima Edgara, přítele kapely, a Lindy Perry (Pink, Gwen Stefani, Christina Aguilera). Linda byla v produkci tří písní z alba: \"So So Fresh\", \"Wooden Dolls\" a \"Gravity\". Album mixoval Tchad Blake (The Black Keys, Sheryl Crow). V roce 2013 Nico Vega vydala \"Fury Oh Fury\" EP a znovu vydala singl \"Beast\", který získal celostátní popularitu, když se objevil v traileru na \"BioShock Infinite\", vedoucí k více než 5 milionům poslechů a stažení.\n\nDruhé album \"Lead To Light\" bylo vydáno přes Five Seven Music 22 července 2014. Album bylo v koprodukci Dana Reynoldse (Imagine Dragons), Tonyho Hoffera (Beck, Fitz and the Tantrums, M83) a Tima Edgara (Nico Vega). Dan Reynolds byl také spoluautorem singlu \"I Believe (Get Over Yourself)\". Nico Vega zahrála \"I Believe (Get Over Yourself)\" v pořadu \"Big Morning Buzz Live\" kanálu VH1. Singl také zazněl v traileru na 4. sezónu americké televizní show Girls. Skladba \"Lightning\" byla napsána společně s členy kapely She Wants Revenge. NPR uvedl premiéru skladby \"I'm On Fire\" přes All Songs Considered a nabídl jí zdarma ke stažení. USA Today premiéroval skladbu \"No Home\".\n\nNico Vega vystoupila na festivalech Life Is Beautiful (2013), The Great Escape (2014), a Reading a Leeds (2014).\n\n6. července 2016 oznámila Aja Volkmanová v příspěvku na oficiální facebookové stránce kapely, že Nico Vega si bere pauzu na dobu neurčitou. Aja pokračovala omluvou fanouškům, že s nimi nebyla v lepším kontaktu, a zároveň poděkováním za jejich stálou podporu v průběhu let. K otázce, zda to znamená rozpad kapely, Aja řekla: \"Nemůžu říct, že je navždy konec, protože nikdo nezná budoucnost. Ale prozatím konec je.\"\n\n\n\n\n"}
{"id": "1220449", "url": "https://cs.wikipedia.org/wiki?curid=1220449", "title": "Podivný ráj a jiné povídky", "text": "Podivný ráj a jiné povídky\n\nPodivný ráj a jiné povídky je sbírka dvaceti tří sci-fi povídek amerického spisovatele Philipa K. Dicka, které vznikly v letech 1953-1959. Jedná se o třetí díl pětidílného kompletního souboru autorových povídek \"The Collected Stories of Philip K. Dick\" (1987), který vyšel opět roku 1989 pod názvem \"The Father-Thing\" (Otcova napodobenina).\n\nSbírka obsahuje následující povídky:\n\n"}
{"id": "1220451", "url": "https://cs.wikipedia.org/wiki?curid=1220451", "title": "Jorge Fonseca", "text": "Jorge Fonseca\n\nJorge Fonseca, (* 30. října 1992 na Svatém Tomáši a Princově ostrově) je portugalský zápasník – judista.\n\nV Portugalsku žije od svých 11 letech kam se přestěhoval s matkou na předměstí Lisabonu do Damie z bývalé portugalské kolonie Svatý Tomáš a Princův ostrov. Ve 14 letech se poprvé seznámil s judem pod vedením Pedra Soarese. Vrcholově se judu věnuje od 21 let v klubu Sporting Lisabon. V roce 2016 se přímo kvalifikoval na olympijské hry v Riu. V prvním kole si vychutnal afghánského judistu nejrychlejších ipponem turnaje (8 sekund) a ve druhém kola udával tempo zápasu s Čechem Lukášem Krpálkem. Koncem druhé minuty se ujal vedení na juko po technice o-soto-guruma, ale nasazené tempo do konce hrací doby nevydržel. Poslední minutu zápasu neudýchal, dostal tři napomínání za pasivitu v krátkém časovém horizontu a od čtvrtého napomenutí (hansokumake) ho zachránilo Krpálkovo sumi-gaeši na wazari dvacet sekund před koncem.\n\n\n\n"}
{"id": "1220453", "url": "https://cs.wikipedia.org/wiki?curid=1220453", "title": "Dash (kryptoměna)", "text": "Dash (kryptoměna)\n\nDash (dříve známý jako Darkcoin a XCoin) je internetová open source peer-to-peer kryptoměna, která nabízí okamžité transakce (InstantSend), transakce zaručující soukromí (PrivateSend) a díky tomu plnou zastupitelnost jednotek měny. \n\nKryptoměna Dash vznikla 18. ledna 2014 odštěpením od Bitcoinu. Jejím tvůrcem je Evan Duffield. Kryptoměna nesla nejprve název Xcoin, ale o měsíc později ji tvůrce přejmenoval na Darkcoin. Svůj současný název Dash (zkráceně Digital cash) získala až 25. března 2015 posledním přejmenováním jejího tvůrce.\n\nJiž samotné spuštění kryptoměny Dash, tehdy se měna ještě jmenovala Xcoin, provázela výrazná kontroverze. Samotný autor Dashe Evan Duffield zneužil chyby v těžícím algoritmu X11 a během prvních dvou dnů vytěžil 10 % (cca 2 milióny) všech tokenů kryptoměny. Za chybu se následně omluvil, ale tokeny nikdy nevrátil.\n\nPřesto patřil Dash od roku 2016 mezi 5 nejpopulárnějších kryptoměn a také se dočkal spolu s dalšími kryptoměnami raketového růstu. Ještě 18. února 2017 jeden token kryptoměny Dash stál pouhých 20,05 dolarů, ale již o rok později se jeho vyšplhala na 729,08 dolarů. Svého maxima Dash dosud dosáhl 21. prosince 2017. Tehdy byla jeho cena 1600 dolarů.\n\nK 18. červnu 2019 je hodnota kryptoměny rovna 159,39 dolarů a její celková kapitalizace dosahuje částky 1 414 miliónů dolarů. Mezi kryptoměnami je z hlediska kapitalizace až na 14. místě.\n\nKryptomně Dash vychází z principu Bitcoinu a ke svému fungování využívá stejnou technologii blockchain. Tvorba jednoho bloku však trvá v průměru 2,5 minuty, přičemž u Litecoinu je to mezi dvěma až třemi minutami a u Bitcoinu cca 10 minut. Od Bitcoinu se liší také šifrováním postaveným na dvouvrstvé síti. Na jedné vrstvě se uskutečňuje skrze tzv. masternode potvrzování transakcí a na druhé správa a udržování serverů. Rozdíl je i v tom, že těžaři nejsou odměňováni za ověřování transakcí, ale za provoz těchto serverů.\n\nVelikou výhodou oproti Bitcoinu je možnost úplné anonymity transakcí. K tomu se využívá mód PrivateSend, který dokáže skrýt adresu odesílatele i transakční historii převedené měny. Ověření transakce trvá díky systému Instasend pouze 4 sekundy. \n\nMasternode je pak prostředek pro zachování anonymity transakcí v rámci sítě. Je to speciální peněženka, kterou zprovozní uživatel vložením alespoň 1000 jednotek Dash a neustálím připojením k síti, aby k ní byl možný permanentní přístup. Její funkce pak spočívá v mixování odesílané jednotky s aktivovaným PrivateSend s těmi, které jsou v peněžence provozovatele masternode. Odesílané jednotky se smíchají s jednotkami se zcela jinou transakční historií, čímž dojde k zachování anonymity odesílatele. Provozovatelé masternode jako odměnu získávají 45 % z poplatků za vytěžený blok.\n\nPrivateSend je coin-mixingová služba původně založená na CoinJoinu. Pozdější iterace používají pokročilejší pre-mixingové denominace uvnitř uživatelských peněženek. Implementace PrivateSendu také umožňuje masternodám odeslat transakci speciálním síťovým kódem nazývaným DSTX, to zaručuje dodatečné soukromí uživatelům díky deadchange problému přítomném v dalších implementacích Coinjoinu jako je například DarkWallet nebo CoinShuffle.\n\nDarkSend změnil název na PrivateSend v červenci 2016.\n\nV současné implementaci přidává soukromí k transakcím kombinováním identických vstupů od více uživatelů. Díky identickým vstupů nemohou být transakce přímo vystopovány, čímž je skryt tok měny. PrivateSend také dělá Dash plně \"zastupitelným\" díky mixingu měny ve stejných denominacích s dalšími peněženkami zaručuje stejnou hodnotu všech jednotek měny.\n\nMixing v PrivateSendu je vykonáván Masternodami, servery operujícími v decentralizované síti, které mají odpovědnost za podepisování transakcí. Pro každé kolo PrivateSendu, si uživatel vybere z dvou až osmi kol mixingu, což vede k rozdílným úrovním anonymity. Náhodné masternody jsou poté zvoleny aby vykonaly mixing měny. Masternody jsou důvěru-nevyžadující kryptografickou technologií, to znamená, že uživatelům nemohou ukrást měnu a kombinací mnoha Masternod je dosaženo toho, že žádný uzel nemá plnou znalost vstupů a výstupů v tomto procesu. Přibližně dvě desítky Masternodů se nacházejí i v Česku. \n\nK předejítí Sybil útoku, tedy procesu kdy je peer-to-peer síť převzata \"špatnými činitely\", je vždy vyžadován pro každou jednotlivou Masternodu kolaterál pro její připojení do druhého stupně sítě. V současnosti je kolaterál stanoven na 1000 DASH. Jako incentiva pro provozovatele masternod je 45% podíl na odměně z těžby nové měny.\n\nAby se v roce 2019 těžba nejznámějších kryptoměn jako Bitcoin, Ethereum či Litecoin vyplatila, je třeba mít po ruce obrovský výpočetní výkon a levný zdroj elektrické energie. Za těchto podmínek se vyplatí těžba těchto kryptoměn i kryptoměny Dash jen v Číně, nikde jinde. \n\nStále je tu však možnost jednotky Dash koupit, což nabízí většina on-line burz, jako např.: BitFinex, Bittrex či Binance.\n\nZerocoin, Cloakcoin a DarkNet také mají vestavěné mixingové služby jako součást blockchainové sítě. Dash, jako jediný je odolný Sybil útoku.\n\n \n"}
{"id": "1220454", "url": "https://cs.wikipedia.org/wiki?curid=1220454", "title": "IPhone 6S", "text": "IPhone 6S\n\niPhone 6S a iPhone 6S Plus, stylizováno jako iPhone 6s a iPhone 6s Plus, jsou smartphony od firmy Apple. Jsou nástupcem iPhonu 6. Na první pohled vypadjí s iPhonem 6 identicky, pouze mají na zadní straně písmeno „S“. Výraznější rozdíl oproti předchozímu modelu je 2x větší RAM (2GB vs 1GB), lepší fotoaparát (12MPx vs 8Mpx), výkonnější procesor nové generace (Apple A9 1.85Ghz vs A8 1.4Ghz) a funkce 3D Touch. Prodává se ve vesmírně šedé, stříbrné, zlaté či růžové barvě. Prodej byl roku 2018 ukončen.\n"}
{"id": "1220455", "url": "https://cs.wikipedia.org/wiki?curid=1220455", "title": "Truskavec obecný", "text": "Truskavec obecný\n\nTruskavec obecný (\"Polygonum arenastrum\") je jednoletá rostlina, nejhojněji se vyskytující druh rodu truskavec v celé České republice. Tato bylina, původně evropský druh, se rozšířila po všech světadílech, vyjma tropických a mrazivých oblastí.\n\nNa vlastnosti půdy není příliš choulostivý, hlavně že je mírně vlhká až suchá. Roste na slunci i v polostínu při pH od 5,6 do 8,4, nevadí mu posypovou solí zasolená a jinak znečištěná půda. Roste v příkopech, okolo cest a chodníků, hřišť, štěrkových parkovišť, na stavebních prolukách, navážkách a lidmi narušovaných stanovištích v blízkosti měst. Toleruje častá sešlapávání i mechanická poškozování, při klíčení špatně snáší konkurenci ostatních rostlin.\nJednoletá, výjimečně krátce víceletá bylina s poléhavými lodyhami, které jsou plazivé a na koncích vystoupavé. Rýhované lodyhy bývají dlouhé až 60 cm a silně větvené, vyrůstají z kůlovitého kořene, který zajišťuje rostlině přežití i za letního sucha. Světle zelené listy s krátkými řapíky a blanitou botkou mají podlouhlé či obvejčité čepele, bývají asi 3 cm dlouhé, mají úzce klínovitou bázi, tupý vrcholek a jsou po obvodě celistvé a oboustranně zřetelně žilnaté.\n\nKvěty vyrůstají až po pěti ve svazečcích v paždích listů. Téměř přisedlé, oboupohlavné květy s úzce vejčitými listeny jsou asi 3 mm velké a mají v jednom přeslenu pět dělených okvětních lístků, jenž jsou u báze nazelenalé a na okrajích bílé nebo narůžovělé. V květu je osm tyčinek s nitkami u báze rozšířenými. Tři velmi krátké čnělky mají hlavičkovité blizny.\n\nKvetou od května do října, opylovány jsou drobnými včelami a mouchami. Plodem jsou úzce vejčité, trojhranné, hnědé, nepukající nažky, obalené suchým okvětím a dlouhé asi 2 mm. Ploidie druhu je 2n = 4x = 40.\n\nRostliny se rozmnožují výhradně semeny, kterých vytvářejí velká množství a zůstávají v půdě klíčivá i po šesti létech. Z rostlin jsou rozptylována větrem nebo odplavována dešťovou vodou. Jsou také roznášena v trusu domácích i volně žijících býložravých zvířat. Obvykle klíčí na podzim nebo na jaře kdy je v půdě dostatek vlhkosti, s příchodem teplého počasí semenáče rostou velmi rychle.\n\nTruskavec obecný je celý jedlý, semena se mohou požívat místo pohanky na kaši nebo mleté na mouku, lodyhy lze jíst vařené a dříve sloužívaly k přípravě rostlinných barviv. Z listů se vaříval diuretický čaj k léčbě úplavice a hemoroidů a jejich stahujících vlastnosti se využívalo při léčbě krvácejících ran.\n\nSemeny se při nedostatku potravy živí mnozí zrnozobí ptáci i drobní hlodavci. Na polích jsou však rostliny nepříjemným plevelem, dlouhými kořeny vysávají vodu a živiny z blízkosti užitkových plodin a rozložitými lodyhami je krátce po vyklíčení silně zastiňují a omezují ve vzrůstu.\n\n"}
{"id": "1220460", "url": "https://cs.wikipedia.org/wiki?curid=1220460", "title": "Jordan Thompson", "text": "Jordan Thompson\n\nJordan Thompson (* 20. dubna 1994 Sydney) je australský profesionální tenista. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do června 2017 devět titulů ve dvouhře a deset ve čtyřhře.\n\nNa žebříčku ATP byl ve dvouhře nejvýše klasifikován v únoru 2017 na 63. místě a ve čtyřhře pak v červnu téhož roku na 81. místě. V juniorském kombinovaném žebříčku ITF figuroval nejvýše na 18. příčce v říjnu 2012.\n\nV australském daviscupovém týmu debutoval v roce 2017 melbournským 1. kolem světové skupiny proti České republice, v němž vyhrál dvouhry s Jiřím Veselým i Janem Šátralem. Australané zvítězili 4:1 na zápasy. Do dubna 2017 v soutěži nastoupil k jedinému mezistátnímu utkání s bilancí 2–0 ve dvouhře a 0–0 ve čtyřhře.\n\nAustrálii reprezenoval na Letních olympijských hrách 2016 v Riu de Janeiru, kde se účastnil mužské dvouhry. V úvodním kole však podlehl Britovi Kylemu Edmundovi ve dvou setech.\n\nVe dvouhře okruhu ATP World Tour debutoval na lednovém Apia Sydney International 2013. Na úvod kvalifikace nestačil na 81. hráče žebříčku Guillerma Garcíu-Lópeze ze Španělska. Na Australian Open 2013 obdržel divokou kartu do kvalifikace, kde zdolal Francouze Nicolasa Renavanda poměrem gamů 9–7 v rozhodující sadě. Ve druhé fázi však skončil na raketě amerického jednadvacátého nasazeného Ryana Sweetinga.\n\nDebut v hlavní soutěži nejvyšší grandslamové kategorie zaznamenal v mužském singlu Australian Open 2014, do něhož si vybojoval divokou kartu v australském kvalifikačním turnaji po rozhodující výhře nad Benjaminem Mitchellem. V prvním kole podlehl polské světové jednadvacítce Jerzymu Janowiczovi, když ztratil dvousetové vedení. Konečný výsledek vyzněl ve prospěch soupeře 6–1, 6–4, 4–6, 2–6 a 1–6.\n\nNa divokou kartu startoval i na Apia Sydney International 2016, kde mu z příznivého stavu 6–2, 4–0, skrečoval Slovák Martin Kližan. Jednalo se o jeho první vítězný zápas na okruhu ATP Tour. Následně jej přehrál favorizovaný krajan Bernard Tomic, jemuž odebral v každém setu dvě hry. Navazující Australian Open 2016 znamenalo další účast díky divoké kartě a porážku v prvním duelu proti Brazilci Thomazi Belluccimu. V závěru února pak vybojoval premiérový titul na okruhu ATP Challenger Tour, když zvítězil nad Adamem Pavláskem na francouzské události Challenger La Manche 2016. Druhou trofej přidal na květnovém Kunming Open 2016, dotovaném 100 tisíci dolary, po finálové výhře nad Francouzem Mathiasem Bourguem. Bodový zisk mu premiérově v kariéře zajistil postup do elitní světové stovky.\n\nPrvní vítězný zápas v hlavní grandslamové soutěži dosáhl na French Open 2016, kde na jeho raketě zůstal srbský tenista Laslo Djere. Ve druhém kole nenašel recept na dvacátého sedmého nasazeného Chorvata Iva Karloviće po čtyřapůlhodinovém boji, jenž skončil výsledkem 7–6, 3–6, 6–7, 7–6 a 10–12.\n\nPremiérový titul na okruhu ATP Tour vybojoval z mužské čtyřhry Brisbane International 2017, do níž nastoupil s krajanem Thanasim Kokkinakisem na divokou kartu. Ve druhém kole zdolali nejlepší světový pár Pierre-Hugues Herbert a Nicolas Mahut z Francie. Semifinále pak zvládli proti zkušené dvojici deblových specialistů Daniel Nestor a Édouard Roger-Vasselin. Ve finále zdolali lucembusko-americkou dvojici Gilles Müller a Sam Querrey výsledkem 7–6 a 6–4. Kokkinakis se přitom vrátil na profesionální túru po 15měsíční přestávce způsobené poraněním ramene, jež měl operované.\n\nDo dvouhry AEGON Championships 2017 v londýnském Queen's Clubu postoupil až jako šťastný poražený z kvalifikace, když mu patřilo 90. místo na žebříčku ATP. Přestože v celé sezóně 2016 nevyhrál ani jeden zápas v hlavních soutěžích okruhu ATP Tour, v úvodním kole londýnské události vyřadil za 1.43 hodin světovou jedničku a dvojnásobného obhájce titulu Andyho Murrayho. Ve druhé fázi však dohrál na raketě Sama Querreyho po třísetovém průběhu.\n\n"}
{"id": "1220461", "url": "https://cs.wikipedia.org/wiki?curid=1220461", "title": "Aserce", "text": "Aserce\n\nAserce jsou v programování predikáty, o nichž se vývojář domnívá, že budou na daném místě vždy pravdivé, například předpokládané hodnoty invariantů. Informace o těchto předpokladech může programátor umístit do komentáře, ale běžné je také zahrnout do programu testy, které buď při překladu, nebo i při běhu programu splnění předpokládaných podmínek kontrolují.\n\nNejedná se o ošetření očekávaných chybných stavů, například špatného vstupu od uživatele. Jedná se pouze o detekci stavů, které by neměly v rámci programu nastat za žádných okolností.\n\nŘada programovacích jazyků pro takové kontroly nabízí určitou podporu, která asercím zároveň dává standardizovanou podobu. Také je často možné takto standardizované aserce snadno zapnout či vypnout, například aby nezpomalovaly běh programu, když už je považován za odladěný. Na druhou stranu, přítomnost aserce může překladači vymezit některé stavy jako nemožné a tím přispět k optimalizaci.\n"}
{"id": "1220468", "url": "https://cs.wikipedia.org/wiki?curid=1220468", "title": "Lukánské Dolomity", "text": "Lukánské Dolomity\n\nLukánské Dolomity (italsky \"Dolomiti lucane\") jsou pohoří na jihu Itálie, v regionu Basilicata. Leží jihovýchodně od hlavního města Basilicaty Potenzy a jsou součástí Jižních Apenin. Název Lukánské Dolomity souvisí s podobností pohoří s Dolomity v Alpách, zvláště pak s Malými Dolomity (\"Piccole Dolomiti\").\n\nPrůměrná nadmořská výška pohoří je 1 000 až 1 100 m. Nejvyšší horou je \"Monte Caperrino\" ( 1 455 m). Vrcholky hor jsou vytvarovány krasovou erozí.\n\nV nižších polohách rostou především dubové lesy, ve vyšších polohách jsou alpinské hole. Z rostlin je obvyklá například měsíčnice roční. Z fauny zde žijí hlavně prasata divoká a řada druhů ptáků - luňák červený, sokol stěhovavý, vlaštovka obecná, poštolka obecná.\n"}
{"id": "1220469", "url": "https://cs.wikipedia.org/wiki?curid=1220469", "title": "Joos van Wassenhove", "text": "Joos van Wassenhove\n\nJoos van Wassenhove, též Justus van Gent, Jodocus, Justus of Ghent, Giusto da Guanto (* kolem 1410, Antverpy? – kolem 1480, Urbino?) byl vlámský malíř řazený k \"Vlámským primitivům\". Poslední léta života strávil v Itálii.\n\nO raném životě a školení Joose van Wassenhove není nic známo. Z porovnání malířského stylu je možné vyvozovat, že jeho učitelem byl Hubert Van Eyck nebo jeho současník Dieric Bouts. Roku 1460 se stal členem malířského cechu sv. Lukáše v Antverpách. Od roku 1464 byl svobodným mistrem malířského cechu v Gentu a ručitelem za nově přijaté malíře Huga van der Goes, Sanderse Beninga and Agnes van den Bossche. Jako malíř si zřejmě získal mezinárodní proslulost, protože v letech 1467–68 vytvořil 40 erbů pro papeže a roku 1470 odcestoval do Říma. V letech 1473 a 1475 je doložen v Urbinu, kde provozoval vlastní malířskou dílnu. Předpokládá se, že je identický s malířem \"Giusto da Guanto\", o kterém píše Vasari a Francesco Guicciardini.\n\nStal se dvorním malířem významného politika a renesančního mecenáše umění, vévody Urbina Federica da Montefeltro. Spolu s ním tam ve stejné době pracoval španělský malíř Pedro Berruguete a proto připsání některých děl zůstalo nejisté. V Urbinu patrně také kolem roku 1480 Joos van Wassenhove zemřel.\nJediným známým dílem Joose van Wassenhove v Nizozemí je monumentální oltář s \"Ukřižováním\" (326.5 cm x 214.9 cm) v Katedrále svatého Bavona v Gentu. Ještě před odjezdem do Itálie namaloval obraz \"Klanění tří králů\", patrně na objednávku kláštera poblíž Burgosu ve Španělsku. Kompozice obrazu, která vypadá jako jeviště divadla, mohla být inspirována veřejnými představeními epifanie. Obraz je nyní ve sbírce Metropolitního muzea v New Yorku. Barevné spektrum obou obrazů a obličejové rysy postav jsou podobné těm, které lze nalézt v dílech Huga van der Goes a lze předpokládat, že oba malíři mohli pracovat společně.\n\nJoos van Wassenhove byl jedním z prvních, kdo do Itálie přinesli prvky nizozemského realismu. V Urbinu namaloval pro křesťanské sdružení \"Corpus Domini\" obraz \"Přijímání apoštolů při poslední večeři\", kde je spolu s Kristem a apoštoly namalován také vévoda Federico da Montefeltro a vyslanec perského šáha v Urbinu Caterino Zeno. Joos van Wassenhove se podílel na výzdobě vévodových paláců v Urbinu a Gubbiu. Zhotovil 28 portrétů slavných mužů (nyní ve sbírkách Louvre a Galleria Nazionale delle Marche in Urbino). O těchto dílech se zmiňuje i humanista a knihovník Federica da Montefeltro, Vespasiano da Bisticci, jehož soupis 300 biografií důležitých osobností je důležitým zdrojem faktů k období italské renesance.\n\nDalší obrazy, které Joose van Wassenhove v Itálii maloval, byla série sedmi alegorií svobodných umění. Dva, s tématem \"Hudba\" a \"Rétorika\" jsou nyní v National Gallery v Londýně, další dva byly zničeny během války v Berlíně.\n\nČlánek byl přeložen z anglické Wikipedie a zdrojů uvedených v odkazech.\n"}
{"id": "1220470", "url": "https://cs.wikipedia.org/wiki?curid=1220470", "title": "Římskokatolická farnost Vidnava", "text": "Římskokatolická farnost Vidnava\n\nŘímskokatolická farnost Vidnava je územním společenstvím římských katolíků v rámci Jesenického děkanátu Ostravsko-opavské diecéze.\n\nVidnava byla založena v roce 1266. Kolem roku 1270 byl postaven farní kostel svaté Kateřiny Alexandrijské. Z roku 1285 je první zmínka o místním knězi. V letech 1899–1945 fungoval ve Vidnavě kněžský seminář, kde za dobu jeho existence teologické vzdělání získalo asi 370 budoucích kněží.\n\nV souvislosti s Akcí Ř bylo do Vidnavy na slavnost Božího Těla dne 27. května 1951 ve 46 sanitkách a jednom autobusem z Bohosudova pod přísným dozorem tajné policie převezeno 84 starých a nemocných Křížových sester.\n\nFarnost má vlastního duchovního správce, který je zároveň administrátorem ex currendo ve farnostech Bernartice u Javorníka, Černá Voda a Kobylá nad Vidnávkou, a také \"in materialibus\" farnosti Stará Červená Voda, Supíkovice a Velké Kunětice.\n\n"}
{"id": "1220471", "url": "https://cs.wikipedia.org/wiki?curid=1220471", "title": "Orlovské lesy", "text": "Orlovské lesy\n\nOrlovské lesy jsou smíšené lesy, které se rozkládají na pomezí okresů Havlíčkův Brod a Pelhřimov v Kraji Vysočina.\n\nJedná se o lesy mezi Humpolcem a Lipnicí nad Sázavou, dále jsou vymezeny obcemi Kejžlice, Čejov, Rozkoš a Věž. Jejich rozloha je 1700 ha a patří tak k největším lesům na Vysočině. Nejvyšším vrcholem polesí je Čejovský kopec (Orlík) s nadmořskou výškou 678 m n. m. V Orlovských lesích pramení Křivoláčský potok a nachází se v nich několik studánek - k nejznámějším patří Buková studánka a studánka u Wolkerova pomníku. Skrz lesy vedla dříve stezka z Lipnice do Humpolce, díky čemuž zde byly objeveny drobné archeologické nálezy.\n\nOrlovské lesy jsou využívané k hospodářským účelům, spravují je Lesy České republiky. V roce 1986 byla v blízkosti vesnice Mozerov zřízena Obora Veselsko pro muflony, jejíž rozloha je 50 ha. Lesní komplex je také hojně využíván k rekreačním účelům. Nachází se zde turistické trasy, cyklotrasy či běžkařské trasy.\n\nVEJSADA, Luděk. \"Orlovy - kronika lesů a mládí.\" 2010. 238 s.\n"}
{"id": "1220476", "url": "https://cs.wikipedia.org/wiki?curid=1220476", "title": "Jūiči Sugita", "text": "Jūiči Sugita\n\nJūiči Sugita, japonsky: 杉田祐一, \"Sugita Yūichi\", (* 18. září 1988 Sendai) je japonský profesionální tenista. Ve své dosavadní kariéře na okruhu ATP World Tour vyhrál jeden singlový turnaj. Na challengerech ATP a okruhu Futures získal do roku 2017 dvacet jedna titulů ve dvouhře.\n\nNa žebříčku ATP byl ve dvouhře nejvýše klasifikován v říjnu 2017 na 36. místě a ve čtyřhře pak v srpnu 2014 na 363. místě. Trénuje ho Kentaro Masuda. Od konce ledna 2012 do závěru února 2016 strávil všechny týdny mezi 101.–200. pozicí světové klasifikace. Na juniorském kombinovaném žebříčku ITF dosáhl maxima v únoru 2006, kdy mu patřila 73. příčka.\n\nV daviscupovém týmu debutoval v roce 2007 čtvrtfinálem 1. skupiny asijsko-oceánské zóny proti Čínské lidové republice, v němž vyhrál dvouhru nad Jü Sin-jüanem a za rozhodnutého výsledku podlehl Sun Pchengovi. Japonsko postoupilo 4:1 na zápasy. Do roku 2018 v soutěži nastoupil k třinácti mezistátním utkáním s bilancí 7–4 ve dvouhře a 1–5 ve čtyřhře.\n\nJaponsko reprezentoval také na Letních olympijských hrách 2016 v Rio de Janeiro, kde obdržel divokou kartu ITF do mužské dvouhry. Ve druhém kole prohrál s patnáctým nasazeným Francouzem Gillesem Simonem.\n\nK 13. květnu 2019 byl Sugita veden na 187. příčce světového žebříčku. \n\nV rámci hlavních soutěží událostí okruhu Futures debutoval v září 2003, když na turnaj v Kašiwě získal divokou kartu. V úvodním kole podlehl krajanu Tošihidu Macuovi, jemuž odebral jen dva gamy. Premiérový singlový titul v této úrovni vybojoval na zářijové události roku 2006 v Ósace po finálové výhře nad Tchajwancem Hsinem-Hanem Leem. Na challengerech ATP si první triumf připsal v březnu 2010 na kjotské události. Závěrečný duel zvládl proti Australanu Matthew Ebdenovi. Bodový zisk jej poprvé v kariéře posunul do světové dvoustovky, když po turnaji figuroval na 186. příčce.\n\nVe dvouhře okruhu ATP World Tour debutoval na tokijském AIG Japan Open Tennis Championships 2008, kam obdržel divokou kartu. Na úvod však nestačil na krajana Takaa Suzukiho. Do čtvrtfinále prošel na Aircel Chennai Open 2012 poté, co na jeho raketě zůstali osmý nasazený Belgičan Olivier Rochus a Tchajwanec Lu Jan-sun. Následně však nenašel recept na Španěla Nicoláse Almagra ipo těsném třísetovém průběhu.\n\nDebut v hlavní soutěži nejvyšší grandslamové kategorie zaznamenal v mužské dvouhře Wimbledonu 2014, do níž postoupil po zvládnuté kvalifikaci a závěrečném vítězství nad Švýcarem Marcem Chiudinellim. Ukončil tak sérii sedmnácti kvalifikačních turnajů, z nichž se mu od roku 2009 nepodařilo projít do hlavní soutěže. V prvním kole jej pak vyřadil devatenátý nasazený Španěl Feliciano López ve třech tiebreacích.\n\nNa Asijských hrách 2014 v Inčchonu vybojoval po čtvrtfinálové výhře nad Uzbekem Temurem Ismajlovem bronzovou medaili z dvouhry. Bronzové kovy přidal ze soutěže týmů a mixu.\n\nAustralian Open 2016 znamenalo debut v hlavní soutěži a porážku od francouzské turnajové třiadvacítky Gaëla Monfilse v prvním kole. O měsíc později podruhé vyhrál kjótský challenger po finále s Číňanem Čang Ce a bodový zisk jej premiérově posunul do elitní světové stovky na 99. místo. Na travnatém Gerry Weber Open 2016 vyřadil Američana Taylora Fritze, aby turnaj opustil po porážce od italského hráče Andrease Seppiho.\n\nPremiérovou trofej na túře ATP tour vybojoval na debutovém ročníku travnatého Antalya Open 2017, kde ve druhé fázi vyřadil španělskou turnajovou čtyřku Davida Ferrera. Po semifinálové výhře pro skreč ve třetí sadě Kypřana Marcose Baghdatise zdolal v rozhodujícím boji o titul francouzského hráče Adriana Mannarina. Bodový zisk jej v následném vydání žebříčku ATP z 3. července 2017 posunul na nové kariérní maximum, když mu patřila 44. příčka. Před turnajem přitom Sugita postoupil pouze do dvou čtvrtfinále turnajů okruhu ATP Tour.\n\n"}
{"id": "1220478", "url": "https://cs.wikipedia.org/wiki?curid=1220478", "title": "Diferenciální diagnostika", "text": "Diferenciální diagnostika\n\nDiferenciální diagnostika je proces v lékařském diagnostickém rozhodování, při kterém lékař či skupina lékařů stanoví na základě všech dostupných informací pravděpodobné diagnózy a z nich se následně vybírá ta nejpravděpodobnější.\n\nVýsledek diferenciálně diagnostické rozvahy může být jistý, pak se hovoří o definitivní diagnóze, nebo nejistý, pak se hovoří o pracovní diagnóze. Pokud je výsledek nejistý, jsou třeba další testy, pomocí kterých se vylučují jednotlivé choroby. Obvyklými testy používanými v diferenciální diagnostice jsou klinické testy ozřejmující nějaký špatně patrný klinický příznak, laboratorní vyšetření tělesných tekutin a tkání a zobrazení struktury a funkce těla pomocí zobrazovacích metod. Velmi důležitým vodítkem při volbě vhodných terapeutických metod je i znalost epidemiologické situace, protože do úvah je třeba zahrnout i to, jak moc obvyklá nebo vzácná ta které choroba uvažovaná v diferenciální diagnóze je.\n\nSpecifickou formou diagnostického testu je terapeutický pokus, při kterém je zahájena léčba nejpravděpodobnější choroby a terapeutická odezva je pokládána za doklad toho, že se skutečně jednalo o předpokládanou chorobu. Terapeutický pokus bývá volen, pokud není specifický test dostupný, je příliš drahý nebo pokud by sám test zatížil pacienta více než terapeutický pokus. Velmi jednoduchým příkladem je chřipka; při tomto onemocnění může profil příznaků odpovídat i počátečním stádiím vážnějších onemocnění, ale obvyklé léčení (klid na lůžku, symptomatická terapie) správnost diagnózy prakticky vždy potvrdí. Pokud by v tomto případě terapeutický pokus chřipku nepotvrdil, nedošlo k významnému oddálení dalšího diagnostického pátrání.\n\nJinou zvláštní formou je diagnosis per exclusionem (diagnóza z vyloučení, diagnóza per exclusionem). V tomto případě není diagnóza potvrzena přímo, ale jsou vyloučeny všechny ostatní možné nebo pravděpodobné stavy. Existuje dokonce několik nosologických jednotek, které jsou přímo definovány jako diagnózy z vyloučení. Tak například syndrom náhlého úmrtí kojenců je diagnostikován tak, že při pitvě není nalezeno nic, co by dokázalo vysvětlit příčinu smrti. U takto definovaných jednotek se předpokládá, že se s prohlubujícím se poznáním podaří nalézt příčinu, nevylučuje se ani možnost, že ve skutečnosti jde o několik chorob se stejným klinickým obrazem.\n\nVýběr diagnóz, nad kterými je třeba uvažovat v rámci diferenciální diagnostiky, je obvykle poměrně složitý. V praxi se často používá metoda vedoucího (hlavního) příznaku. Metoda spočívá v tom, že se lékaři již během své přípravy učí nejen biologii a klinický obraz onemocnění, ale k významným příznakům se učí i nejpravděpodobnější příčiny a vhodné diagnostické kroky, které mohou nejspíše vést ke stanovení diagnózy. Diferenciální diagnostika bývá s výhodou strukturovaná podle několika hledisek, čímž usnadňuje diferenciálně diagnostickou rozvahu. Tak například diferenciální diagnostika otoků dolních končetin může být založena na dělení otoků z místních a celkových příčin a na dělení podle patogenetického mechanismu.\n\nZ historického hlediska lze prvky diferenciálně diagnostického rozhodování vysledovat již v nejstarších písemných pramenech. Vzhledem ke značně spekulativním představám o povaze chorob i v poměrně nedávné minulosti mají tyto rozvahy cenu pouze historickou.\n\n"}
{"id": "1220480", "url": "https://cs.wikipedia.org/wiki?curid=1220480", "title": "Ivan Zach", "text": "Ivan Zach\n\nIvan Zach (* 12. dubna 1964) je český podnikatel, majitel finanční skupiny Ges. Jednotlivé divize této skupiny vlastní televizi Prima (dříve poloviční podíl, druhou půlku držela švédská firma MTG, v červnu 2019 ji ovládl zcela), síť rozhlasových stanic (\"Kiss\", \"Country\", \"Beat\", \"Spin\", \"Radio 1\"), firmu ZVVZ Milevsko vyrábějící vzduchotechniku, firmu Koh-i-noor Mladá Vožice vyrábějící rozprašovače, zdravotní pojišťovnu Média, kancelářské centrum Crystal v Praze u stanice metra Želivského či diplomatickou čtvrť v pražské Tróji.\n\nPodle časopisu \"Forbes\" byl patrně k srpnu 2016 33. nejbohatším Čechem, a to s majetkem v hodnotě 4,7 miliardy korun, k červenci 2019 se pak umisťoval ve stejném žebříčku na 41. příčce s hodnotou 5,6 miliardy korun.\n\nV v letech 2002 až 2006 byl předsedou České basketbalové federace.\n"}
{"id": "1220481", "url": "https://cs.wikipedia.org/wiki?curid=1220481", "title": "Walter Xaver z Ditrichštejna", "text": "Walter Xaver z Ditrichštejna\n\nWalter Xaver František Antonín kníže z Ditrichštejna (\"Walter Xaver Franz Anton Fürst von Dietrichstein\") (18. září 1664 Brno – 3. listopadu 1738 Mikulov) byl rakouský šlechtic a majitel rozsáhlých statků na Moravě a v Čechách. Na Moravě zastával vysoké zemské úřady, proslul jako mecenáš umění a po požáru hlavního rodového sídla v Mikulově podnikl jeho barokní přestavbu.\n\nNarodil se v Brně jako čtvrtý syn knížete Ferdinanda Josefa z Ditrichštejna (1636-1698) a jeho manželky Marie Alžběty, rozené z Eggenberka (1640-1715), kmotrem byl jeho strýc, císařský generál hrabě Walter Leslie. Jako mladší syn byl původně předurčen ke kněžské dráze a již ve velmi mladém věku získal posty kanovníka v Olomouci a Pasově. Absolvoval pětiletou kavalírskou cestu, během níž studoval na univerzitě v Lovani (1683-1686), další dva roky strávil v Paříži a Římě, podnikl též krátké cesty do Holandska a Anglie. Přes dlouhodobý pobyt v zahraničí se měl podle instrukcí rodičů mimo jiné zdokonalovat v češtině, z dochované korespondence ale vyplývá, že již tehdy se vzepřel otcovým plánům na církevní kariéru.\n\nPo návratu z kavalírské cesty krátce žil ve Vídni jako císařský komorník, krátce nato se ale oženil a přesídlil na Moravu. Na rozdíl od otce a starších bratrů nezastával úřady u císařského dvora, ale prosadil se ve správě Moravského markrabství, kde zastával funkce nejvyššího sudího (1701-1702) a nejvyššího komorníka (1702-1714). Zúčastnil se také tehdejších válek, pod velením prince Evžena Savojského bojoval v bitvě u Zenty (1697), v letech 1704-1706 se v Německu a Itálii zúčastnil války o španělské dědictví a nakonec byl přítomen také dobytí Bělehradu (1717).\n\nS dědictvím knížecího titulu v roce 1708 po starším bratrovi převzal i čestné hodnosti dědičného číšníka v Korutansku a dědičného lovčího ve Štýrsku. Byl též jmenován císařským tajným radou a v roce 1731 obdržel Řád zlatého rouna.\n\nKrátce po návratu z kavalírské cesty se v roce 1688 oženil s výrazně starší dvojnásobnou vdovou Zuzanou Liborií Morkovskou ze Zástřizl (1637-1691), která byla dědičkou panství Boskovice. Druhé manželství uzavřel v roce 1693 v brněnském kostele sv. Jakuba s hraběnkou Karolínou Maxmiliánou Pruskovskou z Pruskova (1674-1734). Z druhého manželství se narodilo deset dětí, z nichž pět zemřelo v dětství. Nejstarší dcera Marie Josefa (1694-1758) byla se provdala za knížete Štěpána Viléma Kinského, další dcera Marie Aloisie (1700-1783) byla manželkou hraběte Michaela Václava z Althannu. Dědicem titulů a majetku se stal kníže Karel Maxmilián (1702-1784).\n\nOd své první manželky Zuzany ze Zástřizl převzal již v roce 1690 do správy panství Boskovice. Boskovický hrad byl tehdy ještě obyvatelný a Zuzana ze Zástřizl si vymínila jeho doživotní užívání (zemřela již o rok později). Hrad byl opuštěn počátkem 18. století, v roce 1728 byl v prostoru mezi hradem a městem vybudován hospodářský dvůr (1728), na nějž navázala výstavba panské rezidence (1729-1733) v Hradní ulici určená pro občasný pobyt knížecí rodiny. V roce 1705 koupil Walter Xaver za 154 000 zlatých panství Sokolnice u Brna.\n\nPo smrti staršího bratra Leopolda v roce 1708 se stal čtvrtým knížetem z Ditrichštejna a převzal stěžejní rodové majetky (Mikulov, Lipník nad Bečvou, Hranice, Nové Město na Moravě, Polná, Přibyslav, Libochovice). Vzdálenějším statkům se věnoval jen výjimečně, podpořil například výstavbu kostela sv. Vavřince v Libochovicích (1720-1722), po požáru v roce 1735 nechal opravit zámek v Polné. Významnou stavbu chrámu Nanebevzetí Panny Marie v Polné, zahájenou zemřelým bratrem Leopoldem, dokončil jen částečně. Vzrůstající oblibu svatojánského kultu dokládá vznik několika soch sv. Jana Nepomuckého na různých panstvích (Libochovice, Lipník nad Bečvou, Hranice).\n\nV roce 1719 bylo požárem poničeno hlavní rodové sídlo v Mikulově, načež došlo k zásadní přestavbě zámeckého areálu (1719-1730). Kromě změny dispozice hlavní zámecké budovy byla nově vybudována jízdárna, terasa a čestný dvůr se sochařskou výzdobou, v interiérech byla značná pozornost věnována knihovně a sálu předků. Na náměstí v Mikulově byl v letech 1724-1725 postaven sloup Nejsvětější Trojice.\n\nNa přestavbě zámku v Mikulově, stejně jako na úpravách rodového paláce v Herrengasse ve Vídni se podílel architekt Christian Alexander Oedtl, který pro Waltera Xavera pracoval i v Ditrichštejnském paláci na Zelném trhu v Brně. Při korunovační cestě Karla VI. v roce 1723 usiloval Walter Xaver o ubytování císařského dvora v Brně, nakonec ale císař pobýval v dietrichsteinském domě na náměstí v Jihlavě.\n\nPřestože Walter Xaver po bratru Leopoldovi zdědil majetek zatížený vysokými dluhy a sám vynakládal značné prostředky na renovaci rodových sídel, podařilo se mu konsolidovat rodové hospodaření a svým potomkům zanechal finance v lepším stavu. Celková hodnota majetku v době jeho úmrtí činila bezmála jeden a půl milionu zlatých, dluhy dosahovaly výše 400 000 zlatých. Zemřel v Mikulově a je pohřben ve zdejší knížecí hrobce na náměstí. V době jeho smrti byli naživu dva synové, starší Karel Maxmilián (1702-1784) byl dědicem knížecího titulu a Mikulova s dalšími statky, mladší Jan Křtitel Leopold (1703-1773) převzal Boskovice a Sokolnice.\n\n\n"}
{"id": "1220490", "url": "https://cs.wikipedia.org/wiki?curid=1220490", "title": "Leopold Ignác z Ditrichštejna", "text": "Leopold Ignác z Ditrichštejna\n\nLeopold Ignác Josef kníže z Ditrichštejna (; 16. srpna 1660, Eggenberg – 13. července 1708, Mikulov) byl rakouský šlechtic s mnoha majetky na Moravě a v Čechách, proslul především jako mecenáš barokního umění.\n\nByl synem knížete Ferdinanda Josefa z Ditrichštejna (1636–1698) a jeho manželky Marie Alžběty z Eggenberka (1640–1715), narodil se na zámku Eggenberg ve Štýrském Hradci, jeho kmotrem byl císař Leopold I. Vyrůstal ve Vídni a již v devatenácti letech byl jmenován císařským komorníkem. V letech 1680–1685 absolvoval kavalírskou cestu po Evropě, nejdéle pobýval v Paříži (1681–1683). Součástí pobytu v zahraničí byly zásnuby v Anholtu (1683), jeho manželkou se v roce 1687 stala Marie Godofreda ze Salmu (1667–1732), dcera císařského nejvyššího hofmistra knížete Karla Theodora ze Salmu (1645–1710).\n\nPo návratu z cest se dostal do blízkého okruhu dvořanů arcivévody Josefa, neobdržel ale očekávaný post arcivévodova prvního komorníka. Za stagnací kariéry u dvora stála pomluva o nakažlivé sexuální chorobě, kterou si údajně přivezl z Itálie. V letech 1688–1694 sloužil v armádě a dosáhl hodnosti podplukovníka, po ukončení vojenské služby trvale zakotvil u dvora arcivévody Josefa. V roce 1698 získal Řád zlatého rouna a po nástupu Josefa I. na trůn se stal císařským nejvyšším štolbou (1705–1708).\n\nV roce 1698 po otci zdědil knížecí titul a rozsáhlý majetek v Rakousku, na Moravě a v Čechách (Mikulov, Lipník nad Bečvou, Hranice, Polná, Přibyslav, Libochovice atd.) Proslul jako barokní velmož s okázalým životním stylem, vydržoval početný dvůr (jen knížecí garda měla přes 50 členů) a jako mecenáš umění zaměstnával významné architekty a malíře. Značné částky vynaložil na vybavení interiérů zámku v Mikulově a vídeňského paláce na Herrengasse 7 (dnešní rakouské ministerstvo vnitra). Lovecký zámek Grünne Haus (1698–1701) nechal postavit v Laxenburgu podle projektu Christiana Alexandra Oedtla.\n\nInvestováním vysokých částek do různých staveb značně zatěžoval rodové finance, zároveň díky tomu po sobě zanechal hodnotné architektonické památky, především církevního charakteru. Architekt Johann Bernhard Fischer z Erlachu vytvořil současnou podobu kostela sv. Anny v Mikulově (1700–1705) s dietrichsteinskou hrobkou, ve stejné době byl postaven kostel Všech Svatých v Libochovicích (1700–1705). Nejvýznamnějším donátorským počinem Leopolda Ignáce byla stavba monumentálního děkanského chrámu Nanebevzetí Panny Marie v Polné (1699–1708), který však po jeho předčasné smrti nebyl nikdy dokončen podle původních plánů (autorem projektu byl pravděpodobně D. Martinelli).\n\nOd roku 1702 se u Leopolda Ignáce projevovaly příznaky tuberkulózy, výrazně se jeho zdravotní stav zhoršil v roce 1707. Tehdy ještě osobně dohlížel na stavbu kostela Nanebevzetí Panny Marie v Polné. Po návratu z poslední cesty do Polné zemřel v Mikulově 13. července 1708 ve věku 47 let a je pohřben v rodové hrobce na mikulovském náměstí. Z manželství s Marií ze Salmu měl jen dvě dcery Marii Annu (1688–1697) a Marii Josefu (1694–1711), které navíc zemřely předčasně.\n\nDědicem knížecího titulu a rodového majetku se stal mladší bratr Walter Xaver (18. září 1664, Brno – 3. listopadu 1738, Mikulov) .\n\n\n\n"}
{"id": "1220494", "url": "https://cs.wikipedia.org/wiki?curid=1220494", "title": "Pavel Tesař (cyklista)", "text": "Pavel Tesař (cyklista)\n\nPavel Tesař (* 26. února 1967 Praha) je bývalý český profesionální dráhový cyklista, závodil za ASK Dukla Praha.\nMezi jeho největší úspěchy patří páté místo v stíhacím závodu družstev na Olympijských hrách v Soulu 1988 (členy družstva byli kromě něj Svatopluk Buchta, Zbyněk Fiala, Pavel Soukup a Aleš Trčka) a osmé místo ve stíhacím závodě na dráze na Olympijských hrách v Barceloně 1992 (dalšími členy týmu byli Svatopluk Buchta, Rudolf Juřický a Jan Panáček). Jeho mladším bratrem je cyklista Lubor Tesař.\n"}
{"id": "1220495", "url": "https://cs.wikipedia.org/wiki?curid=1220495", "title": "Whitestone", "text": "Whitestone\n\nWhitestone je malá vesnice v Devonu, přibližně čtyři míle na západ od Exeteru. \nV roce 2011 zde žilo 707 obyvatel.. Whitestone uvádí Domesday Book (1086) jako \"Witestan\"/\"Witestani\".\n\nNarodil se zde Chris Martin, člen skupiny Coldplay.\n"}
{"id": "1220498", "url": "https://cs.wikipedia.org/wiki?curid=1220498", "title": "Chuang-ti nej-ťing", "text": "Chuang-ti nej-ťing\n\nKánon Chuang-ti nej-ťing (), neboli Vnitřní kniha Žlutého císaře, je základní dílo tradiční čínské medicíny, jež je zároveň považováno i za její nejstarší dílo. Čínskou tradicí je připisováno mytickému Žlutému císaři.\n\nPůvodně se tento kánon skládal ze dvou dílů: Vnitřní knihy (\"Nej-ťing\") a Vnější knihy (\"Waj-ťing\"), avšak \"Vnější kniha\" se nedochovala. Vlastní \"Nej-ťing\" tvoří dvě samostatné knihy: Kniha prostých či základních otázek (\"Su-wen\") a Zázračný čep (\"Ling-šu\").\n\nDruhým základním dílem tradiční čínské medicíny je \"Kniha složitých otázek\" nebo \"Kniha složitostí\" (\"Nan-ťing\").\n\nAmerický historik Nathan Sivin považuje \"Chuang-ti nej-ťing\" za práci pravděpodobně z 1. století př. n. l., nejnověji (2003) německý historik Paul U. Unschuld datuje dílo do chanského období, konkrétně do období Rané Chan – 2. nebo 1. století př. n. l., s tím, že některé koncepty mohou pocházet z 3. století př. n. l. Skupina nebo skupiny raně chanských editorů tehdy (2. nebo 1. století př. n. l.) víceméně současně z různých o několik desetiletí starších zdrojů zkompilovaly čtyři základní díla tradiční čínské medicíny, a sice \"Chuang-ti nej-ťing su-wen\", \"Chuang-ti nej-ťing ling-šu\", \"Nan-ťing\" a \"Chuang-ti nej-ťing tchaj-su\".\n\nBěhem následujících staletí se kniha stala předmětem úprav a doplńování, nejvýznamnější byly zásahy Wang Pinga v 8. století. Poté provedli menší redakční úpravy pouze učenci císařské knihovny v 11. století, zachovaný text je tak stabilizován posledních dvanáct století.\n"}
{"id": "1220502", "url": "https://cs.wikipedia.org/wiki?curid=1220502", "title": "Domenico Alberti", "text": "Domenico Alberti\n\nDomenico Alberti (kol. 1710, Benátky – 14. října 1740, Řím) byl italský zpěvák, cembalista a skladatel pozdního baroka.\n\nZáklady hudebního vzdělání získal u Antonia Lottiho, slavného benátského skladatele a učitele hudby. Během svého krátkého života byl Alberti znám spíše jako zpěvák, přičemž sám sebe často doprovázel na cembalo. V roce 1736 měl několik koncertů ve Španělsku, když tam působil jako benátský velvyslanec a velmi zapůsobil na slavného kastráta Farinelliho.\n\nAlbertiho dílo známé tvoří 2 opery, několik vokálních skladeb a přibližně 36 sonát pro klávesové nástroje, z nichž se jich dochovalo 14. Sonáty jsou dvouvěté, v prvních větách se dají vyčíst známky sonátové formy A-B-A'. Ve svých sonátách často užíval ostinátního doprovodu rozloženými akordy s nejprve zaznívajícím základním tónem, pak nejvyšším tónem, středním a znovu nejvyšším tónem akordu. Tento stylizační postup zpracování doprovodu byl po něm později pojmenován jako \"Albertiho bas\" a stal se jedním z obvyklých prvků klasicistní stylizace harmonické složky skladeb pro klávesové nástroje.\n\nOsm Albertiho sonát opsal Albertiho žák, kastrát Giuseppe Jozzi a vydal v Holandsku roku 1747 pod vlastním jménem, v Londýně vyšly v roce 1748, nyní správně jako Albertiho dílo, s opusovým číslem 1.\n\nAlbertiho dílo není uváděno často, ačkoliv mělo velký vliv na některé pozdější skladatele. I Mozartovy rané houslové sonáty byly tvořeny dle Albertiho modelu, z pozdějších Mozartových děl ovlivněných Albertim lze uvést Sonátu C dur \"„Facile“\" či 9 variací, K.264.\n"}
{"id": "1220503", "url": "https://cs.wikipedia.org/wiki?curid=1220503", "title": "Kniha složitých otázek", "text": "Kniha složitých otázek\n\nKniha složitých otázek neboli Kniha složitostí (黃帝八十一難經 \"Chuang-ti Pa-š'-i Nan-ťing\") je po Vnitřní knize Žlutého císaře druhým základním dílem čínské lidové medicíny. Autor knihy není znám, předpoládá se, že byla napsána v období pozdní dynastie Chan (první dvě století našeho letopočtu). S tímto dílem bývá spojováno jméno jednoho z legendárních lékařů v historii čínské medicíny Čchin Jüe-žena, známějšího pod jménem Pien-čchüe. Traduje se o něm, že měl neobyčejné schopnosti.\n\nKniha je podobně jako Nej-ťing napsaná formou otázek a odpovědí. Osmdesát jedna otázek se týká šesti větších okruhů: pulzové diagnostiky, síti drah oběhu čchi, vnitřních orgánů, nemocí a jejich syndromů, bodů používaných v akupunktuře, a metod akupunktury. Oproti Nej-ťingu je stručnější.\n"}
{"id": "1220507", "url": "https://cs.wikipedia.org/wiki?curid=1220507", "title": "Kokuricu Jojogi kjógidžó", "text": "Kokuricu Jojogi kjógidžó\n\nKokuricu Jojogi kjógidžó (, dosl. „Národní sportovní hala v Jojogi“) je stadion v tokijské čtvrti Jojogi, který navrhl pro plavecké a basketbalové soutěže letních olympijských her 1964 architekt Kenzó Tange.\n\nJe vynalézavým řešením složitých funkcí. Jeho realizace vyniká jednoduchostí a skulpturální jasností. Skládá se ze tří odlišných prvků: velký a malý stadion jsou spojeny servisní budovou, jejíž plochá střecha slouží k přepravě návštěvníků. Dramatický tvar budovy poskytuje skloubení funkce se strukturou a uplatňuje symbolickou výřečnost tradiční japonské architektury.\n\nZa svůj úspěch vděčí tomu, že překračuje meze čirého funkcionalismu. Poskytuje prostý a poetický obraz, který invenčně interpretuje racionální princip \"formy sledující funkci\" a ztělesňuje Tangeovo tvrzení, že jen něco, co je hezké, může být skutečně funkční.\n\nHlavní stadion má elipsovitý půdorys a vejde se do něj 15 000 sedících diváků. Nacházely se zde bazény na plavecké soutěže a další vodní sporty, přičemž se mohl proměnit i na kluziště. Menší kruhový stadion, který poskytuje 4 000 míst k sezení, byl původně určen na basketbal, dnes však hosty i jiné sportovní a konferenční akce. Stadiony jsou propojeny objektem s různými prostory s pomocným vybavením, tréninkovým bazénem, jídelní halou a s kancelářemi. Na jeho střeše se napříč celým komplexem táhne vyvýšená komunikace pro návštěvníky. Tato zvýšená cesta pro chodce si zachovala popularitu a stala se živým prostorem kulturně-společenských aktivit a promenád.\n\nArchitektura tvořila nápadnou kulisu mezinárodní sportovní události, aniž by výrazněji zdůraznila svou funkci.\n\nNovátorsky tvar zavěšené střechy vytváří lehkou a jasná komplexní konstrukci. Betonový stožár slouží jako pilíř na zavěšení lan hlavní střechy. Hluboce zapuštěný betonový blok zakotvuje masivní napínací lana, z nichž každé má v průměru 33 centimetrů. Napnuté struktury působí dojmem lehkosti, ocelová lana však musí odolávat obrovské zátěži. Řetězová střešní lana jsou přivázána k hlavnímu podpůrnému lanu. Síť, vytvořená osnovou průřezových lan, podpírá ocelové pláty přikrývající střechu. Tvar lan popisuje složitý, avšak přirozený trojrozměrný oblouk střešní formy. Mírný oblouk střešní linie nepřímo odkazuje na tvar střech tradičních japonských chrámů.\n\nV důsledku napnutí hlavních podpůrných lan vznikl podél hrany eliptický otvor. Využili ho ke zřízení stínitelných světlíků, které mohly do interiéru dodávat přirozené světlo. Mohutný tlak a napětí, kterému čelí beton a ocel, nacházejí dramatické vyjádření ve spojení lana s kotevními bloky. Jednoduché zpracování přispívá k přesvědčivému s spolehlivému působení podpůrných prostředků této dramatické a křehké struktury.\n\nPřečnívající přístřešek hlavního stadionu působí jednoznačně vstřícným, přívětivým dojmů hned od vstupu. Je vytvořen prodloužením poloviny elipsovitého půdorysu podél centrální osy. Symetrický tvar se zde pozvolna přizpůsobuje funkci budovy a jeho struktura se vyznačuje přirozenou rovnováhou.\n\nVnější betonová zeď vytváří okrajový záchytný pás sítě střešních lan. Jeho sochařská křivka odpovídá silám, kterými působí lana. Jakoby napnutím střechy nadzvednut tvar přirozeně vyvažuje křivky stavby. Dokonalá kvalita holého betonu je odkázána na přesnost truhlářských prací, nezbytných pro vytvoření bednění. Vzhledem k úzkostlivé standardy japonské konstrukce je pro ni litý beton obzvláště vhodným materiálem.\n\nKamenný Valový zeď je narážkou na mohutné opevnění japonských feudálních hradů. Skulpturální tvar stadionu doplňuje krajinné dotvoření terasových rovin.\n\nVnitřní objem stadionu svou dramatičností naplňuje očekávání navozené vnější formou, přičemž usměrňuje pozornost diváků na centrální soutěžní část. Zvlněný profil střechy je vypočítán tak, aby poskytoval divákům uvnitř stadionu volný, ničím nezastřený výhled. Sedadla jsou uspořádány v klesajících řadách, vybíhajících z betonových pilířů, které podpírají vnější zeď.\n\nBudova se svými vidlicovitě rozvětvenými rameny betonového sloupu připomíná zkřížené krokve tradičních šintoistických svatyní. I když jde jen o náznak souvislostí, je dostatečným svědectvím jedinečného kulturního dědictví.\n\n\n\n"}
{"id": "1220511", "url": "https://cs.wikipedia.org/wiki?curid=1220511", "title": "Morane-Saulnier L", "text": "Morane-Saulnier L\n\nMorane-Saulnier L byl francouzský vzpěrový hornoplošník s dvoučlennou osádkou užívaný počátkem první světové války jako průzkumný a posléze i stíhací letoun.\n\nTyp L vznikl koncem roku 1913 z typu Morane-Saulnier G, z něhož byl převzat upravený trup čtverhranného průřezu, který byl doplněn nově zkonstruovaným křídlem baldachýnového typu, neseného na vzpěrové konstrukci nad trupem, a vyztužené dráty. Konstrukce letounu byla převážně dřevěná, s výjimkou vzpěr podvozku a kostry ocasních ploch tvořených ocelovými trubkami, a potažená plátnem.\nFrancouzská armáda stroji přidělila označení Morane-Saulnier 3. U firmy Morane-Saulnier za války vzniklo přibližně 600 kusů stroje.\n\nKoncem roku 1914 vznikla odvozená varianta Morane-Saulnier LA, s novým křídlem vybaveným křidélky, namísto dosavadního které užívalo kroucení křídel, trupem doplněným aerodynamickými panely na téměř kruhový průřez a vrtulovým kuželem, zlepšujícím aerodynamické vlastnosti. Francouzské armádní letectvo tomuto typu přidělilo označení Morane-Saulnier 4.\n\nFrancouzské armádní letectvo zpočátku neprojevilo o typ zájem, a svolilo k výrobě typu na export do Osmanské říše. Po vypuknutí války v roce 1914 byla dodávka pozastavena a vyrobené stroje zařazeny do výzbroje francouzských armádních vzdušných sil, pro které byla také zahájena výroba dalších kusů. Na frontě byly letouny zpočátku nasazovány jako pozorovací a průzkumné, a později i jako bombardovací. Pozorovatel byl často ozbrojen, zpočátku karabinou, později pak pohyblivě lafetovaným lehkým kulometem, a již v průběhu roku 1914 byl typ často označován jako „stíhací Morane“ ().\n\nV prosinci 1914 Roland Garros, tehdy příslušník letky MS 26, a původně zkušební pilot firmy Morane-Saulnier, ve spolupráci se svým mechanikem Julesem Hue, jím pilotovaný exemplář opatřil kulometem (pravděpodobně typu Hotchkiss M1914) pevně namontovaným před kokpitem v ose letounu a střílejícím okruhem vrtule, kterou proti poškození chránily ocelové odrazné klíny. Vznikl tak jeden z prvních stíhacích letounů vůbec, a první stíhací letoun s tažným motorem a výzbrojí pevně instalovanou v ose trupu. Garros na něm 1. dubna 1915 dosáhl svého prvního vzdušného vítězství. Takto upravený stroj začali užívat i někteří další francouzští letci, například Eugène Gilbert, Georges Guynemer a Adolphe Pégoud, pozdější první letecké eso války. Počátkem roku 1915 pak typ proslul především působením ve stíhací roli, ale již během léta téhož roku začal být nahrazován novějšími typy vhodnějšími k této úloze, například Morane-Saulnier N a Nieuport 10, a od počátku roku 1916 již byl využíván převážně v druholiniových rolích.\n\nLetoun byl užíván i britskými vzdušnými silami, armádním \"Royal Flying Corps\" a námořní \"Royal Naval Air Service\", příslušník jejíž 1. peruti \"Flight Sub-Lieutenant\" Reginald Warneford 7. června 1915 nedaleko Ostende za použití typu L zničil německou vzducholoď LZ 37, první zeppelin zničený ve vzdušném boji.\n\nTyp byl dodáván i armádním leteckým silám carského Ruska, kde byl také v licenci sériově vyráběn.\n\nNěkolik kusů Morane-Saulnier L sloužilo i v leteckých silách některých dalších zemí, včetně států nově vzniklých po skončení první světové války.\n\nJeště před první světovou válkou byla licence na typ L prodána německé společnosti Pfalz Flugzeugwerke, která jej vyráběla jako neozbrojený průzkumný Pfalz A.I (s motorem Oberursel U.0 o výkonu 80 hp) a A.II (s motorem Oberursel U.I o výkonu 100 hp) pro potřeby letecké složky Bavorské armády. V průběhu války vznikla i ozbrojená varianta stroje, Pfalz E.III, vycházející z verze A.II a vyzbrojená synchronizovaným kulometem Spandau lMG 08.\n\nAž 400 kusů typu L bylo během první světové války licenčně vyprodukováno v carském Rusku společností Dux, a dalších 30 letounů vzniklo u firmy Lebeděv. Tyto stroje doplnily přibližně 100 exemplářů dovezených z Francie.\n\nNejméně pět kusů stroje bylo také po roce 1914 licenčně vyrobeno švédskou společností E. Thulins Aeroplanfabrik jako Thulin D s motorem vlastní konstrukce Thulin A o výkonu 90 hp.\n\n\n\n\n\nÚdaje podle publikace \"French Aircraft of the First World War\"\n\n\n\n\n\n"}
{"id": "1220516", "url": "https://cs.wikipedia.org/wiki?curid=1220516", "title": "Selské muzeum Michalův statek", "text": "Selské muzeum Michalův statek\n\nSelské muzeum Michalův statek je muzeum a národní kulturní památka České republiky v Pohledi, sídlí přímo na návsi obce v domě čp. 16. Založeno bylo 1. srpna 2004 a od roku 2003 byl objekt statku prohlášen za kulturní památku České republiky, dne 28. května 2014 byl statek prohlášen za národní kulturní památku. Muzeum je zřízeno obcí Pohleď. Na statku působí také Spolek pro obnovu Českého království.\n\nStatek byl postaven nejpozději kolem roku 1591, kdy je již rod Michalů zmiňován v \"Registrech panství světelského\". V roce 1788 byl statek Václavem Michalem odkoupen od vrchnosti a v roce 1798 byl rozdělen na dvě poloviny, pozdější majitel Matěj Michal byl mezi lety 1902 a 1926 starostou Pohledu. Po roce 1950 byl statek zestátněn a převeden do majetku místního zemědělského družstva. Po sametové revoluci se statek vrátil rodině Michalů a posledním majitelem byl Karel Michal, ten vlastnil statek až do své smrti v roce 1997, obec pak zásluhou starosty Jindřicha Holuba koupila statek v roce 2000 a do roku 2004 jej rekonstruovala. V roce 2003 byl statek prohlášen za kulturní památku a v srpnu 2004 bylo otevřeno muzeum na statku. V roce 2014 se statek stal národní kulturní památkou.\n\nStatek je štítově orientovanou stavbou směrem do návsi, dvůr statku je uzavřen ze všech stran stavbami, obytnými i hospodářskými. Vstup zabezpečuje dřevěná brána s vraty. V obytné části se nachází několik místností, jako jsou síň, světnice, černá kuchyně či komora. Následuje chlév pro dobytek, ten je spojen přímo s obytným prostorem. Na druhé straně dvora je špejchar, kůlny na dřevo a na nářadí. Posléze jsou součástí stavebního kompletu také menší stavby jako sklep na potraviny – tj. tzv. mléčník, sklep na brambory, studna či samotná brána. Nejmladší stavba v kompletu je vejminek z roku 1924.\n\nNa statku jsou chována domácí zvířata. Na statku jsou prováděny různé akce, které jsou spojeny s tematikou selského muzea.\n\n"}
{"id": "1220519", "url": "https://cs.wikipedia.org/wiki?curid=1220519", "title": "Lutherova společnost", "text": "Lutherova společnost\n\nLutherova společnost je český spolek. Zabývá se odkazem německého reformátora Martina Luthera. Byla založena v roce 2004. Vedle nakladatelské činnosti pořádá přednášky, konference a další akce. Přednášky jsou realizovány ve spolupráci s výzkumnou skupinou Collegium Europaeum (Filozofická fakulta Univerzity Karlovy a Filosofický ústav Akademie věd ČR).\n\n\n"}
{"id": "1220521", "url": "https://cs.wikipedia.org/wiki?curid=1220521", "title": "Niederrheinpokal", "text": "Niederrheinpokal\n\nNiederrheinpokal je německá fotbalová soutěž pro týmy pod fotbalovým svazem Dolního Porýní (Landespokal, regionální pohár). Tento fotbalový svaz sdružuje ve svých řadách téměř 385 000 členů registrovaných v 9 151 klubech. Tento zemský pohár se hraje od roku 1981. Hraje se vyřazovacím K.O. systémem, soutěž má 6 kol a nehrají zde týmy z nejvyšších dvou německých soutěží. Od 1.kola soutěže hrají účastníci 3.ligy, dále pak týmy ze 4. ligy, Oberligy (5. ligy) (Oberliga Niederrhein) a vítězové Kreispokalů. Vítěz postupuje do DFB-Pokalu.\n\n"}
{"id": "1220523", "url": "https://cs.wikipedia.org/wiki?curid=1220523", "title": "Václav Antonín Chotek", "text": "Václav Antonín Chotek\n\nVáclav Antonín hrabě Chotek z Chotkova a Vojnína (26. února 1674, Bělušice – 2. května 1754) byl český šlechtic a politik ze starobylého rodu Chotků. Zastával řadu zemských úřadů a zasloužil se o vzestup Chotků mezi významnou šlechtu habsburské monarchie. V roce 1723 získal hraběcí titul, jeho jméno je spojeno hlavně s výstavbou zámku ve Veltrusích.\n\nPo pobělohorských konfiskacích živořili Chotkové na okraji šlechtické společnosti a od poloviny 17. století jim patřil jen malý statek Bělušice v severních Čechách. Na zdejší tvrzi se narodil Václav Antonín jako syn Jiřího Rudolfa (1628–1673) a Johanny Sabiny, rozené Proyové († 1692). Přes skromný původ se Václavu Antonínovi dostalo vysokého vzdělání dokončeného cestou po Evropě (Holandsko, Francie, Itálie), ovládal několik jazyků a spolu s majetkově výhodným sňatkem se mu podařilo pozvednout jméno Chotků mezi přední šlechtu Českého království.\n\nSpolečenský vzestup zahájil v roce 1698 sňatkem s Marií Terezií von Scheidlern (1682–1709), dědičkou statků na Mělnicku. V roce 1700 se stal císařským komořím a přísedícím české komory a v roce 1702 získal titul svobodných pánů. Poté byl pověřen správou několika krajů, od roku 1707 byl postupně hejtmanem kraje slánského, rakovnického, chrudimského a litoměřického. Později se stal přísedícím zemského soudu (1727) a členem sboru místodržících Českého království (1731). Na aktivní politiku rezignoval v roce 1740, ale pak byl jmenován ještě císařským tajným radou (1743). Vyvrcholením jeho dlouhé kariéry byl titul říšských hrabat udělený v roce 1745, v tom ale byly zohledněny již i zásluhy jeho synů.\n\nZ manželství s Marií Terezií von Scheidlern měl sedm dětí. Nejstarší syn František (1700–1708) zemřel v dětství, z dcer se dospělého věku dožily Marie Anna a Terezie. Nadějí rodu byl druhorozený syn Václav (1703–1725), který však zemřel v mladém věku v Itálii. O rozdílném přístupu Václava Antonína k dcerám a synům svědčí jeho vlastní zápisky v deníku a také fakt, že dcery byly z nedostatku financí poslány do kláštera, zatímco na vzdělání a zahraniční cesty tří synů vynaložil značné prostředky. Pokračovateli dalšího vzestupu Chotků byli mladší synové Jan Karel a Rudolf.\nRodovým sídlem i po sňatku s Marií Terezií ze Scheidlern zůstávala tvrz v Bělušicích, když však Václav Antonín začal zastávat zemské úřady v Praze, koupil v roce 1705 Dům U Zlatého melounu na Starém Městě. Své ambice pak promítl vybudováním sezónního sídla ve Veltrusích na pozemcích u Vltavy na Mělnicku zděděných po manželce. Stavba a úpravy veltruského zámku probíhaly v letech 1717–1744. O autorství projektu zámku se vedly spory až do 20. století, dnes je obecně přijímán fakt, že je dílem Giovanniho Battisty Alliprandiho, dříve bylo často zmiňováno jméno Františka Maxmiliána Kaňky. Veltrusy patří k nejkrásnějším ukázkám vrcholného baroka, hrabě Chotek angažoval italské umělce z Prahy k výzdobě vnitřních prostor, k sochařské výzdobě byl přizván tyrolský sochař Franz Anton Kuen. Poslední aktivitou Václava Antonína Chotka byla výstavba jízdárny v letech 1731–1732, poté v roce 1736 došlo k rozdělení majetku mezi jeho syny Jana Karla a Rudolfa.\n\nVáclav Antonín Chotek zemřel ve věku osmdesáti let, pohřben je v rodinné hrobce kostela sv. Martina v Kozlech nedaleko od původního rodového sídla v Bělušicích. Jeho portrét je k vidění v hlavním sále na zámku ve Veltrusích.\n\n"}
{"id": "1220527", "url": "https://cs.wikipedia.org/wiki?curid=1220527", "title": "Jüe-ja-čchüan", "text": "Jüe-ja-čchüan\n\nJüe-ja-čchüan (, doslova \"Jezero měsíčního srpku\") je sladkovodní jezero ležící nedaleko města Tun-chuang v čínské provincii Kan-su, na trase Hedvábné stezky. Jezero má tvar půlměsíce, je dlouhé přes 200 m a široké přes 50 m. Již nejméně dva tisíce let vytváří unikátní oázu obklopenou písečnými dunami pouště Taklamakan. Je napájeno podzemním pramenem, vlhkost zpevňuje jeho břehy a chrání ho tak před pohlcením pískem. Jezero je obehnáno plotem, na jeho břehu se nachází okrasná zahrada s vysokou pagodou. Areál je vyhledávanou turistickou atrakcí, návštěvníci s oblibou naslouchají zvukům pohybujícího se písku, které daly lokalitě přezdívku \"zpívající duny\". Jüe-ja-čchüan popsala ve svém cestopise britská misionářka Mildred Cableová.\n\nV oblasti jsou srážky nižší než výpar a rostoucí populace odebírá stále více podzemní vody, jezero proto postupně vysychá: podle měření provedených v šedesátých letech 20. století mělo průměrnou hloubku okolo pěti metrů a v nejhlubším místě až sedm metrů, v devadesátých letech se hloubka pohybovala mezi 90–130 cm. V roce 2006 proto úřady rozhodly o záchraně jezera jeho prohloubením a dovozem vody.\n\n"}
{"id": "1220528", "url": "https://cs.wikipedia.org/wiki?curid=1220528", "title": "Adam Matyáš z Trauttmansdorffu", "text": "Adam Matyáš z Trauttmansdorffu\n\nAdam Matyáš hrabě z Trauttmansdorffu (\"Adam Matthias Graf von Trauttmansdorff-Weinsberg\") (1617 – 2. listopadu 1684, Horšovský Týn) byl rakouský šlechtic, velkostatkář v Čechách a dlouholetý nejvyšší maršálek Českého království.\n\nByl nejstarším synem hraběte Maxmiliána z Trauttmansdorffu (1584–1650) a jeho manželky Žofie Pálffyové (1596–1668). V letech 1635-1638 absolvoval kavalírskou cestu, během níž pobýval převážně v Itálii. Po návratu vstoupil do služeb Habsburků a díky otcově vlivu získal ve věku 28 let jeden z hlavních postů ve správě Českého království, stal se nejvyšším maršálkem a tento úřad zastával až do své smrti bezmála čtyřicet let (1645–1684). Z titulu této funkce byl zároveň zemským sudím, členem sboru místodržících, byl též císařským radou.\nV únoru 1658 hostil týden na Horšovském Týně Leopolda I. na jeho cestě do Frankfurtu, jako nejvyšší maršálek Českého království měl pak důležitou ceremoniální úlohu při volbě a korunovaci císaře ve Frankfurtu. Později ale u dvora neměl nijak velký vliv, což dokládá jeho celoživotně nenaplněná ambice získat prestižní řád Zlatého rouna.\nJako nejstarší syn svého otce převzal Adam Matyáš stěžejní část rodového majetku v Čechách představovanou rozsáhlým panstvím Horšovský Týn, krátce držel Větrný Jeníkov, součástí jeho dědického podílu byl i dům v Plzni a dva paláce v Praze. Hned po otcově úmrtí začal Adam Matyáš rozšiřovat své jmění, v roce 1651 koupil panství Grabštejn v severních Čechách. Za 130.000 zlatých přikoupil k Horšovskému Týnu velké panství Hostouň s 18 vesnicemi (1659), k Hostouni pak ještě v roce 1659 jeho manželka přikoupila statek Tasnovice. Prostřednictvím první manželky Evy Johanky ze Šternberka přibyly do majetku Trauttmansdorfů dočasně či dlouhodoběji i statky v jižních Čechách (Lnáře, Protivín).\n\nV souladu se závětí svého otce založil Adam Matyáš v Horšovském Týně kapucínský klášter (1650–1654), který se zároveň stal rodinnou hrobkou Trauttmansdorffů.\n\nPrvní sňatek uzavřel v roce 1642 v Litomyšli s Evou Johankou ze Šternberka (1621–1674), podruhé se oženil s výrazně mladší Marií Isabelou Lobkowiczovou († 1719). Ze dvou manželství měl celkem 15 dětí, nejstarší syn Rudolf Vilém (1646–1689) zdědil Horšovský Týn a byl též nejvyšším maršálkem Českého království (1685–1689) a stál u zrodu pozdější knížecí linie rodu, mladší syn Zikmund Ludvík (1651–1707) převzal statky v Rakousku a založil gleichenberskou větev, která vymřela v 19. století.\n\n"}
{"id": "1220529", "url": "https://cs.wikipedia.org/wiki?curid=1220529", "title": "HMX-1", "text": "HMX-1\n\nMarine Helicopter Squadron 1 (Vrtulníková peruť Námořní pěchoty 1), obvykle zkracovaná HMX-1, je peruť letectva Námořní pěchoty Spojených států amerických, která zodpovídá za vzdušnou přepravu prezidenta Spojených států a dalších významných představitelů výkonné moci USA. Její stroj přepravující prezidenta užívá volací znak Marine One.\n\nÚtvar původně vznikl v roce 1947 jako experimentální jednotka k testování vrtulníků, tehdy nově zaváděných do výzbroje Námořní pěchoty Spojených států amerických.\n\n"}
{"id": "1220530", "url": "https://cs.wikipedia.org/wiki?curid=1220530", "title": "Fokker D.II", "text": "Fokker D.II\n\nFokker D.II byl německý jednomotorový stíhací letoun užívaný v době první světové války. Jednalo se o jednomístný dvouplošník, který vznikl dříve než Fokker D.I. Vznikl z prototypu M.17, s nestupněnými křídly s jednokomorovým systémem vzpěr, jehož trup byl větší a rozpětí křídel menší. Jeho výzbroj jednoho kulometu Spandau lMG 08 byla na rok 1916 průměrná, ale výkon motoru Oberursel U.I 75 kW (100 hp) nebyl dostatečný. Německá armáda zakoupila celkem 177 kusů.\n\nVe frontové službě se D.II ukázal jen o málo výkonnějším než dřívější stíhací Fokkery \"Eindecker\" a byl překonán francouzskými Nieuporty 11 a 17. Několik exemplářů bylo nasazeno po boku Halberstadtů D.II u \"Kampfeinsitzerkommandos\" a prvých \"Jagdstaffeln\", ale Fokkerovy dvouplošné stíhačky od nich byly brzy vytlačeny Albatrosy D.I.\n\n\nÚdaje podle publikace \"German Aircraft of the First World War\"\n\n\n\n\n\n"}
{"id": "1220531", "url": "https://cs.wikipedia.org/wiki?curid=1220531", "title": "Breguet 16", "text": "Breguet 16\n\nBreguet 16 byl dvouplošný bombardér zkonstruovaný ve Francii koncem první světové války.\n\nKonstrukce Breguetu 16 vznikla v podstatě zvětšením Breguetova velmi úspěšného typu 14, dvouplošníku konvenčního uspořádání s dvoukomorovým vzpěrovým systémem a nestupněnými křídly o shodném rozpětí. Zkoušky prováděné v roce 1918 vyzněly slibně a na rok 1919 byla plánována masová výroba u několika francouzských leteckých výrobců, v licenci firmy Breguet. Z těchto plánů sešlo po uzavření příměří v Compiègne, ale počátkem 20. let byla zahájena sériová výroba menšího rozsahu, v rámci modernizačního programu Francouzského letectva.\n\nJednomotorový Breguet 16 u Francouzského letectva nahradil zastaralé dvoumotorové stroje Farman F.50 v úloze nočního bombardéru pod označením Bre.16 Bn.2. Bylo vyrobeno okolo dvou set letounů, z nichž některé byly dislokovány v Sýrii a Maroku. Část strojů byla také dodána letectvům Československa a Číny.\nJeden kus dodaný Portugalsku a pojmenovaný „Patria“ posloužil k pokusu o dálkový přelet z Lisabonu do Macaa, ale stroj havaroval v Indii.\n\n\n\nÚdaje podle publikace \"French Aircraft of the First World War\"\n\n\n\n\n\n\n"}
{"id": "1220532", "url": "https://cs.wikipedia.org/wiki?curid=1220532", "title": "Boussinesqovo číslo", "text": "Boussinesqovo číslo\n\nBoussinesqovo číslo formula_1 [-] je v hydraulice bezrozměrný parametr, který vyjadřuje poměr skutečné hybnosti proudu k hybnosti proudu vyjádřené ze střední průřezové rychlosti formula_2 (viz např. ). Dá se odvodit základní vztah \n\nformula_3 \n\nkde formula_4 [ms] je místní (bodová) rychlost, formula_2 [ms] střední průřezová rychlost, formula_6 [m] průtočná plocha, formula_7 [ms] bodová (místní) rychlost příslušná dílčí ploše formula_8 [m] příčného profilu. Jak je zřejmé ze vzorce, závisí na tvaru průtočného průřezu a rozdělení místních rychlostí po průřezu.\n\nPřibližně se dá Boussinesqovo číslo odhadnout ze vztahu\n\nformula_9\n\nkde formula_10 [ms] je maximální hodnota místní rychlosti v příčném profilu.\n\nHodnoty Boussinesqova součinitele se pro přímá koryta a potrubí pohybují zhruba v rozmezí formula_11.\n"}
{"id": "1220534", "url": "https://cs.wikipedia.org/wiki?curid=1220534", "title": "Chua-pen", "text": "Chua-pen\n\nChua-pen () je termín pro čínské povídky nebo novely psané většinou v hovorové čínštině, někdy obsahující jednoduché prvky klasického čínského jazyka. V kontrastu k čínskému románu nejsou obecně rozděleny do kapitol a vystupuje v nich omezený počet postav nebo událostí. Nejstarší \"chua-pen\" jsou doloženy z 12. století v sungské Číně. Žánr nebyl významný až do pozdně mingské doby (konec 16./začátek 17. století), ale už od poloviny 17. století nevznikala originální díla. V rámci vývoje čínské beletrie jsou povídky \"chua-pen\" dědici buddhistických příběhů \"pien-wen\" a tchangských vyprávění \"čchuan-čchi\", a předchůdci povídek a románů mingské doby.\n\nZábavní čtvrtě obou hlavních měst čínské říše Sung, Kchaj-fengu a Chang-čou, byly domovem celé řady zábav, včetně vyprávění. Vypravěči byli specializovaní podle témat. Někteří vykládali historické příběhy, často přebrané z historie Tří říší (220–265), nebo Pěti dynastií a deseti říší (907–960), v několika sezeních, někdy v průběhu několika týdnů. Jiní se specializovali na buddhistické příběhy, které se vyvinuly ze starších buddhistických vyprávění \"pien-wen\". Další skupina vypravěčů předkládala posluchačům příběhy v jednom sezení, jejich vyprávění se dělila do několika subžánrů, a sice příběhů banditů, fantastických příběhů duchů a démonů, milostných příběhů, a podobně. Povídky \"chua-pen\" měly základ v těchto městských vyprávěních.\n\nZe sungského období se nezachovaly žádné originální tištěné verze těchto příběhů, a existuje pouze jeden doklad z 14. a 15. století, ačkoli pozdější sbírky se prohlašují za původem sungské příběhy. Sbírka \"Čching-pching Šan-tchang chua-pen\", kterou roku 1550 publikoval changčouský bibliofil Chung Pchien, je nejstarší známá tištěná sbírka povídek \"chua-pen\". Původně obsahovala 60 povídek hlásících se do sungské a jünské doby, ale dochovala se jich jen méně než polovina a téměř všechny jsou hodnoceny jako nepříliš kvalitní. Jsou však nicméně nejstarším dokladem psaných verzí dosud jen orálních vyprávění. Struktura povídek zahrnovala úvodní báseň často sloužící jako prolog, další báseň na konci shrnovala poučení z příběhu. Ve vlastním prozaickém textu jednotlivé úseky obvykle také končily verši.\n\nPovídky \"chua-pen\" vstoupily do literatury jako samostatný respektovaný žánr v pozdně mingském období, za panování císaře Wan-li (vládl 1572–1620). V prvních letech 17. století se v prosperující mingské Číně zvýšil počet škol a komerčních nakladatelství, rostla konkurence u úřednických zkoušek. Mnoho vzdělaných mužů nemohlo získat oficiální pozice, a tak se raději obrátili k psaní pro trh. Mezi jinými přijali toto rozhodnutí i autoři povídek \"chua-pen\" Feng Meng-lung (1574–1646) a Ling Meng-čchu (1580–1644). Jako vzdělaní učenci se značným literárním talentem shromažďovali a upravovali starší příběhy a psali nové, kterými si získávali nové publikum. Ačkoli používali konvence vypravěčů starších příběhů \"chua-pen\", jejich nové povídky byla sofistikovaná a sebevědomá umělecká díla, pod která se tito autoři hrdě podepsali, spíše než by publikovali anonymně, jak to dělali romanopisci.\n\nFeng Meng-lung ustavil \"chua-pen\" jako komerčně úspěšný žánr zveřejněním tří povídkových sbírek. První, \"Povídky staré a současné\" (, \"Ku-ťin siao-šuo\"), zveřejněné v roce 1620, se staly známé jako \"Povídání objasňující svět\" (, \"Jü-š’ ming-jen\"). Následovaly je \"Povídání varující svět\" (, \"Ťing-š’ tchung-jen\") v roce 1624 a \"Povídání o probuzeném světě\" (, \"Sing-š’ cheng-jen\") v roce 1627. Vzhledem k tomu, že se všechny tituly končily znakem (\"jen\", slovo), tyto tři sbírky jsou často označované jako \"San-jen\" (, \"Tři slova\", nebo \"Tři povídání\").\n\nPovídky \"chua-pen\" měly různorodá témata, odehrávaly se vesměs v městském prostředí mezi prostými lidmi. Moralizování autorů-vzdělanců se prolínalo se zábavou v několika žánrech, jako milostné příběhy a detektivky. Podle Jang Šu-chueje (autora anglického překladu prvních dvou sbírek) \"Tři povídání\" poskytují „živý panoramatický výhled na rušný svět císařské Číny před koncem mingské éry; vidíme nejen učence, císaře ministry a generálovy, ale galerii mužů a žen v jejich každodenním prostředí – obchodníky a řemeslníky, prostitutky a kurtizány, dohazovače a věštkyně, mnichy a mnišky, sluhy a služky, oblíbené a neoblíbené, jejich pohledy na život a smrt, a dokonce jejich vize podsvětí a nadpřirozena.“\n\nKomerční úspěch Feng Meng-lungových sbírek inspiroval v letech 1628 a 1633 Ling Meng-čchua k vydání dvou sbírek \"Pchaj-an ťing-čchi\" (\"Podivuhodné příběhy, při nichž se údivem tluče do stolu\") a \"Er-kche pchaj-an ťing-čchi\" (\"Podivuhodné příběhy, při nichž se údivem tluče do stolu, druhá sbírka\"), zkráceně dohromady \"Er Pchaj\" (), každé se čtyřiceti povídkami. V kontrastu s Fengovými povídkami mají Lingovy příběhy kořeny v literatuře psané v klasické čínštině, přičemž příběhy jsou přepsány do hovorového jazyka.\n\nPod vlivem Fengova a Lingova úspěchu vyšlo ve 30. a 40. letech 17. století kolem dvou desítek sbírek povídek \"chua-pen\". Originální a čtivé povídky vznikaly i po zániku říše Ming, za vlády Čchingů, např. sbírky Li Jüa (1610–1680).\n"}
{"id": "1220538", "url": "https://cs.wikipedia.org/wiki?curid=1220538", "title": "Rheinlandpokal", "text": "Rheinlandpokal\n\nRheinlandpokal je německá fotbalová soutěž pro týmy pod fotbalovým svazem Porýní (Landespokal, regionální pohár). Tento fotbalový svaz sdružuje ve svých řadách více než 194 000 členů registrovaných v 5 857 klubech. Tento zemský pohár se hraje od roku 1954. Hraje se vyřazovacím K.O. systémem, soutěž má 7 kol a nehrají zde týmy z nejvyšších dvou německých soutěží. Soutěže ze zúčastňují týmy z 3. ligy, dále pak celky ze 4. ligy, Oberligy (5. ligy), 6. ligy, 7. ligy a vítězové Kreispokalů. Vítěz postupuje do DFB-Pokalu.\n\n"}
{"id": "1220547", "url": "https://cs.wikipedia.org/wiki?curid=1220547", "title": "Cendočiryn Cogtbátar", "text": "Cendočiryn Cogtbátar\n\nCendočiryn Cogtbátar nebo Tsogtbaatar Tsend-Ochir, (* 16. března 1996) je mongolský zápasník – judista.\n\nV mongolské seniorské judistické reprezentaci se pohybuje od 2014 v superlehké váze. V roce 2016 se přímo kvalifikoval na olympijské hry v Riu s třetím nejvyšším bodovým ziskem z mongolských judistů. V červnu při nominaci způsobil jednu ze senzací, když si na úkor mistra světa Boldbátara nebo stříbrného z mistrovství světa Amartüvšina vybojoval účast na olympijských hrách. Svojí olympijskou premiéru však nevzládl, prohrál ve druhém kole s Korejcem Kim Won-činnem.\n\n"}
{"id": "1220550", "url": "https://cs.wikipedia.org/wiki?curid=1220550", "title": "Murge", "text": "Murge\n\nMurge je rozlehlá zvlněná vápencová plošina na jihovýchodě Itálie, v Apulii. Většina plošiny se rozkládá na území metropolitní oblasti Bari a v provincii Barletta-Andria-Trani. Směrem na jih dále zasahuje do provincií Brindisi a Taranto a směrem na západ do provincie Matera v regionu Basilicata.\n\nOblast má rozlohu přibližně 4 000 km. Od pobřeží Jaderského moře se postupně směrem do vnitrozemí zvedá až k nadmořské výšce do 700 m. Nejvyšším bodem je \"Torre Disperata\" (686 m). Jedná se o nejrozsáhlejší krasové území v Itálii. Nachází se zde jeskyně, podzemní toky, soutěsky, škrapová pole a závrty. Rozlišuje se vyšší oblast \"Alta Murgia\" (Vysoká Murgie) s chudší vegetací a nižší oblast \"Bassa Murgia\" (Nízká Murgie) s úrodnější půdou, kde se pěstují především olivy. V podnebí jsou poměrně velké rozdíly mezi létem a zimou. Zimy jsou chladné, průměrné teploty jsou pouze 1 až 6 °C. Léta jsou horká, průměrné teploty jsou až 30 °C.\n"}
{"id": "1220556", "url": "https://cs.wikipedia.org/wiki?curid=1220556", "title": "Třída Dattilo", "text": "Třída Dattilo\n\nTřída Dattilo je třída oceánských hlídkových lodí italské pobřežní stráže. Mezi její hlavní úkoly patří kontrola imigrace, kontrola rybolovu, likvidace znečištění a požárů, nebo mise SAR. Celkem byly postaveny dvě jednotky této třídy.\n\nObě dvě jednotky této třídy postavil italský koncern Fincantieri v neapolské loděnici Castellammare di Stabia.\n\nJednotky třídy \"Dattilo\":\nPosádku tvoří 38 námořníků, přičemž na palubě jsou kajuty ještě pro 12 techniků a dalších 60 osob. Nouzově se na palubu krátkodobě vejde až 600 osob. Jsou vybaveny radarem Kelvin Hughes Sharp Eye a čtyřmi rychlými čluny RHIB. Na zádi je přistávací plocha pro vrtulník AB-212 nebo AW139. Hybridní pohonný systém využívá elektromotory Seastema Fincantieri/ABB. Nejvyšší rychlost dosahuje 18 uzlů. Dosah je 3000 námořních mil.\n"}
{"id": "1220560", "url": "https://cs.wikipedia.org/wiki?curid=1220560", "title": "Římskokatolická farnost Bernartice u Javorníka", "text": "Římskokatolická farnost Bernartice u Javorníka\n\nŘímskokatolická farnost Bernartice u Javorníka je územním společenstvím římských katolíků v rámci Jesenického děkanátu Ostravsko-opavské diecéze.\n\nBernartice se nacházejí v oblasti, které se říká Slezská Haná. Místní kostel sv. Petra a Pavla je poprvé zmiňován v roce 1291. Dále byl rozšiřován v letech 1712 a 1896.\n\nFarnost je administrována ex currendo z Vidnavy.\n\n"}
{"id": "1220561", "url": "https://cs.wikipedia.org/wiki?curid=1220561", "title": "Coriolisovo číslo", "text": "Coriolisovo číslo\n\nCoriolisovo číslo formula_1 [-] je v hydraulice bezrozměrný parametr, který vyjadřuje poměr skutečné kinetické energetické výšky k energetické výšce vyjádřené ze střední průřezové rychlosti (viz např. ). Dá se odvodit základní vztah\n\nformula_2\n\nkde formula_3 [ms] je místní (bodová) rychlost, formula_4 [ms] střední průřezová rychlost, formula_5 [m] průtočná plocha, formula_6 [ms] bodová (místní) rychlost příslušná dílčí ploše formula_7 [m] příčného profilu. Jak je zřejmé ze vzorce, závisí stejně jako číslo Boussinesqovo na tvaru průtočného průřezu a rozdělení místních rychlostí po průřezu.\n\nPodle některých autorů závisí na charakteristice rozdělení rychlosti, např. na Chézyho rychlostním součiniteli C nebo na exponentu parabolického rozdělení rychlosti. Např. podle Chowa lze hodnoty Coriolisova čísla odhadnout jako\n\nformula_8\n\nkde formula_9 [ms] je maximální rychlost v profilu.\n\nPodle Morozova (viz ) je\n\nformula_10\n\nkde formula_11 [ms] je Chézyho rychlostní součinitel.\n\nChanson udává za předpokladu parabolického rozdělení rychlostí vztah\n\nformula_12\n\nkde formula_13 [-] je exponent parabolického (mocninného) rozdělení rychlosti.\nEvreinov (viz ) udává hodnoty Coriolisova čísla v závislosti na Chézyho rychlostním součiniteli tabelárně – viz tabulka:\n\nJe třeba upozornit na to, že výsledky výpočtu Coriolisova čísla podle různých vztahů se i dosti liší.\nVýše uvedené vztahy platí pro potrubí a jednoduchá koryta. V případě koryta složeného je nutné uvažovat vliv různých rychlostí v jednotlivých dílčích částech koryta a lze odvodit vztah \n\nformula_14\n\nkde formula_15, formula_16 a formula_17 jsou Coriolisovo číslo, modul průtoku a průtočná plocha příslušné formula_18-té dílčí části složeného koryta, přičemž modul průtoku je určen jako\n\nformula_19.    \n\nMáme-li k disposici měření bodových rychlostí, je nejsprávnější a poměrně snadné určit Coriolisovo číslo z definičního vzorce.\n"}
{"id": "1220565", "url": "https://cs.wikipedia.org/wiki?curid=1220565", "title": "Brose CZ", "text": "Brose CZ\n\nBrose CZ spol. s.r.o je firma se sídlem ve městě Kopřivnice a pobočkou vávod má i v Rožnově pod Radhoštěm. S více než 3 500 zaměstnanci ve výrobě a administrativě je Brose CZ v současné době největším výrobním závodem rodinného koncernu Brose se sídlem Coburgu. Závod v Kopřivnici je zaměřen na vývoj a výrobu manuálních a elektrických polohovadel sedadel, elektromotory ABS a ventilátory pro vytápění a klimatizace. V rožnovském závodě se vyvíjí a vyrábí zámky bočních a zadních dveří osobních automobilů. Výrobky Brose se montují do více než čtyřiceti značek automobilů (mj. Mercedes, Audi, BMW, Volvo, Fiat, Ford, Hyundai). V ČR V roce 2015 firma získala od ministerstva průmyslu a obchodu ČR Národní cenu za společenskou odpovědnost, v rámci udílení Národní ceny kvality.V únoru 2018 získala firma Brose CZ titul Top Employer od Top Employer Institute.\n"}
{"id": "1220566", "url": "https://cs.wikipedia.org/wiki?curid=1220566", "title": "Skalní umění ve Středomořské pánvi na Pyrenejském poloostrově", "text": "Skalní umění ve Středomořské pánvi na Pyrenejském poloostrově\n\nSkalní umění ve Středomořské pánvi na Pyrenejském poloostrově je název jedné z kulturních památek světového dědictví UNESCO ve Španělsku. Jedná se o rozsáhlý soubor nalezišť skalního umění ve východní části Pyrenejského poloostrova. Malby pravděpodobně vznikly v období mladého paleolitu nebo mezolitu. Tyto pozdně-prehistorické malby jsou jedinečné v celosvětovém měřítku vzhledem k velkému počtu lokalit, ale i k pestrosti stylů a vyobrazených výjevů. \n\nPod ochranou UNESCA se nachází 758 lokatit v šesti španělských autonomních společenstvích.\n\n\n\n\n\n\n"}
{"id": "1220567", "url": "https://cs.wikipedia.org/wiki?curid=1220567", "title": "Maremma", "text": "Maremma\n\nMaremma je pobřežní oblast ve středo-západní Itálii, v jihozápadním Toskánsku a v severozápadním Laziu. Nachází se v provinciích Pisa, Livorno, Grosseto, Viterbo a zasahuje až k Římu. \n\nSlovo Maremma je odvozeno od latinského \"maritima regio\", země u moře. Původně byla Maremma močálovitou nížinou s naplaveninami. Od prvotního osídlení Etrusky probíhaly snahy o vysušení oblasti. Ty byly úspěšné až v polovině 20. století. Dnes se v úrodných nížinách pěstuje obilí, zelenina, ovoce, slunečnice a vinná réva. Chová se zde dobytek. Pobřeží tvořené písečnými plážemi se stalo centrem místního turistického ruchu.\n\nMaremma se rozkládá na ploše přibližně 5 000 km. Leží mezi městy Cecina a Civitavecchia, největším městem v oblasti je Grosseto. Nachází se zde hranice mezi severně ležícím Ligurským mořem a jižním Tyrhénským mořem. Na západě leží Toskánské ostrovy (Elba), na severovýchodě pohoří Colline Metallifere.\n"}
{"id": "1220568", "url": "https://cs.wikipedia.org/wiki?curid=1220568", "title": "Rádio Svobodný Albemut", "text": "Rádio Svobodný Albemut\n\nRádio Svobodný Albemut (1985, Radio Free Albemuth) je sci-fi román amerického spisovatele Philipa K. Dicka vydaný po jeho smrti. Román vznikl již roku 1976 pod názvem \"VALISystem A\" a jde o jakousi první verzi pozdější knihy \"VALIS\". \n\nKniha je rozdělena do tří částí vyprávěných v první osobě. První a třetí je vyprávěna z pohledu Phila Dicka, spisovatele science fiction, který sleduje život svého kamaráda Nicholase Bradyho, který zase vypráví část druhou. Jednotlivé části jsou často velmi osobní, prostoupené paranoiou a plné úvah o totalitě, víře a filozofii. \n\nPříběh se odehrává v USA, ke vládne tyranie a protikomunistická diktatura vyšinutého prezidenta, jehož jméno je Ferris F. Fremont (tedy FFF, tedy 666, tedy číslo ďáblovo). Fremontovy vládní agenti PANáci (Přátelé Amerického Národa) a tajná policie vedou brutální boj proti levicovým silám, především pak proti komunistické organizaci Aramchek. Ta ale ve skutečnosti neexistuje. Fremont si jí vymyslel a slouží mu jako záminka pro likvidaci politických odpůrců, pro špiclování, zrušení občanské svobod a lidských práv i pro koncentrační tábory.\n\nNicholas Brady se díky matce dostane na vojenskou školu, ale brzy ji opustí kvůli nelíčenému odporu k válce a nastoupí na místo prodavače obchůdku s gramodeskami a později se shodu náhod stane produkčním u významné nahrávací společnosti. Současně však začíná chytat rádiové signály z jakési umělé družice, o kterých neochvějně tvrdí, že jde o hlas samotného VALISu (Vast Active Living Intelligence System, tj. Rozsáhlý aktivní živoucí inteligentní systém), což je jméno prastarého mimozemského satelitu, který z oběžné dráhy komunikuje s vybranými pozemšťany. Signály ale nemusí pocházet od příslušníků neznámé mimozemské civilizace z hvězdného systému Albemuth, nýbrž také od samotného Boha. Sginály vyzývají ke svržení totalitního režimu a Fremontova vláda tuší nebezpečí skutečného odporu. Proto připravuje plán, jak mimozemskou družici a všechny, k nimž promlouvá, zlikvidovat.\n\nO oba přátele se začínají zajímat PANáci a snaží se Nicholase přimět ke spolupráci, neboť produkční nahrávacího studia se může dostávat do styku s mnoha protirežimními interprety. Nakonec jsou Dick, Brady a jeho přítelkyně zatčeni za distribuci nahrávek s podprahovými informacemi vyzývajícími ke vzpouře proti tyranii. Brady s přítelkyní jsou popraveni a Dick je deportován do koncentračního tábora. Zjistí, že VALIS zařídil, aby podprahové informace byly vysílány prostřednictvím nahrávky jiné společností, což v něm vyvolá naději, že spása může ležet v srdcích a myslích příští generace, která tuto nahrávku nadšeně poslouchá.\n\n"}
{"id": "1220572", "url": "https://cs.wikipedia.org/wiki?curid=1220572", "title": "Římskokatolická farnost Supíkovice", "text": "Římskokatolická farnost Supíkovice\n\nŘímskokatolická farnost Supíkovice je územním společenstvím římských katolíků v rámci Jesenického děkanátu Ostravsko-opavské diecéze.\n\nSupíkovice jsou uváděny v roce 1284 jako majetek Vratislavského biskupství. Místní kostel svaté Hedviky je poprvé připomínán v roce 1651, ač dle zachovaných architektonických detailů je starší.\n\n\nFarnost má sídelního duchovního správce, který spravuje ještě farnosti Velké Kunětice a Stará Červená Voda - zajišťuje však pouze duchovní správu. Materiální správu všech tří farností vykonává farář z Vidnavy.\n\n"}
{"id": "1220573", "url": "https://cs.wikipedia.org/wiki?curid=1220573", "title": "Annichen Kringstadová", "text": "Annichen Kringstadová\n\nAnnichen Cecilie Kringstadová (* 15. červenec 1960 Oslo) je bývalá švédská reprezentantka v orientačním běhu. Tomuto sportu se věnovala od jedenácti let, závodila postupně za kluby Säffle OK, OK Ravinen a Stora Tuna IK. Je čtrnáctinásobnou mistryní Švédska, na mistrovství světa v orientačním běhu skončila v roce 1979 na devátém místě a na následujících šampionátech v letech 1981, 1983 a 1985 dokázala pokaždé vyhrát individuální i štafetový závod. Také pětkrát vyhrála závod O-Ringen, v roce 1982 získala se švédskou štafetou zlato na mistrovství severských zemí.\n\nZávodní kariéru ukončila v 25 letech, vystudovala ekonomii a pracovala jako manažerka v potravinářském průmyslu, byla také funkcionářkou Švédského svazu orientačního běhu.\n\nV roce 1981 byla v anketách Zlatá medaile Svenska Dagbladet a Jerringpriset zvolena nejlepší sportovkyní Švédska.\n\nVěnovala se také maratónu, v roce 1984 se v něm stala vicemistryní Švédska časem 2:40,30.\n"}
{"id": "1220577", "url": "https://cs.wikipedia.org/wiki?curid=1220577", "title": "Stuart", "text": "Stuart\n\nStuart může znamenat:\n\n\n\n\n"}
{"id": "1220584", "url": "https://cs.wikipedia.org/wiki?curid=1220584", "title": "Kyrie Irving", "text": "Kyrie Irving\n\nKyrie Irving (* 23. března 1992, Melbourne, Austrálie) je australsko-americký basketbalista, hrající za tým Brooklyn Nets. V roce 2011 byl draftován týmem Cleveland Cavaliers jako první volba draftu. O rok později se stal nováčkem roku v NBA a o další dva roky na to byl zvolen nejužitečnějším hráčem All-Star Game 2014. V sezóně 2015/16 vyhrál s Cavaliers ligu, sám byl autorem vítězné střely v sedmém finále proti Golden State Warriors.\n\nIrving se narodil v Austrálii, od dvou let ale vyrůstal ve státě New Jersey na východě USA. Má australské i americké občanství. Hrál za tým \"Duke Blue Devils\" Dukeovy univerzity v Severní Karolíně. V roce 2011 byl draftován týmem NBA Cleveland Cavaliers. V roce 2012 byl oceněn titulem Nováček roku NBA. Stal se All-Star Game MVP v roce 2014, kdy nastoupil v základní pětce na rozehrávce společně s Dwyanem Wadem.\n\nZlomové pro něj bylo léto 2014. Legendární návrat do Clevelandu totiž hlásal nejlepší basketbalista na světě LeBron James, s nímž přišel i Kevin Love. V Clevelandu se tak vytvořila takzvaná \"Big Three,\" kterou tvořili právě Kyrie Irving, LeBron James a Kevin Love.\n\nUž v první sezóně těchto tří hráčů dokázali Cavaliers velké věci. Skončili druzí v základní části ve východní konferenci a v play-off se dostali až do finále. Irving se ale zranil a jeho tým tak Golden State Warriors podlehl 2:4 na zápasy.\n\nO rok později se ale Kavalírům dařilo ještě více. Východní konferenci ovládli jak v základní části, tak v play off. Skvěle se dařilo i Warriors, takže nás čekala finálová odveta. Tu ale Cavaliers začali špatně - z Oaklandu si odvezli dvě prohry a doma v Quicken Loans Aréně uhráli pouze jednu výhru ze dvou. Před sebou tak měli nelehký úkol - otočit sérii z nepříznivého stavu 1:3. To se doposud žádnému jinému týmu v NBA nepovedlo. Cavaliers se ale oklepali a z Kalifornie do Ohia dovezli výhru a snížení na 3:2. Série se stěhovala zpět do Quicken Loans Areny, kde Cleveland rozdrtil Golden State takřka třicetibodovým rozdílem a ono nemožné se pomalu ale jistě začalo stávat realitou. Na pořadu byl sedmý zápas, který hostila domácí aréna Golden State - Oracle Arena. Jednalo se o nejdramatičtější zápas v historii NBA, téměř po celý zápas bylo skóre vyrovnané a týmy se nedostávaly do vícebodového vedení. Klíčová byla ale poslední minuta. Andre Iguodala z Golden State šel takřka sám na koš, z ničeho nic se ale za ním zjevil triple-double hrdina LeBron James, jenž Iguodalovi nedovolil připsat si další dva body a sám provedl nejdůležitější blok v historii NBA. Z další akce se radovali opět Cavaliers, Kyrie Irving totiž udělal parádní crossover na hostující hvězdu Stephena Curryho a následně vystřelil za tři body, což se mu povedlo a Cavaliers odskočili Warriors do vedení 92:89. Deset sekund před koncem přidal ještě jeden úspěšný trestný hod LeBron James a bylo jasné, že Cavaliers už historicky první titul v NBA nikdo nevezme.\n\n22.8. 2017 Byl Kyrie Irving vyměněn do týmu Boston Celtics.\n"}
{"id": "1220589", "url": "https://cs.wikipedia.org/wiki?curid=1220589", "title": "Richard z Bures", "text": "Richard z Bures\n\nRichard z Bures († 1247) byl možná sedmnáctým velmistrem rytířského řádu templářů v letech 1245-1247, navzdory tomu, že jej mnoho zdrojů nezmiňuje. Je možné, že jednoduše jednal jako mistr řádu templářů v době, kdy byl držen v zajetí velmistr řádu Armand z Périgordu.\n"}
{"id": "1220590", "url": "https://cs.wikipedia.org/wiki?curid=1220590", "title": "Koňákov (Polsko)", "text": "Koňákov (Polsko)\n\nKoňákov ( Koniaków, nářečně \"Kónioków\") je vesnice v jižním Polsku ve Slezském vojvodství v okrese Těšín na česko-polsko-slovenském pomezí. Leží na území Těšínského Slezska ve Slezských Beskydech a spolu s Jistebnou a Javořinkou tvoří tzv. \"Beskydskou trojves\" (totožnou s gminou Jistebná). K prosinci 2012 zde žilo 3 643 obyvatel.\n\nKoňákov patří k nejpozději založeným vesnicím na Těšínsku. Šest prvních pasteveckých chalup bylo postaveno v roce 1712, dalších devět pak do roku 1719. Dřívější pokusy obyvatel Jistebné o rozšíření svého osídlení do této oblasti byly zmařeny těšínskou vrchností, zdejší lesy totiž tvořily přirozenou hranici s Uhrami na jihu (dnešní Slovensko) a polsko-litevskou říší na západě (dnešní okres Żywiec).\n\nSamostatná obec \"Koňákov\" vznikla v roce 1816, název jí prý dali osadníci z Koňákova – dnešní městské části Českého Těšína. V roce 1920 byla připojena k Polsku rozhodnutím Konference velvyslanců.\n\nJedná se o nejvýše položenou vesnici ve Slezských Beskydech. Rozkládá se ve výšce 760 m nad mořem na svazích kupolovitého bezlesého vrchu Ochodzitá (895 m), který je populární vyhlídkou do Slezských, Oravských, Kysuckých a Moravskoslezských Beskyd. Na Ochodzité se nachází rozhlasový a televizní vysílač, a také lyžařský vlek.\n\nObcí probíhá jedno z hlavních evropských rozvodí: severovýchodní část vsi patří k úmoří Baltu (potok Raztoka je přítokem Olše, ta pak Odry; Hluboký potok je přítokem Soły, která se vlévá do Visly), zatímco jihozápadní k úmoří Černého moře (zde pramenící řeka Čadečka patří k povodí Váhu).\n\nKoňákov je proslulý krajkářskou tradicí. \"Koňákovskou krajku\" zpopularizovala činnost Marie Gwarkové (1896–1962), zakladatelky Folklorního souboru „Koniaków“ (1932) a Krajkářského družstva (1947), jejíž výrobky se dostávaly do rukou mj. čelných polských straníků, papeže Jana XXIII. nebo belgické královny Alžběty. V osadě Šance se nachází Muzeum koňákovské krajky.\n\nZ Koňákova pochází Krystian Legierski (* 1978) – polský aktivista za práva osob LGBT.\n\n"}
{"id": "1220592", "url": "https://cs.wikipedia.org/wiki?curid=1220592", "title": "Dayaris Mestreová", "text": "Dayaris Mestreová\n\nDayaris Mestreová Álvarezová, (* 20. listopadu 1986 v Sancti Spíritus, Kuba) je kubánská zápasnice – judistka.\n\nKubánské seniorské judistické reprezentaci se pohybuje od roku 2005. Její hlavní vahovou kategorii je neolympijská váha do 44kg, ve které se zápasí především na Americkém kontinentu. V olympijské superlehké váze do 48kg se dokázala prosadit až po roce 2009. V roce 2012 se kvalifikovala na olympijské hry v Londýně a vypadla ve druhém kole s Rumunkou Alinou Dumitruovou. V roce 2016 se kvalifikovala na olympijské hry v Riu, kde po výborném výkonu postoupila do bojů o medaile. V boji o třetí místo však podlehla Galbadrachyn Otgonceceg z Kazachstánu na ippon a obsadila 5. místo.\n\n\n"}
{"id": "1220594", "url": "https://cs.wikipedia.org/wiki?curid=1220594", "title": "Monti Sabatini", "text": "Monti Sabatini\n\nMonti Sabatini je vrchovina sopečného původu ve střední Itálii, v Laziu. Leží 35 km severovýchodně od Říma, ze severu obklopuje jezero Bracciano. Společně s pohořími Monti Volsini a Monti Cimini tvoří Lazijské Antiapeniny. Nejvyšším bodem vrchoviny je \"Monte Rocca Romana\" (612 m). \n\n"}
{"id": "1220599", "url": "https://cs.wikipedia.org/wiki?curid=1220599", "title": "Dr. Krvemsta aneb Jak se nám vedlo po bombě", "text": "Dr. Krvemsta aneb Jak se nám vedlo po bombě\n\nDr. Krvemsta aneb Jak se nám vedlo po bombě (1965, Dr. Bloodmoney, or How We Got Along After the Bomb) je sci-fi román amerického spisovatele Philipa K. Dicka. Název románu je narážkou na film \"Dr. Divnoláska aneb Jak jsem se naučil nedělat si starosti a mít rád bombu\" (Dr. Strangelove or: How I Learned to Stop Worrying and Love the Bomb) režiséra Stanleyho Kubricka.\n\nPostkatastrofický příběh popisuje Zemi po jaderné válce, kde se snaží na troskách civilizace a mezi hordami zmutovaných zvířat přežít izolované komunity přeživších lidí. Jediným pojítkem mezi takovýmito komunitami je astronaut Walt Dangerfield uvězněný na orbitě, který lidem ze svého satelitu přeposílá vzkazy, pouští hudbu a čte romány. \n\nFyzik Bruno Bluthgeld (což je v němčině Bloodmoney) je díky svým chybným propočtům při testech jaderných zbraní v atmosféře odpovědný za vyvolání jaderné války a následné katastrofy. Veřejná nenávist jej přivedla na pokraj šílenství spojeného s megalomanií. Domnívá se, že má nadpřirozené magické síly, pomocí kterých může ve chvíli, kdy bude ohrožen, zničit svět. Bluthgelda zneškodní mutant Hoppy Harrington, který je bez rukou a nohou, ale vládne telekinetickými silami. Nenávidí normální lidi, terorizuje jednu venkovskou komunitu a chce ovládnout Dangerfieldův satelit. Je však zneškodněn jiným mutantem.\n\n"}
{"id": "1220600", "url": "https://cs.wikipedia.org/wiki?curid=1220600", "title": "Galbadrachyn Otgonceceg", "text": "Galbadrachyn Otgonceceg\n\nGalbadrachyn Otgonceceg nebo Otgonceceg Galbadrachová (* 29. října 1992) je mongolská zápasnce, bronzová olympijská medailistka z roku 2016, která od roku 2015 reprezentuje Kazachstán.\n\nPochází z ajmagu Gobi-Altaj z chalchské kočovné rodiny. Sportovnímu zápasení se věnuje od svých 17 let v zápasnickém klubu Teműdžin v Ulánbátaru. V mongolské ženské judistické a sambistické reprezentaci se pohybovala od roku 2011 v superlehké váze do 48 kg. Jejím osobním trenérem je D. Enchbátar. Jako reprezentační dvojka za krajankou Uranceceg přijala v roce 2015 nabídku reprezentovat Kazachstán. V roce 2016 se kvalifikovala na olympijské hry v Riu. Ve čtvrtfinále ztratila v závěrečné minutě dobře rozehraný zápas s Japonkou Ami Kondóovou, která jí chytila do držení. V boji o třetí místo hodila na ippon Kubánku Dayaris Mestreovou technikou ura-nage a získala bronzovou olympijskou medaili.\n\n\n\n"}
{"id": "1220602", "url": "https://cs.wikipedia.org/wiki?curid=1220602", "title": "Julius Erving", "text": "Julius Erving\n\nJulius Winfield Erving II, známý jako Dr. J (* 22. února 1950, East Meadow, USA) je bývalý americký basketbalista, hvězda NBA týmu Philadelphia 76ers. \n\nByl jedním z prvních smečařů a výrazně se zasloužil o zpopularizování smeče (\"„dunk“\"). Čtyřikrát byl oceněn jak nejužitečnější hráč basketbalové ligy (v letech 1974–76 v ABA, v roce 1981 v NBA).\n\n"}
{"id": "1220611", "url": "https://cs.wikipedia.org/wiki?curid=1220611", "title": "Římskokatolická farnost Bílá Voda", "text": "Římskokatolická farnost Bílá Voda\n\nŘímskokatolická farnost Bílá Voda je územním společenstvím římských katolíků v rámci Jesenického děkanátu Ostravsko-opavské diecéze.\n\nV Bílé Vodě se farnost připomíná poprvé v roce 1564. V roce 1723 byla zde zřízena piaristická kolej s kostelem Navštívení Panny Marie. Jednalo se tehdy o první paristickou kolej v celém Slezsku. Piaristé zároveň převzali duchovní správu místní farnosti. Piaristická kolej zanikla v důsledku osvícenských školských reforem (které klášterním školám příliš nepřály) na přelomu 18. a 19. století. Kněží tohoto řádu zde nicméně působili až do roku 1938 jako správci místní farnosti. V roce 1832 byl v přifařených Horních Hošticích vystavěn kostel sv. Jana Nepomuckého.\n\nDo budov bývalé koleje bylo v roce 1876 přeneseno sídlo \"Slezské provincie\" Chudých školských sester naší Paní, protože řeholnice byly v důsledku Kulturkampfu vyhnány ze svého dosavadního působiště – z Vratislavi. Po dvaceti letech se mohly vrátit na své původní působiště.\n\nV letech 1950–1989 kolej sloužila jako centralizační klášter pro řeholnice, kterým byl komunistickým režimem znemožněn normální řeholní život. Až do roku 1996 zde zůstaly – již ve svobodě – \"Chudé školské sestry naší Paní\". Ve farnosti začal v 90. letech 20. století působit Institut Krista Velekněze, založený slovenským knězem Mariánem Kuffou.\n\nFarnost má sídelního duchovního správce, který je zároveň administrátor ex currendo ve farnostech Bílý Potok, Skorošice a Vlčice a také představeným bělovodské komunity \"Institutu Krista Velekněze\".\n\n"}
{"id": "1220612", "url": "https://cs.wikipedia.org/wiki?curid=1220612", "title": "Skřiváň", "text": "Skřiváň\n\nSkřiváň (uváděn i jako \"Skřivánčí potok\") je levostranným přítokem Rotavy v okrese Sokolov v Karlovarském kraji. Délka toku měří 11,8 km.\nPlocha povodí činí 28,5 km².\n\nSprávu vodního toku vykonává státní podnik Povodí Ohře.\n\nPotok pramení v Krušných horách přibližně 2 km jihovýchodně od Přebuzi v Přírodním parku Přebuz. Jeho pramen se nachází pod severním svahem vrchu Pláň (943 m). Od pramene teče potok krátce západním směrem, pak se jeho tok otáčí k jihu, později k západu. Míjí osadu Heřmanov, pokračuje západním směrem k oboře u zámečku Favorit, kde nejprve přibírá zprava Vřesový potok, potom zleva Oborský potok. V úzce sevřeném údolí pod zámečkem rostou při jeho pravém břehu mohutné smrky. Ty nejvyšší a nejmohutnější, které byly vyhlášené památnými stromy, však již neexistují. Dříve bylo možné obdivovat Hubertův smrk a Smrk pod zámeckou skálou. Jediným památným stromem tak zůstal Vysoký smrk pod Favoritem, který roste v prudkém svahu nad potokem. Strmé skalnaté svahy lemují balvanité řečiště s peřejemi až téměř k \"Dolní Rotavě\", místní části města Rotava, kde se potok vlévá do stejnojmenné řeky Rotavy.\n\n"}
{"id": "1220615", "url": "https://cs.wikipedia.org/wiki?curid=1220615", "title": "Monti Volsini", "text": "Monti Volsini\n\nMonti Volsini je vrchovina sopečného původu ve střední části Itálie, v Laziu (částečně také zasahuje do sousedních regionů Umbrie a Toskánska). Nachází se 100 km severovýchodně od Říma. Na jihu pod pohořím leží Bolsenské jezero. Společně s menšími pohořími Monti Sabatini a Monti Cimini tvoří Lazijské Antiapeniny. Nejvyšším bodem je \"Poggio del Torrone\" (690 m).\n\nV nižších polohách se pěstuje vinná réva a jsou zde olivové háje. Ve vyšších polohách rostou duby, kaštanovníky seté a olše. Z fauny zde žijí jeleni, prasata divoká nebo lišky obecné. Z ptáků sokoli, poštolky, sova pálená.\n\n"}
{"id": "1220618", "url": "https://cs.wikipedia.org/wiki?curid=1220618", "title": "Südbadischer Pokal", "text": "Südbadischer Pokal\n\nSüdbadischer Pokal je německá fotbalová soutěž pro týmy pod Jihobádenským fotbalovým svazem (Landespokal, regionální pohár). Tento fotbalový svaz sdružuje ve svých řadách téměř 260 000 členů registrovaných v 6 448 klubech. Tento zemský pohár se hraje již od roku 1946 a je jedním z nejstarších. Hraje se vyřazovacím K.O. systémem, soutěž má předkolo, 6 hlavních kol a nehrají zde týmy z nejvyšších dvou německých soutěží. Soutěže ze zúčastňují týmy z 3. ligy, dále pak celky ze 4. ligy, Oberligy (5. ligy), osm nejlepších celků ze tří skupin 6. ligy a vítězové Kreispokalů. Vítěz postupuje do DFB-Pokalu.\n\n"}
{"id": "1220619", "url": "https://cs.wikipedia.org/wiki?curid=1220619", "title": "Jorge Salinas (fotbalista)", "text": "Jorge Salinas (fotbalista)\n\nJorge Martín Salinas (* 6. května 1992, Pirayú, Paraguay) je paraguayský fotbalový záložník, v současnosti působí v klubu Sportivo Luqueño. Hraje na pozici ofenzivního záložníka.\n\n\nV roce 2009 byl členem národního týmu Paraguaye do 17 let.\n\n\n"}
{"id": "1220622", "url": "https://cs.wikipedia.org/wiki?curid=1220622", "title": "Jorge Salinas", "text": "Jorge Salinas\n\nJméno a příjmení Jorge Salinas má více nositelů:\n\n"}
{"id": "1220627", "url": "https://cs.wikipedia.org/wiki?curid=1220627", "title": "Rudolf Dub", "text": "Rudolf Dub\n\nRudolf Dub (1. května 1873 Vídeň – 29. srpna 1939 Nice) byl brněnský strojní konstruktér a univerzitní profesor německé národnosti.\n\nNarodil se ve Vídni jako páté ze sedmi dětí v židovské rodině prokuristy Rothschildovy banky Moritze Duba (1831 Česká Lípa - 1896 Vídeň) a jeho ženy Emmy (1845 Praha - 1907 Vídeň), rozené Schwabové. V prosinci roku 1896 absolvoval dvěma státními zkouškami studium strojírenství na Technische Hochschule ve Vídni, a nastoupil na tříletou praxi do akciové společnosti Duisburger Maschinenbau A.G. v Duisburgu, specializované na důlní strojírenskou techniku. Dále v letech 1900 - 1903 pracoval ve Vítkovických železárnách pod vedením ředitele Moritze Spitzera. Poté nastoupil jako hlavní inženýr do vídeňské strojírenské firmy Kran- und Hebezeugbau J. Petravić & Co a byl vyslán do Brna. V letech 1907 - 1909 pracoval na praxi ve strojírenském závodě u rodiny Chalfinových v Jekatěrinoslavli na Ukrajině. Tehdy projektoval pohyblivý (rozkládací) most v lotyšské Rize, ve firmě vedené hlavním architektem Josifem Osipovičem Ejznštejnem, otcem slavného režiséra. Roku 1909 byl jmenován profesorem strojírenství na Německé vysoké škole technické v Brně, kde přednášel strojírenskou nauku a strojní konstrukce až do nuceného penzionování v roce 1939, kdy zemřel na cestě do exilu.\n\nOženil se s Ernou Margaretou (1893-1938), dcerou strojního inženýra Moritze Spitzera z Ostravy-Vítkovic, měli dceru Helenu (* 1924). Byl pohřben v Nice.\n\nVynikl jako konstruktér mostů, důlní techniky, jeřábů a výtahů. Jeho učebnice \"Der Kranbau\" byla poprvé vydána ve Wittenbergu roku 1921, podruhé roku 1922 druhý díl Dodatků vyšel roku 1929, dále byla vydána v angličtině i v japonštině, posledního německého vydání se dočkala v roce 2003. Roku 1924 za brněnský odbor Spolku československých inženýrů spoluzaložil přípravný výbor pro zřízení technického muzea na Moravě, vypracoval koncepci sbírek, ale otevření muzea v Brně se již nedožil.\n\nVe Vídni projektoval soustavu výtahů pro budobu Technického muzea, v polovině 30.let projektoval v Brně pro Obchodní dům firmy Baťa (dnešní OD Centrum) v Kobližné ulici 53 jeden z prvních eskalátorů v Československu.\n\nProfesor Dub byl sběratelem starého výtvarného umění, zejména grafiky a kreseb. Listy z jeho sbírky jsou značeny na zadní straně ručně psanými iniciálami R.D. Větší část sbírky řed svým penzionováním rozprodal ve Vídni.\n\n"}
{"id": "1220638", "url": "https://cs.wikipedia.org/wiki?curid=1220638", "title": "Mrakodrap (Plzeň)", "text": "Mrakodrap (Plzeň)\n\nMrakodrap je dominantní činžovní dům v Plzni, který byl na rohu ulic Prokopova, Americká a Anglické nábřeží postaven v roce 1924 pod dohledem místního architekta Hanuše Zápala. Fakticky jde o soubor tří domů, který je od roku 1994 chráněn jako kulturní památka.\n\nPůvodně na jeho místě stál obecní hospodářský dvůr, který městští radní chtěli v rámci růstu města nahradit reprezentativní výstavbou. Předválečný projekt moderních lázní od architekta Bedřicha Bendelmayera se zde ale nakonec neuskutečnil a definitivní vyřešení tohoto problematického prostoru tak přišlo až po vzniku republiky. Na výstavbě bytového a obchodního domu se prostřednictvím svých družstev podílely tři tehdy v Plzni nejsilnější politické strany: sociální demokraté (Lidové stavební a bytové družstvo), národní demokraté (Živnostensko-občanské družstvo) a českoslovenští socialisté (Obecně prospěšné stavební a bytové družstvo Zádruha). Proto se domu také říkalo „U Trojdohody“.\n\nRealizace proběhla téměř současně mezi roky 1923 a 1924, první dokončilo svůj dům na Americké třídě Živnostensko-občanské družstvo, jako druhé dostavělo rohový dům na Anglickém nábřeží družstvo Zádruha a celou stavbu uzavřelo nejvyšším domem na Prokopově ulici Lidové stavební a bytové družstvo. Jednotlivé projekty připravili architekti bratři Paškovi, Dobrý, Kurel, Bubla a Pelc, ale celkovou koncepci, která pomocí určené dispozice, výšky, fasády a jednoduchého tvarosloví všechny domy sjednotila, provedl Hanuš Zápal. Postaven byl pokrokovou metodou železobetonového skeletu, vyzdívaného cihlami, a v dané době době byl díky svým osmi podlažím nejvyšší stavbou ve městě. Odtud pak vznikl jeho název „Mrakodrap“.\n\nNejvýraznější dům má mírně prohnuté průčelí do Prokopovy ulice a pohledově uzavírá Americkou třídu. Jeho sedmipatrovou nárožní část člení trojboké arkýře a ukončují dvě nástavby s lodžiemi, velkými hodinami a otevřenými železobetonovými věžičkami ve tvaru koruny. V pátém patře je umístěna mohutná korunní římsa, která navazuje na oba sousedící domy a sjednocující dojem je umocněn balkony ve druhém patře po obvodu celého objektu. Rozdíl se však projevuje ve střechách, zatímco hlavní dům má částečně mansardovou a částečně plochou střechu, oba domy navazující mají střechu sedlovou. Dům u Anglického nábřeží se zaobleným nárožím má navíc v pátém patře půlkruhová okna a také dvě nástavby. Přesto všechny tři domy vyjadřují relativní jednotu, fasáda má vždy střídmý obloučkový dekor a identické lizény, původní barevně odlišené detaily byly kromě toho v 90. letech 20. století potlačeny šedou břízolitovou omítkou. Přízemí je určeno především pro obchody, v dalších patrech se nachází jedno- až čtyřpokojové byty využitelné i jako kanceláře.\n"}
{"id": "1220639", "url": "https://cs.wikipedia.org/wiki?curid=1220639", "title": "Festival UNITED", "text": "Festival UNITED\n\nFestival UNITED je třídenní multižánrový křesťanský hudební festival pořádaný od roku 2011 ve Vsetíně. Kromě hudebních vystoupení program zahrnuje tematické semináře, workshopy, festivalové městečko, poradenskou a modlitební službu, filmové projekce, divadelní představení, sportovní aktivity, taneční vystoupení a program pro děti.\n\nV prvních pěti ročnících se hlavní festivalová scéna nacházela v Domě kultury, odkud se v roce 2016 přesunula na vsetínské Dolní náměstí.\n\nK zahraničním hostům se řadí skupiny a interpreti: Altarive, Bluetree, Circle Ends, Daniel Levi, Divine Attraction, HB, Faith Child, Four Kornerz, Frühstück, GŁYk P.I.K Trio, Christafari, Insalvation, Kutless, Lucy Grimble, LZ7, Maleo Reagge Rockers, Martin Smith, Mate.O/TU, Nomads + Natives, October Light, Paul Colman, Pantokrator, Reilly, Symphony of Nations, The Violet Burning, Verra Cruz a Worship Central.\n\nZ českých a slovenských kapel se představili: Adam Bubík, Adonai, BCC Worship, Deep Inside, Donebevolající, ESPÉ, Eva Henychová, Ezyway, Jedním srdcem, Kalwich, Láďa Křížek, Lámačské chvály, Maranatha Gospel Choir, Melodive, Nenadarmo, Miriam Kaiser, Oboroh, Pavel Helan, Roman Patočka, Runaway My Son, Safenat Paneach, Simona Martausová, The Neons, Timothy, Tretí deň, Way to go a další.\n\nJako řečníci a vedoucí seminářů vystoupili: Alexandr Flek, Andrea Jarošová, David Patty, David Novák, Dan Drápal, Dita Targoszová, Hana Pinknerová, Jakub Limr, Jan Sokol, Janette Oubrechtová, Jiří Unger, Kateřina Lachmanová, Ladislav Heryán, Lukáš Targosz, Marek Macák, Marek Orko Vácha, Mikuláš Kroupa, Mikuláš Vymětal, Ondřej Szturz, Pavel Hošek, Pavel Raus, Petr Vizina, Stanislav Bubik, Tomáš Holub, Tomáš Řehák, Tomáš Sedláček, Josef Suchár a jiní.\n\n\n"}
{"id": "1220644", "url": "https://cs.wikipedia.org/wiki?curid=1220644", "title": "Alexandr Peresvet", "text": "Alexandr Peresvet\n\nSvatý Alexandr Peresvet (rusky: Александр Пересвет; † 8. září 1380 na Kulikově poli) byl ruský pravoslavný mnich a válečník. \n\nProslavil se, když jako mnich z Trojicko-sergijevské lávry doprovázel velkoknížete Dmitrije Donského a jeho vojsko na tažení proti Tatarům, které vyvrcholilo bitvou na Kulikově poli, kde svým soubojem s tatarským harcovníkem povzbudil ruské bojovníky a přispěl tak k ruskému vítězství. \n\nSpolu s dalším padlým mnichem z Kulikova pole, sv. Rodinem Osljabjaou, byl pohřben v Moskvě v Simonově, pravoslavní je oba ctí jako světce a mučedníky. Svátek má 7. září.\n\nPocházel patrně z Brjansku či jeho blízkého okolí, mnišský hábit přijal v klášteře sv. Borise a Gleba v Rostově. Později žil v klášteře ve městě Pereslavl-Zalesskij a nakonec v Trojicko-sergijevské lávře pod vedením sv. Sergeje.\n\nTěsně před bitvou se slavný tatarský válečník Temir Mirza přiblížil k ruským vojům a coby harcovník provokoval ruské bojovníky k souboji. Když Peresvet viděl, že se nikdo z vojáků nechystá výzvu přijmout, učinil tak sám. \n\nPopis souboje se zachoval v mnoha verzích. Jisté je to, že skončil nerozhodně - oba válečníci se navzájem zabili. A většina líčení také tvrdí, že mnich před soubojem odložil většinu své již tak chabé zbroje. Podle jedné z verzí zemřeli oba bojovníci již při první srážce, ovšem zatímco Tatar spadl z koně, Peresvet zůstal i po smrti (resp. smrtelném zásahu) zachycen v sedle, čímž se stal v očích diváků vítězem, což bylo chápáno jako dobré znamení pro jeho stranu. Podle jiné verze se zabili v delší krvavé potyčce, v níž přinesla Rusům povzbuzení spíše než nějak známka vítězství Alexandrova statečnost, posílená navíc faktem, že viditelně menší a podstatně hůře vybavený mnich dokázal svést rovný souboj s elitním tatarským válečníkem v nejlepší zbroji.\n\nPeresvet vstoupil svou smrtí do ruských legend coby jeden z ruských národních hrdinů. Společně s dalším mnichem svého kláštera, Rodinem Osljabjaou, který rovněž bojoval a padl na Kulikově poli, byl pohřben v Moskvě v chrámu Bohorodičky v slavném klášteře Simonovo. Ruští pravoslavní je oba ctí jako světce a mučedníky a jejich památku si připomínají 7. září. Klášter byl zničen ve 20. letech 20. století bolševiky, kteří zrušili a zničili i hrob obou světců. Po pádu komunismu a částečné obnově areálu kláštera byl obnoven i hrob.\n\nNa počest svatého Alexandra Peresveta obdrželo jméno „Peresvet“ vícero ruských lodí, včetně bitevní lodi Peresvet a celé její třídy. \nV roce 2000 bylo na jeho počest pojmenováno nově ustavené město Peresvet v Moskevské oblasti. Město ho má vyobrazeného i ve svém znaku a na vlajce.\n\nBojové jméno Peresvet nese od roku 2006 jednotka zvláštního určení 55. divize vnitřních vojsk Ruské federace.\n"}
{"id": "1220647", "url": "https://cs.wikipedia.org/wiki?curid=1220647", "title": "Římskokatolická farnost Vlčice", "text": "Římskokatolická farnost Vlčice\n\nŘímskokatolická farnost Vlčice je územním společenstvím římských katolíků v rámci Jesenického děkanátu Ostravsko-opavské diecéze.\n\nVlčice patří k nejstarším vsím na Jesenicku a původně patřily k majetku Vratislavského biskupství. Farní kostel sv. Bartoloměje je barokní orientovaná stavba z přelomu 30. a 40. let 18. století.\n\nFarnost je administrována ex currendo z Bílé Vody.\n\n"}
{"id": "1220649", "url": "https://cs.wikipedia.org/wiki?curid=1220649", "title": "Yusra Mardini", "text": "Yusra Mardini\n\nYusra Mardini (* 5. března 1998) je syrská plavkyně. V současné době žije v Berlíně, v Německu. Je členkou Uprchlického týmu olympijských sportovců (ROT), soutěží pod Olympijskou vlajkou na Letních olympijských hrách 2016 v Riu de Janeiro.\n\nMardini se narodila do syrské křesťanské rodiny. Vyrůstala v Damašku a plavala s podporou Syrského olympijského výboru. V roce 2012 reprezentovala Sýrii na Mistrovství světa v plavání v krátkém bazénu v závodech na 200 m polohový závod a na 200 a 400 m volným způsobem.\n\nJejí dům byl zničen v syrské občanské válce. Společně se svou sestrou Sarah se rozhodly uprchnout ze Sýrie v srpnu 2015. Dosáhly Libanonu a pak Turecka, kde si zařídily propašování do Řecka lodí s 18 dalšími uprchlíky, i když loď byla pouze pro šest nebo sedm lidí. Motor lodi přestal pracovat a člun začal nabírat vodu v Egejském Moři. Mardini, její sestra a další dva lidé, kteří uměli plavat, skočili do vody a tlačili loď více než tři hodiny, dokud nedosáhli ostrova Lesbos. Se sestrou pak cestovaly Evropou do Německa, kde se usadily v Berlíně v září 2015. Její rodiče také ze Sýrie uprchli a žijí v Německu.\n\nMardini pokračovala v tréninku s klubem Wasserfreunde Spandau 04 s nadějí, že kvalifikuje na Olympijské hry. Pokusila o kvalifikaci na trati 200 metrů volným způsobem. Předseda MOV Thomas Bach řekl o uprchlické sportovkyni: \"Pomáháme jim, aby se splnil jejich sportovní sen, i když musí uprchnout před válkou a násilím.\" V červnu 2016 se Mardini stala jedním z deseti sportovců, vybraných pro ROT. Mardini bude soutěžit v závodech na 100 metrů volný způsob a 100 m motýlek na Letních olympijských hrách 2016.\n\n"}
{"id": "1220658", "url": "https://cs.wikipedia.org/wiki?curid=1220658", "title": "Dobrodružství Robinsona Crusoe, námořníka z Yorku", "text": "Dobrodružství Robinsona Crusoe, námořníka z Yorku\n\nDobrodružství Robinsona Crusoe, námořníka z Yorku je československý celovečerní animovaný film, který natočil v roce 1982 režisér Stanislav Látal. Film je adaptací knihy Daniela Defoa o muži, který se po ztroskotání musel sám uživit na liduprázdném ostrově, \"Robinson Crusoe\"; autoři však klasický příběh podávají s ironickým nadhledem a množstvím komediálních momentů. Film je natočen technikou stop motion s využitím loutek, ale ve scénách, kde Robinson vzpomíná na svůj život před příchodem na ostrov, jsou použity dvourozměrné kresby oživené pomocí ploškové animace. Výtvarníkem filmu byl Adolf Born. Titulní postavu namluvil Václav Postránecký, dále účinkovali Stanislav Fišer, Dalimil Klapka a Jiří Bruder. Ústřední melodií filmu je píseň \"Zdráv buď, Robinsone vzdálený\" (hudba Karel Svoboda, text Zdeněk Borovec), kterou nazpíval Karel Gott za doprovodu FISYO. Film získal Cenu dětského diváka na festivalu filmů pro děti v Gottwaldově.\n\n\n"}
{"id": "1220665", "url": "https://cs.wikipedia.org/wiki?curid=1220665", "title": "CA 3 de Febrero", "text": "CA 3 de Febrero\n\nClub Atlético 3 de Febrero je paraguayský fotbalový klub sídlící ve městě Ciudad del Este v departementu Alto Paraná. Byl založen v listopadu 1970 a své domácí zápasy hraje na stadionu Estadio Antonio Oddone Sarubbi s kapacitou 28 000 míst.\n\nV sezóně 2016 účinkuje v paraguayské druhé lize División Intermedia, v minulosti hrál i v nejvyšší paraguayské lize Primera División.\n\n\n"}
{"id": "1220668", "url": "https://cs.wikipedia.org/wiki?curid=1220668", "title": "Sportivo Luqueño", "text": "Sportivo Luqueño\n\nClub Sportivo Luqueño je paraguayský fotbalový klub sídlící ve městě Luque v departementu Central nedaleko hlavního města Asunción. Byl založen v květnu 1921 sloučením tří místních klubů a své domácí zápasy hraje na stadionu Estadio Feliciano Cáceres s kapacitou 24 000 míst. Klubové barvy jsou modrá a zlatá.\n\n\n"}
{"id": "1220669", "url": "https://cs.wikipedia.org/wiki?curid=1220669", "title": "Parchant", "text": "Parchant\n\nParchant, panchart nebo banchart mohou označovat:\n\n"}
{"id": "1220687", "url": "https://cs.wikipedia.org/wiki?curid=1220687", "title": "Rutherfordův experiment", "text": "Rutherfordův experiment\n\nRutherfordův experiment nebo také Geigerův-Marsdenův experiment byl experiment provedený Hansem Geigerem a Ernestem Marsdenem pod vedením Ernesta Rutherforda v roce 1909 v Manchesteru. Experiment měl za cíl sledovat vnitřní strukturu atomu. Jeho neočekávané výsledky vedly k opuštění Thomsonova modelu, zvaného též pudinkový a zavedení Rutherfordova modelu. \n\nNejrozšířenějším modelem popisujícím atomy byl na počátku 20. století Thomsonův pudinkový model. Tento vymyslel v roce 1904 Joseph John Thomson, objevitel elektronu. Jeho model počítal se záporně nabitými elektrony, které se měly vznášet uvnitř kladně nabité homogenní koule, podobně jako hrozinky v pudinku, odtud název pudinkový model. Tento model byl ve fyzice dominantní až do roku 1911, kdy Rutherford zveřejnil výsledky svého týmu. \n\nExperiment provedli v roce 1909 fyzik Hans Geiger a student Ernst Marsden pod dohledem vedoucího katedry fyziky na univerzitě v Manchesteru Ernesta Rutherforda. \n\nRutherfordův experiment sestával ze série testů, v nichž kladně nabité alfa částice (jádra helia) bombardovaly tenký list zlaté fólie. V případě správnosti Thompsonova modelu atomu měly alfa částice pronikat fólií bez většího ovlivnění, jelikož jsou alfa částice hmotné a elektrický náboj je podle Thompsonova modelu široce distribuován. Nicméně skutečné výsledky byly pro Rutherforda překvapivé. Ačkoli mnoho alfa částic skutečně skrz fólii proniklo, řada z nich mělo velmi odkloněné dráhy a některé se dokonce odrazily a vrátily zpět ke zdroji záření. \n\nV podrobnějším popisu byly částice záření alfa generovány radioaktivním rozpadem radonu směrem do olověného kontejneru obráceného otvorem směrem k velmi tenké zlaté fólii. Fólie pokrytá sulfidem zinečnatým byla v tomto experimentu detailně zkoumána pod mikroskopem. Mikroskop se může otáčet kolem zlaté fólie, aby bylo možné pozorovat částice, jejichž dráha byla vychýlena o stanovený úhel. Podle Thomsonova modelu by částice měly být vychýleny maximálně o několik stupňů. Nicméně bylo zjištěno, že malé procento částic je vychýleno mnohem více.\n\nVýsledky experimentu prokázaly, že Thomsonův model atomu je neplatný. Skutečnost, že se mnoho alfa částic vychýlí o větší úhly nebo dokonce odrazí zpět ke zdroji značí, že v atomu je na malém objemu ve středu soustředěn pozitivní náboj s vysokou hmotností. Alfa částice procházející středem nebo poblíž středu atomu se srazí s kladně nabitým středem nebo s ním interagují. Vzhledem k tomu, že řada částic pronikla fólií bez ovlivnění, znamená to, že střed atomu musí být dostatečně malý ve srovnání se zbytkem. \n\nVětšina alfa částic měla odchylky nulové nebo jen velmi malé, tudíž dospěl Rutherford k závěru, že zbytek atomu je oblast s velmi nízkou hustotou. Celý kladný elektrický náboj se nachází ve velmi hmotném a hustém středu atomu, ve struktuře, které Rutherford říkal těžiště a později získala název atomové jádro. Z těchto výsledků tedy vychází dnešní představa o atomu jako o struktuře s pozitivně nabitým hustým a hmotným jádrem, kolem nějž obíhají záporné elektrony v relativně velké vzdálenosti ve srovnání s velikostí jádra. \n\nRutherford výsledky experimentu publikoval v roce 1911. Definitivně odmítl možnost platnosti Thomsonova modelu, jelikož žádný ze záporných elektronů nemá dostatečné množství záporného náboje nebo hmotnosti, aby ovlivnil dráhu alfa částic. Místo toho Rutherford navrhl, že uvnitř ve středu atomu se nachází kladně nabité jádro v němž je soustředěna většina hmotnosti atomu a kolem obíhají záporně nabité částice relativně daleko od jádra. \n\nPři analýze výsledků použil Rutherford striktně Newtonovy metody klasické fyziky. Později, když se rozvinula kvantová mechanika, bylo zjištěno, že její metody dávají v tomto případě stejné výsledky jako ty odvozené Rutherfordem klasickými metodami. \n\nAčkoli měl Rutherfordův model atomu řadu problémů, například s distribucí náboje elektronu a další, které byly vyřešeny nástupem kvantové mechaniky, hlavní závěr experimentu, existence atomového jádra, je platný i v 21. století. \n\nRutherfordův model atomu byl v roce 1913 vylepšen Nielsem Bohrem. Přestože i Bohrův model atomu byl brzy nahrazen kvantově mechanickým modelem atomu, Bohrův model se i na začátku 21. století pro mnoho fyzikálních účelů používá jako přijatelné zjednodušení. Rutherfordovy výsledky přinesly základ pro všechny budoucí modely atomu a pro budoucí vývoj jaderné fyziky. \n"}
{"id": "1220688", "url": "https://cs.wikipedia.org/wiki?curid=1220688", "title": "Davissonův–Germerův experiment", "text": "Davissonův–Germerův experiment\n\nDavissonův-Germerův experiment provedli v roce 1927 Clinton Joseph Davisson a jeho tehdejší asistent Lester Germer v Bellových laboratořích. Tímto experimentem potvrdili de Broglieho hypotézu částicově vlnového dualismu . V roce 1937 získal Davisson za tento experiment Nobelovu cenu.\n\nPokusný aparát sestává ze zdroje elektronů, z krystalu a z Faradayovy nádoby, přičemž samotný experiment se odehrává ve vakuu. Elektrony uvolněné ze zdroje se pomocí nastavitelného elektrického napětí urychlují směrem na krystal, na kterém se rozptylují. V experimentu se následně pomocí Faradayovy nádoby měří závislost intenzity rozptýlených elektronů na úhlu formula_1. Svazek elektronů přitom na krystal dopadá kolmo.\n\nPodle klasické fyziky by se elektrony ve výše popsaném experimentu měly chovat jako částice. To znamená, že intenzita rozptýlených elektronů by vůbec neměla záviset na úhlu rozptylu formula_1. Naopak, v případě že elektrony vykazují i vlnové vlastnosti (jako například rentgenové záření) potom by byl rozptyl popsán pomocí Braggovy podmínky rozptylu.\n\nClinton Davisson a Lester Germer v experimentu pozorovali rozptyl popsaný právě Braggovou podmínkou rozptylu, čímž v kontrolovaném fyzikálním experimentu poprvé pozorovali vlnové vlastnosti elektronů. Tím potvrdili hypotézu Louise de Broglieho o duálních částicově vlnových vlastnostech hmoty.\n"}
{"id": "1220691", "url": "https://cs.wikipedia.org/wiki?curid=1220691", "title": "Tarantino", "text": "Tarantino\n\nPříjmení Tarantino nese více různých osobností:\n\n"}
{"id": "1220693", "url": "https://cs.wikipedia.org/wiki?curid=1220693", "title": "Sibiřské baroko", "text": "Sibiřské baroko\n\nSibiřské baroko () je nejobecnější označení chrámové architektury Sibiře 18. století. V roce 1803 bylo na Sibiři napočítáno 115 kamenných chrámů. Převážná většina z nich patřila k provinciální variantě ruského baroka, která byla pod vlivem baroka ukrajinského a (v některých případech) také místních buddhistických dekorů. Největší množství památek sibiřského baroka se dochovalo v Irkutsku, Tobolsku a Tomsku. Původní interiéry se však kvůli ničení chrámů v sovětském období dochovaly pouze v jediném objektu - chrámu povýšení kříže v Irkutsku.\n\nSibiřské kostely 18. století, podobně jako většina barokních kostelů i ruských chrámů 17. století, nejsou podepírány žádnými sloupy. Ze západní strany k nim přiléhají refektáře a zvonice. Pro barokní památky Sibiře je typická tendence k dekorativnímu hromadění postupně se zmenšujících prvků (slovy A. J. Kaptikova: „\"barokní vyumělkovanost formy\"“). Dekorativní systém sibiřského baroka používá prvky, u nichž se předpokládá původ ve východních kulturách (hrotité římsy připomínající plameny, hmoždířovité formy či buddhistické kolo dharmy).\n\nV 17. století vznikaly kamenné stavby pouze v Tobolsku a Abalaku. Byly to staroruské stavby s prvky typickými pro tehdejší ruskou architekturu. V duchu naryškinského baroka byla vystavěna nejstarší kamenná stavba Ťumeně - Blagoveščenský chrám (Благовещенская церковь, 1700-1704, v sovětských dobách zbořen, nyní znovu postaven). Klášter svaté trojice v Ťumeni (Троицкий монастырь), který následoval, má mnoho společného s ukrajinským barokem, což se dá vysvětlit ukrajinským původem tehdejších sibiřských biskupů. Další sibiřské chrámy si také udržely některé prvky ukrajinského baroka, konkrétně řešení kleneb. V literatuře se připomíná podobnost nejstarších tobolských památek s uralskými chrámy počátku 18. století, například s Dalmatovským klášterem (Далматов монастырь) a chrámem ve Verchoturje.\n\nK prvním kamenným stavbám východní Sibiře patří Něrčinský Klášter Zesnutí přesvaté Bohorodice (Нерчинский Успенский монастырь, 1712), Posolský klášter spásy a proměnění (Посольский Спасо-Преображенский монастырь, 1718), spasský chrám (Спасская церковь, 1710) а chrám Zjevení (Собор Богоявления, 1746) v Irkutsku, chrám zjevení (Богоявленская церковь) a vévodský dům v Jenisejsku, Spasský klášter (Спасский монастырь) v Jakutsku.\n\nNejosobitější památkou sibiřského baroka je chrám povýšení kříže v Irkutsku (1747-58) - buddhistickými prvky své výzdoby přitahoval pozornost už předrevolučních badatelů. Unikátní památka byla spojována s bohatými kamennými vzory chrámů v Solikamsku a Solvyčegodsku. Ruský teoretik umění Igor Grabar viděl v tomto kostelu pozdní provinciální pokračování tradičního ruského stylu 17. století s jeho touhou přezdobovat. „\"Naivní spojení ozvěn Moskvy a Ukrajiny se bizarně spletlo do hustě vzorovaného koberce, se svérázným přízvukem sousedního Východu,\"“ napsal.\n\nTermín sibiřské baroko zavedl roku 1924 irkutský regionalista D. A. Bodyrev-Kazarin, který psal o chrámu povýšení kříže jako o „\"orgiálním šílenství\"“, kdo kterého se dopracovali při práci na stěnách místní mistři. Bodyrev-Kazarin také vyjádřil domněnku, že na stavitelských pracích se podíleli místní Burjati, neboť v tradiční chrámové architektře se zde projevují některé detaily mongolské a čínské architektury, podobně jako v Išimu, Jalutorovsku či Taře jsou evidentní prvky chantijské, tatarské a bucharské.\n\nProblematika východních a ukrajinských vlivů na sibiřské stavitelství 18. století zajímala i sovětské badatele. Hovořilo se o „burjatském dekoru“ irkutských chrámů a podobnosti jejich dispozice s řešením použitým v severoruských městech Toťma a Velikij Usťug. Podle T. S. Proskurjavské je třeba rozlišovat dva subregionální typy rané sibiřské chrámové architektury - západosibiřský (Tobolsk, Ťumeň, Zauralsko) a východosibiřský (Irkutsk).\n\nNeúplný výčet chrámů postavených ve stylu sibiřského baroka.\n"}
{"id": "1220706", "url": "https://cs.wikipedia.org/wiki?curid=1220706", "title": "Dawid Bajgelman", "text": "Dawid Bajgelman\n\nDawid Bajgelman, také Beigelman nebo Bajgielman; pseudonymy \"Deer B.\", \"Bedew\", \"Be-Dew\", (6. dubna 1888 Ostrowiec Świętokrzyski – srpen nebo září 1944 Auschwitz) byl polský hudební skladatel a dirigent židovského původu. Byl jedním z nejvýznamnějších umělců židovského hudebního divadla v meziválečném období. Zavražděn v koncentračním táboře Auschwitz.\n\nPocházel z muzikantské rodiny. Měl sedm bratrů a sestru, všech devět sourozenců se stalo hudebníky. 15 let studoval na židovské škole ješiva. Hudební vzdělání získal u svého otce Szymona (Symy), který byl klarinetistou v divadle \"Scala\" v Lodži a v \"Lodžském symfonickém orchestru\" a dirigentem orchestrů doprovázejících filmová představení.\n\nRodina se přestěhovala do Sosnowiec a v roce 1912 do Lodže. Od mládí David komponoval hudbu pro židovská divadla, která uváděla divadelní hry v jidiš. V roce 1912 byl ředitelem \"Židovského divadla Lodži\". \n\nV roce 1915 se stal violistou symfonického orchestru v Lodži. Pro divadlo \"Scala\" komponoval operety (mezi jinými \"Dos skojtn mejdl\", \"Di mume gnendil, Szejna Di Berta\"). V roce 1920 ho režisér David Herman pověřil napsáním hudby pro inscenaci světové premiéry hry dramatika Szymona An-skiho \"Dybuk\". Hra se stal nejúspěšnějším židovským divadelním představením v meziválečném Polsku a byla i zfilmována. Hrála se 300krát na scéně varšavského divadla \"Elizeum\", pak na turné v mnoha zemích Evropy a ve Spojených státech.\n\nOd roku 1922 řídil operetní divadlo v Krakově. V letech 1926-1927 byl kapelníkem židovského divadla miniatur \"Azazel\" působícího ve Varšavě. Byl jedním ze zakladatelů divadla \"Ararat\" v Lodži, kde působil jako hudební ředitel a autor hudby. V květnu 1938 byl dirigentem na kongresu \"Svazu židovských herců\", který se konal ve Varšavě v divadlech News a Scale.\n\nV době německé okupace byl uvězněn v ghetu v Lodži, kde vytvořil symfonický orchestr, s nímž vystupoval v místním Domě kultury. Orchestr měl okolo čtyřiceti hudebníků. Nastudovali díla židovských skladatelů a uvedli i Bajgelmanovu revui \"Liebe zukt a dire\". V roce 1941 měli okolo 100 koncertů, ale v roce 1942 počet koncertů dramaticky klesl a na konci roku 1943 byl orchestr nucen ukončit činnost. V ghetu dále komponoval písně, které se staly velmi populární. V srpnu 1944 bylo gheto likvidováno a Bajgelman byl v jednom z posledních transportů deportován do Osvětimi. Byl popraven někdy v měsíci srpnu nebo září roku 1944 v koncentračním táboře Auschwitz.\n\n\n"}
{"id": "1220707", "url": "https://cs.wikipedia.org/wiki?curid=1220707", "title": "Kabelový svazek", "text": "Kabelový svazek\n\nKabelový svazek je sestava jednotlivých elektrických vodičů a kabelů, vedoucích data (informace) nebo energii. Vodiče jsou do jediného celku spojeny pomocí spon, svorek, stahovacích pásků nebo provazů.\n\nSmyslem použití svazků je možnost připravit kabeláž na specializovaném pracovišti mimo vyráběný stroj nebo zařízení. Pohodlný přístup urychluje výrobu kabeláže. Vodiče a kabely jsou v maximálně možné míře opatřeny zakončovacími prvky, popisy, případně ochranným obalem (izolace, stínění, smrštitelná trubice). Typickými oblastmi užití jsou dopravní prostředky a mobilní stroje (stavební, zemědělské, lesnické), bílá technika (domácí spotřebiče jako pračky, sušičky, myčky) a telekomunikační zařízení. Technika kabelových svazků je samozřejmě využívána všude, kde počet vodičů a kabelů opravňuje náklady na zhotovení samostatné výkresové dokumentace a přípravku pro kompletaci svazku. Kabelovým svazkem je nazývána ta část kabeláže, která je v zařízení uložena pevně, nepohyblivě. Navazujícími částmi kabeláže mohou být pohyblivá propojení, jako jsou energetické řetězy nebo vlečné kabely.\nU elektronických přístrojů mohou být kabelové svazky nahrazeny plošnými spoji, ať už tuhými panely, osazenými konektory nebo speciálním provedením tzv. flex-rigid (ohebně neohebných) plošných spojů. V takovém případě je jedna vrstva vícevrstvého plošného spoje vyrobena jako ohebná a slouží pouze k propojení několika tuhých částí plošného spoje, které nesou součástky. Na propojovací ohebné vrstvě součástky zpravidla osazeny nejsou. Příkladem užití jsou fotoaparáty a videokamery, ve kterých je rozmístění desek s elektronikou podřízeno optické části přístroje (elektronika obaluje optiku).\n\nVodiče jsou podle konstrukční dokumentace na speciálním přípravku (formě) nebo jehlovém loži poskládány do svazku a vzájemně spojeny (zpevněny). Takový částečně ohebný svazek je následně zabudován do koncového výrobku.\nKabelové svazky jsou zpravidla sestavovány podle elektrických a prostorových požadavků.\nNavzdory pokročilé automatizaci jsou kabelové svazky například pro automobilový průmysl připravovány manuálně. Vlastní výroba se skládá z mnoha různých úkonů, např.:\nTyto pohyby jsou jen problematicky automatizovatelné (např. pomocí robotů). Naproti tomu se potřebné dovednosti může naučit i pracovník s nízkou kvalifikací. Manuální výroba může být nákladově výhodnější, než automatizovaná. V automobilovém průmyslu, především při výrobě nákladních automobilů se objevuje obrovské množství vyráběných variant a počet kusů v každé variantě může klesnout až na jediný. Přesto mohou být odlišné varianty vyráběny na stejném přípravku nebo formě. Pracovníci ve výrobě se i bez „přeprogramování“ snadno přeorientují na výrobu jiné varianty. Aby se omezil počet vyráběných variant, může být také kabelový svazek rozdělen na univerzální část (stejnou pro více variant výrobku) a unikátní část.\nNěkteré přípravné činnosti mohou být automatizovány, například:\nK vyzkoušení elektrických funkcí kabelového svazku je možné využít zkušební přípravek. Zkušební přípravek je možné předběžně naprogramovat daty z konstrukčního programu.\n\nVýhody kabelových svazků oproti propojení jednotlivými vodiči:\n\nS rostoucím počtem elektrických a elektronických komponent ve vozidlech i výrobních strojích se zvětšuje i rozsah kabeláže. Ve vozidlech a zařízeních z poloviny 20. století bylo běžné kabeláž do výrobní dokumentace nerozkreslovat. Podkladem pro zhotovení kabelového svazku byla jen tabulka přiřazení jednotlivých kontaktů a určení typu vodiče (kabelu). Kompletace vodičů zakončovacími prvky (kabelová oka, dutinky) se prováděla ručně až v hotovém svazku. Prostorové vedení kabelů a vodičů bylo ponecháno na pracovníkovi, který svazek kompletoval. Nástup konstrukčních CAD systémů umožnil konstrukci svazků ve 3D. Každý vodič má přesnou polohu, takže většinou je možné vodiče odizolovat a opatřit zakončovacími prvky už před vložením do svazku na automatizované výrobní lince. Tomu je například podřízena konstrukce konektorů: na konce vodičů se nalisují jednotlivé kontakty, ty se teprve po sestavení svazku vloží do tělesa konektoru. \n\n"}
{"id": "1220708", "url": "https://cs.wikipedia.org/wiki?curid=1220708", "title": "Club Rubio Ñu", "text": "Club Rubio Ñu\n\nClub Rubio Ñu je paraguayský fotbalový klub sídlící ve městě Asunción. Byl založen 24. srpna 1913, letopočet založení je i v klubovém emblému. Své domácí zápasy hraje na stadionu Estadio La Arboleda s kapacitou 8 000 míst. Klubové barvy jsou bílá a zelená.\n\n\n"}
{"id": "1220718", "url": "https://cs.wikipedia.org/wiki?curid=1220718", "title": "Samuel Besler", "text": "Samuel Besler\n\nSamuel Besler (15. prosince 1574 Brzeg, Slezsko – 19. července 1625 Vratislav) byl polský hudební skladatel.\n\nNarodil se jako syn Francise Beslera, prvního rektora gymnázia v Brzegu. Vystudoval hudbu ve Vratislavi a od roku 1599 tam působil jako kantor na semináři. V roce 1602 se stal ředitelem kůru v kostele svatého Bernardina a od roku 1605 učil také na škole sv. Ducha. Zemřel při morové epidemii roku 1574.\n\nKomponoval především chrámovou hudbu. Dochovalo se 16 výtisků jeho prací publikovaných ve Vratislavi a jeden v Lehnici . Besler je vedle Heinricha Schütze považován za největšího barokního tvůrce pašijí před Johannem Sebastianem Bachem. Nejznámější jsou:\n\n\n"}
{"id": "1220720", "url": "https://cs.wikipedia.org/wiki?curid=1220720", "title": "Čchin Ťiou-šao", "text": "Čchin Ťiou-šao\n\nČchin Ťiou-šao (, asi 1201 C’-jang – 1261), zdvořilostním jménem Tao-ku () byl čínský matematik z říše Sung.\n\nJeho nejvýznamnějším dílem bylo \"Matematické pojednání v devíti kapitolách\" sepsané v roce 1247. Objevuje se zde poprvé obecně popsaná Čínská věta o zbytcích včetně konstruktivního důkazu a také Heronův vzorec, který byl v čínském světě následně znám jako \"vzorec Čchina Ťiou-šaa\".\n\nKromě toho uvedl do čínské matematiky symbol pro nulu a dokázal řešit některé polynomiální rovnice pomocí metody odvozené od Hornerova schématu.\n\nVe velkém se věnoval i politice, ve které dokázal dosáhnout značného majetku, i když byl několikrát zbaven funkce pro obvinění z úplatkářství a otrávení nepřátel.\n"}
{"id": "1220722", "url": "https://cs.wikipedia.org/wiki?curid=1220722", "title": "TJ Jiskra Strážnice", "text": "TJ Jiskra Strážnice\n\nTJ Jiskra Strážnice (celým názvem: Tělovýchovná jednota Jiskra Strážnice) je český fotbalový klub, který sídlí ve Strážnici na Hodonínsku v Jihomoravském kraji. V sezoně 2015/16 zvítězil v Okresním přeboru Hodonínska, čímž se probojoval zpět do jihomoravských krajských soutěží, v nichž působil naposled v ročníku 1999/00. Od sezony 2016/17 nastupuje v I. B třídě Jihomoravského kraje – sk. C (7. nejvyšší soutěž).\n\nSvé domácí zápasy odehrává na městském stadionu Strážnice s kapacitou 500 diváků.\n\nV mládežnickém věku zde působil mj. Dalibor Koštuřík a David Helísek.\n\n\nZdroj: \n\n\n\nZdroj: \n\nPoznámky:\n\n\n"}
{"id": "1220723", "url": "https://cs.wikipedia.org/wiki?curid=1220723", "title": "Monti Ernici", "text": "Monti Ernici\n\nMonti Ernici je menší pohoří v centrální části Itálie, v Laziu, zasahuje také do Abruzza. Leží přibližně 65 km jihovýchodně od Říma. Tvoří přírodní hranici mezi regiony Lazio a Abruzzo. Je součástí Subapenin.\n\nNejvyšší horou je \"Monte Passeggio\" (2 064 m). K dalším vrcholům s výškou přes 2 000 m náleží \"Pizzo Deta\" (2 041 m), \"Monte Fragara\" (2 006 m) a \"Monte Ginepro\" (2 004 m). Západní svahy pohoří jsou více členité a méně strmé, východní jsou naopak přímé a strmé. K největším okolním obcím náleží Alatri, Anagni, Ferentino a Veroli. \n\n"}
{"id": "1220725", "url": "https://cs.wikipedia.org/wiki?curid=1220725", "title": "Frankofonní hry", "text": "Frankofonní hry\n\nFrankofonní hry ( \"Jeux de la Francofonie\") je mezinárodní akce, na které pod záštitou Mezinárodní organizace frankofonie soutěží mladí lidé ve sportovních a uměleckých disciplínách. Konají se každé čtyři roky. Myšlenka her vznikla na summitu frankofonních zemí v Québecu v roce 1987 a první ročník se konal v Maroku o dva roky později. Účastní se zástupci členských a pozorovatelských zemí Mezinárodní organizace frankofonie, podmínkou je věk mezi 18 a 35 lety. Zatím posledních her v roce 2013 v Nice se zúčastnily tři tisíce osob, z toho 2500 soutěžících, z 54 zemí.\n\n\n\nNa hrách se konají také umělecké soutěže v následujících disciplínách: tanec, žonglování, zpěv, vypravěčství, přednes poezie, malířství, sochařství a fotografování.\n\nNa hry jsou zvány členské země Mezinárodní organizace Frankofonie. Nejsou to jen státy, v nichž je francouzština hlavním dorozumívacím jazykem, ale také státy, které mají s Francií historické, kulturní a politické vazby. Belgii reprezentuje Francouzské společenství Belgie. Z Kanady se účastní tři týmy: provincie Québec a Nový Brunšvik, kde je francouzština úředním jazykem, a výběr zbytku Kanady.\n\n\n\n\nNejúspěšnější zemí historie je Francie se 177 zlatými, 140 stříbrnými a 116 bronzovými medailemi, následují Kanada a Maroko. Francouzi vyhráli také medailovou klasifikaci národů na všech hrách kromě roku 2001, kdy je předstihlo Rumunsko. Mezi držiteli zlatých medailí z Frankofonních her jsou například Derek Drouin, Anita Włodarczyková nebo Sofiane Milous.\n\nČeská republika se zúčastnila pouze her v roce 2001 v Kanadě. Její reprezentanti získali tři stříbrné (Pavla Rybová a Štěpán Janáček, atletika, Ladislav Kutil, box) a tři bronzové medaile (Jan Janků, atletika, Michaela Šoukalová a Jiří Šanda, judo).\n\n\n"}
{"id": "1220730", "url": "https://cs.wikipedia.org/wiki?curid=1220730", "title": "Monti Simbruini", "text": "Monti Simbruini\n\nMonti Simbruini je menší pohoří ve střední části Itálie, v Laziu, zasahuje rovněž do Abruzza. Leží přibližně 60 km východně od Říma. Tvoří hranici mezi regiony Lazio a Abruzzo. Monti Simbruini je součástí Subapenin. Na jihu na pohoří navazuje další z částí Lazijských Subapenin, pohoří Monti Ernici.\n\nOblast je součástí \"Regionálního parku Monti Simbruini\" založeného v roce 1983. Z flory jsou zde zastoupeny buk lesní, kaštanovník setý, líska obecná, dub pýřitý, habr obecný, javor francouzský, jeřáb ptačí a tis červený. Dále zde rostou hořce, lilie, kosatce nebo violky. Z fauny zde žijí vlk italský (\"Canis lupus italicus\"), medvěd hnědý (\"Ursus arctos marsicanus\"), srnec obecný, prase divoké, jezevec lesní, dikobraz obecný, kočka divoká, kuna skalní nebo lasice kolčava. Z ptáků například krahujec obecný, sojka obecná, sýček obecný, puštík obecný.\n\n"}
{"id": "1220731", "url": "https://cs.wikipedia.org/wiki?curid=1220731", "title": "Stanislav Mikule", "text": "Stanislav Mikule\n\nStanislav Mikule (* 1. srpna 1979 Nové Město na Moravě) je český muzejník, muzeolog, heraldik a popularizátor historie. Zabývá se také literární činností a divadelnictvím.\n\nStanislav Mikule je absolventem Filozoficko-přírodovědecké fakulty Slezské univerzity v Opavě, kde v roce 2004 ukončil studium oboru historie-muzeologie. Během studia se v letech 2000–2004 působil jako druhý režisér a scenárista amatérského divadelního souboru J. B. Mikuno. Z her, napsaných pro soubor, byly uvedeny jednoaktovky Rande (premiéra 2001), Volba (2002), Archibalda (2003), Den jako stvořený pro vraždu (2003) a pohádková fraška pro dospělé Sněhulka a čtrnáct Eskymáčků (2004).\nV roce 2001 s Ivanem Bergmannem založil studentský sborník Artemisia, který na Slezské univerzitě (vycházel ještě roku 2015). Podílel se také na přípravě literárních večerů (2002–2004) a zúčastnil se  česko-polské literární dílny Provincie – Pramen slova (2003). Roku 2002 se stal členem Koordinačního výboru Asociace studentů a přátel Slezské univerzity.\n\nOd roku 2005 pracuje v Regionálním muzeu města Žďáru nad Sázavou, kde krom jiného založil tradici žďárských muzejních nocí. Ve Žďáře nad Sázavou v roce 2009 uvedl svou celovečerní hru Adam a jeho ženy, kterou nastudoval se členy Divadelního spolku Žďár, o. s. Hra získala ocenění „Za tvořivé hledání inscenačního klíče“ na jihlavském festivalu amatérských divadel JID 2009.\n\nV roce 2014 byla v rámci oslav 20. výročí zapsání Poutního kostela sv. Jana Nepomuckého na Zelené hoře na Seznam světového dědictví Unesco uvedena jeho jednoaktová hra Hvězdný vůz (Divadelní spolek Žďár, o. s., režie Martin Blažíček), seznamující diváky se skutečným i fiktivním vznikem této stavby. Roku 2018 se jeho povídky Archa a Kostka umístily na 4. a 5. místě v plzeňské literární soutěži O Stříbřitělesklý halmochron, které se zúčastnilo 37 sci-fi příběhů od 33 autorů.\n\nOd roku 2006 se věnuje přednáškové činnosti pro nejširší veřejnost, v jejímž rámci popularizuje historii a také odbourává mnohé mýty a vžité omyly českých i obecných dějin (Rytíři mezi námi aneb O šlechtě vážně i nevážně; Jak se žilo za Otce vlasti; Tajemství rytíře Mozarta atd.) Je autorem návrhu znaku a vlajky obcí Vatín, Znětínek, Kotlasy a Kadov a místních částí Nového Města na Moravě Pohledec a Maršovice. Na 11. sjezdu českých historiků, který se konal ve dnech 13.-15. září 2017 v Olomouci, se zúčastnil panelu Vznik a proměny šlechtické obce Podunajské monarchie 17.-20. století, na němž přednesl příspěvek o rodu Šlechtů ze Všehrd s názvem Tradice s výhradami. O právnících z téhož rodu promluvil při oslavách 150. výročí založení Spolku českých právníků Všehrd v jednom ze sálů pražského Karolina 8. března 2018. \n\nStanislav Mikule je členem Moravské genealogické a heraldické společnosti v Brně, Heraldické společnosti v Praze, redakční rady Vlastivědného sborníku Vysočiny, Divadelního spolku Žďár, o. s. a dalších.\n\n\n\n"}
{"id": "1220736", "url": "https://cs.wikipedia.org/wiki?curid=1220736", "title": "Kaple svaté Anny (Bezděkov)", "text": "Kaple svaté Anny (Bezděkov)\n\nKaple svaté Anny v Bezděkově je sakrální stavba. Duchovní správou patří do Římskokatolické farnosti – děkanství Žatec. Od roku 1964 je kaple chráněna jako kulturní památka.\n\nKaple byla postavena v roce 1823. V roce 1948 byla zrenovována.\n\nJedná se o obdélnou stavbu s konkávně vyhloubenými východními nárožími. Uvnitř má kaple strop. Kruchta je dřevěná. V interiéru je raně barokní oltář ze 3. čtvrtiny 17. století. Oltář má boltcovou ornamentiku. Malovaná okna pocházejí z roku 1905. Obraz sv. Norberta, který se nachází v kapli, pochází z 1. poloviny 19. století.\n\nPřed kaplí je železný kříž z roku 1844.\n\n"}
{"id": "1220750", "url": "https://cs.wikipedia.org/wiki?curid=1220750", "title": "Toledský Alcázar", "text": "Toledský Alcázar\n\nToledský Alcázar je hrad a zámek ve španělském městě Toledo, asi 65 km jihovýchodně od Madridu. Stojí na skále nad řekou Tajo a ovládá celé historické město. Spolu s katedrálou, mosty a dalšími stavbami v Toledu je zapsán na seznamu Světového dědictví UNESCO.\n\nAlcázar je z arabského \"al-kasr\", což je název opevněného zámku, který slouží jako pevnost, ale zároveň umožňuje příjemné a přepychové bydlení. Vyskytuje se v řadě měst v jižním Španělsku (Andalúsii). \"Al-kasr\" je zkomolenina z latinského \"castrum\", hrad, pevnost.\n\nAlcázar stojí na místě starověké římské pevnosti \"Tolosa\", která byla ve středověku několikrát opravována. Současný renesanční zámek vznikl podle plánu architekta Alonso de Covarrubias z roku 1537, za panování krále Karla I. (tj. císaře Karla V.), v roce 1710 však vyhořel a musel být přestavěn. Za španělské občanské války roku 1936 se v Alcázaru opevnila nacionalistická posádka a republikánské vojsko hrad po dva měsíce marně obléhalo. Zámek byl přitom silně poškozen a musel projít důkladnou rekonstrukcí. „Obležení Alcázaru“ pak hrálo velkou roli ve frankistické propagandě.\n\nObdélná stavba na pravidelném půdorysu o rozměrech asi 75×120 m se čtyřmi mohutnými hranolovitými věžemi ve čtyřech rozích. Má 4 až 6 nadzemních poschodí a je postavena ve střízlivém slohu pozdní renesance, který se španělsky nazývá „desornamentado“, tj. bez ozdob. Rozlehlé nádvoří s pomníkem Karla I. (V.) je obklopeno pravidelnými dvojitými arkádami. Hrad, který dlouho sloužil jako královská residence, je cílem mnoha turistů. K severní straně Alcázaru přiléhá Muzeum španělské armády (\"Museo del Ejercito\").\n\n\n\n\n"}
{"id": "1220758", "url": "https://cs.wikipedia.org/wiki?curid=1220758", "title": "Římskokatolická farnost Mikulovice u Jeseníka", "text": "Římskokatolická farnost Mikulovice u Jeseníka\n\nŘímskokatolická farnost Mikulovice u Jeseníka je územním společenstvím římských katolíků v rámci Jesenického děkanátu Ostravsko-opavské diecéze.\n\nMikulovice byly původně součástí farnosti Ondřejovice, kam mikulovičtí docházeli na bohoslužby. V 16. století byl postaven dřevěný kostelík, zasvěcený svatému Mikulášovi. Při něm byla také zřízena farnost. Roku 1582 byl kostel přestavěn na kamenný. Ten pak sloužil místním farníkům až do roku 1903. Dne 21. března toho roku byla v kostele sloužena poslední Mše svatá a hned poté začalo jeho bourání. Na místě starého kostela se pak začal stavět nový. Jeho vysvěcení pak proběhlo 20. listopadu 1904.\n\nFarnost má sídelního duchovního správce, který je zároveň administrátorem ex currendo ve farnostech Písečná a Široký Brod.\n\n"}
{"id": "1220763", "url": "https://cs.wikipedia.org/wiki?curid=1220763", "title": "Katedrála Nanebevzetí Panny Marie (Toledo)", "text": "Katedrála Nanebevzetí Panny Marie (Toledo)\n\nToledská katedrála, či katedrála Nanebevzetí Panny Marie v Toledu (Španělsko) je mohutná gotická stavba se dvěma věžemi uprostřed historického města. Pětilodní bazilika s dvojitým ochozem je asi 120 m dlouhá, severní věž je 90 m vysoká. K severní straně katedrály přiléhá rajský dvůr s křížovou chodbou. \n\nKatedrála byla založena roku 1226 králem Ferdinandem III., který dal zbořit starší vizigótský kostel, v jisté době proměněný na mešitu. Roku 1238 byl chór katedrály hotov a pokračovalo se se stavbou lodí. Stavba severní věže začala roku 1400 a roku 1418 se začalo stavět západní průčelí. Vrcholek severní věže s trojitou trnovou korunou je dílo bruselského architekta Annequina de Eycken (od 1448). Ten je také autorem jižního „lvího portálu“. Pravý portál hlavního průčelí je z let 1492–1493. Kopuli nižší jižní věže navrhl v 17. století Jorge Manuel Theotokopuli, syn slavného malíře El Greca.\n\nProstorná, asi 120 m dlouhá a 60m široká pětilodní bazilika s dvojitým ochozem za hlavním oltářem byla patrně inspirována katedrálou v Bourges. Nemá výraznou příční loď, ale na jejím místě dvě průčelí s bohatými portály. Střední loď je 40 m vysoká, prostor přesto působí jako velmi široký. Celou plochu stěny za hlavním oltářem kryje obrovské dřevěné a bohatě vyřezávané retabulum z roku 1504, které sahá až po samu klenbu. \n\nKaterdrála má dvojí varhany z 18. století, postavené proti sobě v naznačené příční lodi. Na severní věži je zavěšeno 15 zvonů, nejstarší z nich je z roku 1479, největší \"La Gorga\" váží 14,5 tuny.\n\n"}
{"id": "1220765", "url": "https://cs.wikipedia.org/wiki?curid=1220765", "title": "Club Libertad", "text": "Club Libertad\n\nClub Libertad je paraguayský fotbalový klub sídlící ve městě Asunción. Byl založen v roce 1905 a své domácí zápasy hraje na stadionu Estadio Dr. Nicolás Léoz s kapacitou 10 000 míst. Klubové barvy jsou bílá a černá.\n\n\n"}
{"id": "1220768", "url": "https://cs.wikipedia.org/wiki?curid=1220768", "title": "Colline Metallifere", "text": "Colline Metallifere\n\nColline Metallifere je krystalický masiv a vrchovina ve středním Toskánsku, ve střední Itálii.\nLeží na území čtyř provincií: Livorno, Pisa, Siena a Grosseto. Oblast byla historicky, už za dob starověkých Etrusků, využívána jako důležitý zdroj nerostných surovin a bývá nazývána toskánské Krušné hory.\n\nPouze dva vrcholy mají nadmořskou výšku vyšší než 1 000 m. Jsou jimi nejvyšší hora pohoří \"Cornate di Gerfalco\" (1 060 m)\na \"Poggio di Montieri\" (1 051 m). Velkou část Colline Metallifere tvoří kopcovitá krajina a oblast má ráz spíše vrchoviny.\n\nPohoří je bohaté na zdroje nerostných surovin a také zdroje geotermální energie. Již během 1. tisíciletí př. n. l. byly některé tyto zdroje známy a využívány. Těžila se zde železná ruda, pyrit, chalkopyrit, kamenec, antimon, sfalerit a galenit. Těžba nerostných surovin po staletí rostla a svého vrcholu dosáhla v polovině 19. století. Ještě v době druhé světové války bylo pohoří důležitým zdrojem hnědého uhlí. Od poloviny 20. století těžba surovin výrazně klesá.\n\n"}
{"id": "1220773", "url": "https://cs.wikipedia.org/wiki?curid=1220773", "title": "Club Nacional", "text": "Club Nacional\n\nClub Nacional neboli Nacional Asunción je paraguayský fotbalový klub sídlící ve městě Asunción. Byl založen v roce 1904 a své domácí zápasy hraje na stadionu Estadio Arsenio Erico s kapacitou 10 000 míst.\n\n\n"}
{"id": "1220784", "url": "https://cs.wikipedia.org/wiki?curid=1220784", "title": "Umění ve městě", "text": "Umění ve městě\n\nUmění ve městě je název sochařské výstavy konané oficiálně od roku 2008 ve veřejných prostorách Českých Budějovic. Jejím zakladatelem a kurátorem je Michal Trpák, sochař žijící v nedalekých Nových Hodějovicích.\nVýstavu pořádá Statutární město České Budějovice ve spolupráci s několika galeriemi a dalšími městy, kde se sochy vystavují.\n\nVýstava vznikla poté, co v roce 2007 bylo Trpákovo sosouší \"Humanoidi\" vystaveno na Lannově třídě a umělce kontaktovala radnice města, se kterou domluvili spolupráci. K prvnímu ročníku následujícího přizval své kolegy z VŠUP, postupně se mezi autory soch ve městě objevovali i další známí i méně známí sochaři, a to jak čeští tak zahraniční (mj. Jaroslav Róna, Jakub Flejšar, Václav Fiala, Kurt Gebauer).\n\nStoupá i počet účastnících se měst - k Českým Budějovicím se v roce 2013 přidala Hluboká nad Vltavou a od roku 2016 i Veselí nad Lužnicí.\n\nKonkrétní místa pro sochy se vybírají zejména podle toho, aby díla co nejlépe komunikovala s prostorem, ale často je třeba přihlédnout i k jejich technickým parametrům, protože mohou vyžadovat například přívod vody či elektřiny. Podle autorových slov patří sochy všeobecně spíše než do galerií do veřejného prostoru a architektury tak, aby tam našly uplatnění a potkávaly se s lidmi.\n\nŘada soch z výstavy zůstává ve městě, ať už v jeho ulicích, např. již zmínění \"Humanoidi\", osm obřích sklocementových soch postav s kufříky a naštvanými tvářemi z \"nultého ročníku\" (2007), nebo \"Kůň\" Barbory Hapalové (Umění ve městě 2015) nad vchodem Galerie Mariánská, či je zakoupena organizacemi ve městě sídlícími, např. \"Zvíře\" Alexandry Koláčkové (2015) přejmenované novým majitelem, firmou ČEVAK, na \"Čevavu\" anebo \"Dravec\" Jaroslava Chramosty umístěný u nové budovy Přírodovědecké fakulty Jihočeské univerzity (2013). \"Ryba\" Andrey Koláčkové stojí v Lipně nad Vltavou, dvě ze soch zůstaly na Hluboké.\n\nSochařská díla Umění ve městě provázejí už od roku 2008 vandalské útoky, další pak následovaly v letech 2009, 2011, 2014, 2015 a 2016. Autor se snaží vandalským útokům předcházet především výběrem soch s vyšší hmotností (nejméně od půl tuny). Optimisticky toto pravidlo nicméně někdy poruší, což vandalům poskytuje další příležitosti, protože dohled bezpečnostních kamer často nedostatečuje ani na dohledání pachatelů.\n\nK desetiletému výročí konání výstavy byla vydána kniha \"10 let Umění ve městě\", kterou autor s grafikem výstavy pokřtil 25. srpna 2017 na Piaristickém náměstí v Českých Budějovicích v rámci místního kulturního festivalu \"Město lidem lidé městu\".\n\n"}
{"id": "1220790", "url": "https://cs.wikipedia.org/wiki?curid=1220790", "title": "Vodní nádrž Pěčín", "text": "Vodní nádrž Pěčín\n\nVodní nádrž Pěčín je hypotetická vodárenská přehradní nádrž v Podorlické pahorkatině, jejíž lokalita patří mezi území chráněná pro akumulaci povrchových vod (LAPV). Od roku 2015 jsou posuzovány možnosti její realizace.\n\nPrvní úvahy o vybudování vodní nádrže v lokalitě soutoku Zdobnice a Říčky se datují k počátku 20. století.\n\nVe 2. polovině 20. století byla nádrž s názvem Pěčín součástí směrných vodohospodářských plánů. Jednalo se o nádrž s hrází umístěnou pod soutokem, s plochou v různých variantách od 148 do 281 ha a objemem od 32 do 78 mil. m³.\n\nV roce 2011 byl zpracován \"Generel území chráněných pro akumulaci povrchových vod\" (Generel LAPV), obsahující seznam 65 územně chráněných lokalit, na nichž by mohly být jako adaptační opatření na změnu klimatu v případě potřeby vybudovány vodní nádrže. Vodní nádrž Pěčín je v Generelu uvedena ve variantě s hrází na Zdobnici nad soutokem s Říčkou, a to jako primárně vodárenská nádrž pro zásobování východočeské vodárenské soustavy.\n\nV roce 2015 oznámilo ministerstvo zemědělství, že v souvislosti s opatřeními proti dopadům sucha zahájilo přípravu realizace dvou nádrží z Generelu LAPV, Pěčína a Vlachovic. V témže roce byla zpracována studie proveditelnosti vodního díla Pěčín s vlastnostmi odpovídajícími Generelu. Roku 2018 byly přípravné práce na tomto díle pozastaveny s odkazem na nedostatečnou podporu tohoto záměru.\n\nVodní nádrž by vznikla zatopením údolí Zdobnice, přehrada by stála asi 450 m nad soutokem s Říčkou. Zatopená plocha by při maximální hladině na kótě 515 m n. m. činila 82 ha, příslušný potenciální objem 17,1 mil. m³.\n\nStudie proveditelnosti navrhuje 4 varianty hráze: zemní sypanou, kamenitou sypanou, betonovou tížnou a betonovou klenbovou o maximálních výškách 70 až 79 m a délkách v koruně 326 až 332 m.\n\nPlocha zátopy náleží k území obce Liberk a města Rokytnice v Orlických horách, menší část k obci Zdobnice (katastrální území Souvlastní). Na ploše se nachází 23 budov, z toho 11 určených k bydlení či rekreaci.\n\nPrimární funkcí navrhované nádrže je vodárenské využití, nádrž by byla schopna zajistit vodárenské odběry pro východočeskou soustavu pro předpokládané podmínky změny klimatu (odhadovaný možný odběr 420 l.s⁻¹ na konci 21. století). Vedlejšími funkcemi jsou nalepšování průtoků, protipovodňová ochrana a energetické využití.\n\nNa lokalitě nádrže se nachází cenné přírodě blízké a polopřirozené ekosystémy včetně přirozeného vodního toku, pravděpodobně s množstvím zvláště chráněných druhů. Území spadá do I. a II. zóny CHKO Orlické hory a do Evropsky významné lokality Zdobnice – Říčka. Zájmovým údolím také prochází nadregionální biokoridor K 80 MB a je součástí regionálního biocentra 497 Zdobnice-Říčka.\n\n"}
{"id": "1220792", "url": "https://cs.wikipedia.org/wiki?curid=1220792", "title": "Faust (Spohr)", "text": "Faust (Spohr)\n\nFaust je opera německého romantického skladatele Louise Spohra, kterou složil v roce 1813 na libreto Josepha Carla Bernarda. Tato verze Faustovské legendy nevychází z Goethova Fausta, přestože jeho \"První díl\" vyšel již v roce 1808. Libreto čerpá především z děl Friedricha Maximiliana Klingera a Heinricha von Kleist. Tato opera je významným dílem v dějinách německé romantické opery. V roce 1852 Spohr dílo přepracoval.\n\nSpohr opustil své místo na dvoře v Gotě a přijal angažmá ve Vídni v Divadle na Vídeňce, které před tím koupil hrabě Ferdinánd Pálffy. Pro své uvedení do funkce složil operu \"Faust\" za necelé čtyři měsíce od května do září 1813. Opera ale nebyla v divadle uvedena. První soukromé představení provedli Giacomo Meyerbeer, Carl Maria von Weber a Louis Spohr. Zúčastnění bylo operou nadšeni a tak ji Weber provedl ve Stavovském divadle v Praze dne 1. září 1816. Meyerbeer ji následně představil v Berlíně.\n\nZ této první verze se zachoval klavírní výtah, který byl vydán v Lipsku v roce 1822.\n\nVe své původní podobě, byla opera singspiel o dvou dějstvích. V roce 1851 se Spohr k dílu vrátil a přepracoval jej do formy grand opery o třech dějstvích; mluvené dialogy byly změněny na recitativy. Tato verze (v italském překladu) měla premiéru v Královské italské Opeře v Covent Garden v Londýně dne 15. července 1852. Ocelorytina s výjevem soubojové scény byla otištěna na titulní straně nedělní přílohy časopisu \"The Illustrated London News\".\n\nNovodobě byla opera poprvé uvedena v Bielefeld v roce 1993. Dirigoval Geoffrey Moull a režii měl Matthias Oldag. Proběhlo 8 repríz a současně vznikla nahrávka pro CPO.\n\n(Noc, ulice ve Štrasburku) Z osvětleného domu zní menuet, pozdní hosté pomalu odcházejí. Mezi nimi i Faust a Mefistofeles. Faust se upsal ďáblu, který je mu povinen sloužit, dokud nevyprší jeho lhůta, a dosud využíval pomoci pekel k rozkoším a radovánkám. Ale nyní se rozhodl jinak: opovrhuje lidmi, kteří marní svůj život v rozmařilé zahálce. Naopak on chce prokázat vznešenost lidského ducha – od nynějška bude služby, kterými je mu Mefistofeles povinován, používat výlučně ke konání dobrých skutků. Mefistofela neuvádí Faustovo předsevzetí z míry: s přispěním pekel povedou i nejušlechtilejší záměry ke špatnému konci (č. 1 introdukce a duet \"In Sinnenlust so sinnlos leben… Ha! du wähntest, armer Tor\").\n\nJako první dobrý skutek se chce vrátit k prosté dívce Růžence, kterou opustil, která jej tolik miluje a která nedávnou smrtí matky zcela osiřela. Mefistofeles připomíná, že se o Růženku uchází i zlatnický tovaryš Franz, a také směruje Faustovu pozornost na případ sličné Kunhuty, kterou loupežný rytíř Gulf unesl z kláštera ve Wormsu jejímu ženichu, hraběti Hugovi, aby ji přiměl k povolnosti jeho choutkám. Faust se rozhoduje nejprve navštívit Růženku a ihned poté osvobodit Kunhutu z rukou jejího únosce [(č. 1a recitativ a árie \"Der Hölle selbst will ich Segen entringen… Liebe ist die zarte Blüte\")].\n\n(Proměna – síň ve Faustově domě) Faustovi přátelé Kaylinger, Wohlhaldt, Wagner a Moor popíjejí víno (č. 2 árie a sbor \"Der Wein erfreut des Menschen Herz\"). Vyprávějí si: Růženčina matka již zemřela a Franz od ní dostal košem, takže nic nebrání sňatku nevinné dívky s Faustem, po kterém truchlí řada milenek po celé Evropě. Mefistofela si oškliví, ale neodvažují se mu postavit, protože je Faustův důvěrný přítel. Víno je konečně zmůže a odcházejí k spánku.\n\nVstupují Faust a Růženka. Faust jí vyjadřuje soustrast a ujišťuje ji o své lásce. Růženka však cítí jakousi neuchopitelnou hrůzu z budoucnosti a chce po Faustovi přísahu věrnosti. Faust se zdráhá přísahat Bohu a Růženka se nakonec spokojí s příslibem, protože mu důvěřuje a je ochotna ho následovat. Oba si vyznávají lásku (č. 3 duet \"Folg dem Freunde mit Vertrauen\").\n\nFaust chce Růženku odvést, ale zastoupí jim cestu Mefistofeles. Oznamuje, že k domu táhne dav lidu vedený Franzem a obviňuje Fausta, že pomocí černé magie způsobil smrt Růženčiny matky a získal si nad děvčetem moc. Chtějí se ho zmocnit a Růženku od něj odvést. Růženka by tuto hanbu nepřežila, a proto Faust požaduje po Mefistofelovi, aby ji nepozorovaně vynesl z domu – což ďábel výměnou za obnovení Faustovy krevní přísahy učiní.\n\nFaust poté svolává své přátele a otevírá davu dveře. Franzova obvinění přijímá lhostejně a vyzývá je, aby si Růženku odvedli, pokud ji u něj najdou. To se ovšem Franzovi a jeho průvodcům nezdaří, všechny pokoje jsou prázdné. Obrátí se tedy proti Faustovi, ale ten se i se svými druhy chytí kouzelného pláště, který je vzduchem odnese pryč (č. 4 duet a sbor \"Nur der ist frei, der nichts zu lieben hat\").\n\n(Proměna – komnata na Gulfově hradě) Služka se snaží uklidnit svou paní Kunhutu a dodat jí odvahy: zajetí u tyranského hradního pána je neštěstí, ale hrabě Hugo již jistě chystá její vysvobození. Kunhuta ji stěží poslouchá a oddává se snění o svém drahém snoubenci. Láska jí dodává sílu vzdorovat vilnému uchvatiteli (č. 5 scéna a árie \"Die stille Nacht entweicht… Ja ich fühl' es, treue Liebe\"). Gulf vstupuje a bezvýsledně se ji pokouší přesvědčit lichotkami a sliby, poté jí tvrdí, že její Hugo je mrtev, a když mu Kunhuta neuvěří, předstírá, že má Huga v moci a zabije ho, pokud mu Kunhuta nebude po vůli. Ale Kunhuta si přeje raději svou i Hugovu smrt, než aby se mu vzdala. Gulf odchází s nepořízenou.\n\n(Proměna – křižovatka v lese) Hrabě Hugo je s oddílem svých přátel na cestě k únoscovu hradu. Čeká jen na soumrak, aby se zteč lépe zdařila, a pak bude Kunhuta osvobozena (č. 6 scéna a árie se sborem \"Beflüge den Lauf, zögernde Sonne!... Ja, hoffe Kunigunde!\"). Páže přichází Hugovi oznámit, že na cestě narazilo na dva podivné muže, kteří v hovoru zmiňovali Hugovo a Kunhutino jméno. Hugo pílí zjistit, zda se jedná o přátele, či nepřátele.\n\nO něco později na stejné místo dorazí Růženka a Franz. Růženka se domnívá, že její milý bude v Cáchách na korunovaci císaře Maxmiliána, a vydala se ho hledat. Oddaný Franz ji doprovází, ačkoli se ji snaží stále přesvědčit k návratu. Oba jsou velmi znaveni a pomalu usínají pod stromy. Objeví se Mefistofeles a na jeho pokyn oba spící poutníky zvedne oblak a odnáší je pryč (č. 7 tercet \"Ich kann nicht ruh'n, ich kann nicht rasten\").\n\n(Proměna – prostranství před Gulfovým hradem na skále) Hrabě se svým oddílem, Faustem a Mefistofelem přitáhli ke Gulforu hradu. Podle Hugova plánu měli jeho muži pod rouškou noci nepozorovaně přelézt hradby, ale Faust pochybuje o úspěchu, slibuje pomoc a nabízí pohodlnější řešení. Přes Hugovy pochybnosti hlasitě vyvolá Gulfa a požaduje propuštění Kunhuty. Golf ovšem odmítá a přivádí Kunhutu na balkon, aby ji ukázal zoufalému Hugovi a dal mu poslední možnost: nechť Hugo sám přesvědčí svou nevěstu, aby se Gulfovi poddala, jinak ji rytíř shodí se srázu. Hugo nabízí souboj, ale Gulf odmítá, a protože Kunhuta ho nadále rozhodně odmítá, odvádí ji, aby svou hrozbu vykonal. Faust byl pohledem na krásnou Kunhutu ohromen; nyní – zatímco se Hugovi ozbrojenci hotoví k zoufalému útoku na hrad – dává pokyn Mefistofelovi. Ihned se strhne divoká bouře a blesk zapálí hrad. Jeho posádka ve zmatku rozráží bránu a prchá, i Kunhuta se Gulfovi vyprostila a běží do Hugovy náruče. Rozzuřený Gulf se vrhá na ni a na Huga s mečem, ale jakmile se Faust dotkne jeho paže, meč mu z ní bezvládně vypadne. Na Mefistofelovo znamení se objeví larvy a odvlečou vzpouzejícího se Gulfa zpět do hořícího hradu. Hugo svírá Kunhutu v objetí, ale Mefistofelovi neunikne touha, s jakou po osvobozené šlechtičně hledí Faust, a škodolibě se raduje. Všichni odcházejí; na Mefistofelův pokyn se Gulfův hořící hrad zřítí do hlubin (č. 8 finále \"Nun wohlan! Ich halte Wort\").\n\n(Blocksberg – skalnatá krajina osvětlená magickou lucernou) Na svém shromaždišti zpívají a tancují čarodějnice. Mefistofeles přivádí Fausta a vyvolává vůdkyni čarodějnic, Sycorax. Faust si totiž přeje lektvar, který jej učiní neodolatelným pro všechny ženy, tedy i Kunhutu. Sycorax vystupuje ze země, podává Faustovi čarovný nápoj a ten ho rychle vypije. Elixír ihned účinkuje: všechny čarodějnice včetně samotné Sycorax ho obklopí a lákají do svého lože. Faust se jim vyprostí, rozbije jejich lucernu a navždy je z tohoto místa vypovídá (č. 9 introdukce a scéna \"Brenne Laterne! Nahe und ferne dämmere auf!\").\n\nPo chvíli vychází z dómu i Franz. S hořkostí Růžence sděluje, že jeho doprovod už není třeba a že se vrací do Štrasburku, protože v katedrále zahlédl toho, koho Růženka přišla najít – Fausta. Růženka se rozběhne k chrámu, z něhož vycházejí Faustovi přátelé. Prozrazují, že se právě konala svatba hraběte Huga s Kunhutou, a s oběma příchozími hrubě žertují; Wohlhaldt dokonce Růženku obtěžuje a Franz ji musí bránit.\n\nZa zvuků varhan (č. 12 adagio) vycházejí z dómu novomanželé a svatebčané. Hugo zve Fausta a jeho přátele z vděčnosti za Kunhutinu záchranu na svatební hostinu. Faust přijímá, přičemž myslí jen na to, jak by se při této příležitosti nevěsty pomocí lsti, násilí nebo kouzel zmocnil. Růženka ho osloví a hlásí se k němu. Faust ji rozpačitě vítá a posílá ji se svými druhy do svého hostince, aby tam na něj chvíli počkala. Jeho chlad Růženku zklame, Franz jí však dodává naději.\n\nFaust o samotě váhá – nenadále se musí rozhodovat mezi dráždivě přitažlivou Kunhutou a čistou oddanou Růženkou. Ale živočišná touha po hraběnce se ukáže silnější (č. 13 scéna a árie \"Wie ist mir! Welch ein Zwist erhebt sich… Blöder Tor! Ich kann hier fragen\").\n\n(Proměna – Honosný gotický sál) [Kunhuta se chystá ke svatební oslavě, ale nedokáže se vyznat ve svých citech: jakási nevysvětlitelná touha ji místo k Hugovi přitahuje k Faustovi (č. 13a scéna a árie \"Ich bin allein, des Abends Nähe regt die Tätigkeit… Wie dich nennen, seltsam neues Sehnen\").]\n\nSvatební hosté se scházejí a Hugo a Kunhuta je vítají. Hosté novomanželům provolávají slávu a Hugo a Kunhuta se ujišťují o své lásce. Mezi hosty jsou přítomni i Franz a Růženka v mužském přestrojení. Hugo a Kunhuta vítají Fausta a opět mu děkují za pomoc, ten připíjí na jejich štěstí. Během následujícího pantomimického tance nymf a amorků Faust Kunhutu svádí a ta mu podléhá. Mefistofeles sám upozorní Huga na chování jeho nevěsty a hosta, a když se netrpělivý Faust pokouší dámu odvléci, konfrontuje Hugo Fausta i Kunhutu s mečem v ruce. Kunhuta prchá, Růženka se snaží Fausta bránit, ale ten ji posílá pryč a Franz nebohou dívku odvádí. V následující šarvátce mezi Hugovými a Faustovými přáteli probodne Faust hraběte a běží za Kunhutou. Hrabě Hugo umírá obklopen zděšenými svatebními hosty (č. 14 duet, sextet a sbor \"Lang mögen die Teueren leben… Ich freue mich des Anteils\").\n\n(Proměna – Les za měsíční noci) Mefistofeles je spokojen: Faustův konečný pád je blízko. Všechny Faustovy dobré úmysly zvrhla jeho sebeláska v rozsévání hříchu, zatracení a smrti. Sycorax a čarodějnice přinášejí Mefistofelovi zprávu, že Fast strávil s Kunhutou její svatební noc, ale čarodějnice se postaraly, aby mu hrozné vidiny jeho hříchů zkazily jakoukoli rozkoš (č. 15 árie, scéna a sbor \"Stille noch dies Wutverlangen… In nächtlicher Stille, beim Zirpen der Grille\"). Na stejné místo přijde vyčerpaný Faust. Je si vědom svých provinění, ale přičítá je pekelnému svůdci. Stále doufá, že bude moci temné síle vzdorovat tím, že se vzdá snů o nekonečnu a věčnosti a oddá prostému, lidskými měřítky omezenému životu v ústraní s milující Růženkou. Fausta zde nalezne Wagner. I on měl hrozné vidiny a nabádá Fausta ke změně života. Faust souhlasí a chce se uchýlit do samoty švýcarských hor. Wagner mu sděluje, že ho v hostinci očekává plačící Růženka, a Faust pílí za ní.\n\n(Proměna – Faustův příbytek) Do Faustova domu potají vnikla Kunhuta. Výčitky svědomí, že oklamala svého manžela, chce smýt tím, že Fausta usmrtí – a proto u sebe ukrývá dýku. Vstupuje Růženka, aby zde čekala na Fausta. Rozrušuje ji přítomnost zlověstného Mefistofela, dotěrného Wohlhaldta i věrného Franze. Když uvidí svou sokyni, zahrne ji výčitkami, že jí ukradla milého. Kunhuta se jí snaží vysvětlit, že byly Faustem oklamány obě.\n\nFaust přichází, aby odvedl svou věrnou Růženku, ale Kunhuta ohlašuje svá práva na něho. Růženka poznává, že Kunhuta mluvila pravdu, a s pláčem odbíhá, sledována Franzem a Wagnerem. Mefistofeles odpírá jak zbavit Fausta Kunhuty, tak ochránit Růženku: obě ženy jsou mimo dosah jeho moci. Přicházejí ostatní Faustovi přátelé a pobízí Fausta, aby rychle uprchl – hrabě Hugo skonal a jeho věrní jsou Faustovi v patách. Kunhuta se teprve takto dozvídá, že Hugo zemřel, a to Faustovou rukou, a vrhá se na svůdce s dýkou. Faustovi přátelé ji však zadrží a odzbrojí.\n\nWagner přináší zprávu o tom, že Růženka ukončila svůj život skokem do řeky. Zoufalý Faust to vyčítá Mefistofelovi a domnívá se, že ho tato nevinná oběť zprostila smlouvy s ďáblem. Ale není tomu tak, naopak Mefistofeles oznamuje, že i Faustův čas se naplnil. Kunhuta a Faustovi přátelé prchají, zděšeni odhalením spolku s temnými mocnostmi. Faust se pokusí uniknout alespoň tím, že si vezme život sám, ale Mefistofeles mu vytrhne dýku a sbor pekelných duchů strhává Fausta k sobě do podzemí (č. 16 árie Kunhuty, scéna a finále \"Welch ein Wahn hat mich verblendet… Sprecht! wo find ich den Geliebten!... Er naht, bald ist ereicht mein Ziel!... Verlassen! allein! Weh mir!\").\n\n\n\n"}
{"id": "1220793", "url": "https://cs.wikipedia.org/wiki?curid=1220793", "title": "Arberešové", "text": "Arberešové\n\nArberešové (\"Arbëreshë\") nebo také \"Italoalbánci\" jsou příslušníci národnostní menšiny žijící na jihu Itálie, tvořené křesťanskými uprchlíky z Albánie, kteří se v oblasti usazovali od 15. století. Počet Arberešů se odhaduje na zhruba sto tisíc a lidí se smíšeným arberešským původem na dva miliony, žijí převážně v krajích Apulie, Basilicata, Kalábrie, Molise a Sicílie. Hovoří arbereštinou, která se vyvinula ze středověké toskičtiny ovlivněné řečtinou a italštinou. Většina z nich se hlásí k italsko-albánské církvi, užívající byzantský ritus, místní církev tvoří eparchie Lungro, eparchie Piana degli Albanesi a územní opatství Santa Maria di Grottaferrata.\n\nAlbánský vládce Gjergj Kastrioti Skanderbeg udržoval spojenectví s Neapolským královstvím a vyjednal roku 1459 pro své nejbližší spolubojovníky s rodinami právo usadit se na Apeninském poloostrově, aby po dobytí Albánie Osmanskou říší unikli islamizaci. Následovalo několik dalších emigračních vln; příchozí z Albánie žili v izolovaných vesnicích a většinou se dávali najímat jako žoldnéři. Obývali převážně chudé, neúrodné kraje, což vedlo od druhé poloviny 19. století k masovému vystěhovalectví do zámoří: početné komunity Arberešů žijí v USA, Kanadě, Brazílii a Argentině.\n\nVzhledem k životu v dlouholeté izolaci si Arberešové uchovali svůj jazyk, náboženství a zvyky, od jejich osídlení jsou také odvozeny geografické názvy jako Vaccarizzo Albanese. V Itálii mají rozsáhlou kulturní autonomii: například ve městě Civita se nachází arberešské muzeum a Skanderbegova socha, hlavním střediskem Arberešů je Piana degli Albanesi (arberešsky \"Hora e Arbëreshëvet\") na Sicílii, kde se nachází katedrála sv. Demetria ze Soluně a škola s výukou v arbereštině, všechny nápisy v městečku a okolí jsou dvojjazyčné. V obci San Demetrio Corone se každoročně koná festival arberešské hudby (\"Festivali i Këngës Arbëreshe\"), v arbereštině vycházejí knihy a vysílá rozhlasová stanice Radio Shpresa.\n\n\n\n"}
{"id": "1220801", "url": "https://cs.wikipedia.org/wiki?curid=1220801", "title": "Vincenc Huang Shoucheng", "text": "Vincenc Huang Shoucheng\n\nVincenc Huang Shoucheng (23. července 1923 Kangoo, Fu'an, Čína – 30. července 2016) byl římskokatolický biskup podzemní diecéze Fu'an (Mindong) v provincii Fu-ťien v Číně. Během svých 60 let kněžské nebo biskupské služby strávil 35 let ve vězení, v domácím vězení nebo na nucených pracech.\n\nV 18 letech vstoupil do kněžského semináře v Fuzhou. Na kněze ho 29. června 1949 vysvětil apoštolský administrátor biskup Thomas Niu Huiqing. Poté učil vsemináři v obci Luojiang a stal se vikářem.\n\nDne 12. listopadu 1955 byl zatčen spolu s dalšími třemi kněžími. V roce 1957 byl odsouzen k převýchově pro své kontrarevoluční zločiny proti komunistickému režimu. V roce 1972 byl potrestán pro svou pastorační činnost.\n\nNa svobodu byl propuštěn v roce 1980. Poté, co biskup James Xie Shiguang byl v roce 1984 uvězněn, vykonával správu diecéze. Přestože neměl povolení čínských státních úřadů, s odvahou vykonával pastoraci v diecézi Xiapu, která se pod jeho vedením značně rozrostla. Z devadesáti tisíc tamních katolíků, včetně šedesáti kněží, dvou set řeholnic a tří set zasvěcených panen, se osmdesát tisíc věřících hlásilo v roce 2016 k této podzemní církvi.\n\nZůstal věrný, i přes pronásledování, nástupci sv. Petra. V roce 2008 vysvětil svého nástupce, biskupa koadjutora Vincenta Guo Xijina a Benedikt XVI. toto nástupnictví oficiálně uznal.\n"}
{"id": "1220809", "url": "https://cs.wikipedia.org/wiki?curid=1220809", "title": "Král úletů", "text": "Král úletů\n\nKrál úletů je název českého vydání románu amerického spisovatele Philipa K. Dicka \"Confessions of a Crap Artist\" (něco jako Zpověď ukecaného umělce). Jde o jediný Dickův nefantastický román vydaný za jeho života. Napsán byl již roku 1959 a vydaný až roku 1975. Román sleduje život dvou kalifornských středostavovských rodin, které se potýkají se svými démony a jeho obsahem je hořký a hluboký manželský rozvrat hlavních postav.\n\nRomán se odehrává v padesátých letech v Marin County v Kalifornii. Jeho titulní postavou je Jack Isidore, bláznivý snílek a poněkud duševně vyšinutý muž posedlý sbíráním neužitečných věcí všeho druhu a ve své pomatenosti věřící například v pravdivost teorie duté Země. Jacka se ujímá jeho sestra Fay, která je finančně velmi výhodně provdána za majitele továrny Charleyho, hrubého a omezeného člověka a občasného násilnického alkoholika. Samotná Fay je panovačná, racionálně, ale krátkozrace uvažující žena, která se někdy chová jako malé děcko. Musí mít vše co si zamane a nebojí se přitom bortit vztahy se svým manželem a okolím\n\nKdyž Charley dostane díky chování své ženy infarkt a je v nemocnici, má Fay mimomanželský poměr se svým čerstvě ženatým sousedem, studentem Natem Anteilem. Charley se vrací z nemocnice a je rozhodnut Fay zabít, ale nakonec spáchá sebevraždu. Odkáže ale Jackovi polovinu domu a dostatek peněz na psychiatrickou léčbu. Jack se mezitím stal členem apokalyptické náboženské skupiny, která očekává brzký konec světa. Když tento konec světa v určený den nenastane, rozhodne se Jack vyhledat psychiatrickou pomoc.\n\nNat se rozvede se svou manželkou Gwen, ale přesto, že Fay vlastně nenávidí, nedokáže se od ní oprostit a zůstává s ní, protože i jeho si podmanila a zotročila. \n\n"}
{"id": "1220813", "url": "https://cs.wikipedia.org/wiki?curid=1220813", "title": "Splaveniny", "text": "Splaveniny\n\nTermín splaveniny označuje přirozený materiál koryta vodního toku, unášený za určitých situací (zpravidla vyšší průtoky) vodním proudem. V žádném případě sem nepatří cizorodý přírodní i umělý materiál unášený vodním tokem (větve, listí, odpadky, …), který se označuje jako spláví.\n\nSplaveniny se obvykle dělí podle způsobu pohybu na:\nDalší možné dělení je podle velikosti splaveninových částic podle tabulky:\n\nVzhledem k tomu, že splaveniny jsou prakticky vždy směsí zrn různých velikostí, používá se pro popis složení splavenin křivka zrnitosti a některé její percentily (resp. velikosti zrn formula_1 [m] těmto percentilům příslušné – zejména formula_2, formula_3, formula_4, formula_5, formula_6 a formula_7 kde index označuje percentil), které se často objevují v teoretických úvahách např. o drsnosti koryt vodních toků a pod. Jako velikost zrna formula_1 se uvažuje tzv. sítový průměr.\n"}
{"id": "1220815", "url": "https://cs.wikipedia.org/wiki?curid=1220815", "title": "Karel Kubánek", "text": "Karel Kubánek\n\nPodplukovník Karel Kubánek, (29. října 1916 Jilemnice – 1940 nebo 1941 Sovětský svaz, místo neznámé), byl letec československé armády. V roce 1939 odešel z vlasti, aby za její samostatnost mohl bojovat. Zahynul v ruském gulagu.\n\nKarel Kubánek se narodil v Jilemnici (ve známé Zvědavé uličce) jako první dítě rodičů Karla Kubánka a Ludmily rozené Weissové. Jeho otec byl tkadlec a obchodník. Karel Kubánek maturoval na Exportní obchodní akademii v Jablonci nad Nisou a po maturitě nastoupil do vojenského leteckého učiliště ve Vyškově. V červnu 1938 byl jmenován pozorovatelem letcem a zařazen do vojenských útvarů na Slovensku.\n\nPo vzniku Protektorátu Čechy a Morava byl jako jeho příslušník ze slovenské armády propuštěn a vrátil se do Jilemnice. Spolu s letci Karlem Kopalem z Tříče a Janem Vlkem ze Semil se pokusil zapojit do odboje jako zahraniční voják. S pomocí semilských členů odbojové skupiny Obrana národa, vedených Františkem Hyškou, překročili v noci z 5. na 6. srpna 1939 hranice do Polska.\nJiž 28. srpna byla skupina letců, ve které byl Kubánek, přijata do polské armády, jako členové tzv. Legie Čechů a Slováků v Polsku. Krátce na to, 1. září 1939, napadlo Německo Polsko.\n\nLegie Čechů a Slováků téměř nebyla vyzbrojena a neměla uniformy. V noci z 11. na 12. září 1939 zahájila ústup směrem do Rumunska. 17. září 1939 napadl Polsko i Sovětský svaz a 19. září 1939 byla legie Rudou armádou zajata. Karel Kubánek se po zajetí pokusil s několika přáteli znovu, jinou cestou, dostat do Rumunska. Znovu byl zatčen NKVD, vyslýchán, obviněn ze špionáže a odsouzen na tři roky nucených prací. K jejich provedení byl odvezen do povodí řeky Pečory, kde byl internován v jednom z tamních gulagů. V něm zahynul dříve, než došlo v červenci 1941 v Londýně k podpisu dohody, podle které mohly být území SSSR zakládány československé vojenské jednotky.\n\nSpolu s Karlem Kubánkem byli při nezdařeném útěku do Rumunska NKVD zatčeni i další Čechoslováci - členové polského legionu. Věznění nepřežili ještě čtyři další - četař-aspirant Josef Rychtera a četaři Černý, Němeček a Karel Stejskal.\n\nK dalším oceněním Karla Kubánka v období komunistického režimu pochopitelně nedošlo.\n\n"}
{"id": "1220818", "url": "https://cs.wikipedia.org/wiki?curid=1220818", "title": "Le'Raven Clark", "text": "Le'Raven Clark\n\nLe'Raven Clark (* 22. dubna 1993 v Bryan, stát Texas) je hráč amerického fotbalu nastupující na pozici Offensive tackla za tým Indianapolis Colts v National Football League. Univerzitní fotbal hrál za Texas Tech University, poté byl vybrán ve třetím kole Draftu NFL 2016 týmem Indianapolis Colts.\n\nClark navštěvoval Rockdale High School, kde se kromě amerického fotbalu věnoval také basketbalu a atletice. Za své fotbalové výkony byl několikrát nominován do all-stars týmu státu Texas a jednou také do celonárodního týmu. \n\nPoté, co byl oznámkován čtyřmi hvězdičkami, vynechal Clark v roce 2011 na Texas Tech University celý první ročník. Ve druhém ročníku odehrál všech třináct utkání na pozici pravého Guarda. Za své výkony byl poté vybrán do all-stars týmu nováčků podle Football Writers Association of America i webu Scout.com. Před startem sezóny 2013 se Clark přesunul na pozici levého Offensive tackla, aby tak nahradil odcházejícího LaAdriana Waddlea. Rovněž byl považován za horkého kandidáta na Outland Trophy a Lombardi Award. Během ročníku odehrál všech třináct utkání a byl vybrán do prvního týmu konference Big 12. O rok později nastoupil do dvanácti utkání, a ofenzívě pomohl naběhat 1 836 yardů a povolit pouze 13 sacků. Podruhé za sebou byl vybrán do prvního all-stars týmu konference Big 12. Jako jeden z pěti kapitánů týmu odehrál v sezóně 2015 třináct utkání a potřetí za sebou byl vybrán do prvního all-stars týmu konference Big 12.\n\nClark byl draftován ve třetím kole Draftu NFL 2016 jako 82. hráč celkově týmem Indianapolis Colts, smlouvu s Colts podepsal 25. května 2016.\n\n"}
{"id": "1220820", "url": "https://cs.wikipedia.org/wiki?curid=1220820", "title": "Rafael Martins Vieira da Silva", "text": "Rafael Martins Vieira da Silva\n\nRafael Martins Vieira da Silva známý jako Rafael (* 27. prosince 1995) je brazilský fotbalový obránce, od léta 2016 hráč slovenského klubu AS Trenčín.\n\n\nRafael působil v Brazílii v klubu Macaé Esporte Futebol Clube. V létě 2016 odešel na testy do slovenského klubu FK AS Trenčín, které dopadly úspěšně a hráč se začlenil do týmu. S Trenčínem si zahrál v předkolech Ligy mistrů UEFA 2016/17.\n\n"}
{"id": "1220823", "url": "https://cs.wikipedia.org/wiki?curid=1220823", "title": "Kaple svatého Jana Nepomuckého a Panny Marie Bolestné (Brňany)", "text": "Kaple svatého Jana Nepomuckého a Panny Marie Bolestné (Brňany)\n\nKaple svatého Jana Nepomuckého a Panny Marie Bolestné v Brňanech je sakrální stavba. Duchovní správou spadá do Římskokatolické farnosti Bohušovice nad Ohří.\n\nJedná se původně o barokní kapli, která byla založena v roce 1723. V 19. století byla pseudogoticky přestavěná. Kaple je čtvercová, má půlkruhovou apsidu. Dveře a okna jsou hrotitá. Ve štítové nice je umístěna soška sv. Jana Nepomuckého.\n\nV Brňanech se u čp. 30 nachází kaplička z 19. století. Jde o vyzděnou edikulu s křížkem na štítku, která se nachází na zkoseném nároží domku. V polích západně od vsi jsou Boží muka z 1. poloviny 19. století. Jedná se o nízký omítaný pilíř s prázdnou nikou a sedlovou stříškou, kde je kovový hřeb.\n\n"}
{"id": "1220828", "url": "https://cs.wikipedia.org/wiki?curid=1220828", "title": "Předposlední pravda", "text": "Předposlední pravda\n\nPředposlední pravda (1966, The Penultimate Truth) je sci-fi román amerického spisovatele Philipa K. Dicka. \n\nJde o dystopický konspirační thriller z blízké budoucnosti, kdy se zbytky lidstva po jaderné válce skrývají v podzemí, protože jsou přesvědčeni, že válka na povrchu stále zuří a že ji nyní vedou roboti, které lidé v bunkrech vyrábějí. Válka však dohodou mezi elitami obou stran dávno skončila a povrch planety je opět obyvatelný. Vládnoucí vrstva (tzv. Yancemani) žije na povrchu ve vilách uprostřed rozsáhlých parků a odmítá lidem v bunkrech pravdu o konci války sdělit. Pomocí falšovaných dokumentů z filmových studií a projevů charismatického vůdce Yancyho (ve skutečnosti naprogramovaného robota) si udržuje své privilegované postavení. Vyráběné roboty pak využívá jako služebníky.\n\nZa roky pohodlného života se ovšem zrodily mezi vládnoucí elitou frakce, jedni intrikují proti druhým a ve snaze upravit chod dějin využijí i prototyp stroje času. Sílí také nespokojenost s despotickým diktátorem, Stantonem Brosem, kterého drží při životě stále větší množství umělých orgánů.\n\nKonec příběhu není zcela jednoznačný. Po mnoha peripetiích oznamuje prezident Yance konec války. Jde ovšem o předposlední pravdu, protože ta poslední, že povrch Země již není radioaktivní, není zatím odhalena. Román tak ukazuje, že v okamžiku, kdy jedna mocenská skupina končí svoji vůdčí dráhu, nastoupí na její místo další.\n\n"}
{"id": "1220830", "url": "https://cs.wikipedia.org/wiki?curid=1220830", "title": "Římskokatolická farnost Zlaté Hory", "text": "Římskokatolická farnost Zlaté Hory\n\nŘímskokatolická farnost Zlaté Hory je územním společenstvím římských katolíků v rámci Jesenického děkanátu Ostravsko-opavské diecéze.\n\nFarní kostel ve Zlatých Horách je poprvé doložen v roce 1339. Později vyhořel a na jeho místě byl postaven kostel nový, dokončený v roce 1708. Ve 20. století zlatohorská farnost afilovala zrušenou farnost na Rejvízu.\n\nK lednu 2020 je administrátorem P. Mgr. Marcin Jarosław Sławicki\nV letech 1834–1841, za zlatohorského faráře Philipa Ditricha, byl vystavěn poutní kostel Panny Marie Pomocné na dnešním poutním místě \"Mariahilf\". Tento kostel pak sloužil svému účelu do roku 1955. Pak postupně zchátral a nakonec byl v listopadu 1973 odstřelen. V letech 1993–1995 byl na jeho místě postaven kostel nový, který vysvětil olomoucký arcibiskup Jan Graubner za účasti tehdejšího apoštolského nuncia Giovanniho Coppy. Při kostele byla následně zřízena samostatná duchovní správa, při zachování příslušnosti do území zlatohorské farnosti.\n\n\nFarnost Zlaté Hory má sídelního duchovního správce, který je zároveň administrátorem ex currendo farnosti Ondřejovice.\n\n"}
{"id": "1220840", "url": "https://cs.wikipedia.org/wiki?curid=1220840", "title": "Východ slunce", "text": "Východ slunce\n\nVýchod slunce je každodenní vystoupení slunce nad obzor v důsledku zemské rotace. Východu slunce předchází svítání (neboli ranní soumrak), kterým končí noc a začíná den.\n\nObčanský soumrak začíná ráno okamžikem, v němž se střed slunečního kotouče nachází 6° pod horizontem, a končí východem Slunce, kdy se horní okraj slunečního kotouče nachází přesně na ideálním horizontu – pro pozorovatele – za průměrných atmosférických podmínek při hladině moře. Vzhledem k refrakci (atmosférické neboli terestrické refrakci) je však skutečná poloha horního okraje slunečního disku v daném časovém úseku 0° 34' pod horizontem. Refrakce tak způsobuje optickou iluzi viditelného Slunce, ačkoli je stále pod horizontem. Tím dochází k prodloužení dne celkově o 8–12 minut. Tento jev je také v úrovni obzoru příčinou vizuálního zploštění disku na úkor jeho výšky. Okolo jedné sekundy může být pozorován optický fenomén tzv. zelený paprsek, na němž se vedle refrakce podílí i světelná disperze.\n\nZa hranicí polárního kruhu nastává polární den, jestliže nejméně jeden den tzv. půlnoční Slunce nezapadne pod obzor a nenastane noc bez slunečního světla. Opakem polárního dne je polární noc, kdy naopak Slunce nevystoupí nad horizont.\n\nDo 16. století panovala v řadě kultur a náboženství představa geocentrického modelu Země jako nepohyblivého středu vesmíru, okolo něhož rotují další tělesa. Daný přístup nahradil astronom Mikuláš Koperník heliocentrickým modelem s centrálně postaveným Sluncem a pohybující se Zemí.\n\n\n"}
{"id": "1220842", "url": "https://cs.wikipedia.org/wiki?curid=1220842", "title": "Římskokatolická farnost Ondřejovice", "text": "Římskokatolická farnost Ondřejovice\n\nŘímskokatolická farnost Ondřejovice je územním společenstvím římských katolíků v rámci Jesenického děkanátu Ostravsko-opavské diecéze.\n\nVe středověku patřilo půl Ondřejovic k majetkům Vratislavského biskupství. Farnost zde byla zřízena v 16. století.\n\nFarnost Ondřejovice je spravována ex currendo ze Zlatých Hor.\n\n"}
{"id": "1220846", "url": "https://cs.wikipedia.org/wiki?curid=1220846", "title": "Tujana Dašidoržijeva", "text": "Tujana Dašidoržijeva\n\nTujana Norpolovna Dašidoržijeva (rusky Туяна Норполовна Дашидоржиева, * 14. dubna 1996 Čita, Zabajkalský kraj, Rusko) je ruská sportovkyně burjatského původu ve střelbě z luku a členka ruské reprezentace na Olympijských hrách 2016.\n\nLukostřelbou se začala zabývat již v raném věku ve své rodné Čitě.\n\nV mezinárodních soutěžích debutovala v roce 2010. V roce 2011 na Světovém poháru mládeže v Polsku získalа bronzovou medaili v týmové soutěži o rok později na stejném turnaji získala stříbrnou medaili. V roce 2015 s ruským týmem vystoupila na Univerziádě v Gwangju a v týmové soutěži vybojovala bronzovou medaili, v individuálním šampionátu byla devátá.\n\nVe stejném roce na Mistrovství světa v Kodani se spolu s Innou Stěpanovou a Ksenií Perovou stala Mistrem světa, když vyhráli v semifinále nad olympijskými vítězkami z Koreje a ve finále porazili zástupce Indie. V individuálním turnaji na Mistrovství světa se umístila na 17. pozici.\n\nV roce 2016 se stala součástí ruského olympijského týmu a na Olympijských hrách v Rio de Janeiru získala stříbrnou medaili v týmové soutěži, kterou vybojovala spolu s Ksenií Perovou a Innou Stěpanovou.\n\n"}
{"id": "1220850", "url": "https://cs.wikipedia.org/wiki?curid=1220850", "title": "Jason-1", "text": "Jason-1\n\nJason-1 je umělá družice vyvinutá NASA a Národním centrem kosmického výzkumu za účelem sledávání výšky hladiny oceánu a vytváření topografických map. Jedná se o nástupce družice TOPEX/Poseidon. \n\nDružice je výsledkem spolupráce americké NASA a Francouzské CNES. Byla vytvořena jako součást systému na pozorování zemského povrchu. \n\nMise začala v prosinci 2001. Družice odstartovala na raketě Delta II vyrobené firmou Boeing z Vandenbergovy letecké základny. Během první části mise družice létala na velmi podobné dráze jako její předchůdce sonda TOPEX, což umožnilo kalibraci palubních přístrojů pomocí dat z TOPEXu. Po dokončení kalibrace byla družice přesunuta na definitivní oběžnou dráhu. \n\nSatelit nese jméno podle řeckého hrdiny Iásóna. \n\nDružice nesla na palubě pět základních přístrojů:\n\nMnoho satelitů využívá dvoupásmový radar k měření výšky. To v kombinaci s dalšími orbitálními prvky (například GPS systému, který přesně určí polohu), umožňuje přesné mapování topografie Země. Tyto dvě vlnové délky byly vybrány tak, aby bylo možné automaticky opravovat zpoždění způsobené v ionosféře.\n\nInformace o rozložení vody jsou používány k definování gravitační mapy planety a k určení výšky dna oceánu. Družice také pomohla zpřesnit údaje o hmotnosti vody na Zemi, jejím spektru a směrech proudění. Tyto informace umožňují počítačovým programů definovat rychlost mořských proudů, což zlepšuje pochopení atmosférických jevů.\n\nMise skončila v červenci 2013. Nástupcem družice Jason-1 se stala družice Jason-3, která do vesmíru odstartovala roku 2016. \n"}
{"id": "1220866", "url": "https://cs.wikipedia.org/wiki?curid=1220866", "title": "Jihlavská astronomická společnost", "text": "Jihlavská astronomická společnost\n\nJihlavská astronomická společnost, z. s. je nestátní nezisková organizace působící především v oblasti popularizace astronomie a příbuzných vědních oborů. Tato společnost oficiálně vznikla 20. února 2004 jako občanské sdružení a od roku 2014 se transformovala podle Nového občanského zákoníku na zapsaný spolek (z. s.). Jejím předsedou je samotného začátku až doposud Miloš Podařil. Jihlavská astronomická společnost patří mezi kolektivní členy České astronomické společnosti (ČAS). Hlavním působištěm Jihlavské astronomické společnosti je goticko-renesanční hradební věž brány Matky Boží (Věžní 1, Jihlava).\n\nSpolečnost pravidelně pořádá veřejná astronomická pozorování z ochozu brány Matky Boží v Jihlavě. Příležitostně pak i výjezdní pozorování v jiných obcích, na dětských táborech, na Noci vědců či na Muzejní noci. Vedle toho ve spolupráci s  Pobočkou Vysočina České astronomické společnosti a Muzeem Vysočiny Jihlava pravidelně připravuje vědecko-populární přednášky pro veřejnost. Dále Jihlavská astronomická společnost organizuje Astronomický tábor určený dětem mezi deseti a sedmnácti roky věku, jež se zajímají o astronomii. Spolu s Domem dětí a mládeže Jihlava navíc společnost spolupořádá Astronomický kroužek, v němž se schází děti stáří dvanácti až patnácti let.\n\nPro večerní pozorování se používá několik dalekohledů, největší z nich má průměr zrcadla 305 mm. Díky slunečním filtrům je možné pozorovat i sluneční fotosféru. Speciální dalekohled Lunt umožňuje i pozorování chromosféry Slunce\n\nAstronomický tábor Jihlavské astronomické společnosti je letní dětský tábor zaměřený na astronomii a příbuzné vědní oblasti pro děti ve věku 10 až 17 let.\n\nHistorie Astronomického tábora Jihlavské astronomické společnosti sahá až do roku 2004, kdy proběhl jeho první ročník. V období let 2004 až 2012 tábor nesl označení Letní astronomické soustředění (LASO) a byl pořádán pod záštitou Domu dětí a mládeže Jihlava. Od roku 2014 je astronomický tábor pořádán výhradně Jihlavskou astronomickou společností.\n\nTábor se koná na základně jihlavského DDM na Hájence Černé lesy u Brtnice na Jihlavsku.\n\nProtože hvězdárna v Jihlavě není, Jihlavská astronomická společnost se již od roku 2004 snaží tuto hvězdárnu zrealizovat a sehnat finanční prostředky na její stavbu.\n\nAstronomická pozorovatelna na vyhlídkové terase věže jihlavské brány Matky Boží je pouze improvizovaným stanovištěm s velkým množstvím omezení. Předně se jedná o světelné znečištění, které je v centru města Jihlava velice omezující pro astronomická pozorování, či v neposlední řadě nutnost rozebírat a odnášet astronomické dalekohledy po každém pozorování.\n\nAčkoliv v minulosti vzniklo hned několik více či méně ambiciózních projektů (především ve spolupráci se Statutárním městem Jihlava a Krajem Vysočina), snahy Jihlavské astronomické společnosti byly prozatím marné. Díky úsilí Jihlavské astronomické společnosti vznikl dokonce kompletní projekt Vesmír Vysočiny, avšak po krajských volbách v roce 2008 byl projekt a financování projektu Vesmír Vysočiny krajem zrušeno.\n\nMěsto Jihlava tak zůstává jedním z mála krajských měst v České republice bez vlastní hvězdárny.\n"}
{"id": "1220867", "url": "https://cs.wikipedia.org/wiki?curid=1220867", "title": "Milan Lešický", "text": "Milan Lešický\n\nMilan Lešický (* 11. července 1945, Trenčianske Teplice) je bývalý slovenský fotbalista a fotbalový trenér. Jeho otec Štefan Lešický byl ligovým brankářem Sloveny Žilina.\n\nTrénoval mj. FC Nitra, slovenskou reprezentaci do 21 let, MŠK Žilina, FK Púchov, FC Spartak Trnava a působil i jako sportovní ředitel FK Viktoria Žižkov.\n\n"}
{"id": "1220868", "url": "https://cs.wikipedia.org/wiki?curid=1220868", "title": "Barabinsk", "text": "Barabinsk\n\nBarabinsk () je město v Novosibirské oblasti v Ruské federaci. Při sčítání lidu v roce 2010 měl přes třicet tisíc obyvatel.\n\nBarabinsk leží v Barabinské stepi, rozsáhlé stepi o rozloze 117 000 kilometrů rozkládající se mezi Irtyšem a Obem na jihovýchodě Západosibiřské roviny. Od Novosibirsku, správního střediska oblasti, je Barabinsk vzdálen přibližně 300 kilometrů západně.\n\nDeset kilometrů severně od Barabinsku leží na řece Omu o něco větší město Kujbyšev.\n\nBarabinsk vznikl v roce 1893 při budování transsibiřské magistrály.\n\nOd roku 1917 je městem.\n\n"}
{"id": "1220895", "url": "https://cs.wikipedia.org/wiki?curid=1220895", "title": "Kaple svaté Rodiny (Petříkovice)", "text": "Kaple svaté Rodiny (Petříkovice)\n\nKaple svaté Rodiny je velká římskokatolická kaple v Petříkovicích, části obce Chvaleč. Patří do farnosti Trutnov III - Poříčí, kde plní funkci filiálního kostela.\n\nKaple z roku 1847 je vystavěna v klasicistním slohu.\n\nPravidelné bohoslužby se v kapli nekonají.\n\nStroj i skříň z roku 1911 jsou od Heinricha Schiffnera, varhanáře ve Cvikově a v Praze.\n\n"}
{"id": "1220910", "url": "https://cs.wikipedia.org/wiki?curid=1220910", "title": "Pec (Pustá Kamenice)", "text": "Pec (Pustá Kamenice)\n\nPec je část obce Pustá Kamenice. V roce 2011 zde žilo 42 obyvatel. V roce 2016 zde bylo 24 domů. Nalézé se asi 0,4 km západně od Pusté Kamenice.\n\nJméno osady vzniklo podle vysoké pece z roku 1722, ve které se tavila železná ruda těžená v sousední osadě Ruda u Čachnova. Tavící pec stávala v těsném sousedství bývalého Máchova mlýna čp. 38.\n"}
{"id": "1220917", "url": "https://cs.wikipedia.org/wiki?curid=1220917", "title": "Obyvatelstvo Ázerbájdžánu", "text": "Obyvatelstvo Ázerbájdžánu\n\nTento článek se zabývá tématem obyvatelstva Ázerbájdžánu.\n\nV tisících\n\nnaděje dožití:\n\nrok 2016\n\nmuži 80 let\n\nžena 82 let\n\nStruktura populace (01.07.2012) (odhady) :\nDrtivá většina obyvatel je muslimského vyznání. Odhady muslimského vyznání zahrnují čísla 91,6 % (CIA), 93,4 % (Berkley Center, 2012) nebo 99,2 % (Pew Research Center, 2009) .\n\nVětšina místních muslimů vyznává ší'itský islám (asi 65% podle Berkley Center, 2016), menšina Sunnitský islám asi 35 %.\n"}
{"id": "1220919", "url": "https://cs.wikipedia.org/wiki?curid=1220919", "title": "Black Horse Inn", "text": "Black Horse Inn\n\nBlack Horse Inn, známý jako Sampson & the Lion, je historický hostinec ve Flourtown, Springfield Township v Pensylvánii. Je umístěn na 1432 Bethlehem Pike.\n\nPůvodní stavba byla postavena v roce 1744 Abrahamem Wakerlym a je to 1 a půl patrová, štuková kamenná budova s přízemní kamennou kuchyní v zadní části. Původní výměra byla 16 stop na 18 stop - po přidání kuchyně 15 stop na 15 stop. V roce 1833 přibyla dvoupodlažní přístavba a mezi lety 1880 až 1908 tři přízemní směrem dozadu. V roce 1833 byla přistavěna veranda na přední, západní a jižní straně. Budova je ve federálním stylu. \n\nV roce 2005 byl objekt zařazen do National Register of Historic Places.\n"}
{"id": "1220921", "url": "https://cs.wikipedia.org/wiki?curid=1220921", "title": "Nový mlýn u Podmoklan", "text": "Nový mlýn u Podmoklan\n\nNový mlýn u Podmoklan se nalézá asi 1 km západně od obce Podmoklany na hranici přírodní rezervace Mokřadlo.\nMlýn vznikl již před rokem 1764, neboť je zachycen již na mapě I. vojenského mapování. V současné době se jedná již pouze o začínající zříceninu s porušenou střechou, propadlými stropy a s pozůstatkem vodního kola. Před mlýnem se nachází vypuštěný vrbami zarostlý rybník. Mlýn je zasazen do krajiny v nivě říčky Cerhovky na hranici přírodní rezervace Mokřadlo.\n"}
{"id": "1220924", "url": "https://cs.wikipedia.org/wiki?curid=1220924", "title": "Crocodille", "text": "Crocodille\n\nCrocodille ČR, spol. s r.o. je česká firma zaměřená zejména na výrobu a prodej balených baget, sendvičů, panini a wrapů. Firmu založil a sám ji vlastní Petr Cichoň. Firma zaměstnává přes 700 lidí. K roku 2017 společnost vyráběla kolem 25 milionů výrobků ročně a patří mezi nejvýznamnější producenty balených sendvičů v Evropě. Za hranicemi má své pobočky na trzích na Slovensku, v Rakousku, Německu, Maďarsku a ve Španělsku, dále působí také na Slovinsku, v Srbsku, Rusku a Estonsku.\n\nSpolečnost Crocodille zároveň provozuje franšízovou síť restaurací rychlého občerstvení pod názvem Bageterie Boulevard. \n\nS prodejem obložených baget začal Petr Cichoň na střední škole, v pronajaté kuchyni bistra na Malé Straně. V roce 1992 si zřídil první vlastní výrobnu baget v Praze na Žižkově, nazval ji \"Žižkovské bagety\". Roku 1994 firmu přejmenoval na \"Crocodille\". O rok později otevřel velkovýrobnu baget v pražských Holešovicích, za rok pak vlastní pekárnu. V roce 2002 byla při povodních výrobna baget v Holešovicích zatopena, firma pak zakoupila bývalou konzervárenskou továrnu v Žiželicích nad Cidlinou, kde je hlavní výrobna dodnes, centrála společnosti je v pražském Hloubětíně. \n\nPrvní restaurace Bageterie Boulevard byla otevřena v roce 2003 na Vítězném náměstí v pražských Dejvicích, původně se jmenovala Boulevard Crocodille. Za 15 let se počet těchto zařízení rozšířil na více než 40.\n\nRoku 2007 otevřela Crocodille první zahraniční pobočku, v Budapešti. Za dva roky následovala pobočka ve Vídni. Roku 2011 firma koupila německého výrobce sendvičů \"Bakestreet\", čímž se dostala na německý trh. V roce 2012 expandovala do Ruska a Rumunska, rok poté do Slovinska, ovšem také kvůli sporu s jedním ze svých dopravců čelila insolventnímu řízení. V roce 2014 firma vstoupila na chorvatský trh. V roce 2015 došlo k mohutné expanzi na nové trhy, do Švédska, Polska, Litvy, Estonska a Španělska. Ve stejném roce firma oznámila snahu expandovat na trh v muslimských zemích, což vyvolalo kontroverze a obvinění, že firma bude používat maso poražených podle pravidel halal, která jsou někdy chápána jako mučení zvířat. Zájem má i o expanzi do Číny. Firma podporuje hnutí Neovlivní a společnost Člověk v tísni.\n"}
{"id": "1220925", "url": "https://cs.wikipedia.org/wiki?curid=1220925", "title": "Západočeský báňský akciový spolek", "text": "Západočeský báňský akciový spolek\n\nZápadočeský báňský akciový spolek (ZBAS) byla jedna z největších uhelných společností. Byla založena v roce 1875 a zanikla v roce 1945.\n\nV roce 1860 byla založena společnost s názvem \"Gewerkschacht Westböhmischer Bergbau und Hüttenverein\" (Západočeský horní a hutní spolek, ZHHS), která byla v roce 1861 schválená královským horním hejtmanstvím v Praze. Ve správní radě byla Würtenbergische Vereinsbank zastoupena dr. Karlem Steinerem.\n\nV roce 1875 založila Vídeňská banka Západočeský báňský akciový spolek se sídlem ve Vídni, který převzal veškerý majetek \"Gewerkschacht Westböhmischer Bergbau und Hüttenverein\". V roce 1889 přechází pod ZBAS Mantovské těžařstvo. ZBAS se stal největším těžařem na Plzeňsku. Expanze ZBAS pokračovala do oblasti Žacléře, kde v roce 1896 odkoupila od firmy Erlanger doly Fanny a Eliška (bývalé Silbersteinovy doly) za 1 milion korun. V roce 1898 důlní majetek bratří Müllerů za 1,4 milionu korun (doly Marie a Julie), tím se stal jediným vlastníkem dolů na Žacléřsku. Po získání dolů na Žacléřsku vzniká Západočeský báňský spolek, ředitelství v Žacléři. Ve Westfálsku měla podíly v \"Těžařstvu Lippramsdorf,\" doly těžily severně od Lippé. Společně s Drážďanskou bankou založili v roce 1908 společnost Schaffhausenscher Deutsch Österreich Kohlenbergbauverein. Schaffhausenscher Deutsch Österreich Kohlenbergbauverein. V roce 1913 odkoupila důlní míry na Ratibořsku od \"Německo-rakouského uhelného spolku\" (\"Deutsch-Österreich Kohlenbergbauverein\"). Před první světovou válkou v pruském Horním Slezsku odkoupila důlní míry od hraběte Larische a v roce 1916 otevřela důl Bedřich (Bedřichovy doly, Klein Gorschütz). Kromě dolů vlastnila koksovny, briketárnu, měla podíly v \"Zeměvrtné a kutací společnosti\". \n\nTabulka 1: Doly ve vlastnictví společnosti ZBAS:\n\nDoly zakoupené na Žacléřsku se rozkládaly na ploše cca 6 km v obcích a osadách Žacléř, Bobr, Královec, Vrchová, Bernatice, Černá Voda, Petříkovice, Lampertice, Prkenný Důl, Křenov, Zlatá Olešnice, Debrné, Lhota, Slatina, Radvanice, Chvaleč, Jívka, Dolní Vernéřovice, Bohdašín, Hronov, Rokytník, Dřevíč, Vysoká Srbská, Zlíčko, Zbečník a Žďárky. Celkem 112 jednoduchých, 61 dvojitých měr s 59 přebytky.\n\nTabulka 2: Doly ve vlastnictví ZBAS: \nPo ukončení první světové války bylo sídlo Západočeského báňského akciového spolku přeneseno do Prahy, avšak centrální ředitelství bylo nadále ve Vídni. V roce 1921 centrální ředitelství přesídlilo do Ústí nad Labem. Přes počáteční stabilizaci, zavádění nového strojního vybavení a modernizaci dolů v období let 1922 až 1926 docházelo ke střídání stagnace a vzestupu. 1922 byl uzavřen důl Vilemína ve Žďárkách. Od roku 1926 do 1930 došlo k zvyšování těžby. Na Žacléřsku období krize bylo překonáno díky dodávkám uhlí do lehlého průmyslu (hlavně cukrovary), železnici a od konce dvacátých let 20. století byla významným odběratelem elektrárna v Poříčí u Trutnova. \n\nPo roce 1939, kdy došlo k odtržení Sudet, byly doly ZBAS řízen y přímo z Německa báňským revírním úřadem ve Valbřichu. V roce 1941 byla společnost ZBAS arizována. Sídlo společnosti bylo přemístěno do Zbůchu u Plzně, včetně centrálního ředitelství z Ústí nad Labem. Majetek společnosti byl ovládán firmou \"Sudetenländische Bergbau Aktiengesellschaft Brüx\" (\"Sudetenberg\"), která patřila do koncernu Reichswerke Hermann Göring. Od 1. února 1942 byl užíván nový název (pro žacléřsko) \"Westböhmischer Bergbau Aktien Verein Bertreibsgruppe Schatzlar\" (Západočeský báňský akciový spolek, podniková skupina Žacléř). ZBAS neměl v té době vlastní odbytové oddělení. Veškerý odbyt uhlí byl řízen firmou Eduard Jakob Weinmann v Ústí nad Labem. K zabezpečení zvýšené těžby uhlí byli v období druhé světové války nasazeni do dolů váleční zajatci. Do Žacléře bylo v srpnu 1940 nasazeno 158 francouzských válečných zajatců. Do roku 1945 žacléřskými doly prošlo asi na 1700 zajatců, z toho jeden Francouz a osm sovětských zajatců přišlo o život. Zajatci neschopní práce byli odsunuti do kmenového zateckého tábora ve Zhořelci (Görlitz) a na jejich místo nastupovali noví. Ještě na jaře 1945 bylo v Žacléři 547 sovětských zajatců.\n\nTabulka 3: Počty zajatců v žacléřských dolech:\n\nPřes všechno toto úsilí se nikdy nepodařilo zvýšit těžbu uhlí na požadovaný výsledek 300 000 tun ročně, jak ukazuje tabulka těžby:\n\nTabulka 4: Těžba uhlí v Žacléřské oblasti:\n\nV roce 1941 Radvanické uhelné těžařstvo se sídlem v Trutnově prodalo ZBAS důl Kateřina v Radvanicích.\n\nVyhláškou ministra průmyslu ze dne 29. listopadu 1945 byly doly ZBAS znárodněny.\n\nKOLEKTIV. Uhelné hornictví v ČSSR. Ostrava: Profil Ostrava, 1985. 48-024-85.\n"}
{"id": "1220926", "url": "https://cs.wikipedia.org/wiki?curid=1220926", "title": "Ferona", "text": "Ferona\n\nFerona je česká firma ve formě akciové společnosti. Zabývá se nákupem, skladováním, úpravou a prodejem hutních výrobků, hutních druhovýrobků, železářského sortimentu a neželezných kovů. Je největším velkoobchodníkem s hutním materiálem v ČR. V roce 2015 byla 39. největší českou firmou, s tržbami přes 13 miliard korun.\n\nKořeny společnosti sahají do roku 1829, kdy v Praze založil obchodník L. G. Bondy železářský velkoobchod. V roce 1919 se firma stala akciovou společností a získala název Ferra. Po roce 1945 byla zestátněna a získala formu národního podniku. V roce 1972 získala název Ferona. Začátkem 90. let vznikla akciová společnost, v roce 1995 byla firma privatizována, majiteli se stali členové dosavadního managementu. V roce 2004 všechny akcie firmy získala Steel Investments Group.\n"}
{"id": "1220927", "url": "https://cs.wikipedia.org/wiki?curid=1220927", "title": "S/2007 S 2", "text": "S/2007 S 2\n\nS/2007 S 2, také známý jako Alejandra, je jeden z měsíců Saturnu. Jeho objev oznámili Scott S. Sheppard, David C. Jewitt, Jan Kleyna a Brian G. Marsden v květnu roku 2007. Výsledek byl založen na pozorováních, která proběhla v lednu až dubnu 2007. Měsíc S/2007 S 2 má asi 6 kilometrů v průměru a obíhá Saturn ve vzdálenosti asi 16 560 000 kilometrů. Jeho oběžná doba je 792,96 dnů, sklon k ekliptice je 176,68 stupňů. Excentricita oběžné dráhy je 0,218 a měsíc obíhá retrográdně. \n"}
{"id": "1220928", "url": "https://cs.wikipedia.org/wiki?curid=1220928", "title": "Pavel Jindra", "text": "Pavel Jindra\n\nPavel Jindra (* 4. ledna 1944) je bývalý československý atlet, který se specializoval na skok o tyči. \n\nZávodil za RH Praha. V mládežnických kategoriích byl hodně všestranný, v žácích chvíli držel československý rekord na 60 metrů překážek a často vyhrával Přebory Prahy. Ve starších žácích se začal specializovat na skok o tyči a v juniorské kategorii si udělal osobní rekord 4,82 m a patřil mezi nejlepší juniory na světě. V Československu ho porážel jenom Rudolf Tomášek, se kterým reprezentoval Československo na 16 mezistátních utkáních. Dalšího úspěchu dosáhl v roce 1964, kdy se stal ve skoku o tyči mistrem sportu. V roce 1966 se zúčastnil Mistrovství Evropy v Budapešti, kde byl vyřazen v kvalifikaci. V roce 1967 se zúčastnil 2. Evropských halových her, které se konaly v Praze a ve finále skoku o tyči obsadil 13. místo. V roce 1968 vyhrál výkonem 4,70 m Mistrovství Československa. Jeho největším úspěchem byla splněná nominace na Olympijské hry do Tokia, které se konaly v roce 1964, na které ale nejel, protože si při tréninku zlomil ruku. Ve světovém žebříčku držel v roce 1965 33. místo.\n\n"}
{"id": "1220931", "url": "https://cs.wikipedia.org/wiki?curid=1220931", "title": "SWS", "text": "SWS\n\nSWS je česká obchodní firma sídlící ve Slušovicích. Je jedním z mála úspěšných nástupců proslulého družstevního gigantu JZD Agrokombinát Slušovice. Zabývá se distribucí informačních technologií, zastupuje na českém trhu asi 80 světových značek. V roce 2015 šlo o padesátou největší českou firmu, s tržbami přes 10 miliard korun ročně.\n\nFirma vznikla roce 1991, jako SWS Software ve formě společnosti s ručením omezeným. Ihned uzavřela významnou smlouvu o spolupráci s firmou Microsoft. Brzy následovaly další firmy – IBM, Sony, Nikon atd. V roce 1996 změnila formu na akciovou společnost a název byl zkrácen na SWS.\n"}
{"id": "1220934", "url": "https://cs.wikipedia.org/wiki?curid=1220934", "title": "Komorná", "text": "Komorná\n\nKomorná ( ) je korejský thriller režiséra Pak Čchan-uka, natočený v roce 2016. Předlohou filmu byl literární bestseller \"Zlodějka\" od britské autorky Sarah Watersové. Film získal nominaci na Filmovou cenu Britské akademie v kategorii nejlepší cizojazyčný film.\n\nFilm se odehrává ve 30. letech v Japonskem okupované Koreji. Šlechtičnu Hideko vychovává její strýc, který chce v budoucnu získat její majetek. Falešný hrabě ji chce svést a zmocnit se jejího bohatství a na pomoc si najme coby šlechtičninu komornou chudou dívku Sukhui, sirotka po známé zlodějce. Plán se zvrtne, když se Sukhui zamiluje do Hideko.\n"}
{"id": "1220935", "url": "https://cs.wikipedia.org/wiki?curid=1220935", "title": "Seznam děkanů Fakulty elektrotechniky a komunikačních technologií Vysokého učení technického v Brně", "text": "Seznam děkanů Fakulty elektrotechniky a komunikačních technologií Vysokého učení technického v Brně\n\nToto je seznam děkanů Fakulty elektrotechniky a komunikačních technologií Vysokého učení technického v Brně.\n\n"}
{"id": "1220938", "url": "https://cs.wikipedia.org/wiki?curid=1220938", "title": "Armex", "text": "Armex\n\nSkupina Armex, též Armex Group, je česká firma sídlící v Děčíně. Vznikla v roce 1991. Firma začínala prodejem armatur. Postupně se zaměřila zejména na prodej pohonných hmot. V roce 2015 to byla 22. největší firma v ČR, s tržbami přes 21 miliard korun. Největšími firmami ve skupině jsou Armex Oil, Trancargo (zakoupena v roce 2013), Armex Energy a Armex Invest. V roce 2013 Armex začal budovat síť vlastních čerpacích stanic, k roku 2015 jich bylo v ČR třináct. Firma sponzoruje především lokální instituce: Městské divadlo v Děčíně, boxerský klub BC Armex Děčín či hokejový klub HC Grizzly Děčín.\n"}
{"id": "1220941", "url": "https://cs.wikipedia.org/wiki?curid=1220941", "title": "Kateřina Uherská", "text": "Kateřina Uherská\n\nKateřina Uherská († 1355) byla dcerou uherského krále Karla I. Roberta a svídnická kněžna. Identita její matky je nejistá. \n\nNěkteří historici mají za to, že rodinný stav Kateřiny je neznámý. Zřejmě však byla dcerou uherského krále Karla. Jejími prarodiči by tak byli Karel I. Martel a Klemencie Habsburská. Pokud její matkou byla první manželka krále Karla Marie Bytomská, byli by jejími prarodiči také Kazimír Bytomský a jeho manželka Helena.\n\nV roce 1338 se Kateřina vdala za knížete Jindřicha II. Svídnického, se kterým měla jednu dceru, Annu. Její manžel zemřel mezi lety 1343–1345. Ovdovělá Kateřina se i s dcerou odebrala k uherskému dvoru. Její dcera (dědička bezdětného strýce Boleslava) byla nejdříve zaslíbená synovi Karla IV., ten však zemřel a po smrti své manželky se o Annu ucházel Karel sám.\n"}
{"id": "1220943", "url": "https://cs.wikipedia.org/wiki?curid=1220943", "title": "Pěník", "text": "Pěník\n\nPěník je rybník na potoce Jiher v Písku. Má protáhlý tvar orientovaný východo-západním směrem o délce asi 100 m a šířce 17 m. Napájí ho od západu potok Jiher, který přitéká od severozápadu. Hráz je umístěna na východní straně a její hranu tvoří betonová plocha objektu Městské Služby Písek, s.r.o. Odtéká přepadem v hrázi pod zemí a asi po 513 metrech se Jiher vlévá do Otavy. Bezprostřední okolí rybníka tvoří neprostupná zeleň, hráz je pak součástí Městských Služeb Písek. V okolí rybníka se dále nacházejí garáže, rodinné domy a objekty firem. Nejbližšími jsou ulice \"Pražská\" na jihu a výpadovka ve směru na Topělec na severu. Ještě v 50. letech 20. století se zde rybník nevyskytoval.\n"}
{"id": "1220945", "url": "https://cs.wikipedia.org/wiki?curid=1220945", "title": "Kofola ČeskoSlovensko", "text": "Kofola ČeskoSlovensko\n\nKofola ČeskoSlovensko je česká akciová společnost vyrábějící nealkoholické nápoje, jejíž akcie se obchodují na Burze cenných papírů Praha a RM-SYSTÉMu.\n\nJe mateřskou společností nápojářské skupiny Kofola. V roce 2015 byla 62. největší českou firmou, s tržbami přes 7 miliard korun ročně.\n\nV posledních letech se zaměřuje také na zdravé potraviny, na které se zaměřuje její značka Ugo.\n\nNejvětším akcionářem byla v dubnu 2018 společnost Aetos s 68% podílem, která zastřešuje podíly zakladatelské rodiny Samarasů a jejich přátel. Pět procent drží sama společnost Kofola skrze dceřinou společnost Radenska, zbylých 27 % je v rukou minoritních akcionářů.\n\nKostas Samaras v roce 1993 koupil sodovkárnu v Krnově a později také značku Kofola. Firmu v současnosti vede jeho syn Jannis Samaras.\n\nFirma vyrábí tradiční kolový nápoj Kofola, balené vody Rajec, sirupy Jupí, dětské nápoje Jupík, hroznovou limonádu Vinea, ovocné a zeleninové šťávy Ugo či energetický nápoj Semtex. V Polsku je to Hoop Cola a ovocné sirupy Paola, ve Slovinsku minerálky Radenska, v Chorvatsku nápoje Voćko, Nara a Inka. Firma též v licenci vyrábí RC Colu a Oranginu. Je též výhradním distributorem značek Evian, Badoit, Vincentka a Rauch pro ČR a Slovensko.\n"}
{"id": "1220946", "url": "https://cs.wikipedia.org/wiki?curid=1220946", "title": "Seznam děkanů Fakulty chemické Vysokého učení technického v Brně", "text": "Seznam děkanů Fakulty chemické Vysokého učení technického v Brně\n\nToto je seznam děkanů Fakulty chemické Vysokého učení technického v Brně.\n\n"}
{"id": "1220949", "url": "https://cs.wikipedia.org/wiki?curid=1220949", "title": "Šahram Amírí", "text": "Šahram Amírí\n\nŠahram Amírí ( ; 8. listopadu 1977 – 3. srpna 2016) byl íránský jaderný vědec popravený za údajné vyzrazení tajných informací ohledně íránského jaderného programu Spojeným státům americkým. Vězněn byl od návratu z USA v roce 2010 až do popravy, která byla vykonána oběšením.\n"}
{"id": "1220953", "url": "https://cs.wikipedia.org/wiki?curid=1220953", "title": "Henry West Breyer Sr. House", "text": "Henry West Breyer Sr. House\n\nHenry West Breyer Sr. House, známý jako Haredith a nyní Cheltenham Township Municipal Building, je historický dům ve Elkins Park v Pensylvánii. Je umístěn na 8230 Old York Road.\n\nByl postaven v roce 1915 Henrym W. Breyerem Sr., majitelem Breyers Ice Cream a je 1 a 1/2 patrový, nepravidelného půdorysu, z kamene, v novokoloniálním stylu. Má verandu podporovanou čtyřmi dórskými sloupy. Na pozemku je také garáž. Dům koupil Cheltenham Township v roce 1956, a následně byl přestavěn na kanceláře. \n\nV roce 2004 byl objekt zařazen do National Register of Historic Places.\n"}
{"id": "1220955", "url": "https://cs.wikipedia.org/wiki?curid=1220955", "title": "ROCS Wu Yi (AOE-530)", "text": "ROCS Wu Yi (AOE-530)\n\nROCS Wu Yi (AOE-530) je rychlá bojová zásobovací loď námořnictva Čínské republiky. Jedná se o logistické plavidlo poskytující válečným lodím palivo, munici a náhradní díly. \"Wu Yi\" se stala první válečnou lodí námořnictva Čínské republiky, na které začaly sloužit ženy.\n\nV roce 1986 vedení námořnictva rozhodlo o nahrazení zastaralého tankeru ROCS \"Yu Tai\" (AR-521), pocházejícího ze 40. let 20. století, v domácích loděnicích vyvinutou bojovou zásobovací lodí. Vývoj plavidla provedlo Executive Yuan United Ship Design and Development Center s asistencí americké společnosti M. Rosenblatt & Son. Slavnostní první řezání oceli proběhlo 1. dubna 1988 a kýl byl založen 25. června 1988. Plavidlo bylo postaveno domácí loděnicí China Shipbuilding Corp. v Ťi-lungu. Trup byl na vodu spuštěn 4. března 1989 a loď byla uvedena do služby 23. června 1990.\n\nPlavidlo bylo do služby zařazeno jako největší válečná loď námořnictva Čínské republiky. Překonala jej až roku 2015 nová bojová zásobovací loď ROCS \"Pan Shi\" (AOE-532).\n\nCena plavidla byla původně plánována na 13 miliard tchajwanských dolarů, avšak kvůli nedostatku zkušeností se stavbou tohoto typu plavidel se stavba protáhla a byla nutná asistence korejských a japonských společností. Cenu plavidla to ve výsledku zvýšilo na 25 miliard tchajwanských dolarů.\n\nPlavidlo má ocelový trup a nástavby. Trup je členěn do šesti palub, přičemž dalších pět palub má nástavba. Plavidlo unese 9300 tun paliva a pitné vody a dále ještě 600 tun munice a dalších zásob. Je vybaveno čtyřmi stanicemi pro zásobování palivem a dvěma pro předávání pevných zásob. Je vyzbrojeno dvěma 40mm kanóny Bofors Mk 3, dvěma 20mm kanóny T75 a čtyřmi 12,7mm kulomety. Původně loď nesla ještě čtyřnásobné vypouštěcí zařízení protiletadlových řízených střel RIM-72C Sea Chaparral, které však bylo demontováno. Na zádi je přistávací plocha pro vrtulník, plavidlo však není vybaveno hangárem. Pohonný systém tvoří dva diesely Mitsubishi-MAN o celkovém výkonu 25 000 bhp, pohánějící dva lodní šrouby. Nejvyšší rychlost dosahuje 21 uzlů. Dosah je 8000 námořních mil při ekonomické rychlosti 15 uzlů.\n"}
{"id": "1220960", "url": "https://cs.wikipedia.org/wiki?curid=1220960", "title": "Libuše Rogozová-Kocourková", "text": "Libuše Rogozová-Kocourková\n\nLibuše Rogozová-Kocourková (24. září 1921 Lublaň – 7. srpna 2016 Pompano Beach, Florida) byla česká herečka.\n\nJejí otec Zvonimir Rogoz byl v roce 1929 angažován do Národního divadla v Praze a s ním se do Prahy přestěhovala i rodina. Po absolvování gymnázia nastoupila v listopadu 1939 do Divadla Anduly Sedláčkové. V březnu 1940 přestoupila do zemského divadla v Brně a vystupovala s Danou Medřickou až do uzavření divadla v září 1941 nacisty. Vrátila se do Prahy a až do konce II. světové války příležitostně hostovala v Národním divadle v komponovaných pořadech. Po komunistickém převratu v roce 1948 emigrovala společně s manželem a tříletým synem Karlem do Švýcarska a později odešli do USA. Od konce 50. let 20. století pracovala ve Washingtonu jako hlasatelka československého vysílání Hlasu Ameriky. Když odešla do penze, odstěhovala se se svým druhým manželem Janem Kocourkem, který byl ředitelem československé sekce Hlasu Ameriky na Floridu, kde později v nemocnici zemřela.\n\n\n"}
{"id": "1220961", "url": "https://cs.wikipedia.org/wiki?curid=1220961", "title": "Axolotlovití", "text": "Axolotlovití\n\nAxolotlovití (Ambystomatidae) je čeleď řádu axolotli. Tato čeleď čítá asi třicet druhů. Přirozeně se axolotlové vyskytují v oblasti od jihovýchodní Aljašky a jižního Labradoru po jižní okraj Mexické plošiny.\nTito živočichové jsou výjimeční způsobem života, některé druhy totiž nedospívají, jiné dospívají za určitých podmínek a některé dospívají vždy. Některé druhy jsou schopny se rozmnožovat i v larválním stádiu. Rozmnožují se lepením vajíček o průměru 3 mm na vodní rostliny. Výrazným prvkem jsou u larev keříčkovité žábry, ty však při proměně v dospělce mizí. Při změně stádia se mění i zbarvení, tvar těla a ocasu.\n\nDospělci jsou přibližně 30 cm dlouzí s širokou hlavou, drobnýma očima, výrazným žebrováním a dlouhým válcovitým ocasem. Dýchající plícemi. Mají příčné řady zubů na horním patře, spodní čelist je bezzubá. Dospělci sice vodu opouští ale zůstávají u ní, a nebo si vybírají vlhká místa. Přes den se ukrývají pod kameny, kořeny stromů a v noci loví hmyz, červy či jiné bezobratlé.\n\nNejvětší z axolotlovitých je \"Ambystoma dumerilii\" který dosahuje 12–29 cm, loví dokonce žáby, myši a rejsky, umí dobře lézt po stromech a při vyplašení vydává hlasité štěkavé zvuky. Podobné velikosti dosahuje axolotl tygrovaný, jenž je pojmenován podle jeho zbarvení – má tmavý podklad a žluté skvrny nebo pruhy. Oproti tomu nejmenší z nich je \"Ambystoma talpoideum\" dosahující délky asi 10 cm. Zajímavý je též axolotl skvrnitý který žije na souši kde klade vajíčka do různých jamek či dutin stromů, ty se v podzimních nebo jarních deštích naplní vodou. Tam se vajíčka vylíhnou a probíhá zde také vývoj larev.\n\n"}
{"id": "1220970", "url": "https://cs.wikipedia.org/wiki?curid=1220970", "title": "Mostecký FK", "text": "Mostecký FK\n\nMostecký FK je fotbalový klub z Mostu. Byl založen v roce 1992.\n\nMostecký fotbalový klub o.p.s. byl založen v roce 1992 jako Fotbalová škola Most, zanedlouho změnil jméno na EKO Most, poté FK TOROL Most a dnes Mostecký fotbalový klub o.p.s.\n\nMezi 2004 – 2008 úzce spolupracoval s FK Teplice na výchově mládeže. Po roce 2008 namísto Teplic začal spolupracovat s FK SIAD Most, načež v roce 2009 do tohoto klubu přešla veškerá mládež MFK.\n\nK obnově klubu došlo v roce 2011, kdy se pod vedením Jiřího Kroužka, přestěhoval do fotbalového areálu v Čepirozích. Od roku 2012 je majitelem klubu město Most a do klubu přešla i veškerá mládež z klubu FK Baník Souš.\n\nV roce 2016 zkrachoval v té době největší mostecký fotbalový klub, FK Baník Most 1909. MFK od něj odkoupil práva na působení v Divizi, tedy čtvrté nejvyšší české fotbalové soutěži. O rok později pak po špatných výsledcích sestoupil do krajského přeboru.\n\nNejznámějším odchovancem klubu je Jan Kovařík.\n\nPoznámky:\n\n"}
{"id": "1220971", "url": "https://cs.wikipedia.org/wiki?curid=1220971", "title": "Římskokatolická farnost Žulová", "text": "Římskokatolická farnost Žulová\n\nŘímskokatolická farnost Žulová je územním společenstvím římských katolíků v rámci Jesenického děkanátu Ostravsko-opavské diecéze.\n\nŽulová původně byla součástí farnosti Skorošice a místní obyvatelé buď docházeli na bohoslužby tam, nebo na Boží horu, kde již tehdy stál poutní kostelík. Ten byl ale zrušen v rámci Josefinských reforem v roce 1785.\n\nV roce 1793 byla Žulová povýšena na město a v souvislosti s tím začalo úsilí místních o zřízení vlastní farnosti. Vratislavské biskupství poskytlo tehdy městu ruinu hradu Frýdberk nad městem. Dne 4. března 1809 byla zahájena stavba kostela v prostoru zříceniny hradu. Hradní věž byla adaptována na zvonici, k níž byla přistavěna jednoduchá kostelní lóď. V rámci obvodových zdí někdejšího hradu byl pak založen hřbitov. Dne 4. listopadu 1810 byl kostel vysvěcen, dedikován svatému Josefovi a předán pro bohoslužebné účely. V roce 1813 byla při kostele zřízena lokálie, ze které byla v roce 1870 vytvořena samostatná farnost. Dovybavování a vylepšování kostela pak trvalo až do roku 1900.\n\nV letech 1878–1890 bylo obnoveno poutní místo na Boží hoře u Žulové a byl zde na místě starší stavby postaven novogotický kostelík, zasvěcený Panně Marii Bolestné.\n\nFarnost Žulová je administrována ex currendo z Vápenné. Ve farnosti pokračuje tradice poutí na Boží horu.\n\n"}
{"id": "1220972", "url": "https://cs.wikipedia.org/wiki?curid=1220972", "title": "Kráčmer", "text": "Kráčmer\n\nKráčmer je české příjmení nejspíše lužickosrbského původu, patrně pochází z (krčmář, hospodský, šenkýř, výčepní). V Lužici přetrvává i v podobě Krječmar. V Čechách je častější, na Moravě velmi zřídkavé.\n\nNěkteré z mnoha podob příjmení: Kračmer, Krečmer, Kráčmera; především v Německu Kretschmer, Kretschmar, Krätschmer, Kratschmer, Kretzschmer, Kretzschmar; na Slovensku Krčmár jsou četnější.\n\n\n"}
{"id": "1220973", "url": "https://cs.wikipedia.org/wiki?curid=1220973", "title": "Černá voda (přítok Rolavy)", "text": "Černá voda (přítok Rolavy)\n\nČerná voda (rovněž \"Slatinný potok\") je levostranným přítokem Rolavy v okrese Sokolov a okrese Karlovy Vary v Karlovarském kraji. Délka toku měří 9,6 km.\nPlocha povodí činí 17,8 km².\n\nSprávu vodního toku vykonává státní podnik Povodí Ohře.\n\nPotok pramení v Krušných horách v národní přírodní rezervaci Rolavská vrchoviště v Přírodním parku Přebuz. Jeho pramen se nachází pod jižním svahem Ploché hory (939 m). Od pramene teče potok krátce severním směrem, pak se jeho tok otáčí k jihovýchodu. Pokračuje podmáčeným zalesněným ve vzdálenosti necelých půl kilometru od státní hranice s Německem (Sasko) až k silnici, spojující zaniklé obce Rolavu a Jelení. Ještě předtím opouští území Přírodního parku Přebuz a vtéká na území Přírodního parku Jelení vrch. Kromě malého bezejmenného potůčku přibírá vodu z dědičné štoly Jiří, která odváděla část důlních vod z kdysi významných cínových dolů v zaniklé obci Rolava. Potok pokračuje otevřenou krajinou, nad jeho levým břehem se zvedá svah zalesněné Liščí hůrky (934 m). Širokým horským údolím přitéká potok klidně až do zaniklé hornické obce Jelení. Zde po dobu několika století poskytoval vodu horníkům při rýžování cínové rudy. Za zaniklou obcí přibírá zleva Bukový potok. Potok opouští horské louky, jeho koryto prudce klesá balvanitým údolím. Nad levým břehem se strmě zvedá hraniční vrch Korec (981 m), nad pravým pak vrch U Štoly (941 m) s pozůstatky starého důlního povrchového výrubu. Potok pokračuje podél silnice a po zhruba 1,5 km dospěje k soutoku s Rolavou, který se nachází u odbočky ze silnice na starou cestu do zaniklé obce Chaloupky.\n\n"}
{"id": "1220976", "url": "https://cs.wikipedia.org/wiki?curid=1220976", "title": "Kameníček", "text": "Kameníček\n\nKameníček může znamenat:\n\n\n"}
{"id": "1220980", "url": "https://cs.wikipedia.org/wiki?curid=1220980", "title": "Dokážeme vás stvořit", "text": "Dokážeme vás stvořit\n\nDokážeme vás stvořit (1972, We Can Build You) je sci-fi román amerického spisovatele Philipa K. Dicka. Román byl napsán již roku 1962 pod pracovním názvem \"The First in Our Family\" a prvně byl vydán vydán časopisecky v \"Amazing Stories\" v letech 1969–1970 jako \"A. Lincoln, Simulacrum\". \n\nPříběh románu vypráví Louis Rosen, spolumajitel továrny na hudební nástroje, který se ale postupně začíná se svým společníkem Maurym věnovat výrobě věrných replik slavných lidí, tzv. simulaker. Maury má představu, že vyrobí mnoho replik slavných postav války Severu proti Jihu. Prvními vytvořenými modely jsou proto americký ministr války Edwin M. Stanton a americký prezident Abraham Lincoln. Tyto repliky jsou tak dokonalé, že jsou k nerozeznání od své předlohy a mají také svou vlastní osobnost. Zájem o ně má chamtivý miliardář Sam Barrows, který je chce využít ke kolonizaci Měsíce, jelikož zde má nemovitosti, kam potřebuje přilákat lidi skutečné. V tu samou dobu se Louis zamiluje do psychotické dívky Pris, designérky simulaker, která se léčí se schizofrenií. \n\nBrzy se ale ukáže, že oba androidy je velmi obtížné řídit. Mají své myšlenky i svou vůli a především Abraham Lincoln se odmítá přizpůsobit novým společenským podmínkám. Louis s Maurym nakonec Barrowse odmítají, ale Pris s Barrowsem odchází. Když odhalí jeho skutečné záměry, postaví se proti němu a zničí simulakrum Lincolnova vraha Johna Wilkese Bootha.\nMezitím se Louis snaží Pris zoufale najít a jeho zběsilé pátrání jej dostane až do ústavu pro duševně choré. Prožívá zde uměle vyvolané drogové halucinace, které jej mají vyléčit. Setkává se v nich s Pris, ožení se sní, má s ní děti a stárne s ní. Do ústavu se ale vrací skutečná Pris a setká se s Louisem. Když je Louis propuštěn jako vyléčený, musí Pris, která upadla do ještě horších psychických stavů, v ústavu zůstat a dále se léčit.\n\n"}
{"id": "1220981", "url": "https://cs.wikipedia.org/wiki?curid=1220981", "title": "Flydubai", "text": "Flydubai\n\nDubai Aviation Corporation (arabsky مؤسسة دبي للطيران‎) vystupující pod obchodním jménem flydubai (arabsky فلاي دبي‎‎) je nízkonákladová letecká společnost se základnou na letišti v Dubaji. V létě 2016 létala flydubai do 95 destinací v Asii, Evropě a Africe.\n\nSpolečnost létá od prosince roku 2014 pravidelně do Prahy a Bratislavy, do Prahy od léta 2016 každodenně.\n\nSpolečnost založila v červenci 2008 dubajská vláda. Ačkoliv flydubai není členem The Emirates Group, společnost Emirates ji podporovala. 14. července 2008 si společnost na mezinárodním aerosalonu ve Farnborough závazně objednala 50 letadel typu Boeing 737-800, v celkové hodnotě 3,74 miliard $. První letadlo bylo společnosti dodané 17. května 2009. Společnost zahájila provoz 1. června 2009 otevřením linky z Dubaje do Ammánu, o den později byly zahájeny lety do Bejrútu. Síť linek se poté začala rychle rozrůstat, v roce 2012 létala již do 51 destinací. V červnu 2013 společnost přidala do svých letadel možnost nové cestovní business třídy, čímž si získala nové zákazníky.\n\nNa Dubai Airshow 2016 oznámila společnost objednávku 75 Boeingů 737 MAX a 11 Boeingů 737-800 za 8,8 miliard $.\n\nV listopadu 2017 se flotila flydubai skládala z 60 letadel:\nLet Flydubai 981 – 19. března 2016 havaroval pravidelný let 981 na lince z Dubaje při pokusu o přistání na letišti v Rostově na Donu, všech 62 osob na palubě zemřelo. Byla to první nehoda s fatálními následky v historii společnosti. Příčiny se vyšetřují.\n\n"}
{"id": "1220985", "url": "https://cs.wikipedia.org/wiki?curid=1220985", "title": "Toreja tisolistá", "text": "Toreja tisolistá\n\nToreja tisolistá (\"Torreya taxifolia\") je jehličnatý, dvoudomý strom, endemit Spojených států amerických. Jako samostatný druh byla rozpoznána až v roce 1833 a v současnosti je tato stálezelená dřevina ohrožena vyhynutím, od 50. let 20. století je decimována chorobami způsobovanými houbami rodu \"Macrophoma\" a \"Physalospora\".\n\nToreje tisolisté přirozeně rostou pouze na nevelkém území zasahujícím do států Georgie a Florida na jihovýchodě Spojených států amerických. Areál hlavního výskytu je rozptýlený a rozkládá se v délce asi 65 km na vápencových úbočích východního břehu řeky Apalachicola (která vzniká soutokem řek Chattahoochee a Flint). Mimo to ještě vyrůstají v malých populacích v okresech (county) Gadsden, Jackson a Liberty na Floridě a Decatur v Georgii. Obvykle se vyskytují na strmých a zastíněných svazích jak na zásaditých, sprašových půdách hluboko zásobených živinami (Mollisol), tak i na kyselých a špatně odvodněných s hustou vrstvou podpovrchového jílu (Alisol).\n\nRostou v teplém klimatu s vlhkým létem a suchou zimou. Průměrné roční srážky jsou 1400 mm, z toho za letní půlrok spadne asi 850 mm. Průměrná teplota v nejstudenějším měsíci lednu je 12 °C, v nejteplejším červenci 27 °C, v zimním období může teplota krátkodobě klesnout až na -9 °C. Toreje tisolisté nevytvářejí souvislé porosty, ale bývají součásti smíšených lesů s buky, duby, borovicemi a cypřiši. Rostou stejně dobře na plném slunci jako v polostínu.\n\nPoměrně malý, neopadavý, jehličnatý strom, průměrně vysoký 9 až 12 m, s kmenem tlustým 30 až 50 cm a otevřenou, konickou korunou. Má tenkou kůru s mělkými trhlinami, žlutavě hnědou až šedou a v přeslenech vyrůstající větve jsou rozkladité až slabě převisající. Úzké, kopinaté jehlice, 15 až 35 mm dlouhé a 3 mm široké, jsou srpovitě zakřivené a mají ostrou špičku. Na lícní straně jsou leskle zelené, na rubové mají dva šedé pásy průduchů, po rozemnutí jehlice i větvičky nepříjemně páchnou.\n\nToreja tisolistá je dvoudomá, někteří jedinci mají pouze samčí a jiní jen samičí šištice. Samčí s pylovými váčky jsou světle žluté, asi 6 mm velké, vejčité a rostou v řadě na spodní straně větviček, začínají se vytvářet již rok před dozráním pylu. Samičí, obsahující jediné vajíčko, jsou šedě zelené a vyrůstají v březnu a dubnu, po jedné až pěti pospolu na krátké stopce. Po opylení (větrem) dozraje za devět až osmnáct měsíců téměř kulovitý, tmavozelený, fialově pruhovaný, ojíněný míšek 2,5 až 3,5 cm velký s jedním podlouhlým, elipsoidním, tmavě hnědým semenem v dřevnatém osemení. Prvé šištice nevyrůstají na stromech mladších 20 roků.\n\nNejvětší exemplář roste v Severní Karolíně a je vysoký 14 m a výčetní šířku kmene má 90 cm.\n\nSemena klíčí bez stratifikace a nejlépe z hloubky několika centimetrů vlhké půdy. Po vyklíčení dobře snášejí stín, v přirozeném prostředí vyrůstají pod příkrovem vzrostlých stromů. Semenáče velmi rychle a hluboko koření, 5 cm vysoká rostlinka má již stejně dlouhý kořínek.\n\nStrom se může také přirozenou cestou rozmnožit i vegetačně, u paty stromu někdy z kořenů vyroste několik výhonků, v přírodě obvykle přežije jen jeden. Předpokládá se, že většina dnes přirozeně rostoucích jedinců vznikla tímto způsobem. Uměle se toreja tisolistá rozmnožuje řízky, které celkem dobře koření. Případné hybridy nejsou známe a pravděpodobně ani neexistují, nejbližší příbuzný druh toreja kalifornská roste ve vzdálenosti větší než 2000 km.\n\nDřevo z těchto nevysokých stromů je světle žluté, jemně zrnité, lehké, tvrdé a trvanlivé, jeho specifické hmotnost je 0,5 kg/dm³; nikdy však nebývalo příliš komerčně důležité. Nejčastěji se mladé stromy používaly jako vánoční stromky, nebo pro trvanlivost dřeva sloužívaly pro výrobu nábytku, jako stavební řezivo či na sloupky plotů. V posledním půlstoletí se stály vzácné a přestaly se těžit. V minulosti byly oblíbenými stromy jelenů pro vytloukání paroží.\n\nV polovině 20. století bylo odhadováno, že druh toreja tisolistá tvoří asi 600 000 stromů. O 60 let později čítal počet jedinců rostoucích na původních stanovištích již asi pouhých 600 kusů a z nich snad jen 10 bylo schopno přirozené reprodukce. Následkem houbové infekce hynou nejprve kořeny a následně usychá kmen a větve, infikované stromy také nevytvářet reprodukční orgány a jen stěží mohou být rozpoznané jako samčí či samičí. Druh je podle IUCN hodnocen jako kriticky ohrožený (CR) a byl zařazen do přílohy č. I v CITES.\n\nPřestože se na místa přirozeného výskytu vysazují noví jedinci namnožení řízkováním z dosud zdravých stromů, není jejich odolnost proti nemoci zajištěna. Byl zahájen program ex situ mající za úkol záchranu druhu, spočívající ve vysazování zdravých jedinců ve vzdálených, nemocemi nezasažených oblastech. Současně také probíhá snaha o vypěstování rezistentních klonů toreje tisolisté.\n\n"}
{"id": "1220987", "url": "https://cs.wikipedia.org/wiki?curid=1220987", "title": "Jana Jegorjanová", "text": "Jana Jegorjanová\n\nJana Karapětovna Jegorjanová (rusky Яна Карапетовна Егорян, * 20. prosinec 1993 Jerevan, Arménie) je ruská šermířka, Mistryně světa z roku 2015, dvojnásobná mistryně Ruska (2012, 2014), čtyřnásobná Mistryně Evropy (2013, 2014, 2015, 2016), dvojnásobná vítězka Mistrovství světa v šavli a držitelka titulu Mistra sportu Ruska mezinárodní třídy.\n\nJana Jegorjanová se narodila 20. prosince 1993 v Jerevanu. Matka se jmenuje Marina Jegorian a otec Karapet Jegorian. Ve věku 6 let se spolu s rodinou přestěhovala města Chimki v Moskevské oblasti, kde se začala zabývat šermem pod vedením Sergeje Sjomina. Později s ní také začala pracovat Jelena Žemajeva. Jako svou disciplínu si zvolila šavli.\n\nV letech 2010—2012 zaznamenala pozoruhodný úspěch na juniorské a mládežnické úrovni. Nejvýznamnějším z nich je vítězství zlatých medailí v individuální i týmové soutěži na Letních olympijských hrách mládeže v roce 2010 a vítězství v soutěži jednotlivců na juniorském mistrovství světa v Moskvě (2012).\n\nV roce 2012 vyhrála ruský šampionát v kategorii dospělých a začal se zapojovat do národního týmu Ruska. V roce 2013 se jako jeho součást stala Mistryní Evropy a získala bronzovou medaili na univerziádě v Kazani v týmové soutěži.\n\nJe držitelkou zlaté medaile z Letních olympijských her 2016. Ve finále zvítězila s poměrem 15:14 nad svou reprezentační kolegyní Sofjou Velikou. Jednalo se o první zlato pro Rusko v různých disciplínách šermu žen (tým Sovětského svazu vyhrál v historii pouze jeden zlato, a to v roce 1968 díky úsilí fleretky Jeleny Bělové).\n\nSvou druhou zlatou medaili na LOH 2016 vybojovala v týmové soutěži za ruský tým.\n"}
{"id": "1220988", "url": "https://cs.wikipedia.org/wiki?curid=1220988", "title": "S/2007 S 3", "text": "S/2007 S 3\n\nS/2007 S 2 je jeden z měsíců Saturnu. Jeho objev oznámili Scott S. Sheppard, David C. Jewitt, Jan Kleyna a Brian G. Marsden v květnu roku 2007. S/2007 S 3 má průměr asi 3 až 5 kilometrů a obíhá Saturn v průměrné vzdálenosti 20 518 500 kilometrů. Doba oběhu činí 1100 dní, sklon k ekliptice je 177,22 stupňů. Oběh měsíce je retrográdní. Výstřednost dráhy činí 0,130. \n"}
{"id": "1220989", "url": "https://cs.wikipedia.org/wiki?curid=1220989", "title": "S/2006 S 1", "text": "S/2006 S 1\n\nS/2006 S 1 je jedním z měsíců Saturnu. Objev byl oznámen čtveřicí astronomů Scott S. Sheppard, David C. Jewitt, Jan Kleyna a Brian G. Marsden v červnu roku 2006. Výsledek byl založen na pozorováních, která proběhla v lednu až dubnu 2006. Měsíc S/2006 S 1 má asi 6 kilometrů v průměru a obíhá Saturn ve vzdálenosti asi 18 930 200 kilometrů. Jeho oběžná doba je 974,41 dnů, sklon k ekliptice je 154,2 stupňů (175,4 stupňů k rovníku Saturnu). Excentricita oběžné dráhy je 0,1303 a měsíc obíhá retrográdně.\n"}
{"id": "1220990", "url": "https://cs.wikipedia.org/wiki?curid=1220990", "title": "S/2006 S 3", "text": "S/2006 S 3\n\nS/2006 S 3 je měsícem Saturnu. Jeho objev oznámili Scott S. Sheppard, David C. Jewitt, Jan Kleyna a Brian G. Marsden v červnu roku 2006 na základě pozorování, která proběhla v lednu až dubnu 2006.\n\nMěsíc S/2007 S 2 má asi 6 kilometrů v průměru a obíhá Saturn ve vzdálenosti asi 21 076 300 kilometrů. Měsíc obíhá retrográdně. Oběžná doba činí 1142,37 dnů, sklon k ekliptice je 150,8 stupňů. Excentricita oběžné dráhy je 0,471.\n"}
{"id": "1220991", "url": "https://cs.wikipedia.org/wiki?curid=1220991", "title": "S/2004 S 13", "text": "S/2004 S 13\n\nS/2004 S 13 je jeden z měsíců Saturnu. Jeho objev oznámili Scott S. Sheppard, David C. Jewitt, Jan Kleyna a Brian G. Marsden v květnu roku 2005. Výsledek byl založen na pozorováních, která proběhla v prosinci 2004 až březnu 2005. \n\nS/2004 S 13 má asi 6 kilometrů v průměru a obíhá Saturn ve vzdálenosti asi 18 056 000 kilometrů, oběh je retrográdní. Jeho oběžná doba je 905,85 dnů, sklon k ekliptice je 168 stupňů. Excentricita oběžné dráhy je 0,261.\n"}
{"id": "1220992", "url": "https://cs.wikipedia.org/wiki?curid=1220992", "title": "S/2004 S 7", "text": "S/2004 S 7\n\nS/2004 S 7 je jedním z měsíců Saturnu. Jeho objev oznámili Scott S. Sheppard, David C. Jewitt, Jan Kleyna a Brian G. Marsden v květnu roku 2005 na základně pozorování, které probíhalo od prosince 2004 až do března 2005. \n\nS/2004 S 7 má asi 6 kilometrů v průměru a obíhá Saturn ve vzdálenosti asi 20 999 000 kilometrů, oběh je retrográdní. Excentricita oběžné dráhy je 0,5299, sklon k ekliptice činí 166 stupňů a oběžná doba je 1140,24 dnů.\n"}
{"id": "1220993", "url": "https://cs.wikipedia.org/wiki?curid=1220993", "title": "S/2004 S 17", "text": "S/2004 S 17\n\nS/2004 S 17 je jedním z měsíců Saturnu. Jeho objev oznámili Scott S. Sheppard, David C. Jewitt, Jan Kleyna a Brian G. Marsden v květnu roku 2005 na základně pozorování, které probíhalo od prosince 2004 až do března 2005. \n\nS/2004 S 17 má asi 4 kilometrů v průměru a obíhá Saturn ve vzdálenosti asi 19 099 000 kilometrů, oběh je retrográdní. Excentricita oběžné dráhy je 0,226, sklon k ekliptice činí 167 stupňů a oběžná doba je 985,45 dnů.\n"}
{"id": "1220995", "url": "https://cs.wikipedia.org/wiki?curid=1220995", "title": "S/2004 S 12", "text": "S/2004 S 12\n\nS/2004 S 12 je jedním z měsíců Saturnu. Jeho objev oznámili Scott S. Sheppard, David C. Jewitt, Jan Kleyna a Brian G. Marsden v květnu roku 2005 na základně pozorování, které probíhalo od prosince 2004 až do března 2005. \n\nS/2004 S 12 má asi 5 kilometrů v průměru a obíhá Saturn ve vzdálenosti asi 19 906 000 kilometrů, oběh je retrográdní. Excentricita oběžné dráhy je 0,396, sklon k ekliptice činí 164 stupňů a oběžná doba je 1048,54 dnů.\n"}
{"id": "1220997", "url": "https://cs.wikipedia.org/wiki?curid=1220997", "title": "S/2004 S 3", "text": "S/2004 S 3\n\nS/2004 S 3 je prozatímní označení objektu obíhajícího kolem Saturnu, těsně za vnější částí F prstence. Objev byl oznámen v září roku 2004 na základě pozorování z června 2004 týmem Cassini Imaging Science Team. Data pořídila Sonda Cassini. \n\nI přes několik pokusů nebyl objekt zatím dosud znovu spatřen. Pozorovací sekvence z listopadu roku 2004 objekt znovu nenalezla. To naznačuje, že se jednalo o dočasný chomáč materiálu, který po čase zmizel. \n\nDalší objekt S/2004 S 4 byl spatřen o 5 hodin později v blízkosti S/2004 S 3, ale tentokrát uvnitř F prstence. Vzhledem k rozdílným místům objevu dostaly oba objekty rozdílné označení. Je však možné i to vysvětlení, že se jedná o tentýž objekt, který změnil oběžnou dráhu. Objekt také může obíhat ve trochu jiném sklonu než F prstenec, takže ve skutečnosti nedochází k průchodu objektu prstencem, přestože byl objekt pozorován jak radiálně vstupuje do prstence a zase z něj vystupuje. \n\nV případě, že objekt opravdu existuje by se jednalo o měsíc o velikosti 3-5 kilometrů a mohlo by jít o pastýřský měsíc ve vnějším okraji Saturnova F prstence. \n"}
{"id": "1220998", "url": "https://cs.wikipedia.org/wiki?curid=1220998", "title": "S/2004 S 4", "text": "S/2004 S 4\n\nS/2004 S 4 je provizorní označení objektu obíhajícího Saturn jehož existence nebyla dosud potvrzena. Objekt byl pozorován uvnitř Saturnova F prstence v červnu 2004 při snaze o potvrzení existence objektu S/2004 S 3, který byl spatřen o 5 hodin dříve vně F prstence. Pozorování bylo oznámeno v září 2004. \n\nI přesto, že se uskutečnilo několik pokusů však nebyl objekt znovu pozorován. Neobjevila ho ani zobrazovací sekvence z listopadu 2004. Proto je možné, že šlo pouze o dočasný chomáč materiálu, který mezitím zmizel. \n\nRovněž je možný výklad, že objekty S/2004 S 3 a S/2004 S 4 jsou ve skutečnosti jeden objekt. Tento by mohl obíhat v trochu jiném sklonu než F prstenec, takže ve skutečnosti nedochází k průchodu objektu prstencem, přestože byl objekt pozorován jak radiálně vstupuje do prstence a zase z něj vystupuje. \n\nPokud existuje byl by objekt S/2004 S 4 velký asi 3-5 kilometrů.\n"}
{"id": "1220999", "url": "https://cs.wikipedia.org/wiki?curid=1220999", "title": "Ředkovský rybník", "text": "Ředkovský rybník\n\nŘedkovský rybník (Ředkovec či Ředkovák) je rybník u obce Broumova Lhota v okrese Havlíčkův Brod. Nachází se ve vzdálenosti přibližně 700 metrů od obce na severovýchod. Rozloha rybníku je 4,7 ha a leží v nadmořské výšce 425 m n. m.\n\nRybník je napájen od západu Ředkovským potokem, který teče od Broumovy Lhoty a dále bezejmenným tokem od severu. Na východní straně potok rybník opět opouští.\n\nSpecifický odtok je q=6,36 l.skm a dlouhodobý průměrný průtok Q=0.053 m.s.\n\nCelkový objem rybníka V je 50 000 m a retenční objem pak V je 23 500 m.\n\nRybník je využíván především k rekreačním účelům, je zařazen do seznamu ploch ke koupání (identifikátor KO610202). V blízkosti je chatová osada a rekreační středisko.\n\n\n"}
{"id": "1221002", "url": "https://cs.wikipedia.org/wiki?curid=1221002", "title": "Brasil Tennis Cup 2016 – ženská čtyřhra", "text": "Brasil Tennis Cup 2016 – ženská čtyřhra\n\nŽenská čtyřhra Brasil Tennis Cupu 2016 probíhala v první polovině srpna 2016. Do deblové soutěže florianópoliského tenisového turnaje nastoupilo čtrnáct dvojic. Obhájcem titulu byl německý pár Annika Becková a Laura Siegemundová, jehož členky do turnaje nezasáhly.\n\nVítězem čtyřhry se stal nejvýš nasazený pár ukrajinských dvojčat Ljudmily a Nadiji Kičenokových, které ve finále zdolaly maďarské turnajové trojky Tímea Babosová a Réka Luca Janiová výsledkem 6–3 a 6–1. Obě šampionky si do žebříčku WTA připsaly 280 bodů a získaly druhý společný i druhý kariérní titul ze čtyřhry okruhu WTA Tour. \n\nDva nejvýše nasazené páry obdržely volný los do čtvrtinále.\n"}
{"id": "1221003", "url": "https://cs.wikipedia.org/wiki?curid=1221003", "title": "Jiangxi International Women's Tennis Open 2016 – ženská čtyřhra", "text": "Jiangxi International Women's Tennis Open 2016 – ženská čtyřhra\n\nŽenská čtyřhra Jiangxi International Women's Tennis Open 2016 probíhala v polovině 2016. Do deblové soutěže nan-čchangského tenisového turnaje nastoupilo šestnáct dvojic. Obhájcem titulu byl tchajwansko-čínský pár Čang Kchaj-čen a Čeng Saj-saj, jehož členky nestartovaly společně. Čeng se rozhodla turnaje nezúčastnit. Spoluhráčkou Čangové se stala krajanka Tuan Jing-jing, aby startovaly na divokou kartu. V úvodním kole však skončily na raketách thajských hráček Nichy Lertpitaksinchai a Peangtarny Plipuechové.\n\nVítězem čtyřhry se stal nenasazený čínský pár Liang Čchen a Lu Ťing-ťing, který ve finále zdolal japonské turnajové dvojky Šúko Aojamovou s Makotou Ninomijovou po dramatickém průběhu 3–6, 7–6 a těsném supertiebreaku [13–11]. Obě šampionky si do žebříčku WTA připsaly 280 bodů. Čchen vybojovala pátou deblovou trofej na okruhu WTA Tour a pro Lu to byl premiérový titul ze čtyřhry. \n\n"}
{"id": "1221009", "url": "https://cs.wikipedia.org/wiki?curid=1221009", "title": "Štefan Šimončič", "text": "Štefan Šimončič\n\nŠtefan Šimončič (8. prosince 1935–29. září 1989) byl slovenský fotbalový brankář a trenér.\n\nV československé lize chytal za ČH (Červená hviezda) Bratislava a Jednotu Trenčín.\n\nTrénoval mj. Chemlon Humenné, Inter Bratislava a Slovan Agro Levice.\n\n\n\n"}
{"id": "1221010", "url": "https://cs.wikipedia.org/wiki?curid=1221010", "title": "Barabinská step", "text": "Barabinská step\n\nBarabinská step ( – \"Barabinskaja nizmennosť\", tj. \"Barabinská nížina\", nebo – \"Barabinskaja stěp\", krátce také – \"Baraba\") je step rozkládající se na jihovýchodě Západosibiřské roviny mezi Obem a Irtyšem v Rusku ve výšce 100 až 150 metrů nad mořem. Ze správního hlediska leží v západní části Novosibirské oblasti a ve východní části Omské oblasti. Její rozloha je přibližně 117 000 čtverečních kilometrů. Na severu přechází do Vasjuganských bažin, na jihu do Kulundské stepi (obě oblasti se rovněž počítají do \"Barabinské nížiny\" v širším významu). Leží v ní několik velikých jezer: Čany, Ubinskoje, Sartlan a Tandovo. Nejvýznamnější řekou ve stepi samotné je Om. Díky zdejší kvalitní černozemi patří Barabinská step k významným zemědělským oblastem Ruska.\n\nStředem Barabinské stepi vede Transsibiřská magistrála.\n"}
{"id": "1221015", "url": "https://cs.wikipedia.org/wiki?curid=1221015", "title": "Diyorbek Oʻrozboyev", "text": "Diyorbek Oʻrozboyev\n\nDiyorbek Oʻrozboyev z cyrilice Dijorbek Urozbojev (* 17. srpna 1993) je uzbecký zápasník–judista a sambista, bronzový olympijský medailista z roku 2016.\n\nPochází z uzbecké oblasti Chórezmu. Připravuje se v Taškentu pod vedením Jamshida Khudayberganova. V roce 2016 startoval na olympijských hrách v Riu. Po čtvrtfinálové porážce od Kazacha Jeldose Smetova později postoupil do boje o třetí místo s Gruzíncem Amiranem Papinašvilim a získal bronzovou olympijskou medaili.\n\n\n\n"}
{"id": "1221016", "url": "https://cs.wikipedia.org/wiki?curid=1221016", "title": "Státní ústav radiační ochrany", "text": "Státní ústav radiační ochrany\n\nStátní ústav radiační ochrany, v. v. i. (zkratka SÚRO) je veřejná výzkumná instituce jejíž hlavní činnosti je výzkum ochrany před ionizujícím zářením, včetně zajištění infrastruktury tohoto výzkumu, a to v oblastech bezpečnostního výzkumu, výzkumu radiační monitorovací sítě a výzkumu expozic umělým zdrojům ionizujícího záření (zejména z jaderných zařízení), výzkumu lékařské expozice a výzkumu expozice přírodním zdrojům radioaktivního záření.\n\nStátní ústav radiační ochrany (SÚRO) byl založen v roce 1995. SÚRO byl do roku 2011 rozpočtovou organizací zřízenou rozhodnutím předsedy SÚJB ze dne 26.5.1995 s účinností od 1.7.1995. Převážná část ústavu vznikla delimitací z Centra hygieny záření Státního zdravotního ústavu (SZÚ) v Praze, na jehož dlouholetou činnost navazuje. Základními funkcemi SÚRO jsou zajištění odborné, metodické, vzdělávací, informační a výzkumné činnosti související s výkonem státní správy v ochraně před ionizujícím zářením na území České republiky. Obsah činnosti je podrobně upraven statutem z 15.11.1995, který vychází z úloh státu jako garanta přiměřené radiační ochrany. Ředitel ústavu byl přímo podřízen předsedovi SÚJB, který jej jmenuje a odvolává. Od 1. 1. 2011 se SÚRO stal veřejnou výzkumnou institucí.\n\nHlavní činnosti SÚRO lze rozdělit do několika oblastí:\n\n\n- ředitel RNDr. Zdeněk Rozlívka\n\n- ekonomicko – technický náměstek, zástupce ředitele Ing. Vladislav Huňa\n- náměstek pro výzkum a vývoj Ing. Jiří Hůlka\n- vedoucí odboru monitorování RNDr. Petr Rulík\n- vedoucí odboru lékařských expozic Ing. Ivana Horáková, CSc.\n- vedoucí odboru přírodních zdrojů Mgr. Aleš Froňka\n\n- vedoucí odboru havarijní připravenosti Ing. Irena Češpírová\n- vedoucí pobočky Hradec Králové Ing. Zdeněk Borecký\n- vedoucí pobočky Ostrava Ing. Jiří Rada\n\n"}
{"id": "1221018", "url": "https://cs.wikipedia.org/wiki?curid=1221018", "title": "Centrum Ludvíka Zamenhofa v Bělostoku", "text": "Centrum Ludvíka Zamenhofa v Bělostoku\n\nCentrum Ludvíka Zamenhofa (v polštině Centrum im. Ludwika Zamenhofa, zkráceně CLZ) je městská kulturní organizace v polském Bělostoku, která pokračuje v odkazu zakladatele esperanta Ludvíka Zamenhofa.\nByla zřízena na základě návrahu starosty Bělostoku v rámci Světového kongresu esperanta, který se ve městě konal v r. 2009. Zpočátku centrum působilo jako sekce Bělostockého kulturního centra a od ledna 2011 je samostatnou institucí.\n\nCentrum nabízí svým návštěvníkům stálou multimediální výstavu \"Bělostok mladého Zamenhofa\", v rámci interkulturního vzdělávání pořádá pro veřejnost různé krátkodobé výstavy, koncerty, filmová promítání, divadelní představení, pořádá pravidelně diskuse, přednášky a edukační dílny pro děti a mládež.\nProgramy slouží - v duchu humanistického odkazu L. L. Zamenhofa - ke sblížení a vzájemnému porozumění mezi lidmi a překonání etnického, náboženského, historického, kulturního a zeměpisného rozdělení.\nV r. 2010 zde byla rovněž zřízena pobočka městské knihovny, plně věnovaná jazyku esperantu.\n \n"}
{"id": "1221023", "url": "https://cs.wikipedia.org/wiki?curid=1221023", "title": "Noxa", "text": "Noxa\n\nNoxa (z lat. \"noceo\", česky škodit) neboli škodlivina či škodlivá látka, je označení látky vyvolávající poškození lidského organizmu nebo životního prostředí.\n\nV lékařství se používá odvozený výraz \"nociceptivní\", který znamená \"podnět vyvolávající somatickou či viscerální bolest\" (nocicepci).\n"}
{"id": "1221024", "url": "https://cs.wikipedia.org/wiki?curid=1221024", "title": "Schaffgotschové", "text": "Schaffgotschové\n\nSchaffgotschové jsou starobylý šlechtický rod německého původu, od 14. století usazený ve Slezsku. Pochází z oblasti Frank a původně se připomíná pod jménem \"Scof\", respektive \"Schoff\". Od německých jmen jejich nejstarších slezských sídel Kynast (=Chojnik) a Greiffenstein (=Gryf) vychází jejich šlechtická titulatura (\"hrabě Schaffgotsch, svobodný pán z Kynastu a Greiffensteinu\"). V 17. století se rod rozdělil na českou a slezskou větev, oběma liniím patřil rozsáhlý majetek na polské a české straně Krkonoš. Obě větve dosáhly hraběcího titulu, ale zatímco význam české větve poklesl v 19. století, slezská linie si díky bohatství z těžby uhlí udržela vysoké postavení až do roku 1945.\n\nZakladatelem české větve byl válečný zbohatlík Jan Arnošt (1623–1695), který díky sňatkům i vlastními nákupy získal majetek v Čechách a v roce 1681 byl povýšen do hraběcího stavu. Dědičný hraběcí stav pro celou rodinu získal až v roce 1703 jeho synovec Jan Arnošt Antonín (1675–1747), který zastával vysoké úřady a byl nejvyšším purkrabím Českého království. V 18. století dosáhla česká větev svého vrcholu, patřil jim rozsáhlý majetek ve východních Čechách, členové rodu zastávali funkce ve státní správě a hodnosti v armádě. V církvi se uplatnili českobudějovický biskup Jan Prokop (1748–1813) a brněnský biskup Antonín Arnošt (1804–1870).\nKvůli špatnému hospodaření i díky přecházení statků na spřízněné rody se majetek Schaffgotschů v Čechách začal rozpadat již koncem 18. století, posledním pozemkovým statkem v jejich vlastnictví byly Biskupice na Svitavsku. Jejich majitelem byl Jan Josef (1794–1874), který byl poslancem Moravského zemského sněmu a od roku 1861 i dědičným členem rakouské Panské sněmovny, v dalších generacích však Schaffgotschové v Českém království už nevlastnili žádný majetek. Posledním potomkem české větve byl Bedřich Karel (1905–1993), který žil v Rakousku.\n\nZe slezské linie byl do říšského panského stavu povýšen Kryštof (1552–1601) v roce 1592. Jeho syn Jan Oldřich (1595–1635) vynikl za třicetileté války jako císařský generál, jako stoupenec Albrechta z Valdštejna byl však popraven v Řezně a byly mu zabaveny statky. Jeho syn Kryštof Leopold (1623–1703) dosáhl rehabilitace rodiny i navrácení majetku a z vděčnosti nechal postavit na Sněžce kapli sv. Vavřince. Později byl prezidentem zemské komory ve Slezsku, uplatnil se také jako diplomat a v roce 1700 získal český hraběcí titul. Nejvýznamnějším členem slezské větve byl umělecky založený kníže-biskup ve Vratislavi Filip Gotthard (1715–1795).\nHmotné zázemí slezské linie bylo lepší než u českých Schaffgotschů, což dokládá výstavba monumentálního městského paláce ve Slezských Teplicích (1784–1788). Iniciátorem jeho vzniku byl Jan Nepomuk (1732–1808), který pro svůj rod získal dědičnou hodnost zemského hofmistra ve Svídnici, v 19. století jim připadlo i dědičné místo v pruské Panské sněmovně. Později slezští Schaffgotschové převzali jako dědicové uhelného magnáta Karola Godully rozsáhlé podnikatelské aktivity ve Slezsku. Společnost \"Gräflich Schaffgotsch’sche\" \"Werke\" zaměstnávala v uhelných dolech a továrnách přes pět tisíc dělníků. Vysoké výnosy z podnikání se také odrazily ve výstavbě dalších rodových sídel v 19. století. Na zámku Kopice a v městském paláci ve Slezských Teplicích žili Schaffgotschové do roku 1945, kdy jim byly majetky zestátněny, dnes potomci žijí v Německu a Rakousku.\n\nZakladatelem pozemkového vlastnictví v Českém království byl Jan Arnošt (1623–1695), který již v roce 1649 koupil statek Obědovice, po své druhé manželce Markétě Salomeně Bukovské pak v roce 1656 zdědil panství Sadová a Bílá Třemešná, později přikupoval i další menší statky (Sobětuchy, 1678). Kromě toho byl od roku 1663 majitelem domu č.p. 7 v Panské ulici v Praze (dnešní Kounický palác). Ačkoliv byl třikrát ženat, nezanechal potomstvo a ze svých statků vytvořil v roce 1686 rodinný fideikomis pro svého synovce Jana Arnošta Antonína (1675–1747).\nJan Arnošt Antonín sňatkem s Marií Barborou z Valdštejna připojil ke svým statkům Lázně Bělohrad a Horní Maršov. Zadlužení majetku dosáhlo v 18. století takové výše, že c.k. plukovník Jan Arnošt (1742–1825) musel požádat o zrušení fideikomisu a v roce 1786 prodal Sadovou a Bílou Třemešnou. Lépe se rodině dařilo na Horním Maršově, k němuž Josef Vilibald (1706–1772) přikoupil rozsáhlá krkonošská polesí až ke Sněžce. Tehdy došlo k úzkému propojení českých a slezských majetků, protože na polské straně Krkonoš se nacházelo nejstarší rodové sídlo hrad Chojnik.\nK dočasnému rozšíření rodového majetku ve východních Čechách došlo v roce 1813, kdy Jan František (1792–1866) převzal jako dědictví po matce z rodu Blümegenů panství Dolní Adršpach. To prodal již v roce 1820, ale další součást blümegenovského dědictví, Biskupice na Svitavsku, zůstalo majetkem jeho potomků do roku 1874, kdy sňatkem přešlo na rod Thurn-Taxisů. V 19. století došlo i ke ztrátě Horního Maršova, když Jan Josef (1741–1806) měl jen dcery a sňatkem jedné z nich přešel Horní Maršov s Bělohradem na rod Aichelburgů.\n\nZe slezské linie pobýval na území dnešní České republiky vratislavský biskup Filip Gotthard (1715–1795), který učinil ze svého sídla v Javorníku centrum společenského a kulturního života. Jeho mladší bratr Antonín Gotthard (1721–1811) koupil v roce 1791 nedaleko od Javorníku statek Vlčice a na zdejším zámku pak jeho potomci sídlili až do roku 1921. Majetkem Antonína Gottharda a jeho syna Josefa byl krátce také honosný zámek Kravaře (1787–1815), který byl dočasně hlavním rodovým sídlem. Po prodeji Kravař přesídlila rodina Josefa Schaffgotsche na empírový zámeček Kociánka v Brně. Z finančních důvodů později došlo k pronájmu Kociánky Královopolské strojírně a nakonec k prodeji v roce 1914. V Brně se také nacházela rodinná hrobka Schaffgotschů, zanikla však v roce 1946 při stavbě železniční trati.\nV dnešním Polsku byl nejstarším rodovým sídlem hrad Chojnik, od jehož německého názvu Kynast vycházel i jeden z rodových titulů (svobodný pán z Kynastu). V chojnickém podhradí vznikla významná památka na rod Schaffgotschů, monumentální barokní palác ve Slezských Teplicích, který nechal v letech 1784–1788 postavit Jan Nepomuk (1732–1808). Posledním významným stavebníkem z rodu Schaffgotschů byl Hans Ulrich (1831–1915), který se oženil s Johannou Gryczik-Godulla (1842–1910), dědičkou uhelného magnáta Karola Godully. Po Godullovi převzali Schaffgotschové podnikatelské aktivity v těžbě uhlí a vysoké výnosy umožnily Hansu Ulrichovi postavit novorenesanční zámek v Kopicích a městský palác ve Vratislavi.\n\n\n"}
{"id": "1221029", "url": "https://cs.wikipedia.org/wiki?curid=1221029", "title": "Povodně v Makedonii 2016", "text": "Povodně v Makedonii 2016\n\nPovodeň v Makedonii byla přívalová povodeň, která 6. srpna 2016 zasáhla spolu se silnými bouřemi a dešti západní a severozápadní část Makedonie. \n\nBouře se silným větrem dorazila do hlavního města Skopje a západních oblastí Makedonie 6. srpna 2016 v odpoledních a večerních hodinách. Jejím výsledkem, kromě materiálních škod, bylo nejméně 21 mrtvých a desítky zraněných nebo pohřešovaných.\n\nOdpoledne 6. srpna 2016, asi v 17:30 SELČ, začalo v oblasti hlavního města Makedonie Skopje hustě pršet, bouři doprovázel silný vítr. Déšť ustal kolem 9:30 SELČ ráno následujícího dne. Maximum intenzity srážky dosáhly v noci, kolem 3:30 SELČ. Makedonská meteorologická služba uvedla, že ve Skopje spadlo za dvě hodiny 93 litrů na metr čtvereční, což odpovídá průměrným srpnovým srážkám za celý měsíc. \n\nV některých částech města nestačila kanalizace vodu odvádět, a tak hladina v ulicích dosahovala výšky až 1,5 metru, což ztěžovalo pátrání makedonské policie a ozbrojených složek po přeživších a zraněných. Desítky automobilů zůstaly uvězněny v tekoucí vodě, ulice byly zablokovány popadanými stromy. Meteorologové uvedli, že za první dvě hodiny bouře detekovali v oblasti více než 800 blesků. Nejméně 21 lidí zahynulo, desítky dalších byly zraněny nebo byly pohřešovány. Místní média uvádí, že vozidla záchranné služby byla ve městě volána k 65 případům. Ošetřeno bylo více než 20 lidí. Na pomoc byla přivolána i armáda. Tři vesnice severovýchodně od města byly odříznuty v důsledku sesuvů půdy.\n\nMístopředseda vlády Nikola Todorov nazval bouři „katastrofou nebývalých rozměrů“ a uvedl, že počet obětí může dále stoupat. Starosta Skopje Koce Trajanovski uvedl, že město ještě nikdy nečelilo takové katastrofě. Makedonská vláda vyhlásila stav ohrožení a 8. srpen byl prohlášen „Národním dnem smutku“ ().\n\n"}
{"id": "1221030", "url": "https://cs.wikipedia.org/wiki?curid=1221030", "title": "Kostel Všech svatých (Krbice)", "text": "Kostel Všech svatých (Krbice)\n\nŘímskokatolický kostel Všech svatých stával v zaniklých Krbicích v okrese Chomutov. Až do svého zániku býval farním kostelem farnosti Krbice.\n\nKrbický kostel pocházel ze druhé poloviny čtrnáctého století, ale gotická stavba byla v letech 1768–1770 (1766–1769) výrazně přestavěna v barokním slohu po požáru, který v roce 1764 poničil vesnici. Iniciátorem přestavby se stal František Michal z Martinic. Zboření kostela bylo původně naplánované na rok 1997 z důvodu rozšiřování lomu Nástup, ale vzhledem ke špatnému stavu životního prostředí začala likvidace vesnice již v roce 1983 a samotný kostel zbořili o dva roky později.\n\nJednolodní kostel měl obdélný půdorys se čtvercovým presbytářem. Před západní průčelí částečně předstupovala hranolová věž. Fasády byly členěné lizénovými rámy a půlkruhově ukončenými okny. V jižní stěně se nacházel portál datovaný letopočtem 1768. Loď měla plochý zrcadlový strop a stála v ní kruchta na dvou pilířích, která do prostoru lodi vybíhala segmentově zvlněnou křivkou balustrové poprsnice. Plackovou klenbou zaklenutý presbytář od lodi odděloval půlkruhový vítězný oblouk.\n\nZařízení kostela z doby okolo roku 1770 pocházelo částečně z dílny mašťovského řezbáře Jakuba Eberleho. Byl to především edikulový oltář s toskánskými sloupy, které nesly kladí a segmentovou římsu. V centru oltáře byl rokajový rám s obrazem Všech svatých a po stranách měl oltář volutová křídla s postavami andělů. Dva postranní retáblové oltáře byly zasvěcené Božskému Srdci Páně a Panně Marii. Doplňovaly je sochy svatého Prokopa, svatého Vojtěcha, svaté Barbory a svaté Anežky, andělů a sousoší Nejsvětější Trojice. Další oltář byl zasvěcený svatému Janu Nepomuckému se sochami světce a dvou andělů. Pískovcová křtitelnice měla hranolový podstavec s prohnutou nohou a pocházela z doby okolo roku 1730. K vybavení kostela patřil také barokní krucifix z roku 1722 od K. Waitzmanna, barokní obrazy svaté Anny a svatého Josefa a novogický litinový náhrobek rodičů biskupa Karla Hanla z roku 1841. Část vybavení byla před zánikem kostela převezena do kadaňského děkanství.\n"}
{"id": "1221031", "url": "https://cs.wikipedia.org/wiki?curid=1221031", "title": "Kostel svaté Máří Magdalény (Lomazice)", "text": "Kostel svaté Máří Magdalény (Lomazice)\n\nŘímskokatolický kostel svaté Máří Magdalény stával v zaniklé vesnici Lomazice v okrese Chomutov. Až do svého zániku býval farním kostelem farnosti Lomazice. Stával v areálu hřbitova obklopeném mohutnou zdí. Na hřbitov se vcházelo branou datovanou rokem 1776, vedle které stála zvonice s bedněným patrem.\n\nLomazický kostel připomínaný roku 1411 byl postaven v gotickém slohu a v roce 1592 byl rozšířen. Roku 1692 proběhly barokní úpravy, které mu daly podobu dochovanou až do dvacátého století. V roce 1772 musela být opravena střecha poškozená požárem. Kostel byl zbořen spolu s vesnicí pravděpodobně v roce 1967, protože se ocitl na dně tehdy budované vodní nádrže Nechranice.\n\nKostel měl obdélný půdorys s polygonálním presbytářem (bývá uváděn také jako pravoúhlý). K severní straně presbytáře přiléhala sakristie a k jižní straně kaple. Fasády členila pouze segmentově zakončená čtvercová okna. Průčelí zdobily lizénové rámy a zdůrazňoval ho trojúhelníkový štít.\n\nV kostele bývaly tři raně barokní oltáře a kazatelna z roku 1692. Na hlavním oltáři se nacházel obraz Maří Magdaleny z roku 1851. K vybavení patřily také varhany z roku 1867 a původně oltářní obraz Maří Magdaleny z roku 1777 od K. Trübla. Uvnitř se také nacházely čtyři nápisové náhrobníky ze šestnáctého až osmnáctého století.\n"}
{"id": "1221033", "url": "https://cs.wikipedia.org/wiki?curid=1221033", "title": "Jan Kuf", "text": "Jan Kuf\n\nJan Kuf (* 11. května 1991 Praha) je český reprezentant v moderním pětiboji, člen klubu ASC Dukla.\n\nNa mistrovství Evropy juniorů v moderním pětiboji 2012 vybojoval stříbrnou medaili. Na mistrovství světa v moderním pětiboji 2014 skončil na třetím místě v individuálním závodě a ve štafetě byli s Davidem Svobodou čtvrtí. Na mistrovství Evropy v moderním pětiboji 2015 skončil devátý v individuálním závodě a kvalifikoval se tak na olympijské hry v roce 2016, navíc získal bronzovou medaili v soutěži družstev. Ve stejném roce se stal spolu s Natálií Dianovou mistrem světa ve smíšené štafetě. Tato dvojice vyhrála smíšenou štafetu také na mistrovství Evropy v moderním pětiboji 2016, kde Kuf přidal zlato ze závodu jednotlivců. \n\nZúčastnil se olympijských her 2016 v Rio de Janeiro, kde v soutěži jednotlivců po dvou pádech v jezdecké části skončil na posledním, 36. místě.\n\nV letech 2014, 2015 a 2018 získal ocenění pro nejlepšího českého moderního pětibojaře roku. \n\n"}
{"id": "1221034", "url": "https://cs.wikipedia.org/wiki?curid=1221034", "title": "Anatomická variabilita", "text": "Anatomická variabilita\n\nAnatomická variabilita je termín popisující rozdíli mezi anatomickými strukturami jednotlivých živočichů stejného druhu. Variabilita je podmíněna především genetickými vlivy a může se značně lišit napříč populacemi. Míra variability jednotlivých orgánů se značně liší, proto za normu označujeme stav, který se vyskytuje u daného druhu s největší pravděpodobností. \n\n"}
{"id": "1221035", "url": "https://cs.wikipedia.org/wiki?curid=1221035", "title": "Jan Arnošt Antonín Schaffgotsch", "text": "Jan Arnošt Antonín Schaffgotsch\n\nJan Arnošt Antonín hrabě Schaffgotsch (\"Jan Arnošt Antonín hrabě ze Schaffgotsche, svobodný pán z Kynastu a\" \"Greiffensteinu\" / \"Johann Ernst Anton Graf von Schaffgotsch, Freiherr von Kynast und Greiffenstein\") (27. prosinec 1675, Dobromierz, Polsko – 9. červenec 1747, Nechanice) byl slezský šlechtic ze starobylého rodu Schaffgotschů. Díky dědictví a sňatku získal majetek ve východních Čechách, poté zastával vysoké úřady ve správě Českého království, nakonec byl nejvyšším purkrabím.\n\nPocházel z české větve původem německého rodu Schaffgotschů usazeného od 14. století ve Slezsku. Narodil se poblíž Svídnice na zámku Dobroměř, který byl krátce majetkem jeho otce Jana Viléma (1650–1691). Absolvoval kavalírskou cestu po Evropě, doložen je například studijní pobyt ve Florencii. Jako dvacetiletý zdědil po strýci Janu Arnoštovi (1623–1695) rodový fideikomis Sadová-Bílá Třemešná ve východních Čechách a vzápětí se do Čech natrvalo přestěhoval.\n\nV roce 1696 dosáhl potvrzení panského stavu pro České království a v roce 1703 obdržel český hraběcí titul. Kariéru v českých zemských úřadech zahájil jako rada apelačního soudu v roce 1701, zároveň byl jmenován císařským komořím. Dále pak postupoval jako prezident apelačního soudu (1712–1717), nejvyšší sudí (1717–1721) a nejvyšší komorník Českého království (1721–1734), od roku 1717 byl též císařským tajným radou, z titulu svých zemských úřadů byl také členem sboru místodržících. V letech 1734–1747 byl nejvyšším purkrabím Českého království a za zásluhy získal v roce 1739 Řád zlatého rouna. V době francouzské okupace a krátké vlády Karla Albrechta Bavorského (1741–1742) měl jako nejvyšší zemský úředník holdovat novému panovníkovi, tomuto úkolu se ale vyhnul odjezdem z Prahy. Naopak později byl členem soudu nad těmi, kteří bavorskou okupaci podpořili.\n\nPůvodně sídlil na zámku Sadová, který nechal rozšířit přístavbou věže a zřízením kaple sv. Kříže (zámek dnes již neexistuje). Později jako vysoký zemský úředník začal budovat honosné sídlo v Praze. Základem se stal dům čp. 7 v Panské ulici na Novém Městě, který byl též součástí dědictví po strýci. K tomuto domu postupně přikoupil několik sousedních domů a dvorů a v letech 1716–1720 došlo k přestavbě do současné podoby. Podle dobového popisu měl palác 25 pokojů, domácí kapli a stáje pro 20 koní. Neustálé stavební úpravy a údržba paláce zatěžovaly rozpočet Jana Arnošta a po jeho smrti potomci palác prodali (1754).\nVýznamnou stopu zanechal Jan Arnošt Antonín v Lázních Bělohrad, které získal sňatkem s hraběnkou Marií Barborou z Valdštejna (1675–1748). Zdejší zámek začali stavět již Valdštejnové, dokončení stavby probíhalo až ve dvacátých letech 18. století za předpokládané, i když nedoložené účasti J. B. Santiniho-Aichla. Za Schaffgotschů se Lázně Bělohrad úspěšně rozvíjely, napomohlo tomu i povolání osadníků z Horního Maršova, který taktéž patřil do rodového majetku. Mimo jiné proslul jako mecenáš umění, doložena je finanční podpora hudebním skladatelům a spolu s manželkou byl donátorem 5. kaple poutní cesty do Hájku.\n\nManželství uzavřel v roce 1697 s Marií Barborou Eliškou z Valdštejna (1675–1748) a měl s ní pět dětí. Synové Václav (1702–1752), Arnošt Vilém (1704–1766) a Josef Vilibald (1706–1772) zastávali úřady ve státní správě. Dcera Marie Barbora (1721-1789) se poprvé provdala za vzdáleného příbuzného Františka Gottharda Schaffgotsche (1711–1738) ze slezské rodové větve, jejím druhým manželem se stal hrabě Heřman Jakub Černín (1706–1784).\n\n"}
{"id": "1221037", "url": "https://cs.wikipedia.org/wiki?curid=1221037", "title": "Kostel svatého Vavřince (Ronov nad Doubravou)", "text": "Kostel svatého Vavřince (Ronov nad Doubravou)\n\nKostel svatého Vavřince v Ronově nad Doubravou je poměrně veliký římskokatolický farní kostel z roku 1857 vystavěný v pseudobarokním slohu. Nachází se na Chitussiho náměstí.\n\nPři kostele je farnost Ronov nad Doubravou, která ovšem sídlí od poloviny 14. století v nedaleké obci Protivany. Duchovní správu vykonává administrátor excurrendo mgr. Pavel Jäger.\n\nKostel kostel sv. Vavřince se nachází přibližně uprostřed náměstí ve tvaru obdélníku pojmenovaném po zdejším rodákovi, malíři Antonínu Chitussim.\n\nRonovský kostel sv. Vavřince je jednolodní pseudobarokní stavba z let 1849-1852 dle návrhu architekta Františka Palečka. Na jeho místě stával starší gotický kostel postavený před rokem 1358, k jehož výstavbě dal v roce 1334 povolení král Jan Lucemburský. Na stavbu bylo použito smíšené zdivo: kámen a cihly.\n\nNa stropě kostela jsou fresky namalované Jaroslavem Majorem, členem benediktinského řádu v Emauzech. Jedná se o kopie originálů italských malířů Francassiniho a Grandiho z chrámu v Římě, které zachycují výjevy ze života sv. Vavřince.\n\n"}
{"id": "1221038", "url": "https://cs.wikipedia.org/wiki?curid=1221038", "title": "Seznam děkanů Fakulty informačních technologií Vysokého učení technického v Brně", "text": "Seznam děkanů Fakulty informačních technologií Vysokého učení technického v Brně\n\nToto je seznam děkanů Fakulty informačních technologií Vysokého učení technického v Brně.\n\n"}
{"id": "1221039", "url": "https://cs.wikipedia.org/wiki?curid=1221039", "title": "Bakoňský les", "text": "Bakoňský les\n\nBakoňský les ( ) je krasové pohoří v západním Maďarsku, v župách Veszprém a Győr-Moson-Sopron. Táhne se od jihozápadu na severovýchod. Jižně od pohoří leží jezero Balaton. Pohoří má rozlohu 4 000 km² a nejvyšší hora Kőris-hegy je vysoká 709 m n. m. Název je odvozen od slovanského slova \"bukovina\". V centrální části pohoří je město Zirc s muzeem Bakoňského lesa.\n\n"}
{"id": "1221041", "url": "https://cs.wikipedia.org/wiki?curid=1221041", "title": "Varanovec bornejský", "text": "Varanovec bornejský\n\nVaranovec bornejský (\"Lanthanotus borneensis\") je jediným zástupcem rodu varanovec (\"Lanthanotus\"). Rod bývá řazen buď do samostatné čeledi varanovcovitých (Lanthanotidae) nebo do čeledi varanovitých (Varanidae). Druh se vyskytuje výhradně na ostrově Borneo. Mezinárodní svaz ochrany přírody ohrožení druhu zatím nevyhodnotil. Pro svou tajemnost a pouze minimální pozorování ve volné přírodě bývá nazýván svatým grálem herpetologů. Prvního živého jedince se odborníkům podařilo prozkoumat až v roce 1961.\n\nJedná se o asi 40 cm dlouhého ještěra šedohnědé barvy s protáhlým, štíhlým tělem a krátkýma, nedokonalýma nohama. Na zádech má 6 podélných řad silných kýlnatých šupin. Oči jsou malé, vidění pravděpodobně omezené. Je schopen slyšet, přestože postrádá ušní bubínek i viditelné ušní otvory. Má vyvinuty jedové žlázy a je považován za jedovatého.\n\nVaranovec bornejský je noční živočich, přes den spí v podzemních úkrytech. Žije napůl ve vodě, dobře se potápí. Živí se především žížalami a podobnou kořistí. V zajetí požíral i chobotničky, kusy ryb a játra. Je vejcorodý, snůška obsahuje kolem 6 vajíček.\n\nVaranovec bornejský patří mezi endemické druhy ostrova Borneo, to znamená, že se vyskytuje pouze na tomto ostrově. Žije jak na území patřící Malajsii, tak na území náležící Indonésii, konkrétně v oblasti Malajského sultanátu Sarawak a také ve dvou ze čtyř indonéských provincií (Západní Kalimantan a Severní Kalimantan).\n\nPatří k raritním chovancům. Vzhledem k ničení jeho přirozeného prostředí je snahou vytvořit záložní populaci v lidské péči. Největší skupina je v Zoo Shirawa v Japonsku, kde se v roce 2014 podařil i světový prvoodchov. V Evropě je chován velmi vzácně – v pouhých šesti zoo (stav léto 2018: Praha /CZ/, Neunkirchen /D/, Vídeň /A/, Štýrský Hradec /A/, Moskva /RUS/, Budapešť /H/). Evropský prvoodchov se podařil teprve v roce 2017 ve Vídni.\n\nPrvní jedinci tohoto druhu přišli do Zoo Praha 2. prosince 2016. Jednalo se o šest mláďat narozených v září a říjnu toho roku a samici narozenou v roce 2014. Všechna tato zvířata byla narozena v japonské Zoo Shirawa. Samice byla umístěna do expozice v noční části pavilonu Indonéská džungle. V roce 2017 byl pořízen samec z rakouského zařízení Turtle Island ve Štýrském Hradci. Na konci roku 2017 bylo v Zoo Praha chováno devět varanovců bornejských. Na konci srpna 2018 se vylíhlo první mládě tohoto vzácného plaza. Po 84 dnech inkubace se vylíhlo mládě o délce 14 cm a váze 4,1 gramu. Po prvním nedělním mláděti následovala v úterý další čtyři. Na konci roku 2018 bylo chováno 14 jedinců. V říjnu 2019 se vylíhlo šest mláďat. Tím se počet mláďat vylíhlých v Zoo Praha dostal na číslo 11. V listopadu následovalo dalších pět mláďat. \n\n"}
{"id": "1221044", "url": "https://cs.wikipedia.org/wiki?curid=1221044", "title": "Seznam děkanů Fakulty podnikatelské Vysokého učení technického v Brně", "text": "Seznam děkanů Fakulty podnikatelské Vysokého učení technického v Brně\n\nToto je seznam děkanů Fakulty podnikatelské Vysokého učení technického v Brně.\n\n"}
{"id": "1221051", "url": "https://cs.wikipedia.org/wiki?curid=1221051", "title": "Xenia Goodwin", "text": "Xenia Goodwin\n\nXenia Goodwin (* 7. února 1994 Sydney) je australská herečka a tanečnice.\n\nU nás je známá především díky roli Tary Websterové, studentky tance, z australského seriálu Taneční akademie, která byla jejím prvním hereckým počinem. Byla hlavní postavou v seriálu. Také účinkovala jako host v seriálu The Jesters. Studovala obor tanec na Tanya Pearson Classical Coaching Academy a Valerie Jenkins Academy of Ballet.\n"}
{"id": "1221054", "url": "https://cs.wikipedia.org/wiki?curid=1221054", "title": "Chrám archanděla Michaela (Cannes)", "text": "Chrám archanděla Michaela (Cannes)\n\nChrám svatého Michaela archanděla v Cannes ( \"Архангело-Михайловская церковь (Канны)\", \"Église Saint-Michel-Archange de Cannes\") je chrám Ruské pravoslavné církve ve francouzském městečku Cannes.\n\nChrám byl navržen architektem Louisem Nouveauem v 19. století. Chrámu stojí na půdorysu řeckého kříže a má střechu z barevných dlaždic.\n\nRuská carevna Alexandra Fjodorovna, manželka cara Alexandra II., která příležitostně trávila zimu v Cannes, zaštítila a přispěla na výstavbu chrámu.\n\n\n"}
{"id": "1221061", "url": "https://cs.wikipedia.org/wiki?curid=1221061", "title": "Südwestpokal", "text": "Südwestpokal\n\nSüdwestpokal je německá fotbalová soutěž pro týmy pod fotbalovým svazem regionu Jihozápad (Landespokal, regionální pohár). Tento fotbalový svaz sdružuje ve svých řadách více než 236 000 členů registrovaných v 5 234 klubech. Tento zemský pohár se hraje od sezóny 1973-74. Hraje se vyřazovacím K.O. systémem, soutěž má 9 kol a nehrají zde týmy z nejvyšších dvou německých soutěží . Soutěže se účastní celky ze 3. ligy, dále pak týmy ze 4. ligy, Oberligy (5. ligy), 6. ligy a 7. ligy. Vítěz postupuje do DFB-Pokalu.\n\n"}
{"id": "1221062", "url": "https://cs.wikipedia.org/wiki?curid=1221062", "title": "Pivní sýr", "text": "Pivní sýr\n\nPivní sýr, německy Weisslacker, známý také jako bierkäse, je druh sýra z kravského mléka, který vznikl v Německu a je obvyklý i v české kuchyni.\n\nVe Spojených státech má tradici zejména ve Wisconsinu. Jde o zrající sýr se soleným povrchem. Dozrává po dobu sedmi měsíců ve velmi vlhkých podmínkách. Má podobný, silný, zápach jako Limburský sýr, ale paradoxně dosti jemnou chuť. Jí se většinou s pivem, někdy se do piva při konzumaci i namáčí. Odtud i jeho jméno. Často bývá servírován rovněž s nakrájenou cibulí. Je rovněž podáván s různými druhy chleba, polévek a dipů. V Evropské unii jsou názvy \"Weißlacker\" a \"Allgäuer Weißlacker\" chráněnými označeními.\n"}
{"id": "1221066", "url": "https://cs.wikipedia.org/wiki?curid=1221066", "title": "Státní znak Nového Zélandu", "text": "Státní znak Nového Zélandu\n\nStátní znak Nového Zélandu byl této členské zemi Commonwealthu udělen roku 1911 králem Jiřím V., jeho současná podoba pochází z roku 1956. Právo na užívání znaku je vyhrazeno novozélandské vládě.\n\nZnak je tvořen čtvrceným štítem, v jehož prvním poli je vyobrazeno souhvězdí Jižního kříže (čtyři červené bíle lemované pěticípé hvězdy na modrém pozadí), ve druhém zlaté rouno na červeném pozadí (poukaz na význam chovu ovcí pro novozélandské hospodářství), ve třetím zlatý obilný snop na červeném pozadí (symbol zemědělství) a ve čtvrtém zkřížené zlaté mlátek a želízko na modrém pozadí (symbol těžby nerostů). Středem štítu prochází stříbrný kůl, na němž jsou vyobrazeny nad sebou tři černé plachetnice, vyjadřující důležitost mořeplavby pro novozélandskou historii. Klenotem znaku je koruna svatého Eduarda. Štítonoši jsou představitelé dvou etnických skupin obývajících Nový Zéland: zlatovlasá žena v bílé říze se státní vlajkou přes rameno (národní personifikace zvaná Zealandia) a maorský náčelník v ceremoniálním oděvu \"kaitaka\", držící kopí taiaha. Postavy stojí na dvojici kapradin (\"Cyathea dealbata\", novozélandská národní rostlina) nesoucích stuhu s nápisem \"New Zealand\".\n\nKdyž se v roce 1907 stal Nový Zéland dominiem, byla vypsána soutěž na státní znak (do té doby se užíval státní znak Spojeného království, respektive znaky jednotlivých provincií), v níž byl ze sedmdesáti pěti uchazečů vybrán návrh kresliče na ministerstvu turistiky Jamese McDonalda, podaný pod pseudonymem Whakairo – původní nákres byl později upraven, aby ženská postava byla „cudnější“ a maorský válečník „méně hrozivý“. V roce 1956 byl na základě rozhodnutí komise vedené ministrem Jackem Marshallem znak upraven a nová podoba byla stanovena jako závazný standard: místo rostoucího lva nesoucího Union Jack se v klenotu objevila královská koruna (oficiální hlavou novozélandského státu je britská královna) a heslo na stuze „Onward“ (Kupředu) bylo nahrazeno názvem země. Také byla drobně pozměněna podoba obou štítonošů.\n\nPředlohou postavy Zealandie byla původně Alice Spraggová, proslulá kráska z vyšší wellingtonské společnosti. Úprava z roku 1956 se inspirovala tehdy populární herečkou Grace Kellyovou.\n\n\n"}
{"id": "1221067", "url": "https://cs.wikipedia.org/wiki?curid=1221067", "title": "Hluboký ohýbač prstů", "text": "Hluboký ohýbač prstů\n\nU člověka je hluboký ohýbač prstů () sval, který zajišťuje ohýbání (flexi) prstů a pomocnou flexi zápěstí. Spolu s dlouhým ohýbačem palce se řadí ke třetí vrstvě svalů na přední straně předloktí. \n\nZačíná na přední straně kosti loketní \"(ulny)\" a na předloketní mezikostní bláně \"(membrana interossea antebrachii)\". Na předoktí na něm probíhá loketní nerv \"(nervus ulnaris)\", který je z vrchu dále kryt loketním ohýbačem zápěstí. Čtyři šlachy hlubokého ohýbače prstů následně probíhají na zápěstí skrze karpální tunel a úpínají se na bázi distálních článků ruky, kam se dostávají po proběhnutí pod rozdvojením povrchového ohýbače prstů tzv. šlachovém křížení (chiasma tendineum). V této oblasti středního článku prstů se také nachází vazovité strutkury dlouhý a krátký úvaz \"(vincula brevia et longa)\", které zodpovídají za propojení s šlachami povrchového ohýbače prstů a jsou zodpovědné za jejich výživení pomocí drobných cév, které obsahují. V dlani z jeho šlach začínají červovité svaly \"(musculi lumbricales)\". Během svého průběhu zápěstím se sval s povrchovým ohýbačem prstů nachází ve společné šlachové pochvě zápěstních ohýbačů \"(vagina communis tendinum musculorum flexorum)\", která dále pokračuje na malík. Na koncích druhého, třetího a čtvrtého prstu je kryt šlachovou pochvou prstů \"(vaginae synoviales digitorum manus)\". Sval je inervován dvěma nervy (je diploneurální) - středovým nervem a loketním nervem.\n"}
{"id": "1221068", "url": "https://cs.wikipedia.org/wiki?curid=1221068", "title": "Seznam děkanů Fakulty stavební Vysokého učení technického v Brně", "text": "Seznam děkanů Fakulty stavební Vysokého učení technického v Brně\n\nToto je seznam děkanů Fakulty stavební Vysokého učení technického v Brně.\n\n\n\"Odbor kulturního inženýrství\"\n"}
{"id": "1221071", "url": "https://cs.wikipedia.org/wiki?curid=1221071", "title": "Lidská práva v Rusku", "text": "Lidská práva v Rusku\n\nNástroje v oblasti lidských práv, včetně mezinárodního paktu o občanských a politických právech, mezinárodního paktu o hospodářských, sociálních a kulturních právech (úplně) a úmluvy o ochraně lidských práv a základních svobod (s výjimkami) ztělesňují přednost mezinárodního práva před vnitrostátními právními předpisy podle kapitoly 1 článku 15 Ústavy.\n\nJako člen Rady Evropy a signatář úmluvy o ochraně lidských práv a základních svobod má Rusko mezinárodní závazky vztahující se k problematice lidských práv. V úvodu ke zprávě z roku 2004 o situaci v Rusku komisař pro lidská práva Rady Evropy zaznamenal \"nepopiratelně prudké změny od rozpadu Sovětského svazu\".\n\nBývalý ombudsman Ruské federace Vladimir Lukin v posledních letech popisoval situaci v Rusku ohledně lidských práv jako nevyhovující. Nicméně dále podle Lukina to snahu nijak neodrazuje, protože budování právního státu a občanské společnosti v tak složité zemi jako je Rusko je tvrdý a dlouhý proces.\n\nFreedom House považuje Rusko za částečně svobodnou zemi se známkou 5 v občanských právech a svobodách (1 je nejsvobodnější, 7 nejméně svobodná) v letech 2002-2004; jako nesvobodnou se známkou 6 v oblasti politických práv a se známkou 5 v oblasti občanských svobod v letech 2005-2008 v souladu se zprávou \"Freedom in the World\". V roce 2006 zveřejnil týdeník The Economist hodnocení demokracie. Rusko se zde umístilo na 102. místě mezi 167 zeměmi a je definováno jako „hybridní režim s trendem omezování médií a dalších občanských svobod.“\n\nEvropský soud pro lidská práva je případy z Ruska zahlcen. K 1. červnu 2007 bylo 22,5% z nevyřízených případů namířeno proti Ruské federaci. V roce 2006 bylo přijato 151 žádostí proti Rusku (z celkem 1634 případů ze všech země), zatímco v roce 2005 - 110 (z 1036), v letech 2004 - 64 (830), v letech 2003 - 15 (ze 753), v letech 2002 - 12 (z 578).\n\nPodle mezinárodních organizací na ochranu lidských práv a také domácího tisku zahrnuje porušování lidských práv v Rusku rozšířené a systematické mučení osob v policejních vazbách, šikana (\"dědovščina\") v ruské armádě, zanedbávání a týrání v ruských sirotčincích a porušování dětských práv. Podle Amnesty International jsou zde případy diskriminace, rasismu a vraždy příslušníků etnických menšin.. Od roku 1992 bylo v celé zemi zabito nejméně 50 novinářů.\n\nOd září 1999 během druhé čečenské války docházelo k popravám a \"mizení\" civilního obyvatelstva v Čečensku. Podle ombudsmana Čečenské republiky, Nurdi Nuchažijeva, k březnu 2007 byl nejsložitější a bolestivý problém najít přes 2700 unesených a energicky držených občanů; analýza stížností občanů Čečenska ukazuje, že sociální problémy přicházejí stále častěji do popředí; před dvěma lety se stížnosti většinou týkaly porušování práva na život.\n\n10. ledna 2006 byly změněny zákony ovlivňující registraci a působení nevládních organizací (NGO) v Rusku. Společnost rusko-čečenského přátelství byla zavřena.\n\nExistují případy útoků na demonstracích organizované místními úřady. Velké obavy byla způsobeny vraždami opozičních zákonodárců a novinářů jako Anna Politkovská, Jurij Ščekočichin, Galina Starovojtová, Sergej Jušenkov, právník Stanislav Markelov a novinářka Anastasia Baburová, stejně jako žalář pro občansko-právní aktivisty, vědce a novináře jako Michail Trepaškin, Igor Sutjagin, a Valentin Danilov.\n\nRuské státní televizní stanice, které sleduje 94 procent obyvatel, podle ruského sociologa Borise Dubina šíří v poslední době (2014) „strach z okolního světa, který nerozumí složité ruské povaze“. Z pořadů prý vyplývá pocit, že Rusové jsou jiní, složitější, lepší, s výjimečnou historickou zkušeností. Putin je pak se svými postoji, které jsou pro většinu ostatního světa nepřípustné, pro Rusy hrdinou. Když např. Putin tvrdí, že na Ukrajině ruští vojáci nejsou, všichni včetně Rusů podle Dubina vědí, že to není pravda, ale část Rusů to považuje za povolenou a geniální válečnou lest. Pohrdání druhými je podle něj vnímáno jako projev hrdosti a nezávislosti svébytného ruského národa a Narcismus ovládá státní, občanskou i vojenskou politiku v Rusku.\n\nHistorik Alexej Kelin si myslí, že Rusové vnímají více emocionálně než Evropané, což je důsledkem toho, že se jim ještě nepodařilo dohnat Evropu ve všech směrech a zbavit se definitivně následků mongolské nadvlády, o což se snaží od dob Petra Velikého. Ruská elita podle něj byla vždy daleko od poddaných a v Rusku neexistovala téměř žádná občanská společnost, jen v roce 1917 byla procarská elita vystřídána bolševickými demagogy. Mocnáři si prý od té doby jen udržovali stav okolnostmi vynucené loajality poddaných a poddanství je přitom voliči vnímáno jako ochranářství a privilegia mocných jako přirozenost. Současný stav voličstvu vyhovuje a jen 20 procent Rusů se aktivně účastní politického života.\n\nOstře se na téma Putinova režimu vyslovoval Boris Němcov jakožto jeden z hlavních ruských opozičních předáků. 80 procentní podporu Rusů Putinovi přikládá tomu, že prý Putin „systematicky Rusům vymýval mozky.“ Podle něj u nich vyvolal pocit méněcennosti vůči Západu, nenávist k cizincům, pocit, že je potřeba obnovit sovětské pořádky, a také víru, že lze svět ohromit pouze násilím, agresí, silou a strachem. Podle Němcova má ruská propaganda rysy Goebbelsova stylu, kdy je apelováno na city a jedná se podle hesla „tisíckrát opakovaná lež se stává pravdou,“ cílí na prosté lidi a je účinná. Stojí za ní podle něj také generální ředitel Prvního kanálu Konstantin Ernst nebo vedoucí provládní agentury Rusko dnes Dmitrij Kiseljov. Rusko se podle Němcova pomalu mění v jakýsi hybridní fašistický stát využívající některé fašistické prvky a národnostní menšiny, jazyk a kulturu používá k rozkladu okolních států zevnitř a používá proti nim i proti vlastním lidem zločinné metody. Podle Němcovova odhadu bude Putin krizi na Ukrajině spíše prohlubovat a bude dále investovat značné finanční prostředky do modernizace armády. 27. února 2015 byl Němcov zastřelen neznámým pachatelem v centru Moskvy, dva týdny po tom, co vyjářil obavy z toho, že ho prezident Putin nechá kvůli svým kritickým postojům zabít. Vykonavatelé byli dopadeni, ale objednatel vraždy je dosud nejasný (2016).\n"}
{"id": "1221072", "url": "https://cs.wikipedia.org/wiki?curid=1221072", "title": "Kostel svatého Josefa (Petlery)", "text": "Kostel svatého Josefa (Petlery)\n\nŘímskokatolický kostel svatého Josefa stával v Petlerech v okrese Chomutov. Až do svého zániku býval filiálním kostelem v klášterecké farnosti.\n\nGotický kostel byl na petlerské návsti postaven v průběhu patnáctého století. Ve druhé polovině sedmnáctého a na přelomu sedmnáctého a osmnáctého století byl přestavován. K jeho zboření došlo v sedmdesátých letech dvacátého století i přes odpor místních obyvatel neoprávněně během demolic objektů souvisejících se stavbou vodní nádrže Přísečnice.\n\nJednolodní kostel měl obdélný půdorys a odsazený presbytář zaklenutý křížovou klenbou se sakristií na severní straně. Ze střechy na východní straně vybíhala sanktusová vížka.\n\nHlavní oltář z doby okolo roku 1700 doplňovaly sochy svaté Kateřiny a svaté Barbory z počátku šestnáctého století.\n"}
{"id": "1221073", "url": "https://cs.wikipedia.org/wiki?curid=1221073", "title": "Kostel svatého Vavřince a Štěpána (Račice)", "text": "Kostel svatého Vavřince a Štěpána (Račice)\n\nŘímskokatolický kostel svatého Vavřince a Štěpána stával v zaniklých Račicích v okrese Chomutov. Až do svého zániku býval filiálním kostelem ve farnosti Kralupy u Chomutova.\n\nPrvní kostel v Račicích je zmíněn již v roce 1352. Barokní kostel byl postaven podle plánů J. Kr. Kosche v roce 1736. Zbořen byl v roce 1982 v důsledku rozšiřování těžby hnědého uhlí v lomu Nástup. Architektonické články ze zbořeného kostela byly převezeny ke kostelu ve Vtelně a františkánskému klášteru v Kadani.\n\nJednolodní bezvěžový kostel měl obdélný půdorys se zaoblenými východními nárožími, ze kterého uprostřed severní a jižní strany vybíhala mělká ramena. Presbytář zaklenutý plackovou klenbou byl čtvercový. Stěny kostela byly členěné slepými arkádami, jónizujícími pilastry, vylomenou římsou a oválnými okny s plošným rámcem. V západní části lodi stála kruchta podepřená dvěma pilíři.\n\nHlavní oltář tvořila architektura s točenými sloupy a akantovými ornamenty. Doplňovaly je sochy svatého Vavřince a svatého Jana Nepomuckého z doby okolo roku 1700. Boční oltáře byly zasvěcené svatému Janu Nepomuckému (z roku 1674) a svaté Markétě (z doby okolo roku 1760). Oba zdobily obrazy F. Kronholze z let 1852 a 1853. K zařízení patřily také pískovcová barokní křtitelnice z doby okolo roku 1730 a pozdně gotická socha Madony. Část vybavení byla zničena místními obyvateli již v sedmdesátých letech dvacátého století. Dřevěné součásti lidé dokonce využívali k vytápění domů. Zachráněna byla jen plastika Madony z doby okolo roku 1400, která byla umístěna v galerii v Litoměřicích.\n"}
{"id": "1221077", "url": "https://cs.wikipedia.org/wiki?curid=1221077", "title": "Kostel svatého Petra a Pavla (Prunéřov)", "text": "Kostel svatého Petra a Pavla (Prunéřov)\n\nŘímskokatolický kostel svatého Petra a Pavla stával v Prunéřově v okrese Chomutov. Až do svého zániku býval farním kostelem v prunéřovské farnosti.\n\nPrunéřovský gotický kostel pocházel ze třináctého století, ale první písemná zmínka o něm pochází až z roku 1384. V sedmnáctém století započaly úpravy v renesančním slohu, ale významnější barokní přestavbu provedl snad podle plánů kadaňského J. K. Kosche až stavitel T. Melzer v letech 1750–1754. Financoval ji František Michal Martinic. Kostel byl zbořen společně s větší částí vesnice v letech 1962–1966.\n\nJednolodní kostel měl obdélný půdorys a pravoúhlý gotický presbytář zaklenutý křížovou klenbou, ke kterému přiléhala sakristie s oratoří. Fasády byly členěné lizénovými rámy a obdélnými okny se segmentovým zakončením. Východní průčelí zdůrazňoval renesanční štít se sochami patronů kostela a Panny Marie ve výklencích.\n\nVnitřní zařízení kostela bylo přemístěno do kláštereckého zámku a do kadaňského děkanství, kde byla mimo jiné uložena plastika svaté Anny Samotřetí od Ulricha Creutze z doby okolo roku 1525.\n\n"}
{"id": "1221079", "url": "https://cs.wikipedia.org/wiki?curid=1221079", "title": "Kostel svatého Petra a Pavla (Nové Sedlo nad Bílinou)", "text": "Kostel svatého Petra a Pavla (Nové Sedlo nad Bílinou)\n\nŘímskokatolický kostel svatého Petra a Pavla stával v zaniklé vesnici Nové Sedlo nad Bílinou v okrese Chomutov. Až do svého zániku býval farním kostelem v novosedelské farnosti.\n\nRománský kostel byl v Novém Sedle postaven nejspíše v letech 1230–1240. K výrazným přestavbám došlo v polovině šestnáctého století a v letech 1675–1701. Další úpravy proběhly v osmnáctém století, kdy byla k severní straně přistavěna kaple Panny Marie, a na počátku dvacátého století, ze kterého pocházela hranolová věž ve východním průčelí. Zbořen byl roku 1972 v důsledku rozšiřování těžby hnědého uhlí. Do té doby se z původního románského kostela dochovala pouze boční zeď s portálem.\n\nLoď románského kostela byla podle Antonína Hejny dlouhá deset metrů a ukončovala ji půlkruhová apsida. Také pozdější stavební fáze si uchovaly obdélníkový půdorys, ke kterému byl na západní straně přistavěn renesanční presbytář. V době baroka byl presbytář sklenut valenou klenbou s lunetami a k jeho severní straně připojena sakristie s oratoří. Z ostatních prostor byla stejným typem klenby zaklenutá oratoř a ostatní místnosti měly ploché stropy. Z původní románské stavby se v jižní stěně lodi do dvacátého století dochoval půlkruhový ústupkový portál s polosloupky v krychlové hlavici z doby okolo. Fragmenty portálu byly v první polovině devadesátých let dvacátého století nalezeny v chomutovském kostele svaté Kateřiny a poté uloženy v lapidáriu chomutovského muzea. Během barokních úprav byl portál zazděn a vedle něj prolomen čtverhranný vstup se segmentovou supraportou. V jižní stěně presbytáře se nacházel kamenný sanktuář z poloviny šestnáctého století.\n\nHlavní oltář z roku 1722 tvořila monumentální architektura s točenými sloupy a sochami svatého Petra a svatého Pavla ve výklencích. Na oltářním obrazu byla namalována Madona s dítětem a anděly. Boční oltář zasvěcený Panně Marii měl akantový rám a obraz patronky namalovaný podle L. Cranacha. Uvnitř se nacházela socha Madony (1500–1510), krucifix snad od Ulricha Creutze z doby okolo roku 1520, barokní pískovcová křtitelnice s kuželovitou nohou, kamenný epitaf Kryštofa Tuxese z Killendalu s reliéfní postavou rytíře (1557), menší epitaf na vítězném oblouku, sousoší Kalvárie z poloviny osmnáctého století a řada dalších drobných uměleckých předmětů.\n"}
{"id": "1221080", "url": "https://cs.wikipedia.org/wiki?curid=1221080", "title": "Varan skvrnitý", "text": "Varan skvrnitý\n\nVaran skvrnitý \"(Varanus salvator)\" je velký ještěr z čeledi varanovitých (Varanidae). Jedná se o jednoho z nejběžnějších varanů, areál výskytu sahá od Indie a Srí Lanky přes Indočínu a Malajský poloostrov až do Indonésie. Jedinci tohoto druhu se většinou zdržují v blízkosti vody, odtud anglický název „water monitor“ (vodní varan).\n\nVaran skvrnitý není tak mohutný jako jeho příbuzný varan komodský \"(Varanus komodoensis)\", ovšem právě u tohoto druhu byla naměřena největší potvrzená délka mezi všemi žijícími ještěry (údaje o jedincích druhu varan Salvadoriův \"(Varanus salvadorii)\" s délkou přes 4 m nejsou podloženy důvěryhodnými zdroji) – exemplář ze Srí Lanky měřil 3,21 m.\n\nVaran skvrnitý je masožravec, loví spíše menší kořist jako ryby, žáby, hlodavce, ptáky, kraby a hady. Často také hoduje na mršinách. K rozmnožování dochází někdy i 2× do roka, snůška obsahuje 5-40 vajec. Pohlavní dospělost nastává ve 2-3 letech. Doba dožití v přírodě není známa, v zajetí se dožívají až 10 let.\n\nMezinárodní svaz ochrany přírody hodnotí druh jako málo dotčený. Kůže varanů skvrnitých je považována za hodnotný módní artikl, jsou tedy loveni (často ilegálně) ve velkých množstvích. Udává se, že až 1,5 miliónu kůží je ročně exportováno do Evropy, USA a Japonska, kde jsou používány k výrobě módních doplňků jako boty, opasky či kabelky.\n\nObecně jsou uznávány následující čtyři poddruhy:\n\nNový poddruh popsaný v roce 2010:\n\nNěkteré dříve uznávané poddruhy byly po revizi z roku 2007 uznány za samostatné druhy:\n\nPoddruh \"Varanus salvator komaini\" popsaný z Thajska je považovaný za totožný s poddruhem \"Varanus salvator macromaculatus\".\n\nSystém stále není ustálený, může dojít k dalším změnám. Například na Sulawesi a okolních ostrovech byly pozorovány různé exempláře varanů typově odpovídající varanu skvrnitému, které však neodpovídaly žádnému popsanému druhu či poddruhu.\n\nVaran skvrnitý patří k největším zástupcům rodu varan \"(Varanus)\". Není tak mohutný jako varan komodský \"(Varanus komodoensis)\", ale právě u varana skvrnitého byla naměřena rekordní délka mezi všemi současnými ještěry – exemplář ze Srí Lanky měřil 3,21 m. Délka přes 2 m je sice vcelku běžná, především u velkých samců, ovšem průměrná délka se pohybuje mezi 140 až 150 cm. Samci jsou větší a mohutnější než samice. Hmotnost obvykle nepřesahuje 15 kg, ve výjimečných případech může dosáhnout až 25 kg.\n\nHlava je protáhlá, poměr délky k šířce je zruba 2:1. Čenich je dlouhý, vpředu zaoblený. Jazyk je dlouhý, hluboce rozeklaný. Ušní bubínky jsou velké.\n\nOcas je 1,36 až 1,65krát delší než zbytek těla.\n\nZákladní zbarvení je černavé, na spodní straně těla žluté. Na hřbetě se nachází žluté okrouhlé skvrny zformované do příčných řad. Na ocase jsou skvrny menší a splývají, takže vytvářejí příčné pruhy. Zbarvení mladých jedinců je světlejší, s věkem postupně tmavne.\n\nVaran skvrnitý je stejně jako všichni ostatní varani aktivní pouze ve dne, od úsvitu do soumraku. Nejaktivnější je přes poledne, v nejteplejším období dne. Noc tráví ve skrýších. Je výborný plavec a dokáže i dobře šplhat.\n\nČasto se zdržuje na větvích sahajících nad vodu. Odtud pak skáče do vody jak za kořistí, tak v případě ohrožení.\n\nVaran skvrnitý je masožravec. Skladba potravy se liší podle stanoviště. Jde obvykle o menší kořist jako hmyz, hlodavci, krabi, ptáci a ptačí vejce, plazi a plazí vejce, obojživelníci či ryby. Živí se i mršinami, dává však přednost živé kořisti. V blízkosti lidských obydlí se živí i vyhozenými zbytky jídla, je tedy velmi přizpůsobivý.\n\nJedná se o aktivního lovce, který pronásleduje kořist. K detekci kořisti využívá podobně jako další druhy varanů dlouhý rozeklaný jazyk, který sbírá čichové vjemy a předává je do Jacobsonova orgánu ke zpracování. Podle pozorování má většina jedinců vlastní teritorium, které při hledání kořisti procházejí. Jednotlivá teritoria se však mohou v různé míře překrývat. Velikost teritorií se liší podle velikosti varana a množství dostupné potravy. Může mít méně než 200 m² ale i více než 100 000 m².\n\nPřinejmenším v tropických oblastech probíhá rozmnožování celoročně, samice během roku obvykle nakladou více snůšek. Hnízda si samice vyhrabávají v písčinách na březích řek, v kořenech stromů, někdy také využívají opuštěná termitiště či dutiny ve starých stromech.\n\nSnůška obnáší 5 až 40 vajec. Vejce se mohou svými rozměry (i v rámci jedné snůšky) poměrně výrazně lišit, délka je 64 až 82,6 mm. šířka 32,3 až 45 mm, váha 30 až 87,2 g. Inkubační doba je závislá na teplotě v hnízdě. Při teplotách 25 až 30 °C trvá inkubace téměř 9 měsíců, při teplotě 32 až 33 °C se zkracuje až k 7 měsícům. U tohoto druhu existují doložené případy mateřské péče, kdy samice hlídala hnízdo před predátory a po vyklubání pomáhala mláďatům vyhrabat se z hnízdní nory.\n\nVarani skvrnití dospívají po dosažení délky kolem 1 m, což je ve věku 2 až 3 let. Doba dožití v přírodě není známa, pro jedince v zajetí je udáváno rozmezí 5,1 až 8,7 roku, nejstarší jedinec se dožil 10 let 8 měsíců.\n\nOdhady celkové populace neexistují. Mezinárodní svaz ochrany přírody druh klasifikuje jako málo dotčený. Hlavním nebezpečím pro varana skvrnitého je lov. Jeho kůže jsou v oděvním průmyslu vysoce ceněny. Místy je loven i pro maso, sádlo je také využíváno v tradiční asijské medicíně. V roce 1998 byla stanovena maximální roční kvóta 454 000 ulovených kusů, přesto v některých oblastech pokračuje nadměrný lov bez ohledu na legislativu a místním populacím tak hrozí vyhubení. Odhady hovoří o až 1,5 miliónu zobchodovaných kůží ročně. V řadě oblastí je však varan skvrnitý stále velmi hojný. Na Borneu a Sulawesi jej ohrožuje také ztráta přirozeného prostředí, ničení lesů kvůli výsadbě palmových plantáží, farmaření nebo těžbě dřeva. Odchyty živých jedinců, většinou mláďat, jsou uskutečňovány ve velkém množství především na Jávě a Sumatře.\n\nV České republice chová varana skvrnitého ZOO Liberec.\n\n"}
{"id": "1221082", "url": "https://cs.wikipedia.org/wiki?curid=1221082", "title": "Saarlandpokal", "text": "Saarlandpokal\n\nSaarlandpokal je německá fotbalová soutěž pro týmy pod Sárským fotbalovým svazem (Landespokal, regionální pohár). Tento fotbalový svaz je jedním z nejmenších a sdružuje ve svých řadách více než 98 000 členů registrovaných v 2 361 klubech. Tento zemský pohár se hraje od roku 1975. Hraje se vyřazovacím K.O. systémem, soutěž má 2 předkola a 7 hlavních kol. Nehrají zde týmy z nejvyšších dvou německých soutěží . Soutěže se účastní celky ze 3. ligy, dále pak týmy ze 4. ligy, Oberligy (5. ligy), 6. ligy a 7. ligy. Vítěz postupuje do DFB-Pokalu.\n\nwww.saar-fv.de (německy)\n"}
{"id": "1221083", "url": "https://cs.wikipedia.org/wiki?curid=1221083", "title": "Tullimonstrum", "text": "Tullimonstrum\n\nTullimonstrum je pravděpodobně vyhynulý dravý mořský obratlovec z pozdního karbonu. Vzhledem k problematické fosilizaci původně měkkého těla i kvůli jeho podivné tělesné stavbě s čelistmi na zalomeném chobotu a s očima na dlouhých příčných stopkách je stále nejasné jeho systematické zařazení. Až studie z r. 2016 prokázala, že je to skutečně obratlovec blízký dnešním mihulím. V roce 2017 se však objevily výsledky nového výzkumu, který dokazuje, že může, ale také nemusí jít o obratlovce.\n\nByl popsán jediný druh – Tullimonstrum gregarium.\n\nPrvní zkamenělinu tullimonstra objevil v r. 1958 sběratel fosilií Francis Tully na nalezišti Mazon Creek, nedaleko města Morris v Illinois, což je i jediné známé místo výskytu. Stáří svrchně karbonské vrstvy výskytu bylo určeno na cca 306 až 309 milionů let. Jako druh \"Tullimonstrum gregarium\" bylo popsáno v r. 1969; Eugene S. Richardson jr. mu dal odborné jméno, ve kterém se odráží jak jméno objevitele fosilie, tak podivná tělesná stavba, kvůli které je přezdíváno Tulliho monstrum.\n\nNalezené fosilie vykazují délku těla od 8 do 43 cm, většina je mezi 31 a 35 cm. Tělo bylo vřetenovitého tvaru, zakončené svislou ocasní ploutví kosočtverečného tvaru (případně interpretovatelnou jako dvojice horní a dolní trojúhelníkové ploutve na ocase). Uvnitř těla se podél hřbetu táhl notochord, po stranách tělní dutiny byly žaberní vaky.\n\nNa přední části vybíhalo tělo v dlouhý chobot, který patrně nebyl úplně ohebný, ale vykazoval charakteristická zalomení – jedno výrazné asi uprostřed jeho délky a jedno na jeho konci u čelistí. Čelistní ústrojí dochovaná na fosíliích lze interpretovat jako dvě čelisti osazené až osmi ostrými keratinovými zuby (celkem zpravidla 14 zubů). Délka čelistí se u fosílií pohybuje mezi 5,5 a 16,5 mm délky a šířka mezi 3,5 a 6 mm, délka zubů pak 0,5 až 2,4 mm.\n\nBlízko místa, kde vybíhal z těla chobot, byla na hřbetní straně kuriózní tenká příčkovitá struktura kolmá k tělesné ose i k rovině pravolevé souměrnosti. Na jejích koncích pak byly umístěny komorové oči.\n\nTělo bylo patrně měkké, ve fosíliích se nepodařilo zjistit žádné pevné orgány tvořené kostí, chitinem či uhličitanem vápenatým.\n\nPodle stavby těla a čelistí se pravděpodobně se jednalo o aktivně plovoucího mořského dravého živočicha, lovícího v bahnitém dně.\n\nZ nálezů fosilizovaného měkkého těla bylo složité určit fylogenetickou příbuznost tullimonstra, situaci neusnadňovala ani podivná tělesná stavba. Vědci nabízeli různé interpretace dílčích znaků a řadili tullimonstrum k měkkýšům, kroužkovcům, pásnicím, ploutvenkám, členovcům či konodontům.\n\nAž na základě podrobného zkoumání více než 1200 fosílií vědci zjistili přítomnost struny hřbetní a žaberních vaků a nalezli i zuby obdobné mihulím. Ve studii z r. 2016 tak prokázali příslušnost tullimonstra k primitivním obratlovcům třídy mihulí. Pravděpodobně je jednou z bazálních větví vývojové linie mihulotvarých (Petromyzontiformes), podobně jako \"Mayomyzon\".\n\nV r. 1989 bylo \"Tullimonstrum gregarium\" oficiálně přijato za \"státní fosílii\" (tedy jeden z přírodních státních symbolů, jako jsou státní květina či státní strom) amerického státu Illinois.\n\n"}
{"id": "1221090", "url": "https://cs.wikipedia.org/wiki?curid=1221090", "title": "Svaly předloktí", "text": "Svaly předloktí\n\nSvaly předloktí člověka zodpovídají za pohyblivost zápěstního kloubu a spolu se svaly ruky se podílí na pohybech prstů. Dělí do třech skupin - přední, zadní a boční. Tyto jednotlivé kompartmenty jsou od sebe odděleny pomocí vazivových sept. Celkem se jedná o 19 svalů.\n\nPřední skupina je dělena do 4 vrstev. Funkčně se jedná především o ohýbače (flexory) zápěstí a prstů.\n\n\n\n\n\n\n\n\n\n"}
{"id": "1221094", "url": "https://cs.wikipedia.org/wiki?curid=1221094", "title": "Nikolaj Noskov", "text": "Nikolaj Noskov\n\nNikolaj Ivanovič Noskov ( \"Николай Иванович Носков\") (* 12. ledna 1956, Gžastk, SSSR) je ruský skladatel, zpěvák a bývalý člen hardrockové skupiny Gorky Park. Je také pětinásobný vítěz hudební ceny Zlatý gramofon, Ctěný umělec Ruské federace (2018).\nNikolaj Noskov se narodil 12. ledna 1956 ve městě Gžatsk (nyní Gagarin) ve Smolenském kraji, v dělnické rodině. Jeho otec Ivan Noskov byl romského původu a pracoval v masokombinátu. Jeho Matka Ekaterina Konstantinovna Nosková byla dojička a pracovala na stavbě. Kromě Nikolaje měla rodina ještě čtyři děti. Když bylo Nikolaji 8 let, přestěhovala se rodina do města Čerepovec. Již v dětství se účastnil v amatérských soutěžích. Ve věku 14 let vyhrál první cenu jako nejlepší zpěvák v soutěži Severozápadního kraje\n\nProfesionální hudební vzdělání nemá. Jako samouk se naučil hrát na klavír, kytaru a bubny, a když sloužil v ozbrojených silách SSSR, hrál na trubku. Noskov podílel na mnoha společných projektech s řadou domácích i zahraničních skladatelů a hudebníků, včetně Alexandra Zacepina a Eduard Artěmjěva. Od roku 1981 vystupoval Noskov se souborem «Moskva», se kterým v roce 1982, jako vedoucí zpěvák a kytarista, pod vedením Davida Tuhmanova, nahrál album «UFO» (НЛО) u firmy «Melodia». Na jaře roku 1984 Nikolaj Noskov pracuje jako hlavní sólista souboru «Zpívající srdce» (Поющие сердца) pod vedením Viktora Vekštejna. V roce 1985, zpěvák získal místo vokalisty budoucí skupiny «Aria».\n\nV roce 1987 vytvořil několik písní pro film «\"Ostrov ztracených lodí\"» (Остров погибших кораблей). V roce 1987 pracoval ve skupině «Gorky Park» jako vokalista a skladatel.\n\nSpolu s osobnostmi jako Jon Bon Jovi a Klaus Meine («Scorpions») nahrál v letech 1989 a 1990 duet. Píseň Nikolaje Noskova «Bang» se umístila na prvním místě v žebříčku na rozhlasových stanicích v USA, a ve Skandinávii byla označena písní roku. Videoklip k této písni se dostal na 3. příčku v žebříčcích MTV. Album «Gorky Park» v roce 1989, se dostalo na 81. místo v seznamu stovky nejoblíbenějších alb časopisu \"Billboard\", a v Dánsku byl označen jako \"zlatý\" prodej.\n\nNa počátku 1990 Nikolaj opustil «Gorky Park» a začal svoji sólovou kariéru. V roce 1993 vytváří skupinu «Nikolaj». S ní v roce 1994 v angličtině nahrál album «Mother Russia» (Matka Rus), který se však nedostal uznání, a to ani v Rusku ani v zahraničí. V roce 1996 začal spolupracovat s producentem Josefem Prigožinem, která trvala čtyři roky. To umožnilo Noskovi návrat na hudební Olymp.\n\nTři koncertní programy, kde Nikolaj vystoupil jako kameraman, byly prezentovány ve Státním kremelském paláci, «Dýchám mlčení» (Дышу тишиной), doprovázený symfonickým orchestrem Musica Viva, řízeným Alexandrem Lavrovem), «Ра-Дуга» (Duha), «Po pás v nebi» (По пояс в небе).\n\nNové album «Po pás v nebi» (По пояс в небе) bylo přijato s protichůdnými názory — od nadšení až po dosti sarkasticky posměšné. Toto album — nová etapa v práci Noskova. Podle slov Noskova «Po pás v nebi» – výsledek fúze symfonických a etnických tradic. Důležitou roli ve zvuku alba hrají etnické nástroje, konkrétně - bicí. «Po pás v nebi» dává úplné posouzení chápání něčeho většího, «nadpřirozeného», otevírající pohled na tento svět z pohledu zrání «pěstované duše». Recitál Noskova v sále Kremelského paláce byl oceněn «Hurá!». Ohromující zpěv, krásné melodie a inteligentní obsah textů — to vše je přítomné na novém albu.\n\nV roce 2011 nazpíval píseň «Melodie» (Мелодия) básníka Nikolaje Dobronravova a skladatele Aleksandra Pahmutova v hudebním pořadu «Vlastnictví republiky» (Достояние республики), který vyhrál první místo v závěrečném programu. Ve stejném roce dokončil práce na svém novém albu, které se jmenuje «Stojí to za to» (Оно того стоит). To je po pěti letech první album hudebníka, který řekl, že nechtěl vychrlit novou píseň, protože nerad spěchá. V roce 2012 Noskov nahrál album «Bezejmenný» (Без названия). Nahrávání proběhlo v Německu, ve studiu producenta Horsta Šnebla. V roce 2015 byl v porotě druhé sezóny reality show Glavnaya Scena, ruské verze televizního pořadu Česko Slovenský X Factor.\n\nNikolaj byl ženatý na přítelkyni Marina. V roce 1991 se jim narodila dcera Katerina. V listopadu 2015 roku Nikolaj stal dědečkem, jeho dcera Katerina narodila vnučkou Miroslava. Nikolaj žije mimo město Moskva.\n\n\n"}
{"id": "1221100", "url": "https://cs.wikipedia.org/wiki?curid=1221100", "title": "Tom Green", "text": "Tom Green\n\nThomas Green (* 4. září 1991) je australský herec a tanečník, kterého u nás nejvíce proslavila role Sammyho Liebermana v seriálu Taneční akademie. Jeho dalšími významnými rolemi byly role Kipa Wamplera v seriálu \"Camp\" a Thomase Laskyho v seriálu \"\".\n\nSvou profesionální kariéru započal v roce 2007. Poprvé si zahrál v televizním filmu \"Emerald Falls\" po boku Vince Colosimo, Georgie Parker a Catherine McClements. Svou divadelní kariéru odstartoval rolí Phillipa v novele \"Lockie Leonard\" v Merrigong Theatre Company v roce 2007.\n\nV roce 2008 hrál ve dvou krátkých filmech, \"Vafadar\" a \"The Ground Beneath\". Za druhý jmenovaný film byl nominován na cenu v rámci AACTA Awards pro mladého herce a na St. Kilda Film Festival dokonce vyhrál cenu pro nejlepšího herce v tomto filmu.\n\nDne 13. června 2009 začal natáčet televizní seriál Taneční akademie. V témže roce také účinkoval v novele \"The Nargun and the Stars\" na festivalech v Perthu a Sydney.\n\nV roce 2012 zazářil v dramatu Roberta Cartera \"Thirst\" spolu s Hanna Mangan-Lawrence, Myles Pollard a Victoria Haralabidou.\n"}
{"id": "1221101", "url": "https://cs.wikipedia.org/wiki?curid=1221101", "title": "Zastupitelstvo Ústeckého kraje", "text": "Zastupitelstvo Ústeckého kraje\n\nZastupitelstvo Ústeckého kraje je zastupitelstvem kraje, ve kterém dle zákona č. 129/2000 Sb. (zákon o krajích) zasedá 55 zastupitelů, jelikož Ústecký kraj má více než 600 000 obyvatel. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za 3 měsíce. Zastupitelstvo volí jedenáctičlennou krajskou radu.\n\n\nANO 2011 vyhrálo se ziskem 23,24% hlasů a 20 mandátů. Dosavadní členové krajské koalice KSČM a ČSSD ztratily dosavadní nadpoloviční počet mandátů, ODS obhájila všech 7 mandátů a do zastupitelstva zasedlo nově 5 zástupců koalice SPD–SPO. Naopak se do zastupitelstva nedostalo hnutí PRO!kraj, a nekandidovalo ani hnutí Severočeši.cz, jejichž zmocněnkyně nechala týden před volbami odvolat kompletní kandidátku.\n\nVe hře byly dvě varianty krajské koalice. První, ANO 2011 a KSČM, by zajišťovala pohodlnou většinu 33 křesel. Druhá, KSČM, ČSSD a SPD–SPO, by dala dohromady těsnou většinu 28 mandátů. Po měsíci vyjednávání se krajský výbor KSČM rozhodl pro „křehčí“ variantu s ČSSD a SPD–SPO.\n\nKSČM má v jedenáctičlenné radě šest zástupců, ČSSD čtyři a koalice SPD–SPO jednoho. Hejtmanem byl na ustavující schůzi podruhé zvolen Oldřich Bubeníček. Místo statutárního zástupce získala ČSSD.\n\nV Ústeckém kraji vyhráli komunisté s velkým náskokem. ODS i ČSSD prudce oslabily. Ačkoliv průzkum ukazoval dobrý výsledek pro TOP 09, ta se nakonec do zastupitelstva nedostala, protestní hnutí PRO! kraj (SZ, HNHROM a KDU-ČSL) bylo úspěšnější a do zastupitelstva zasedlo. Severočeši.cz posílili o jeden mandát, ale s KSČM se na společném vládnutí nedohodli.\n\nNakonec vznikla krajská koalice KSČM a ČSSD a Oldřich Bubeníček se stal prvním českým komunistickým hejtmanem od vzniku krajů. ODS a PRO! kraj zůstaly v opozici.\n\nKandidátku do Krajských voleb 2016 podalo celkem 23 politických subjektů. Každá strana, hnutí nebo koalice mohla úvest nejvýše 60 kandidátů.\n"}
{"id": "1221103", "url": "https://cs.wikipedia.org/wiki?curid=1221103", "title": "TRW Automotive Czech", "text": "TRW Automotive Czech\n\nTRW Automotive Czech je firma působící v České republice, součást nadnárodní korporace ZF TRW. Firma se zabývá výrobou doplňků do automobilů. V roce 2015 šlo o 48. největší českou firmu, s tržbami přes 11 miliard korun ročně.\n\nV České republice má 4 firmy: TRW Autoelektronika v Benešově (bývalý závod ČKD Polovodiče) a ve Zruči nad Sázavou, TRW Automotive Czech Frýdlant, TRW Automotive Czech Jablonec nad Nisou (bývalý národní podnik Autobrzdy) a TRW-Carr ve Staré Boleslavi. V Benešově a Zruči se vyrábějí plastové a kovové spínače a elektronické moduly (ovládání světel, zrcátek, oken, topení apod.), v Jablonci tradičně brzdové systémy, ve Frýdlantě brzdové kotouče a ve Staré Boleslavi bezpečnostní systémy (pásy, západky apod.).\n\n"}
{"id": "1221105", "url": "https://cs.wikipedia.org/wiki?curid=1221105", "title": "Kodaňská interpretace", "text": "Kodaňská interpretace\n\nKodaňská interpretace je pravděpodobnostní interpretací kvantové mechaniky. Hustota pravděpodobnosti nalezení částice v daném okamžiku je rovna druhé mocnině modulu vlnové funkce v tomto bodě.\n\nTato interpretace stále vzbuzuje nesouhlasné pocity u části teoretických fyziků, kteří se opírají o názory Alberta Einsteina, který nesouhlasil s nahodilostí a nedeterministickou povahou interpretace. To vyjádřil svým výrokem \"Bůh nehraje v kostky\". Podle názoru části teoretických fyziků je Schrödingerova rovnice čistě deterministická a zahrnutí pravděpodobností je odvozeno od klasických měření.\n\nKodaňská interpretace není jedinou možnou interpretací kvantové mechaniky a tato interpretace nemá přesvědčivé teoretické či experimentální důkazy ve svůj prospěch. Nicméně se v teoretické fyzice obecně používá. Její zastánci argumentují, že Einsteinovy názory na tuto problematiku byly čistě estetické a proto by neměly převážit. Tato diskuze odhaluje zajímavé otázky na pomezí fyziky a filozofie.\n\nV důsledku existence paradoxů kvantové mechaniky a rychlému rozvoji nového oboru fyziky na počátku 20. století došlo k potřebě vysvětlení kvantového formalismu a důsledků z toho plynoucích. Zvláště aktivní byl v této oblasti dánský fyzik Niels Bohr. Jím a Wernerem Heisenbergem vyvinutou interpretaci nazvali jeho spolupracovníci a nástupci Kodaňskou interpretací. Dnes existují v interpretaci rozdílné názory na výklad některých otázek a jevů.\n\nPři měření fyzikálního systému musíme zahrnout interakce mezi měřícím zařízením a systémem. Vzhledem k tomu, že se jedná o kvantové systémy, není možné případné snížení tohoto vlivu.\n\nV případě, že vidíme nějaký objekt, nejcitlivější měřící zařízení k pozorování bude jeden foton.\n\nJe-li počet atomů objektu v řádu 10 bude zpětný ráz, který udělí foton vyslaný z měřícího zařízení, měřenému objektu neviditelný. Takže lze předpokládat, že měřený objekt neutrpěl aktem měření žádné narušení.\n\nNaproti tomu, pokud bychom chtěli stejným způsobem pozorovat elektron, při uvažované typické velikosti 10 metru, potřebujeme foton s vlnovou délkou menší než je rozměr elektronu. Foton o této vlnové délce má energii 10 eV. V případě, že by měřený elektron byl elektronem atomu vodíku, který má vazbovou energii několik elektronvoltů, srážka fotonu s měřeným elektronem by vedla k jeho odmrštění z atomu vodíku.\n\nPodle Kodaňské interpretace se kvantový systém vyvíjí v čase v závislosti na Schrödingerově rovnici. V praxi to znamená, že vlnová funkce ψ(t=0) může být získána z vlnové funkce v libovolném čase t ≠ 0. Nad určitou velikostí systému dochází k takzvanému kolapsu vlnové funkce do jedné z funkcí vlastního operátoru reprezentujícího měřitelnou veličinu. Není možné předpovědět do jakého stavu kolaps vlnové funkce proběhne. Může být vypočtena pouze pravděpodobnost tohoto přechodu. Skokový kolaps vlnové funkce kvantového systému je stále živým problémem. Tento kolaps vlnové funkce je považován za postulát, přestože neplyne z matematického formalismu.\n\nMěřící přístroj se skládá ze stejných elektronů, nukleonů a atomů jako měřený systém. Takže je možné uvažovat jeden zkoumaný systém plus měřící přístroj. Pokud jde o uzavřený systém, měl by se v čase vyvíjet podle Schrödingerovy rovnice a výsledek by měl být superpozicí různých stavů. Pouze při měření ze strany vnějšího pozorovatele dojde ke kolapsu vlnové funkce komplexního systému na jeden z povolených stavů. Je ovšem možné představit si celou posloupnost měřících systémů a rozšiřovat studovaný stav přes celý vesmír.\n\nV takové situaci vyvstává otázka totožnosti pozorovatele a měřícího zařízení. Kodaňská interpretace zavádí v tomto případě vědomého pozorovatele a předpokládá, že to není samotný akt měření, který způsobuje kolaps vlnové funkce, ale ke kolapsu dojde v případě, že výsledek měření zná vědomí pozorovatele. Takže kvantový jev musí sestávat ze tří částí: testovaného stavu, měřicího přístroje a vědomého pozorovatele.\n\nVlnová funkce kvantového stavu představuje stav znalostí o tomto systému.\n\nJedná se o postulát Kodaňské interpretace. Přijetím tohoto předpokladu lze vysvětlit a pochopit jev kolapsu vlnové funkce. Konkrétně, měříme-li určitý objekt, výsledek měření zásadně změní stav našich znalostí o měřeném objektu.\n\nUvažujme stav dvou fermionů s počátečním celkovým spinem 0. Tento systém se rozpadne a částice se začnou pohybovat v opačných směrech. Za předpokladu, že není k dispozici extrémní rušení spinového systému, podle Bohra zůstává celkový spin systému 0, i když spolu částice neinteragují. To znamená, že pokud budeme měřit spin jednoho elektronu, druhý bude mít opačný spin než ten, který jsme naměřili u prvního elektronu, bez ohledu na vzdálenost mezi oběma částicemi. Vzhledem k tomu, že pozorovatel zjišťuje spin prvního elektronu, což vede ke zjištění spinu druhého elektronu bez jakéhokoli působení na druhý elektron, při dostatečně velké vzdálenosti mezi částicemi, může se informace o spinu druhé částice \"šířit\" rychlostí vyšší než rychlost světla. Toto se v Kodaňské interpretaci nazývá nelokalita kvantové mechaniky.\n\nV roce 1934 navrhl Karl Raimund Popper experiment, který měl určit, zda je kolaps vlnové funkce fyzikálním procesem, nebo zda je nutný vědomý pozorovatel. Více informací Popperův experiment.\n\n"}
{"id": "1221108", "url": "https://cs.wikipedia.org/wiki?curid=1221108", "title": "S/2004 S 6", "text": "S/2004 S 6\n\nS/2004 S 6 je provizorní označení objektu pozorovaného na oběžné dráze Saturnu v těsné blízkosti prstence F. Není jasné, zda jde o pouhý shluk prachu nebo pevný měsíc. \n\nObjekt byl poprvé spatřen na snímcích ze Sondy Cassini v říjnu 2004, pozorování bylo publikováno v listopadu 2004. Do konce roku 2005 byl objekt pravděpodobně pětkrát znovu pozorován. Což je rozdíl oproti dvěma podobným objektům S/200 S 3 a S/2004 S 4, které se od prvního pozorování nepodařilo znovu detekovat. Nicméně objekt nebyl znovu spatřen při pozorování v listopadu 2004. Dosud není jasné, zda jde o pevný měsíc, či chomáč prachu, který se v řádu měsíců nebo let znovu rozptýlí. Navržené řešení toho, proč nebyl objekt pozorován při sekvenci v listopadu 2004 je to, že byly odlišné světelné podmínky oproti říjnu 2004 a že pevné jádro, pokud existuje, je malé. \n\nS/2004 S 6 byl pozorován uvnitř i vně F prstence a jeho orbita prstencem prochází. Výpočty ukazují, že objekt zřejmě pravidelně prochází materiálem prstence. Pokud objekt existuje, měl by mít asi 3-5 kilometrů v průměru. \n\nDodatečný důkaz jeho existence přišel roku 2008. Podle teoretických výpočtů by existence S/2004 S 6 mohla pomoci vysvětlit dynamiku F prstence. \n"}
{"id": "1221110", "url": "https://cs.wikipedia.org/wiki?curid=1221110", "title": "Sokol Hostouň", "text": "Sokol Hostouň\n\nSokol Hostouň je český fotbalový klub z Hostouně, hrající od sezóny 2016/17 Českou divizi - skupinu B. Klub byl založen v roce 1927 pod názvem \"Čechie Hostouň\".\n\nZačátky fotbalu v Hostouni se datují k roku 1922, tehdy byl založen klub SK Hostouň, který však svou činnost po dvou letech ukončil. Za oficiální rok vzniku fotbalového klubu je považován rok 1927, o rok později bylo vybudováno první hřiště. Slavnostně otevřeno bylo přátelským zápasem proti Olympii Vršovice před 700 diváky. Mužstva dospělých i dorostu poté hrála pravidelné soutěže až do okupace roku 1938. Po válce došlo k obnovení soutěží, v následujících desetiletích se Hostouň pohybovala střídavě na okresních a krajských úrovních, vrcholem byla účast v I.A třídě. Zlom přišel v roce 2009, kdy mužstvo značně posílilo a čtyřmi postupy v následujících letech dosáhlo svého výkonostního vrcholu, a tím je účast v Divizi B v ročníku 2016/17.\n\n"}
{"id": "1221115", "url": "https://cs.wikipedia.org/wiki?curid=1221115", "title": "Kostel Jména Panny Marie (Kundratice)", "text": "Kostel Jména Panny Marie (Kundratice)\n\nŘímskokatolický kostel Jména Panny Marie stával v zaniklých Kundraticích v okrese Chomutov. Až do svého zániku byl filiálním kostelem v novosedelské farnosti.\n\nKundratický kostel byl postaven v v letech 1832–1833. Zanikl spolu s vesnicí v důsledku rozšiřování těžby hnědého uhlí v Lomu ČSA po roce 1974.\n\nJednolodní novogotický kostel měl obdélný půdorys s odsazeným presbytářem, k jehož jižní straně byla připojena sakristie. Západní průčelí s obdélným vstupním portálem členila dvě drobná lomená okénka a štít, nad nějž vybíhala sanktusová vížka.\n\nMezi cenné předměty v interiéru patřila plastika Assumpty z konce patnáctého století. Rozebrané varhany byly ještě předtím přestěhovány do otvického kostela, tři plastiky a svícny na jirkovskou faru.\n"}
{"id": "1221117", "url": "https://cs.wikipedia.org/wiki?curid=1221117", "title": "Kostel svatého Mikuláše (Přísečnice)", "text": "Kostel svatého Mikuláše (Přísečnice)\n\nŘímskokatolický kostel svatého Mikuláše obklopený hřbitovem stával v zaniklém městě Přísečnici v okrese Chomutov. Po vzniku městečka byl farním kostelem, ale když po roce 1583 tuto jeho funkci převzal nově postavený kostel Panny Marie, stal se kostelem hřbitovním v přísečnické farnosti.\n\nGotický kostel založili pravděpodobně páni ze Šumburka, kterým Přísečnice patřila od roku 1351. V roce 1510 v něm byl pohřben Bohuslav Hasištejnský z Lobkovic a před ním několik jeho předků, ale určit jeho pozůstatky se nepodařilo ani během archeologického průzkumu provedeného roku 1973. V roce 1775 proběhla barokní přestavba kostela a roku 1811 byl obnoven po požáru města. Zbořen byl v roce 1963, protože údajně překážel dopravě.\n\nV kostele byl při oltáři svaté Doroty pravděpodobně roku 1435 pohřben zakladatel rodu Lobkoviců Mikuláš I. Chudý z Lobkovic, který držel část Přísečnice již od roku 1418. Kenotaf Mikuláše Chudého i Bohuslava Hasištejnského se dnes nachází nedaleko v kostele svatého Jakuba Většího v Louchově, který byl již od počátků též součástí přísečnického panství Lobkoviců a současně je nejstarším kostelem v Krušných horách.\n\nZachovala se neověřená zpráva o jeho dobývání uvedená ve \"Starých letopisech českých:\" \"„Za válečných událostí v Čechách na sklonku poděbradské doby (1468), zběhl Hasištejnského kaplan a zradil křižákům lobkovickou Přísečnici, kam křižáci vpadli. Obyvatelé horského příhraničního městečka využili jako své útočiště kostel svatého Mikuláše, který byl zřejmě uzpůsoben k obraně. Jan z Lobkovic se o obléhání dozvěděl a za pomoci oddílů pana z Veitmile a Žateckých přitáhl se svým vojskem na pomoc blízké Přísečnici. Křižáci se o tažení dozvěděli a ještě před střetem utekli. Hasištejnského oddíly prý ve městě nalezly pouze jakéhosi malého kluka v křižácké suknici, na kterém se nechtěli mstít, ačkoliv se předtím Hasištejnský zařekl, že dá upálit každého křižáka, kterého při tažení zajme.“\"\n\nBezvěžový jednolodní kostel s obdélným půdorysem byl ukončen pravoúhlým presbytářem s hrotitým oknem a portálem. Loď měla původně plochý strop, který se však i s krovem zřítil ještě před demolicí. Klenba v presbytáři byla žebrová. Na severní straně kostela byl umístěn alianční znak rodů Bocků a Pollacků.\n"}
{"id": "1221118", "url": "https://cs.wikipedia.org/wiki?curid=1221118", "title": "Kostel Nanebevzetí Panny Marie (Přísečnice)", "text": "Kostel Nanebevzetí Panny Marie (Přísečnice)\n\nŘímskokatolický kostel Nanebevzetí Panny Marie stával v zaniklém městě Přísečnici v okrese Chomutov. Do svého zániku býval farním kostelem přísečnické farnosti.\n\nPozdně gotický kostel Panny Marie byl postaven u přísečnického náměstí v roce 1583. Převzal funkci farního kostela po starším kostelu svatého Mikuláše, který byl od té doby kostelem hřbitovním. V letech 1759–1767 byl přestavěn v barokním slohu, ale menší úpravy probíhaly i následujících staletích. Zbořen byl před rokem 1974 kvůli výstavbě vodní nádrže Přísečnice, přestože stál mimo zatopené území. Krátce před demolicí v kostele proběhl archeologický výzkum.\n\nJednolodní kostel měl obdélný půdorys s polygonálním presbytářem. Po severní straně stála hranolová věž s polygonálním patrem, v jejímž přízemí se nacházela sakristie a nad ní oratoř. K protější straně se přikládala drobná polygonální kaple a před západní průčelí předstupovala předsíň. Interiér osvětlovala hrotitá okna bez kružeb umístěná mezi odstupňované opěráky. V lodi zaklenuté plackovou klenbou se nacházela tribuna a barokní kruchta na dvou pilířích. Závěr kostela byl zaklenutý valenou klenbou.\n\nVětšina zařízení v klasicistním stylu pocházela z konce osmnáctého století. Hlavní baldachýnový oltář zdobily čtyři rokokové sochy evangelistů a socha svatého Mikuláše z doby okolo roku 1740.\n"}
{"id": "1221120", "url": "https://cs.wikipedia.org/wiki?curid=1221120", "title": "Probrachylophosaurus", "text": "Probrachylophosaurus\n\nProbrachylophosaurus („Před brachylofosaurem“) byl kachnozobý dinosaurus, žijící v období pozdní křídy (stupeň kampán, asi před 79,8 až 79,5 milionu let) na území dnešních USA (stát Montana). Patřil mezi poměrně velké ornitopody, jeho délka se pohybovala kolem devíti metrů a hmotnost mohla dosáhnout zhruba pěti metrických tun. Patřil tak mezi největší známé zástupce tribu Brachylophosaurini. Jeho význam tkví především v tom, že je ukázkou přechodné formy dinosaura, v tomto případě mezi rody \"Acristavus\" a \"Brachylophosaurus\" (který se vyskytoval asi o 1,5 milionu let později). Blízkým příbuzným je také rod \"Maiasaura\".\n\nPrvní fosilie tohoto rodu pocházející ze souvrství Judith River byly objeveny v letech 1981 a 1994, teprve v letech 2007 a 2008 ale tým paleontologů z Museum of the Rockies vykopal zbytek kostry. Hadrosaurida vědecky popsali v roce 2015 Elisabeth A. Freedman Fowlerová a Jack Horner. Podle výzkumu linií zadrženého růstu (LAG) zahynul holotyp (označovaný jako \"MOR 2919\") asi ve svých čtrnácti letech. Jeho délka dosahovala zhruba 10 metrů a hmotnost asi 5000 kilogramů.\n\n"}
{"id": "1221124", "url": "https://cs.wikipedia.org/wiki?curid=1221124", "title": "Poincarého grupa", "text": "Poincarého grupa\n\nPoincarého grupa, pojmenovaná po Henri Poincarém a poprvé definovaná Hermannem Minkowskim, je grupa izometrií Minkowského prostoru. Jedná se o deseti-generátorové neabelovské Lieovy grupy se zásadním významem ve fyzice. \n\nIzometrie Minkowského prostoročasu má tu vlastnost, že interval mezi dvěma událostmi bývá neměnný. Například, je-li vše odloženo o dvě hodiny, včetně dvou událostí a cesty mezi nimi, pak časový interval mezi událostmi bude stejný. Nebo, pokud se vše posune o 5 kilometrů na západ nebo o 60 stupňů doprava, neměli bychom také pozorovat žádnou změnu v intervalu. Ukazuje se, že vlastní délka objektu je také neovlivněna tímto posunem. Časové nebo prostorové obrácení je také izometrií této grupy. \n\nPokud ignorujeme účinky gravitace, existuje v Minkowského prostoročasu deset stupňů volnosti z izometrií, které mohou být uvažovány jako translace v čase nebo prostoru (čtyři stupně, jeden na rozměr), zrcadlení přes rovinu (stři stupně, volnost orientace v této rovině) nebo Lorentzova transformace v jakékoli prostorové dimenzi (tři stupně). Složení transformací je operátorem Poincarého grupy. \n\nV klasické fyzice je Galileova grupa srovnatelná grupa deseti parametrů, která působí na absolutní čas a prostor. \n\nPoincarého grupa je grupou izometrií Minkowského prostoročasu. Jedná se o deseti rozměrnou nekompaktní Lieovu grupu. Abelova grupa translací je normální podgrupa, zatímco Lorentzova grupa je také podgrupa, stabilizátor bodu. Poincarého grupa sama je minimální podgrupa afinní grupy, která zahrnuje všechny translace a Lorentzovy transformace. Přesněji jde o polopřímý součin translací a Lorentzovy grupy. \n\nDalší způsob jak toto ukázat je, že Poincarého grupa je rozšíření Lorentzovy grupy vektorem reprezentujícím ji. To je někdy nazýváno jako nehomogenní Lorentzova grupa. Může být ovšem také získána jako kontrakce de Sitterovy grupy SO(4,1) ~ Sp(2,2), pro de Sitterův poloměr jdoucí do nekonečna.\n\nJejí nezáporná energie unitární neredukovatelné reprezentace je indexována hmotností (nezáporné číslo) a spinem (celočíselná nebo poločíselná hodnota) a je spojena s vlastnostmi částic v kvantové mechanice. \n\nV souladu s Erlangenským programem je geometrie Minkowského prostoru definována jako homogenní prostor Poincarého grupy.\n\nPoincarého algebra je Lieova algebra Poincarého grupy. Jedná se o rozšíření Lieovy algebry Lorentzovy grupy. Přesněji řečeno, vlastní (formula_2), (formula_3) část Lorentzovy grupy zachovávající směr času (její komponent identity), SO(1, 3), je spojen s identitou a tedy umožňuje umocňování Lieovy algebry. V komponentní formě je Poincarého algebra dána komutačními vztahy:\n\nkde je generátor translace, je generátor Lorentzovy transformace a je (+,−,−,−) Minkowského metrika.\n\nSpodní komutační vztah je (\"homogenní\") Lorentzova grupa, skládající se z rotací, , a boostu, . Při tomto způsobu zápisu se celá Poincarého algebra stává vyjádřitelnejší v nekovariantním, ale praktičtějším jazyce:\nkde dolní mez komutátoru ze dvou boostů je často označována jako Wignerova rotace. Je zde patrné výrazné zjednodušení , což umožňuje redukci Lorentzovy podalgebry su(2)⊕su(2) a efektivnější zacházení se s ní spojenými reprezentacemi. \n\nCasimirovy invarianty této algebry jsou a kde je Pauliho-Lubanského pseudovektor. Tyto slouží jako označení reprezentace grupy.\nPoincarého grupa je plně symetrická grupa jakékoli relativistické polní teorie. Výsledkem je, že všechny elementární částice spadají do reprezentace této grupy. Tyto jsou obvykle specifikovány jako čtverec čtyřhybnosti každé částice a vnitřní kvantová čísla , kde spinové kvantové číslo, je parita a je C symetrie, tedy kvantové číslo konjugace náboje. V praxi, nábojová symetrie a parita jsou porušovány v mnoha kvantových polních teoriích. Nicméně CPT symetrie je v kvantových polních teoriích neměnná.\n\nJako topologický prostor má grupa čtyři propojené složky: složku identity, složku časového obrácení, komponent prostorové inverze a složku obrácení času i prostoru.\n\nPoincarého symetrie je úplnou symetrií speciální teorie relativity. Zahrnuje\n\nPoslední dvě symetrie J a K společně tvoří Lorentzovu grupu, polopřímý součin translační grupy a Lorentzova grupa pak produkuje Poincarého grupu. Objektům, které jsou neměnné v rámci této grupy se říká, že mají relativistickou invarianci.\n"}
{"id": "1221125", "url": "https://cs.wikipedia.org/wiki?curid=1221125", "title": "Krycí návěstidlo", "text": "Krycí návěstidlo\n\nKrycí návěstidlo je hlavní traťové návěstidlo, které kryje výhybky na širé trati (nákladiště, vlečky) nebo přejezdy. Jejich základní návěstí může být i \"Volno\". Nově se krycí návěstidla zpravidla nezřizují, v případě nutnosti krýt výhybku na širé trati se řeší tak, že tyto výhybky jsou začleněny do obvodu nějaké dopravny (jsou tedy kryty jinými hlavními návěstidly). \n\nKrycí návěstidla bývají tříznaká, většinou skupinová (platí pro více kolejí najednou). Mívají znaky stůj (uprostřed), volno (nahoře) a posun dovolen (dole). Zřizují se většinou jen v dopravnách, nebo zastávkách s kolejovým rozvětvením. Na širé trati bývají umístěné přejezdníky.\n\nU modernizovaných přejezdů se již krycí návěstidla nezřizují. Přejezdníky se instalují i do dopraven s kolejovým rozvětvením s tím, že se přejezd obsluhuje dálkově z kabiny vlaku, nebo stavědlem. Pokuď se přejezd nachází v obvodu dopravny, kromě přejezdníku v dopravně se umisťuje také neproměnný přejezdník před dopravnu.\n"}
{"id": "1221128", "url": "https://cs.wikipedia.org/wiki?curid=1221128", "title": "Pomník zakladatelů", "text": "Pomník zakladatelů\n\nPomník zakladatelů je někdejší skulptura vybudovaná v parku u zámku v Lázních Libverdě ve Frýdlantském výběžku na severu České republiky. Postavit ho nechal majitel zdejšího panství Kristián Filip Clam-Gallas. Odhalení pomníku se uskutečnilo 27. července 1790, ovšem podle jiných zdrojů k tomu došlo již o pět dní dříve, tedy 22. července 1790, a odhaloval ho sám hrabě Clam-Gallas. Pomník má hranatý, asi dva metry vysoký sokl. Na jeho stranách se nacházely oválné pamětní desky. Na vrchu soklu stála urna, jež symbolizovala věčnost. Celý památník byl navíc obehnán kovovým plotem. Postupem let ovšem kovové části zmizely.\n\nNa pomníku se nacházel německý nápis, jenž zmiňoval zahraniční i české lékaře, kteří přispěli ke vzniku libverdských lázních. Připomínal také dva zdejší sedláky, a sice A. Neumanna z čísla popisné 14 a H. Königa z objektu číslo popisné 12, kteří se – jak je uvedeno – „ochotně“ podrobili Clam-Gallasovu přání a věnovali parku své pozemky. Celý text v překladu zní:\n"}
{"id": "1221129", "url": "https://cs.wikipedia.org/wiki?curid=1221129", "title": "Oliver (rozcestník)", "text": "Oliver (rozcestník)\n\nMužské jméno Oliver má více významů:\n\n\n"}
{"id": "1221130", "url": "https://cs.wikipedia.org/wiki?curid=1221130", "title": "Johann Mannhardt", "text": "Johann Mannhardt\n\nJohann Michael Mannhardt (31. srpna 1798, Bürstling Bavorsko – 25. srpna 1878, Mnichov) byl německý hodinář, mechanik a vynálezce.\n\nMannhardt se narodil roku 1798 v jihoněmecké vsi Bürstling (součást města Gmund am Tegernsee), kde nejprve začínal jako pasák koz. Později se v Gmundu vyučil hodinářem a začal tak rozvíjet svůj velký talent pro mechanické práce. Od roku 1821 pracoval v Miesbachu u věžního hodináře Fritze. Když se v roce 1844 odstěhoval do Mnichova, založil zde vlastní firmu s názvem \"Königlich Bayerische Hof-Thurmuhren-Fabrik Johann Mannhardt\" (od roku 1928 nese jméno \"Turmuhrenfabrik Philipp Hörz\"). Nadále se věnoval především výrobě věžních hodin, které dodával na různá místa v Evropě, ale také v Americe. Kromě toho vynalezl řadu přístrojů (např. plombovací přístroj, olejový mlýn), mnohé upravil a vylepšil (např. pily, soustruhy, rašelinové lisy) a dal zapsat různé patenty. Pro střešní okna mnichovské Staré pinakotéky zhotovil ocelové rámy.\n\nJohann Mannhardt zemřel v Mnichově roku 1878 šest dní před svými osmdesátými narozeninami. Pohřben je na tamním starém jižním hřbitově. V Mnichově a v Miesbachu jsou na jeho počest pojmenovány ulice. Amantův kolíčkový krok se v Německu často nazývá Mannhardtův, protože se používal hlavně u věžních hodin.\n\nZnámé věžní hodiny vytvořené Johannem Mannhardtem:\n\n"}
{"id": "1221134", "url": "https://cs.wikipedia.org/wiki?curid=1221134", "title": "Intrude", "text": "Intrude\n\nIntrude je počítačová hra od českého vývojáře Michala Kruby. Hra je inspirována tituly jako Wolfenstein 3D nebo Doom. Vyšla 1. srpna 2016.\n\nHráč se ujímá osamělého vojáka, který je vyslán na misi do podzemní základny obsazené jakousi soukromou armádou. Cílem je probít se přes nepřátele, zjistit co jsou zač a najít zdroj signálu, který je vysílán ze základny. Hra obsahuje 15 úrovní, které jsou plné nepřátel. Hráč má k dispozici sadu zbraní, která zahrnuje nůž, pistoli, brokovnici, rotační kulomet a raketomet. Hráč se musí vždy dostat na konec levelu. Taktéž může sbírat datová jádra, která mu objasní, co jsou nepřátelé zač.\n"}
{"id": "1221135", "url": "https://cs.wikipedia.org/wiki?curid=1221135", "title": "Václav Vejdovský", "text": "Václav Vejdovský\n\nProf. MUDr. Václav Vejdovský, DrSc. (15. února 1896 Praha – 26. září 1977 Olomouc) byl český lékař, oftalmolog; profesor na Univerzitě Palackého v Olomouci, zakladatel a první přednosta oční kliniky UP v Olomouci. \n\nKdyž byla v roce 1946 znovu zřízena Univerzita Palackého v Olomouci, byl přednostou očního oddělení již 18 let významný představitel československé oftalmologie primář docent Václav Vejdovský, který byl nejen pověřen vedením kliniky, ale současně se stal prvním děkanem lékařské fakulty. \n\nIn memoriam obdržel Cenu města Olomouce v oblasti přírodní vědy – lékařství.\n\nNarodil se 15. února 1896 v Praze, lékařská studia ukončil promocí na lékařské fakultě Univerzity Karlovy v Praze 7. listopadu 1919. Bezprostředně po promoci odjíždí Vejdovský do Paříže, kde pracuje od roku 1919 jako nehonorovaný asistent u profesora Poularda v Neckermanově nemocnici a také u profesora Moraxe v Lariboiére až do roku 1921. Po návratu do vlasti nastupuje na nově zřízenou oční kliniku v Brně ve funkci 1. asistenta, aby mimo jiné podpořil profesora Slavíka v počešťování – do té doby téměř výlučně německé-moravské oftalmologie. Na klinice v Brně pracoval Vejdovský téměř 7 let.\n\n23. května 1928 vyhrává Vejdovský konkurs na místo primáře očního oddělení zemské nemocnice v Olomouci. Do konkurzu byli přihlášeni čtyři lékaři včetně budoucího přednosty oční kliniky v Bratislavě docenta Galy. Vejdovský nastoupil po známém primáři Eduardu Zirmovi, operatérovi, který jako první uspěl se zachováním transparentního terce rohovky. Primář Zirm ordinoval ještě až do roku 1935 a operoval v soukromém očním sanatoriu. Navíc v Olomouci ordinovalo několik dalších německých lékařů, kteří přijali příchod Vejdovského se značnou nevolí, neboť v něm viděli ohrožení své existence (Kurz). Vejdovský se však díky svým odborným kvalitám a laskavému přístupu k nemocným záhy prosadil, takže brzy proudily do jeho ordinace zástupy pacientů nejen z Moravy, ale i ze Slovenska.\n\n23. října 1930 se Vejdovský habilituje na oční klinice Masarykovy univerzity v Brně a získává titul docenta. Při znovuotevření univerzity v Olomouci v roce 1946 je Vejdovský pověřen přednáškami z očního lékařství, 2. února 1948 je jmenován řádným profesorem očního lékařství na Palackého univerzitě v Olomouci a zároveň prvním děkanem této fakulty na období 1948-1952. Děkanem je Vejdovský zvolen i podruhé v roce 1954. V roce 1956 byla Vejdovskému udělena hodnost doktora lékařských věd.\nZa dobu 42 roků, kdy vedl olomoucké oční oddělení a později kliniku, provedl impozantní počet operací, celkem 17 781. Jako první na světě provedl rekonstrukci dolního slzného kanálku ústní sliznicí. Rovněž provedl radu transplantací rohovky, byl zastánce Denigovy plastiky po poleptání očí. \n\nProfesor Vejdovský patřil k zakladatelům a čelným představitelům československé oftalmologické společnosti; od roku 1951 byl jejím místopředsedou, předsedou společnosti byl v letech 1967-1970, zastával řadu vedoucích funkcí v lékařských společnostech střední Moravy, od roku 1957 reprezentoval Československo ve výboru Evropské oftalmologické společnosti až do svých sedmdesáti let, kdy se stal čestným členem této společnosti. Profesor Vejdovský byl členem Francouzské oftalmologické společnosti a od roku 1923 jejím \"délégé étrangére\" pro Československo. Od roku 1969 byl dopisujícím členem Rakouské oftalmologické společnosti, v roce 1956 obdržel Československou cenu míru a Zlatou medaili Univerzity Palackého. V roce 1961 obdržel čestné členství Československé lékařské společnosti J. E. Purkyně, v roce 1967 Řád práce. V roce 1972 obdržel medaili Emilie Suchardové za péči o nevidomé občany. Profesor Vejdovský byl od začátku vydávání Sborníku sjezdových prací jeho významným spolupracovníkem, od založení Československé oftalmologie v roce 1933 členem redakčního kruhu, od roku 1948 členem řídící a vydavatelské komise časopisu. Členem redakční rady časopisu byl až do roku 1971.\n\nProfesor Vejdovský byl vynikajícím turistou a právě tato záliba ho udržovala v dobré fyzické a duševní kondici do pozdního stáří. Byl velkým znalcem přírody, příznivcem umění, byl členem spolku českých bibliofilů a zvláštní pozornost věnoval historii, zvláště očního lékařství.\n\nV roce 1955 v době svého děkanování se zasloužil o zřízení Ústavu dějin lékařství na Univerzitě Palackého a kroužku pro historii lékařství. Profesor Vejdovský založil v roce 1954 v Litovli školu pro slabozraké a patronoval kroměřížskou školu. Ve stejném roce založil při klinice ortoptické oddělení.\n\nSvětově známý profesor zoologie na Karlově univerzitě František Vejdovský byl strýcem profesora Vejdovského, takže sklon k vědeckému bádání byl zřejmě v rodině geneticky zakódován. Svá vědecko-výzkumná bádání uložil Vejdovský do 150 vědeckých prací. Zpočátku se Vejdovský zabýval problematikou specifických zánětů oka. Nejdříve luetickými onemocněními, později ve vetší míře tuberkulosními onemocněními oka v klinice i experimentu. Dalším okruhem problémů byla terapie popálení a poleptání oka, kde zvláštní pozornost věnoval Denigově plastice oka ústní sliznicí. Všímal si následků poleptání oka především yperitem. K této problematice vydal v roce 1937 odbornou příručku „Onemocnění očí bojovými látkami\", která vyšla jako první svazek lékařského pracovního sboru v Olomouci-Lutíně. V roce 1925 prováděl ještě v Brně společně s docentem Petříkem transplantace celých bulbů na krysách a králících. Závěrem shrnutí těchto pokusů vyvrátil příliš optimistické názory Koppanyho. Ve spolupráci s Heincem napsal Praktika očního lékařství.\n\nNa své klinice vytvořil Vejdovský respekt vzbuzující oftalmologickou školu, ze které vyšli dva profesoři, Heinc a Švec, pět docentů, Dolének, König, Kuběna, Dvořák, Vymazal, a osm přednostů očních oddělení. \n\nVe svých 74 letech 28. února 1970 odchází Vejdovský do důchodu, ale až do své smrti 28. září 1977 zůstává v úzkém kontaktu s klinikou. Sluší se připomenout ještě jednu epizodu z války. V listopadu 1940 byl s několika členy lutínské skupiny Ing. Sigmunda vězněn nacisty v Cejlu a v Kounicových kolejích. Smrti unikl jen díky úspěšné intervenci jednoho z bývalých vděčných pacientů.\n"}
{"id": "1221138", "url": "https://cs.wikipedia.org/wiki?curid=1221138", "title": "Stephen Morris", "text": "Stephen Morris\n\nStephen Morris (* 27. srpna 1992 v Miami, stát Florida) je hráč amerického fotbalu nastupující na pozici Quarterbacka za tým Indianapolis Colts v National Football League. Univerzitní fotbal hrál za University of Miami, po Draftu NFL 2014, kdy si ho nevybral žádný tým, podepsal smlouvu s týmem Jacksonville Jaguars.\n\nMorris navštěvoval Monsignor Edward Pace High School v rodném Miami. V místním fotbalovém klubu hrál na pozici Quarterbacka a zkompletoval 240 přihrávek ze 404 pro 3 536 yardů.\n\nJako nováček v sezóně 2010 Morris zasáhl do šesti utkání, z toho čtyřikrát jako startující hráč. Zkompletoval 82 ze 153 přihrávek pro 1 240 yardů, 7 touchdownů a 9 interceptionů. Ve druhém ročníku nastoupil v pěti zápasech, zkompletoval 26 z 37 přihrávek pro 283 yardů a 2 interceptiony. Do ročníku 2012 už vstoupil jako startující hráč a takto odehrál všech dvanáct utkání svého týmu. 29. září 2012 v utkání proti North Carolina State University pak stanovil rekord konference ACC v počtu naházených yardů v jednom utkání, když jich zaznamenal 566. Celkem si v sezóně připsal 245 zkompletovaných přihrávek z 421 pro 3 345 yardů, 21 touchdownů a 7 interceptionů. Poslední ročník uzavřel se skóre 3 028 naházených yardů a 21 touchdownů. \n\nPoté, co si ho nevybral žádný tým během sedmi kol Draftu NFL 2014, Morris jako volný hráč podepsal smlouvu s Jacksonville Jaguars. 29. srpna 2014 byl propuštěn, ale jako člen rezervního týmu se vrátil 31. srpna. Propuštěn byl 4. září 2015.\n\n6. září 2015 Morris podepsal smlouvu s Philadelphií Eagles, 21. září byl propuštěn, ale znovu se do týmu vrátil 22. září.\n\n24. prosince 2015 Morris podepsal smlouvu s Indianapolis Colts.\n\n"}
{"id": "1221139", "url": "https://cs.wikipedia.org/wiki?curid=1221139", "title": "Dvorský úřad", "text": "Dvorský úřad\n\nDvorské úřady (případně dvorní, královské úřady nebo úřady královského dvora, německy \"Hofämter\") byly orgány správy středověkého a raněnovověkého státu, později byly pouze čestnými úřady. Z některých se vydělily zemské úřady a mnohé byly dědičné (\"Erbämter\").\n\nDvorské úřady původně zabezpečovaly hospodářství a chod domácnosti a dvora panovníka. Panovník je obsazoval příslušníky své družiny nebo šlechtických rodů. Později byly také na dvorech manželek panovníků (např. u královny vdovy Alžběty Rejčky), případně také u bohaté a vlivné aristokracie. Jejich nositelé byli panovníkovými rádci a důvěrníky. Mnohé z těchto úřadů existovaly už na dvoře franských panovníků. V Českém knížectví existovaly od 11. století, ve 12. století se připomínali maršálek (něm. \"Marschall\"), komorník (něm. \"Kämmerer\"), stolník (něm. \"Truchsess\", \"Drost\") a číšník (něm.\" Mundschenk\", \"Schenk\"). Z některých úřadů se v období vrcholného feudalismu vydělily zemské úřady, na které neměl panovník zásadní vliv (v Českém království pouze do Obnoveného zřízení zemského vydaného v roce 1627), které byly zodpovědné stavovské obci a měly celozemský charakter. Na rozdíl od zemských úřadů nebyly ty dvorské tak vlivné, přesto byly prestižní a mohly se stát předstupněm šlechtické kariéry.\nDvorské úřady na panovnickém dvoře zastřešovaly především tyto oblasti:\nV korunních zemích habsburské monarchie měly dvorské úřady od 16. století pouze čestný charakter, praktickými se stávaly jenom při korunovaci nebo při slavnostním vystupování panovnického dvora. Některé úřady se staly dědičnými v jednotlivých významných šlechtických rodech (páni z Lipé, z Dubé, Vartemberkové), úřad zastával většinou nejstarší člen nebo hlava rodiny.\n\nV 16. století Ferdinand I. Habsburský (1526–1564) zřídil několik centrálních úřadů pro celou Habsburskou monarchii, které měly v názvu \"dvorský\" (německy \"Hof-\"). Mezi ně patřila dvorská komora (\"Hofkammer\") pro věci finanční, dvorská rada vojenská (\"Hofkriegsrat\") pro věci válečné, k nim se řadila ještě tajná rada (\"Geheimer Rat\") jako poradní orgán bez vyhraněných kompetencí.\n\n\nV roce 1791 při korunovaci Leopolda II. (vládl 1790–1792) byly dědičné úřady obsazeny následovně: (1) dědičným pokladníkem byl hrabě František Josef Vrtba, (2) dědičným hofmistrem hrabě František Ferdinand Kinský z Vchynic a Tetova, (3) dědičným kuchmistrem hrabě Vincenc Ignác Vratislav z Mitrovic, (4) dědičným stolníkem kníže Gundakar Colloredo-Mannsfeld, (5) dědičným číšníkem hrabě Rudolf Černín, (6) dědičným kráječem hrabě Vincent Valdštejn a Vartemberk, (7) dědičným korouhevníkem panského stavu hrabě Emanuel Kořenský z Terešova, (8) dědičný korouhevník rytířského stavu nebyl obsazen (\"vacat\"), stejně tak (9) dědičný komoří nad stříbry, (10) dědičným dveřníkem byl svobodný pán František Mladota ze Solopoisk a (11) dědičným zemským hofmistrem kníže Jan Václav Paar.\n\nNa počátku 19. století po zániku Svaté říše římské existovaly v Čechách čtyři velké dědičné úřady – (1) nejvyšší maršálek, (2) nejvyšší stolník, (3) nejvyšší číšník a (4) nejvyšší hofmistr, dále několik menších úřadů – (5) kuchmistr, (6) kráječ, (7) komorník nad stříbry, (8) dveřník, (9) korouhevník a (10) pokladník.\n\nV roce 1836 při poslední korunovaci na českého krále (Ferdinand I. Dobrotivý, vládl 1835–1848) bylo dědičných dvorských úřadů deset. Úřad (1) nejvyššího dědičného hofmistra zastával hrabě Oktavián Kinský, (2) nejvyššího dědičného truchsase kníže Rudolf Colloredo-Mannsfeld, (3) nejvyššího dědičného číšníka hrabě Evžen Czernin, (4) nejvyššího dědičného kráječe hrabě Kristián Waldstein z Vartemberka, (5) nejvyšší dědičný mistr kuchyně hrabě Josef Wratislaw, (6) nejvyšší dědičný pokladník kníže Ferdinand Lobkowicz, (7) nejvyšší dědičný komorní nad stříbry starohrabě František Salm z Reifferscheidu, (8) dědičný korouhevník stavu panského hrabě Gustav Chorinský, (9) dědičný korouhevník stavu rytířského rytíř Adam Voříkovský z Kundratic a (10) dědičný strážce vrat svobodný pán Adam Mladota ze Solopisk.\n\n\nKe čtyřem nejvyšším dvorských úřadům (\"oberste Hofämter\") vnitřního dvořanstva na císařském dvoře ve Vídni patřili a vlastní štáby měli:\nKaždý štáb měl svou kancelář, kterou tvořili konceptní, techničtí, účetní a kancelářští úředníci. Dále dvorní služby (\"Hofdienste\"):\nA tělesná stráž:\nDvorských slavností se účastnili také tajní radové, komoří a palácové dámy, kteří se také počítali mezi členy vnitřní družiny. K vnějšímu dvořanstvu se řadila pážata (panošové), stolníci a další služebníci. V blízkosti panovníka byla také vojenská kancelář a kabinetní kancelář.\n\nK družině (\"hofštátu\") císařovny patřil nejvyšší hofmistr, nejvyšší hofmistryně, dvorní dámy, sekretariát a komora (služebnictvo).\n\nDědičné zemské úřady (\"Erblandämter\") mohli na počátku 19. století po zániku Svaté říše římské (1806) zastávat výhradně katolíci. Obsazovali je většinou příslušníci vyšší šlechty. Úřad při velkých slavnostech, korunovacích a skládání holdu vykonával nejstarší člen rodu, kterému byl úřad propůjčen.\n\nNa počátku 19. století existovalo v Dolních Rakousích sedmnáct dědičných úřadů: (1) nejvyšší dědičný zemský hofmistr, (2) komorník, (3) maršálek, (4) štolmistr, (5) číšník, (6) stolník, (7) lovčí, (8) komoří nad stříbry, (9) kuchmistr, (10) dveřník, (11) ceremoniář (\"Stäbelmeister\"), (12) kráječ, (13) sokolník (\"Falkenmeister\"), (14) korouhevník, (15) mincmistr, (16) rozhodčí a štítonoš (\"Kampfrichter und Schildträger\") a (17) poštmistr, k nim se ještě řadil (18) nejvyšší dědičný zemský a dvorní kaplan.\n\nNa počátku 19. století existovalo v Horních Rakousích dvanáct dědičných úřadů.\n\nNa počátku 19. století existovalo ve Štýrsku dvanáct dědičných úřadů.\n\nNa počátku 19. století existovalo v Korutanech devět dědičných úřadů.\n\nNa počátku 19. století existovalo v Kraňsku dvanáct dědičných úřadů.\n\nV Uhrách nebyly úřady dědičné. Zastávali je členové vysoké šlechty a císař je jmenoval doživotně. Na počátku 19. století existovaly v Uhrách tyto arcikorunní a dvorské úřady: (1) palatin, (2) judex curiae regiae (německy \"Reichhofsrichter\"), (3) bán Dalmácie, Chorvatska a Slavonie (\"prorex\"), (4) arcipokladník, (5) nejvyšší číšník, (6) stolník, (7) maršálek, (8) komorník, (9) dveřník a (10) kapitán uherské tělesné stráže. K menším úřadům patřil (11) strážce koruny.\n\n"}
{"id": "1221140", "url": "https://cs.wikipedia.org/wiki?curid=1221140", "title": "Síň Pavla a Antonína Vranických", "text": "Síň Pavla a Antonína Vranických\n\nSíň Pavla a Antonína Vranických je pamětní síň a muzeum v areálu novoříšského kláštera v Nové Říši. Věnována je rodákům z Nové Říše Pavlovi a Antonínu Vranickým, zřizována je klášterem a je součástí prohlídkových tras. Založena byla na počátku devadesátých let 20. století.\n\nExpozice je rozdělena do dvou samostatných místností v areálu kláštera, kdy v první místnosti jsou uvedeny informace o životě bratrů Vranických, o jejich narození, životě a studiu v Nové Říší. Součástí je také vyobrazení rodokmenu. V druhé místnosti jsou zachyceny informace o vrcholné tvorbě primárně ve Vídni, kde žili a pracovali primárně s Josephem Haydenem a W. A. Mozartem. Součástí sbírek jsou hudební nástroje bratrů i jiných hudebníků. Sbírkové předměty do expozice zapůjčilo České muzeum hudby.\n\nV klášteře je také místnost věnována památce Jana Nováka, skladatele z Nové Říše.\n\n"}
{"id": "1221147", "url": "https://cs.wikipedia.org/wiki?curid=1221147", "title": "Pomník prince Karla", "text": "Pomník prince Karla\n\nPomník prince Karla je skulptura, která stávala v lesoparku u zámku v Lázních Libverdě ve Frýdlantském výběžku na severu České republiky. Má podobu jehlanu stojícího na soklu. Na bočních stranách horní části jsou patrné stopy po pamětních deskách oválného tvaru, jejichž autorem byl Josef Malínský. Pomník připomíná arcivévodu Karla, druhorozeného syna rakouského císaře Leopolda II. a bratra císaře Františka I., který coby vrchní velitel rakouské armády roku 1796 zabránil v bitvě u Ambergu vpádu napoleonových vojsk do Čech. Slavnostní odhalení pomníku se uskutečnilo 31. července 1802. Na začátku 21. století je ovšem zpustlý. Součástí skulptury býval také německý nápis, jenž v překladu zní:\n"}
{"id": "1221149", "url": "https://cs.wikipedia.org/wiki?curid=1221149", "title": "La Cara oculta", "text": "La Cara oculta\n\nLa Cara oculta je španělsko-kolumbijský triller z roku 2011. Režisérem filmu a autorem scénáře je Andrés Baiz. V Bollywoodu byl v roce 2013 natočen remake filmu pod názvem \"Murder 3\".\n\n\nŠpanělský dirigent Adrián žije se svým psem ve velkém domě na samotě v Kolumbii. Donedávna tu s ním žila jeho přítelkyně Belén. Ta jednoho dne zmizela a nechala Adriánovi pouze nahrané video, ve kterém mu sdělila, že ho opouští kvůli jeho flirtování s houslistkou Veronicou. Adrián se snaží vzchopit a seznámí se servírkou Fabianou, ta se k němu nastěhuje. Protože policie zjistí, že Belén neopustila Kolumbii, začne podezírat Adriána z její vraždy. Fabiana začne v domě pozorovat divné věci – ve vaně a v umyvadle se tvoří drobné vlnky, zdá se jí, že u odpadní roury slyší hlas a navíc pozoruje divné chování psa. Myslí si, že je to duch. Mezitím najde v ložnici neznámý klíč, který nikam nepasuje a začne ho nosit na krku.\n\n\"V této části se děj filmu vrací na začátek.\"\n\nAdrián a Belén jsou zamilovaný pár, který se přistěhoval do Kolumbie, kvůli Adriánově práci. Pronajmou si velký dům od staré paní. Když se Belén svěří paní domu se svým podezřením na Adriánovu nevěru, ta jí prozradí, že je v domě tajný úkryt, který dal postavit její manžel – bývalý nacista. Tento úkryt je zvukotěsný a je vybaven tak, že je v něm možné po určitý čas žít, skrze zrcadla se z něj navíc dá hledět do domu. Belén se rozhodne nahrát Adriánovi vzkaz a poté z tajného krytu pozorovat, jak se zachová. Když později vidí, že je z jejího odchodu nešťastný, odpustí mu a chce se z úkrytu vrátit, jenomže si ve spěchu zapomněla vzít klíč a je tak uvězněna.\n\n\"V této části se děj filmu vrací zpět.\"\n\nFabiana začne s Belén komunikovat pomocí vln na vodě. A zjistí, že je živá a uvězněná v krytu. Dokonce objeví i tajný vstup. Fabiana se bojí, že ztatí Adriána, a tak se rozhodne, že nechá Belén uvězněnou v bunkru. Za nějaký čas, když už je Fabiana přesvědčena, že je Belén mrtvá, úkryt odemkne. Belén, ale ještě žije, přemůže Fabianu a zamkne jí v úkrytu. Následně opouští dům a zanechává v něm klíč. Později se vrací domů Adrián a nachází pouze \"prázdný\" dům.\nFilm získal mezi diváky na největších filmových databázích spíše nadprůměrné hodnocení (aktuální k 9. srpnu 2016):\n\n"}
{"id": "1221151", "url": "https://cs.wikipedia.org/wiki?curid=1221151", "title": "Craig Venter", "text": "Craig Venter\n\nJohn Craig Venter (* 1. října 1946 Salt Lake City) je americký biotechnolog, biochemik, genetik a podnikatel. Je znám jako jeden z prvních lidí, kteří dokázali osekvenovat lidský genom a také jako první biolog, který vytvořil buňku se syntetickým genomem. Založil firmu Celera Genomics a organizaci J. Craig Venter Institute. Magazín Time ho v letech 2007 a 2008 uvedl mezi 100 nejvlivnějších lidí světa. Je členem vládní poradní skupiny pro vědu a technologie. \n\nVenter se narodil v Salt Lake City ve státě Utah. V mládí mezi jeho koníčky patřilo surfování a jízda na lodích. Střední školu vychodil v Kalifornii. \n\nVystupoval proti válce ve Vietnamu, přesto byl odveden a pracoval v polní nemocnici námořnictva Spojených států. Během pobytu ve Vietnamu se pokusil o sebevraždu vyplaváním na volné moře, ale změnil názor poté co narazil na žraloka. Po setkání s umírajícími, raněnými a zmrzačenými vojáky se rozhodl studovat medicínu. \n\nStudovat začal v San Mateo v Kalifornii, později přešel na Kalifornskou univerzitu v San Diegu, kde byl jeho školitelem biochemik Nathan Kaplan. V roce 1972 získal bakalářský titul v oboru biochemie, roku 1975 následně doktorský titul v oboru fyziologie a farmakologie. \n\nPracoval jako docent a posléze jako profesor na University at Buffalo, The State University of New York.\n\nV době, když byl Venter zaměstnancem National Institutes of Health (NIH), využíval techniku pro rychlou identifikaci všech vláken mRNA přítomných v buňce a začal ji používat k identifikaci genů, které jsou vyjádřené v lidském mozku. Krátké sekvenční fragmenty cDNA zjištěné tímto způsobem. se nazývají EST. Úřad NIH pro transfer technologií a Venter se rozhodli použít tyto EST pro snahu patentovat geny, které zjistili na základě studií exprese v lidském mozku. Když byl tento plán zveřejněn na slyšení Kongresu, vypukla kontroverze. Úřad a Venter se proto raději rozhodli patentovou přihlášku stáhnout. \n\nVenter byl vášnivým zastáncem genomiky, neboť věřil, že zcela změní zdravotní péči. Navrhl svoji vlastní metodu sekvenování genomu, takzvanou \"shotgun sequencing\". Při použití této metody se genom rozdělí na náhodně velké fragmenty, každý z nich se osekvenuje a následně se tyto sekvence seřadí. Venter věřil, že jde o nejrychlejší a nejefektivnější cestu, jak získat užitečné informace, nicméně genetici tuto metodu zamítli, protože se domnívali, že u tak velkého genomu jako je lidský nebude metoda dostatečně přesná a také se obávali její finanční nákladnosti. \n\nVenter byl frustrovaný pomalým pokrokem v projektu a také tím, že neměl dost finančních prostředků k realizaci jeho nápadů. Proto začal hledat cestu jak financovat projekt Celera Genomics ze soukromých financí. Cílem firmy bylo osekvenování celého lidského genomu a uvolnění výsledků do veřejné domény pro nekomerční použití v mnohem kratším čase a za mnohem nižší cenu než u Human Genome Project. Společnost také plánovala vytvořit přídavnou databázi, k níž by se lidé mohli za příplatek připojit. Cílem bylo vytvořit tlak na Human Genome Project a pobídnout další skupiny, aby se znásobilo úsilí o kompletní sekvenci lidského genomu. Celera používala k sekvenování pět demograficky různých jedinců, jedním z nich byl sám Venter. \n\nV roce 2000 učinili Venter a také Francis Collins z NIH společné oznámení o zmapování lidského genomu, tři roky před očekávaným dokončením projektu. Oznámení bylo učiněno za přítomnosti amerického prezidenta Bushe a britského premiéra Blaira. Oba vědci získali cenu Biography of the Year pro rok 2001. V únoru 2001 byl v časopise Nature zveřejněn první lidský genom osekvenovaný Human Genome Project. O den později zveřejnila své výsledky i společnost Celera. Metoda clone-by-clone použitá v Human Genome Project se ukázala jako přesnější. \n\nAčkoli Celera měla původně osekvenovat složeninu vzorků několika jedinců, uprostřed práce přešla společnost na sekvenování genomu Ventera. \n\nV roce 2003 byl Venter ze společnosti Celera vyhozen, podle vlastního životopisu kvůli konfliktu s investorem Tony Whitem.\n\nTato expedice měla za cíl genetický průzkum oceánu za účelem stanovení genetické rozmanitosti v mořských mikrobiálních společenstvech a porozumění jejich zásadní důležitosti v základních přírodních procesech. Projekt začal v Sargasovém moři roku 2003. Plná expedice započala v březnu 2004 na Venterově osobní jachtě v kanadském Halifaxu. Členové expedice na ní obepluli svět a do USA se vrátili v lednu 2006. \n\nV roce 2016 je Venter ředitelem J, Craig Venter Institute, který provádí výzkum v oblasti syntetické biologie. V červnu 2005 spoluzaložil Venter firmu Synthetic Genomics, která se věnuje využití modifikovaných organismů k výrobě paliv a biochemikálií. V červnu 2009 oznámila společnost ExxonMobil spolupráci s touto firmou a podporu 600 milionů dolarů na výzkum a vývoj biopaliv příští generace. \n\nVenter se snaží patentovat první částečně syntetické druhy, jejichž možné pojmenování je Mycoplasma laboratorium. Spekuluje se, že tato část výzkumu by mohla vést k produkci bakterií připravených pro zvláštní účely jako výroba paliv nebo léků, boj proti globální změně klimatu a podobně. \n\nV květnu 2010 se tým pod vedením Ventera zapsal do historie, když vytvořil to, co bylo popsáno jako syntetický život. Provedena byla syntéza velmi dlouhé molekuly DNA obsahující kompletní genom bakterie a tato byla zavedena do těla jiné buňky. Analogicky k tomu Edward Wimmer a jeho skupina připravila a navázala RNA genom viru na buněčný lysát. Jednobuněčný organismus obsahoval čtyři vodoznaky zapsané do DNA k identifikaci jedince a jeho potomků. Tyto vodoznaky zahrnují kódovou tabulku pro celou abecedu s interpunkcí, jména 46 vědců podílejících se na výzkumu, tři citáty a tajnou e-mailovou adresu pro buňku. \n\nV březnu 2016 oznámil Venter vytvoření genomu s počtem genů nižším než jakýkoli volně žijících organismus (473 genů). Cíle projektu bylo shrnout všechny podstatné geny, tak že zůstane pouze minimální počet potřebný pro podporu života. \n\nV září 2007 publikoval tým Sama Levyho první kompletní přečtený lidský genom o celkovém počtu přes 6 miliard znaků. Přečtený genom byl genomem Craiga Ventera. Některé ze sekvencí Venterova genomu jsou spojeny se zvýšeným rizikem antisociálního chování, Alzheimerovy choroby a kardiovaskulárních nemocí. Tento genom byl obzvláště zajímavý, jelikož byl diploidní, nikoli haploidní a představuje příslib pro personalizovanou medicínu. \n\nThe Human Reference Genome Browser je webová aplikace pro analýzu Venterova nedávno zveřejněného genomu. Databáze se skládá zhruba ze 32 milionů DNA posloupností čtených pomocí Sangerovy metody, sestavených do 4 milionů DNA variant identifikovaných analýzou genomu. Tyto varianty zahrnují jednonukleotidový polymorfismus, nebo konstrukční varianty jako jsou inverze, delece, inzerce a změny počtu kopií. \n\nProhlížeč umožňuje procházet sestavy genomu a sekvenční variace. Představuje haplotypy z nichž lze odvodit diploidní sekvence genomu. Uživatelé mohou prohlížet jakoukoli část genomu a popřípadě ji exportovat pro další podrobnější výzkum.\n\nV roce 2014 založili Venter, Peter Diamandis a Roberto Hariri společnost Human Longevity, Inc. zaměřenou na prodloužení zdravého, produktivního lidského života. Společnost oznámila, že je jejím cíle sekvenovat až 40 000 genomů ročně, zvláště pacientů s rakovinou a rakovinových buněk. \n\nCílem je prodloužit zdravý lidský život za použití moderní diagnostiky z oblasti genomiky, proteomiky nebo terapie z kmenových buněk. \n\nVenter je autorem dvou knih. První z nich je autobiografická kniha \"A Life Decoded\". Ve druhé knize s názvem \"Life at the Speed of Light\" představuje svůj názor na propojení vědních oborů v moderní době. \n\nVenter si vzal za manželku svoji bývalou doktorandku Barbaru Rae, rozvedli se v 80. letech a následně si vzal další studentku Claire Fraser. Jejich manželství vydrželo do roku 2005. V roce 2016 je potřetí ženatý. Trpí ADHD. Je ateista. \n"}
{"id": "1221160", "url": "https://cs.wikipedia.org/wiki?curid=1221160", "title": "Stejnopohlavní manželství v Nizozemsku", "text": "Stejnopohlavní manželství v Nizozemsku\n\nV Nizozemsku je stejnopohlavní manželství (: \"Huwelijk tussen personen van gelijk geslacht\" nebo také \"homohuwelijk\") legální od 1. dubna 2001. Nizozemsko bylo tehdy zároveň první zemí, která se k takovémuto kroku odhodlala.\n\nJiž od poloviny 80. let 20. století začínala skupina gay aktivistů vedená Henkem Krolem, pozdějším šéfredaktorem Gay Krantu, vést dialog s vládou na téma zpřístupnění instituce manželství párům stejného pohlaví. V r. 1995 vydal parlament rozhodnutí sestavit zvláštní komisi, která by se touto problematikou zabývala. Tou dobou nebyla poprvé ve vládnoucí koalici Křesťanskodemokratická výzva. Komise svojí práci ukončila v r. 1997 se závěrem, že občanský sňatek by měl být přístupný i párům stejného pohlaví. Po volbách v r. 1998 se vláda odhodlala k zahájení diskuse. V září 2000 byl projednáván nový zákon v nizozemském parlamentu.\n\nManželství prošlo Sněmovnou reprezentantů v poměru hlasů 109:33. Senát nový zákon schválil 19. prosince 2000 v poměru hlasů 49:26. Proti hlasovali pouze křesťanské strany, které tou dobou měly 26 ze 75 křesel v parlamentu. Ačkoliv se v příštích volbách podařilo Křesťanskodemokratické výzvě sestavit novou vládu, nebyla z jejich strany zaznamenán žádný pokus o zrušení zákona.\n\nJediná změna, ke které v již existujícím zákoně regulujícího manželství došlo, bylo přeformulování části 1:30 takto:\n\nNový zákon nabyl účinnosti k 1. dubnu 2001 a ihned ten den oddal amsterdamský primátor Job Cohen čtyři stejnopohlavní páry. Ještě několik měsíců předtím zastával Cohen pozici státního tajemníka na Ministerstvu veřejné bezpečnosti a spravedlnosti a sám osobně se i podílel na novém zákonu a manželství a jeho přijetí parlamentem.\n\nNizozemské právo požaduje, aby oba snoubenci měli buď nizozemskou státní příslušnost, případně trvalý pobyt na území Nizozemského království. Věk způsobilosti k uzavření manželství je stanovený na 18 let, případně i méně po předchozím souhlasu zákonných zástupců. Zákon je platný pouze pro evropskou část Nizozemska a Karibské Nizozemsko – Bonaire, Svatý Eustach a Sabu, ne však pro autonomní země Nizozemského království.\n\nJediný drobný rozdíl mezi homosexuálním a heterosexuálním manželství spočívá v jiném přístupu k automatickém rodičovství, vyjma jednoho případu. Podle nizozemského občanského práva (článek 1:198) je matkou dítěte jeho biologická matka a otcem muž, za nějž byla provdaná před narozením. Otcem dítěte musí být podle článku 1:199 osoba mužského pohlaví. Manželka matky se tudíž může stát právoplatným rodičem pouze prostřednictvím přiosvojení. Pouze v jednom případu, kdy nebyl znám biologický otec při procesu anonymního dárcovství spermií lesbickému páru, se rodiči dítěte staly obě ženy žijící v manželství podle článku 1:253sa.\n\n6. dubna 2016 potvrdili ministr zahraničních věcí Bert Koenders a ministr vnitra a spravedlnosti Ard van der Steur, že cizinci a nerezidenti nemůžou vstupovat do manželství. Sami označili tento trend za nežádoucí vzhledem k praktickým a právním komplikacím, které některým zúčastněným způsobuje. Diskusi na téma umožnění uzavřít sňatek nizozemským nerezidentům rozvířila Liberální demokratická strana.\n\nNizozemští remonstranti byli první křesťanskou denominací, která začala žehnat stejnopohlavním svazkům a manželstvím v r. 1986. V r. 2004 se přidaly i nizozemské protestantské církve, největší protestantské denominace v Nizozemsku, a povolily svým kongregacím žehnat stejnopohlavním sňatkům.\n\nNa Arubě, Curaçau a Svatém Martinovi platí jiný občanský zákoník než v evropském Nizozemsku, a tudíž nelze na těchto územích uzavírat stejnopohlavní manželství.\n\nVeškerá teritoria Nizozemského království jsou povinná vést registr stejnopohlavních sňatků uzavřených v Nizozemsku podle rozhodnutí Nejvyššího soudu. Ten rozhodl, že veškeré matriční úřady působící na území Nizozemského království jsou zavázány k této povinnosti dle Charty Nizozemského království. Následná rozhodnutí však nezaručila manželstvím stejného pohlaví všechna privilegia (například sociální zabezpečení heterosexuálních manželských párů).\n\nNa základě platného zákona, který nabyl účinnosti k 10. říjnu 2012, se manželství stalo homosexuálním párům přístupné i na Bonaire, Svatém Eustachovi a Sabě. Změna občanského zákoníku (Burgerlijk wetboek) byla iniciována Sněmovnou reprezentantů, nikoli vládou, což lze interpretovat jako první případ vměšování se do ostrovních záležitostí). Záležitost vyvolala značné kontroverze jednak z důvodu většinového nesouhlasu s takovým zákonem a především proto, že jí šlo považovat za princip \"neokolonialismu\", respektive vměšování se do interních záležitostí zámoří.\n\nPrvní stejnopohlavní manželství bylo uzavřené na Saběa 4. prosince 2012 mezi Nizozemcem a Venezuelcem, přičemž oba byli trvalí obyvatelé Aruby.\n\nStejnopohlavní manželství a registrované partnerství uzavřené v zahraničí mají na ostrovech právní status od r. 2011. Manželské homosexuální páry požívají rovných práv a povinností podle ustanovení nizozemského občanského zákoníku (ne občanského zákoníku pro Karibské Nizozemsko) aplikovaného na manželství uzavřená mimo ostrovy od 1. ledna 2011.\n\nPo legalizaci stejnopohlavních sňatků ponechala nizozemská protestantská církev individuálním kongregacím svobodu rozhodování v otázce, zda žehnat či nežehnat takovým svazkům před Bohem. Některé církve se k takovým krokům odhodlaly.\n\nMístní orgány veřejné moci jsou povinny na své půdě uznávat sňatky osob stejného pohlaví a požadovat po svých zaměstnancích, aby oddávali páry stejného pohlaví. Nicméně pokud nebyla v jejich pracovní smlouvě tato povinnost uvedená, nemohli být za svůj odmítavý postoj propuštěni ze zaměstnání. Některá zastupitelstva se rozhodla využít této možnosti a nenutit matrikáře k oddávání takových párů.\n\nV r. 2007 vyvolala značnou vlnu kontroverze prohlášení nově zvoleného Balkenedova vládního kabinetu, že úředníci mají právo odmítnout oddat gay a lesbické páry z důvodu výhrady svědomí. Obce skládající se z převážně socialistických a liberálních zastupitelů tento přístup odsoudilo s tím, že k práci matrikáře platí oddávání všech párů, nikoli jen heterosexuálních. Opoziční strany si stály zatím, že úředník odmítající oddat gay nebo lesbický pár neplní své pracovní povinnosti, a proto by měl být vypovězen z pracovního poměru. Amsterdam se s touto politikou odmítnul ztotožnit a zdůraznil, že všichni jeho zaměstnanci jsou povinni oddávat heterosexuální i homosexuální páry bez výjimky. Podobná prohlášení vydaly následně i další obce. Balkenedův kabinet však stále trval na tom, že takové záležitosti má kompetenci řešit pouze centrální vláda. V praxi se záležitost propouštění úředníků odmítajících oddávat stejnpohlavní páry ponechala pouze k posouzení obcím.\n\nPodle dostupných informací nizozemského Statistického úřadu tvořila v prvních šesti měsících stejnopohlavní manželství cca 3,6 % všech uzavřených manželství. Vrcholu ve výši 6 % bylo dosaženo v prvním měsíci; zbylé měsíce číslo klesalo na hranici 3 %. Celkem se oddalo 2100 gay a 1700 lesbických párů. Do června 2004 se v Nizozemsku oddalo víc než 6 000 homosexuálních párů.\n\nV březnu 2006 zveřejnil Statistický úřad odhadované počty uzavřených stejnopohlavních manželství v jednotlivých letech: 2500 v r. 2001, 1800 v r. 2002, 1200 v r. 2004 a 1100 v r. 2005.\n\nOd r. 2001 do r, 2011 se v Nizozemsku uzavřelo celkem 14 813 stejnopohlavních manželství, z toho 7522 lesbických a 7291 gay. V to samé období se uzavřelo 761 010 heterosexuálních manželství. Přibližně 1078 stejnopohlavních manželství bylo rozvedeno.\n\nOd r. 2001 do r. 2015 bylo v Nizozemsku oddáno celkem 21 330 párů, z toho 11 195 ženských a 10 135 mužských.\n\n1. ledna 1998 vešel v účinnost zákon o registrovaném partnerství ( \"geregistreerd partnerschap\"). Ten pro homosexuální páry znamenal jakousi alternativu k manželství a byl přístupný i párům opačného pohlaví. Cca jednu třetinu uzavřených registrovaných partnerství v letech 1998-2001 tvořily heterosexuální páry. Registrované a manželské páry mají stejná práva a povinnosti. Toto je potvrzeno i změnou souvisejících zákonů, aby se zabránilo diskriminaci, zejména v dědických a jiných záležitostech. \n\nNeregistrované neboli neformální soužití znamená stav, kdy spolu žijí dva lidé stejného i opačného pohlaví, ale svůj stav z nějakého důvodu nemají úředně potvrzený. Toto je všude na světě chápáno jako stav, kdy veškerá aktiva náleží do výhradního vlastnictví pouze jednomu z partnerů bez žádných závazků vůči druhému členovi společné domácnosti. Status neregistrovaného soužití na tzv. psí knížku je nizozemskými soudy respektován.\n\nPodle statistiky výzkumu Ifop zveřejněném v květnu 2013 podporuje 85 % Nizozemců právo homosexuálních párů uzavřít manželství a adoptovat děti.\n\nEurobarometrické šetření z r. 2015 zjistilo, že 91 % Nizozemců by podpořilo legalizaci stejnopohlavního manželství napříč celou Evropou. 7 % bylo proti.\n\n"}
{"id": "1221163", "url": "https://cs.wikipedia.org/wiki?curid=1221163", "title": "Sternův–Gerlachův experiment", "text": "Sternův–Gerlachův experiment\n\nSternův-Gerlachův experiment je experiment kvantové mechaniky při němž bylo zjištěno, že prostorová orientace momentu hybnosti je kvantovaná. Experiment prokázal, že systémy o velikosti atomů mají skutečně kvantované vlastnosti a že měření v kvantové mechanice má vliv na měřený systém. V prvním experimentu byly vysílány atomy stříbra přes nerovnoměrné magnetické pole, které je vychýlí předtím, než zasáhnou detektor. Mohou být ale použity i jiné druhy částic. V případě, že částice mají magnetický moment související s jejich momentem hybnosti, gradient magnetického pole je odchyluje od přímé dráhy. Na detektoru vidíme diskrétní body spíše než rovnoměrné rozdělení, a to proto, že spin částic má kvantovou povahu. Tento experiment přesvědčil většinu fyziků o tom, že moment hybnosti je kvantovaný na rozměrech atomů.\n\nExperiment v roce 1922 poprvé provedli Otto Stern a Walther Gerlach.\n\nSternův-Gerlachův experiment zahrnuje posílání svazku částic přes nehomogenní magnetické pole a pozorování ohybu částic v tomto magnetickém poli. Výsledky ukazují, že částice mají vnitřní moment hybnosti, analogický s momentem hybnosti klasických objektů, avšak tento vnitřní moment nabývá pouze některých kvantovaných hodnot. Dalším důležitým výsledkem je, že může být najednou měřena pouze jedna složka spinu částice, což znamená, že měření spinu podél osy \"z\" ničí informaci o spinu částice podél os \"x\" a \"y\".\n\nExperiment se obvykle provádí za pomoci elektricky neutrálních částic nebo atomů. To vyloučí deformace dráhy způsobené pohybem nabitých částic v magnetickém poli a umožní sledovat pouze efekty spinu. Například provedení experimentu s volnými elektrony je neproveditelné. Je-li částice klasický točící se dipól, bude vykazovat precesní pohyb v magnetickém poli, protože magnetické pole vytváří točivý moment dipólu. V případě, že jde o pohyb skrze homogenní magnetické pole, síly působící na opačných koncích dipólu se vzájemně vyruší a dráha částice zůstane nedotčená. V případě, že jde o nehomogenní magnetické pole, pak na jednom konci dipólu bude působit větší síla než na druhém a dojde k vychýlení částice. Pokud jsou částice klasické točící se dipóly, pak lze očekávat, že rozdělení vektorů momentu hybnosti bude náhodné a spojité. Každá částice se vychýlí o jinou hodnotu vyvolávající spojité rozdělení na obrazovce detektoru.\n\nMísto toho bylo pozorováno, že částice jsou vychýleny buď nahoru nebo dolů o určitou hodnotu. Jednalo se o měření kvantové vlastnosti později známé jako spin (vnitřní moment hybnosti), což prokázalo možné výsledky experimentů při nichž byly pozorovány diskrétní soubory hodnot nebo body spektra. Ačkoli byly již dříve známy některé diskrétní kvantové jevy, jako atomová spektra, Sternův-Gerlachův experiment umožnil vědcům poprvé pozorovat odstup mezi diskrétními kvantovými stavy.\n\nOd chvíle provedení experimentu (1922) je známo, že kvantový moment hybnosti jakéhokoli druhu má diskrétní spektrum, což se někdy vyjadřuje tak, že je moment hybnosti kvantován.\n\nPokud se experiment provádí s elektricky nabitými částicemi jako jsou elektrony, bude zde působit Lorentzova síla, která má tendenci ohýbat trajektorii částic do kruhu. Tato síla může být zrušena v elektrickém poli vhodné velikosti orientovaném napříč k dráze nabitých částic.\n\nElektrony mají poločíselný spin. Mají jen dvě možné hodnoty spinu měřené podél kterékoli osy +ħ/2 nebo −ħ/2. Vzhledem k tomu, že hodnota je vždy stejná, je to považováno za vnitřní vlastnost elektronů a jev je někdy znám jako vnitřní moment hybnosti (pro odlišení od běžného momentu hybnosti, který může záviset na přítomnosti dalších částic).\n\nPro matematický popis experimentu částic s poločíselným spinem je nejjednodušší použít Diracovu notaci. Jak částice procházejí experimentálním zařízením, jsou pozorovány na detektoru jak se stočily buď nahoru nebo dolů. Tyto stavy jsou popsány v kvantovém čísel celkového momentu hybnosti \"j\", které může nabývat pouze dvou povolených hodnot, buď +ħ/2 nebo −ħ/2. Akt pozorování (měření) hybnosti podél osy \"z\" odpovídá operátoru \"J\". V matematických termínech, počáteční stav částic je:\n\nkde konstanty \"c\" a \"c\" jsou komplexní čísla. Tento počáteční stav může být ve skutečnosti v libovolném směru. Mocnina absolutních hodnot (|\"c\"| a |\"c\"|) určuje pravděpodobnost, že pro systém v počátečním stavu formula_2 se realizuje jedna ze dvou možných hodnot \"j\". Tyto konstanty musí být normalizovány tak, aby pravděpodobnost nalezení jedné z hodnot byla rovna jedné. Nicméně, tato informace není dostatečná pro stanovení hodnot \"c\" a \"c\", protože jde o komplexní čísla. Z tohoto důvodu měření poskytuje pouze čtvercové hodnoty jakékoli konstanty, které jsou interpretovány jako pravděpodobnosti.\n\nSternův-Gerlachův experiment byl proveden ve Frankfurtu nad Mohanem v Německu v roce 1922 Waltherem Gerlachem a Otto Sternem. V té době byl Stern asistentem Maxe Borna na Univerzitě Johanna Wolfganga Goetheho ve Frankfurtu na institutu pro teoretickou fyziku. Gerlach byl asistentem na téže univerzitě, ale na ústavu pro experimentální fyziku.\n\nV době provedení experimentu byl nejrozšířenějším modelem atomů Bohrův model, který popisoval elektrony jako částice obíhající kolem kladně nabitého jádra pouze v určitých jednotlivých atomových orbitalech nebo energetických hladinách. Vzhledem k tomu, elektron byl kvantován jen v určitých pozicích v prostoru, separace do různých oběžných drah byla označována jako prostorové kvantování. Stern-Gerlach experiment měl testovat Bohrovu-Sommerfeld hypotézu, že směr momentu hybnosti stříbrného atomu je kvantovaný.\n\nExperiment byl proveden několik let předtím než George Uhlenbeck a Samuel Goudsmit formulovali hypotézu o existenci spinu elektronu. Ukázalo se, že výsledek experimentu je v souladu s existencí částic s poločíselným spinem, proto měl být experiment považován za důkaz Bohrovy-Sommerfeldovy hypotézy.\n\nV roce 1927 experiment zopakovali T. E. Philips a J. B. Taylor, tentokrát s vodíkovými atomy v základním stavu, čímž eliminovali jakékoli pochybnosti, které mohly být vzneseny kvůli použití atomů stříbra v původním experimentu. V roce 1926 předpovídala nerelativistická Schrödingerova rovnice nesprávně magnetický moment vodíku nulový v základním stavu. Tento nesoulad řešil ručně Wolfgang Pauli zavedením Pauliho matice, kterou roku 1928 použil Paul Dirac jako jednu z charakteristik své relativistické rovnice.\n\nSternův-Gerlachův experiment silně ovlivnil vývoj moderní fyziky v následujících případech\n"}
{"id": "1221171", "url": "https://cs.wikipedia.org/wiki?curid=1221171", "title": "Jacques Barraband", "text": "Jacques Barraband\n\nJacques Barraband (1767 Aubusson – 1. října 1809 Lyon) byl francouzský malíř proslulý zejména ilustracemi tropických ptáků. Nejslavnější byly jeho ilustrace studií Françoise Levaillanta. Kromě toho ilustroval i jednu knihu Françoise Marie Daudina. Poslední dva roky života byl profesorem na umělecké škole v Lyonu.\n\n"}
{"id": "1221174", "url": "https://cs.wikipedia.org/wiki?curid=1221174", "title": "Bologoje", "text": "Bologoje\n\nBologoje () je město v Tverské oblasti v Ruské federaci. Při sčítání lidu v roce 2010 mělo přes třiadvacet tisíc obyvatel.\n\nBologoje leží na severním kraji Valdajské vrchoviny na břehu stejnojmenného jezera v povodí Volchova. Od Tveru, správního střediska oblasti, je vzdáleno přibližně 160 kilometrů severozápadně.\n\nBologoje je významným železničním uzlem. Od roku 1851 přes něj vede železniční trať Petrohrad–Moskva, předělaná později na vysokorychlostní trať, jež je zde křižována tratí z Rybinsku (respektive až z Jaroslavle) pokračující do Pskova (a dále do Rigy/Tallinnu) a navíc odtud vede trať na Velikije Luki a dále k hranici s Běloruskem.\n\nPrvní zmínka je z roku 1495, kdy Bologoje patřilo k Moskevskému knížectví.\n\nMěstem je od roku 1926.\n"}
{"id": "1221177", "url": "https://cs.wikipedia.org/wiki?curid=1221177", "title": "Odette Giuffridaová", "text": "Odette Giuffridaová\n\nOdette Giuffridaová nebo Odette Giuffrida, (* 12. října 1994 v Římě, Itálie) je italská zápasnice – judistka, stříbrná olympijská medailistka z roku 2016 v judu.\n\nS judem začínala v 5 letech po vzoru svého bratra v římské čtvrti Monte Sacro v klubu Talenti pod vedením manželů Magnantiových. Je členkou armádního sportovního centra v Římě, kde se připravuje pod vedeném Daria Romana. Od dorosteneckého věku patřila k velkým talentům italského ženského juda. Na pozici reprezentační jedničky v seniorské reprezentaci se prosadila v roce 2013 ještě jako juniorka. Kolotoč světového poháru však začala objíždět o rok později. V roce 2016 se kvalifikovala na olympijské hry v Riu a dokázala poprvé překročit bránu semifinále na velké akci. Její bojovnou cestu za zlatou olympijskou medailí však zastavila ve finále Majlinda Kelmendiová z Kosova. Získala stříbrnou olympijskou medaili.\n\n\n"}
{"id": "1221180", "url": "https://cs.wikipedia.org/wiki?curid=1221180", "title": "Denis Gargaud Chanut", "text": "Denis Gargaud Chanut\n\nDenis Gargaud Chanut [\"deny gargó šany\"] (* 22. července 1987 Apt) je francouzský vodní slalomář, kanoista závodící v kategoriích C1 a C2.\n\nPrvní velké medaile získal v roce 2009 na mistrovstvích Evropy i světa v závodech hlídek C1. Do roku 2013 na šampionátech pravidelně sbíral cenné kovy jak v kategorii C1, ta v kategorii C2 (partnerem v lodi mu byl Fabien Lefèvre). Největšího individuálního úspěchu dosáhl na MS 2011 v Bratislavě, kde vyhrál závod C1 a ze závodu C2 si odvezl stříbro. Sbírku medailí z této akce doplnil zlatem z závodu hlídek C2.\n\nNa letních olympijských hrách poprvé startoval v Riu 2016, kde se mu podařilo získat v závodě C1 zlatou medaili.\n"}
{"id": "1221182", "url": "https://cs.wikipedia.org/wiki?curid=1221182", "title": "Přírodní park Dolní Poohří", "text": "Přírodní park Dolní Poohří\n\nPřírodní park Dolní Poohří je přírodní park v okrese Litoměřice. Byl vyhlášen v roce 2001 na ploše necelých 40 km². Nachází se na dolním toku řeky Ohře přibližně mezi Křesínem a Bohušovicemi nad Ohří, kde řeka vytváří volné přírodní meandry a dochovaly se zbytky původní vegetace lužních lesů s desítkami druhů ohrožených a chráněných druhů organismů.\n\nÚzemí přírodního parku má tvar protáhlého oblouku, jehož osou je řeka Ohře. Vzdálenost vzdušnou čarou od jihozápadního okraje k severovýchodnímu je asi 17 km a šířka území se pohybuje přibližně od jednoho do tří kilometrů. Největšími sídly jsou města Libochovice, Budyně nad Ohří a městys Brozany nad Ohří.\n\nZ geomorfologického hlediska přírodní park leží v geomorfologickém celku Dolnooharská tabule, která se na území parku dělí do několik podcelků. Převážnou část území tvoří Terezínská kotlina, ale zasahuje sem také Hazmburská tabule a Řipská tabule. Největším vodním tokem je řeka Ohře, která zde přijímá vodu menší Rosovky a Mšenského potoka. Ohře zde vytváří několik bočních ramen (Malá Ohře, ostrov svatého Klimenta a u Loužku u Doksan). Významným prvkem oblasti jsou zanesená mrtvá ramena řeky, která bývají zaplavena vodou po záplavách nebo při vyšším stavu podzemní vody. Společenstva rostlin v nich jsou chudá na vyšší rostlinné druhy a bahnitá dna brání šíření vegetace.\n\nNa území parku se nachází menší zvláště chráněná území:\n\n\nVýznamné turistické cíle představují zejména Libochovice a Budyně nad Ohří. Přímo v nich a jejich okolí se nachází řada památek:\n\n\nPěším turistům je přírodní park zpřístupněn zejména červeně značenou turistickou trasou z Doksan přes Budyni nad Ohří do Libochovic, kde na ni navazuje modře značená trasa, která pokračuje Horku do Peruce. Územím parku vede také cyklotrasa č. 6 z Terezína do Loun.\n\n"}
{"id": "1221185", "url": "https://cs.wikipedia.org/wiki?curid=1221185", "title": "York Meetinghouse", "text": "York Meetinghouse\n\nYork Meetinghouse je kvakerská modlitebna v Yorku v Pensylvánii. Je umístěna na 134 West Philadelphia Street. Modlitebna je nejstarší náboženskou stavbou ve městě.\n\nByla postavena v roce 1766 a rozšířena v roce 1783. Stavitelem by farmář a zedník William Willis. Původní stavba byla zděná, se sedlovou střechou. Přístavek téměř zdvojnásobil velikost budovy. Dům se stále používá pro pravidelné bohoslužby. \n\nV roce 1975 byl objekt zařazen do National register of Historic Places.\n"}
{"id": "1221188", "url": "https://cs.wikipedia.org/wiki?curid=1221188", "title": "Bílý ostrov (Rusko)", "text": "Bílý ostrov (Rusko)\n\nBílý ostrov () je ostrov v Karském moři ležící nedaleko severního břehu Jamalu v Rusku. Od poloostrova Jamal je ostrov oddělen Malyginovým průlivem, který je ve svém nejužším místě široký 9 km a po většinu roku zamrzlý.\n\nOstrov má rozlohu 1900 km² a jeho nejvyšší bod leží 24 metrů nad mořskou hladinou. Ostrov pokrývá tundra. Na ostrově se nalézá mnoho termokrasových jezer a řek.\n\nV rozsáhlém zálivu Njabipacha () na severovýchodě ostrova leží Bezejmenný ostrov (). U jihovýchodního cípu se rozkládá souostroví s největším ostrovem Tabngo () a menším Tjubcjango (). U jihozápadního cípu se nalézá záliv Pacha ().\n\nOstrov není trvale obydlen. V severozápadním cípu nedaleko Ragozinova mysu pracuje od roku 1933 Polární stanice M. V. Popova.\n"}
{"id": "1221189", "url": "https://cs.wikipedia.org/wiki?curid=1221189", "title": "Henryk Bobiński", "text": "Henryk Bobiński\n\nHenryk Bobiński (1. února 1861 Varšava Polsko – 24. dubna 1914 tamtéž) byl polský klavírista a hudební skladatel.\n\nStudoval na \"Hudebním institutu ve Varšavě\" hru na klavír a kompozici. Jeho učitelem skladby byl Zygmunt Noskowski. Absolvoval v roce 1879. Stal se učitelem klavíru Towarzystwa Muzycznego v Krakově. Vedle pedagogické práce koncertoval v řadě polských měst. Pak odešel do Vídně , aby pod vedením Theodora Leszetyckého dokončil své vzdělání. Kompozici studoval také v Moskvě a krátkou dobu pedagogicky působil v Oděse a v Kyjevě. Po roce 1893 se věnoval převážně koncertní činnosti. Vystupoval ve Varšavě, v Kyjevě a ve Vídni. V roce 1914 vážně onemocněl a 24. května ve Varšavě zemřel ve věku 53 let.\n\n\n\n"}
{"id": "1221194", "url": "https://cs.wikipedia.org/wiki?curid=1221194", "title": "Divize B 1997/98", "text": "Divize B 1997/98\n\nV soubojích 33. ročníku České divize B 1997/98 se utkalo 16 týmů dvoukolovým systémem podzim–jaro. Tento ročník začal v srpnu 1997 a skončil v červnu 1998. \n\n\nPoznámky:\n\n"}
{"id": "1221195", "url": "https://cs.wikipedia.org/wiki?curid=1221195", "title": "Mšenský potok (přítok Ohře)", "text": "Mšenský potok (přítok Ohře)\n\nMšenský potok je vodní tok v okrese Litoměřice. Je dlouhý 14,9 km, plocha jeho povodí měří 66,9 km² a průměrný průtok v ústí je 0,16 m³/s.\n\nPotok pramení v Černochově ve výšce 295 metrů. Protéká vesnicemi Ječovice a Ředhošť, za kterou se stáčí k severovýchodu do Mšeného. Za ním vytváří široký oblouk směrem k severu a severozápadu. Protéká Vrbkou, po pravé straně mine Budyni nad Ohří, u které vtéká na území přírodního parku Dolní Poohří, a po několika stech metrů se ve výšce 165 metrů vlévá do bočního ramena řeky Ohře (Malá Ohře). Severně od Mšeného se na levém břehu potoka nachází přírodní památka Na Dlouhé stráni. Na celé délce toku potok protéká Dolnooharskou tabulí.\n"}
{"id": "1221197", "url": "https://cs.wikipedia.org/wiki?curid=1221197", "title": "Safecast", "text": "Safecast\n\nSafecast je mezinárodní organizace tvořená především dobrovolníky, se zaměřením na tzv. otevřenou vědu v oblasti radioaktivity a životního prostředí. Safecast spravuje globální otevřenou síť dat z monitorování hodnot ionizujícího záření a byl založen krátce po nehodě jaderné elektrárny Fukushima Daiichi v Japonsku po ničivém zemětřesení a tsunami v Tóhoku 11. března 2011.\n\nSafecast tým ve spolupráci s firmou International Medcom, Tokio Hackerspace a dalšími dobrovolníky navrhl různá zařízení pro radiační mapování. Včetně bGeigie a bGeigie Nano pro mobilní aplikace (pro pěší a pojezdová měření), nebo pevné stanice, nazývané Pointcast.\n\nVšechny údaje jsou shromažďovány pomocí Safecast API a prezentovány na veřejně dostupné interaktivní mapě – Safecast Tile Map.\n\nSafecast bGegie Nano je přenosný detektor radiace vybaven Geiger-Müller detektorem, vestavěným GPS přijímačem a záznamem na microSD kartu.\n\nbGeigie Nano se prodává pouze jako kit k sestavení, takže uživatel musí mít zkušenosti s pájením a elektrotechnikou, aby si přístroj z dodávaných dílů sestavil. Kit lze zakoupit na stránkách produktu na Kithubu. Přístroj byl vyvinut ve spolupráci s International Medcom Inc. a sdílí některé díly s jejich detektorem Inspektor Alert™ – Safecast Github stránky ho popisují takto\" \"bGeigie Nano je lehčí verze bGeigie Mini s Arduino Fio, GpsBee, OpenLog a geiger detektorem z přístroje Inspektor Alert. Cílem bylo umístit to všechno do pouzdra Pelican Micro Case 1040\"\".\n\nFinální verze bGeigie je ale umístěna do menšího menší Pelican Micro Case 1010, disponuje \"pancake\" LND 7317 Geiger-Müller detektorem a GPS, dále je případně rozšiřitelná pomocí Bluetooth modulu. Přepínač režimu nabízí výběr mezi automatickým ukládáním naměřených dat spolu se zeměpisnými souřadnicemi (data se ukládají na microSD kartu) a měření bez GPS – ukazuje také hodnoty v Bq/m2 (Cs137). Hlavní jednotka může být případně vyjmuta z odolného pouzdra a použita k detekci záření α- a β- při měření povrchové kontaminace.\n\nV ČR disponuje přístroji Safecast bGeigie Nano například Státní ústav radiační ochrany, k dispozici má cca 30 kusů a v rámci výzkumného projektu Radiační měřící síť pro instituce a školy k zajištění včasné informovanosti a zvýšení bezpečnosti občanů měst a obci (RAMESIS) dochází k jejich zapůjčování například školám i dalším institucím. V rámci aktivit SÚRO v.v.i je také zajištěn vývoj zásuvného modulu pro open-source mapový software QGIS, který slouží ke snadné práci s daty z přístroje.\n\nbGeigie Nano má k dispozici i Katedra dozimetrie a aplikace ionizujícího záření (KDAIZ) Fakulty jaderné a fyzikálně inženýrské ČVUT, která ho zapůjčuje studentům.\n\nPodle stránky na KitHubu využívají přístroje Safecast následující instituce:\n\n"}
{"id": "1221200", "url": "https://cs.wikipedia.org/wiki?curid=1221200", "title": "Matej Beňuš", "text": "Matej Beňuš\n\nMatej Beňuš (* 2. listopadu 1987 Bratislava) je slovenský vodní slalomář, kanoista závodící v kategorii C1.\n\nPoprvé vybojoval velkou medaili na Mistrovství Evropy 2007 v závodě hlídek. I většina ostatních jeho dalších cenných kovů z ME nebo MS je z této disciplíny. Jeho největším indiviuálním úspěchem na šampionátech je bronzová medaile z Mistrovství světa 2011. Na letních olympijských hrách poprvé startoval v Riu 2016, kde se mu podařilo získat v závodě C1 stříbrnou medaili.\n\nJeho starší sestra Dana Mannová je rovněž vodní slalomářka.\n"}
{"id": "1221206", "url": "https://cs.wikipedia.org/wiki?curid=1221206", "title": "Takuja Haneda", "text": "Takuja Haneda\n\nTakuja Haneda ( , \"Haneda Takuja\"; * 17. července 1987 Tojota) je japonský vodní slalomář, kanoista závodící v kategorii C1.\n\nNa Asijských hrách v roce 2014 získal zlatou medaili v závodě C1.\n\nNa letních olympijských hrách poprvé startoval v Pekingu 2008, kde skončil v závodě singlkanoií na 14. místě. Na LOH 2012 v Londýně dokončil závod na sedmé příčce. Největšího úspěchu dosáhl v Riu 2016, kde se mu podařilo získat bronzovou medaili.\n"}
{"id": "1221211", "url": "https://cs.wikipedia.org/wiki?curid=1221211", "title": "Brňany (zámek)", "text": "Brňany (zámek)\n\nBrňany jsou zámek ve stejnojmenné vesnici v okrese Litoměřice. Od roku 1964 je chráněn jako kulturní památka.\n\nPrvní písemná zmínka o Brňanech pochází z roku 1057. Nachází se v zakládací listině litoměřické kapituly, ale později vesnici získal doksanský klášter, který se v jejím držení střídal se šlechtickými majiteli. Po zrušení kláštera v roce 1782 Brňany převzal do správy Náboženský fond. Od fondu je koupil Jakub Wimmer, který se podílel na výstavbě terezínské pevnosti a který si ve vesnici nechal postavit poblíž levého břehu řeky Ohře pozdně barokní zámek. V roce 1804 od něj panství koupil Jan Antonín Lexa z Aehrenthalu, v jehož rodině zámek zůstal až do roku 1918. Soukromým majitelům patřil až do roku 1948, kdy se stal majetkem československého státu.\n\nJednopatrový zámek má mansardovou střechu. Před severní průčelí mírně přestupuje osový rizalit se zazděným portálem a trojúhelníkovým štítem. K východní části byla později připojena secesní přístavba.\n\n\n"}
{"id": "1221214", "url": "https://cs.wikipedia.org/wiki?curid=1221214", "title": "Kaple Panny Marie (Kunčice nad Labem)", "text": "Kaple Panny Marie (Kunčice nad Labem)\n\nKaple Panny Marie je římskokatolická kaple v obci Kunčice nad Labem. Patří do děkanství Vrchlabí. Kaple je od 13. srpna 2015 chráněna jako kulturní památka České republiky.\n\nKaple je z roku 1847. Roku 1906, kdy kapacita přestala farníkům postačovat, byla kaple rozšířena po vzoru kaple v sousední Klášterské Lhotě o hrázděnou přístavbu lodě.\n\nKlasicistní stavba z červeného pískovce s trojbokým závěrem, který je však zevnitř půlkruhový. Nároží závěru zdůrazňují ploché pilastry. Kaple je zaklenuta plackou, závěr pak konchou. Kapli osvětlují z obou stran půlkruhová okna. Z hřebene střechy vyrůstá osmiboká zvonička s lucernou a jehlanovou střechou.\n\nBohoslužby se v kapli konají příležitostně.\n\n"}
{"id": "1221216", "url": "https://cs.wikipedia.org/wiki?curid=1221216", "title": "École des hautes études commerciales de Paris", "text": "École des hautes études commerciales de Paris\n\nHEC Paris, plným názvem \"École des hautes études commerciales de Paris\" je evropská vysoká obchodní škola s kampusy (pobočkami) v Paříži, Jouy-en-Josasi a v Doha. Škola byla založena v roce 1881.\nHEC je akreditovaná u tří mezinárodních organizací: EQUIS, AMBA, a AACSB. Škola má přibližně 45 000 absolventů ze 150 zemí a více než 200 národností. Mezi významné absolventy patří François Hollande (24. prezident Francouzské republiky), Roland Garros (francouzský letec a stíhací pilot v první světové válce) a François Asselineau (Předseda Republikánské lidové unie).\n\nHEC nabízí magisterský program v oboru managementu (\"Master in Management\"), několik specializovaných magisterských programů v oborech jako marketing, finance, média či personalistika (HR). Dále škola nabízí programy „Executive MBA” a „MEB“, jenž je podobný klasickým prezenčním MBA programům. HEC také nabízí doktorské studium, které vede k získání titulu Ph.D.\n\nV roce 2015 se program “Master in Management” umístil na 2 místě v mezinárodním žebříčku deníku \"Financial Times\".\n\n"}
{"id": "1221217", "url": "https://cs.wikipedia.org/wiki?curid=1221217", "title": "Česko-německá státní hranice", "text": "Česko-německá státní hranice\n\nČesko-německá státní hranice je vnitrozemská mezinárodní hranice dělící dva suverénní evropské státy – členy Evropské unie. Celková délka hranice je 818,8 km, na severu je ohraničena německo-polskou a na jihu německo-rakouskou hranicí.\n\nNa severu začíná česko-německá hranice na česko-polsko-německém trojmezí asi deset metrů od levého břehu řeky Lužické Nisy mezi Hrádkem nad Nisou a Žitavou, u přechodu německo-polské a česko-polské hranice.\n\nOdtud se hranice vine jihozápadním směrem, kopírujíc hřeben Krušných hor až do místa asi 500 metrů jižně od bavorské vesnice Mittelhammer (místní část obce Regnitzlosau). Před sjednocením Německa v roce 1989, toto místo představovalo trojmezí NSR/NDR/Československo.\n\nOd Mittelhammeru, postupuje hranice jihovýchodním směrem, překračuje hřeben Hornofalckého a Českého lesa, až po německo-rakouské a česko-rakouské trojmezí, které se nachází na okraji Národního parku Šumava.\n\nV době komunistického režimu v Československu (1948 až 1989) byla tato část hranice součástí železné opony. Ta byla zrušena po pádu komunistických režimů tzv. východního bloku.\n\nBěhem studené války tehdejší hranice oddělovala socialistické Československo od Západního Německa (Německé spolkové republiky, NSR) a Rakouska. Byla obehnána ostnatými dráty se strážnými věžemi a nepřetržitě střežena socialistickou pohraniční stráží, stejně jako státní hranice mezi NSR a NDR. Tyto bariéry byly zrušeny v prosinci 1989. Oproti hranici mezi oběma německými státy se zde odehrálo poměrně málo pokusů o nelegální přechod.\n\nHranice mezi ČSSR a NDR tyto bariéry ale téměř neměla.\n\nČesko-německou hranici protíná, či přímo tvoří několik vodních toků:\n\n"}
{"id": "1221219", "url": "https://cs.wikipedia.org/wiki?curid=1221219", "title": "Vydra pobřežní", "text": "Vydra pobřežní\n\nVydra pobřežní, v Chile známá pod mapučským názvem chungungo (\"Lontra felina\", také \"Lutra felina\") je druh vydry z čeledi lasicovití (Mustelidae) a rodu \"Lontra\". Druh popsal Juan Ignacio Molina. Vyskytuje se při pobřeží Jižní Ameriky a dle Mezinárodního svazu ochrany přírody patří mezi ohrožené druhy.\nVydra pobřežní je zvířetem neotropické oblasti, obývá pobřeží Jižní Ameriky při jihovýchodní části Tichého oceánu a jihozápadní části Atlantského oceánu, lze ji najít v Peru od Chimbote, přes Chile a izolované populace žijí rovněž v Argentině až po Ostrov Stavů. K životu dává přednost oblastem se silnými větry, vlnobitími a dostatkem ryb. Žije v malých jeskyňkách ve skalnatých útesech, kde vyvádí i mláďata.\nVydra pobřežní je statné zvíře dosahující velikosti kočky. Jedná se o nejmenší druh rodu \"Lontra\". Dlouhé a štíhlé tělo měří asi 90 cm a váží 3 až 6 kg, ocas dosahuje velikosti 30 až 36 cm. Nohy jsou krátké a vybavené plovací blánou. Hlava je plochá, s širokým nosem, který se může uzavřít pod vodou, a malýma ušima. Drsná srst je tmavá na zádech a bocích, spodní strana je světlejší. Vydra pobřežní má rychlý metabolismus a potřebuje vysokou dávku potravy.\n\nVydry pobřežní mohou žít o hustotě populace až 10 jedinců na km pobřeží, avšak obyčejně se starají samy o sebe. Nejsou příliš teritoriální a k ostatním jedincům stejného druhu se většinou chovají přátelsky, potyčky mohou nastat především při soubojích o potravu, kdy se vydry neváhají i kousat. Vydry pobřežní plavou obvykle s ponořeným tělem a hlavu a horní část zad mají vynořenou z vody, přičemž každých 15 až 30 sekund se ponořují do hloubky 30−40 m a vyhledávají potravu, což jim zabere 63 až 70% času. Tu tvoří převážně bezobratlí, jako korýši a měkkýši, ale také ryby (tento druh dovede ulovit rybu stejně velkou jako je on sám), malí savci, ptáci a plody. I přes to, že je to vodní živočich, dovede se vydra pobřežní hbitě pohybovat i po souši, kde si hraje či odpočívá, přičemž svou skálu si značí štiplavě páchnoucí močí.\n\nDruh je patrně monogamní, období rozmnožování nastává mezi prosincem a lednem. Po 60 až 65 dnech březosti se samici narodí 2−4 mláďata, která se svými rodiči zůstávají dalších 10 měsíců.\n\nGonzalo Medina Vongel prohlásil, že je vydra pobřežní v ohrožení v celém jejím areálu rozšíření. Největší nebezpečí představuje přeměna přirozeného prostředí. Ve 20. století byl nebezpečím pro tento druh lov pro kožešinu, mezi lety 1910−1954 bylo vyvezeno 38 000 těchto šelem. I přestože klesla poptávka po kožešinách vyder, ilegální lov pro kožešinu probíhá stále (2016) například v oblastech Samanco, La Libertad a dalších. Rybáři navíc tento druh zabíjejí, protože si myslí, že jim způsobuje škody lovem ryb, garnátů a měkkýšů. Další nebezpečí pro vydry pobřežní představují odpady z měst, které znečišťují moře na severu jejich areálu rozšíření a zmenšení počtu kořisti následkem rybolovu, na některé jedince útočí psi. Rovněž jev El Niño zmenšuje počty tohoto druhu. Ze všech těchto důvodů Mezinárodní svaz ochrany přírody zařadil tento druh mezi ohrožené, jejichž populace klesá.\n\nTento druh je chráněn ve všech zemích jeho výskytu a zařazen do přílohy I Úmluvy o mezinárodním obchodu s ohroženými druhy volně žijících živočichů a rostlin a rovněž do první přílohy Bonnské úmluvy.\n\n"}
{"id": "1221220", "url": "https://cs.wikipedia.org/wiki?curid=1221220", "title": "Sergio García", "text": "Sergio García\n\nSergio García Fernández (* 9. ledna 1980 Borriol) je španělský golfista, hrající profesionálně od roku 1999.\n\nV roce 1998 vyhrál The Amateur Championship, v roce 2000 získal cenu Laureus World Sports Awards pro nováčka roku. V rámci PGA Tour dosáhl deseti vítězství, největším úspěchem bylo vítězství na Masters v roce 2017, které bylo jeho prvním vítězstvím na turnaji kategorie major po 74 startech. Na PGA Championship skončil druhý v letech 1999 a 2008. S výběrem Evropy vyhrál Ryder Cup v letech 2002, 2004, 2006, 2012 a 2014, v roce 2004 získal pro Španělsko spolu s Miguelem Ángelem Jiménezem druhé místo na Světovém poháru. Jeho nejlepším umístěním na žebříčku Official World Golf Ranking bylo druhé místo v roce 2008 po dobu 18 týdnů, po celé období let 2000 až 2009 se držel v první desítce. Jeho výdělky během kariéry dosáhly po zdanění 28 milionů dolarů. Na olympiádě v Riu 2016 skončil na 8.-10. místě výkonem sedm ran pod par.\n\nV roce 2017 se Garcia dočkal svého prvního a hned největšího vítězství z turnajů kategorie Major na Masters v Augustě, když na první jamce playoff porazil angličana Justina Rose.\n\nGarcia i Rose začínali finálový den shodně se skóre -6. Po první devítce oba hráči vylepšili svá skóre o 2 rány na -8. Po jamkách 10 a 11, kdy Garcia zahrál dvě bogey, to vypadalo, že titul získá Rose. Následně však po 15 odehraných jamkách bylo skóre obou hráčů opět vyrovnané -9, hlavně díky Garciově skvělému eaglu na 5-parové patnáctce, když proměnil zhruba 6metrový putt po ráně osmičkou železem. Na 18té jamce měli oba hráči slibné šance na birdie, ani jeden však neproměnil a tak finále muselo rozhodnout až playoff, kde Garcia hned na první jamce playoff rozhodl birdie puttem z cca 5 metrů a dočkal se svého prvního Major titulu.\n\n"}
{"id": "1221221", "url": "https://cs.wikipedia.org/wiki?curid=1221221", "title": "Bonneauville (Pensylvánie)", "text": "Bonneauville (Pensylvánie)\n\nBonneauville je obec (borough) v Adams County, v Pensylvánii. Vznikla roku 1755.\n\nV letech 1952 a 1983 zasáhlo obec tornádo.\n"}
{"id": "1221226", "url": "https://cs.wikipedia.org/wiki?curid=1221226", "title": "Emmanuel Moire", "text": "Emmanuel Moire\n\nEmmanuel Moire (* 16. června 1979, Le Mans, Sarthe) je francouzský zpěvák a skladatel. Vydal čtyři sólová alba. Širšímu publiku se představil v roli krále Ludvíka XIV., kterého ztvárnil v muzikálu \"Le Roi Soleil\". Následně ztvárnil konferenciéra v muzikálu \"Kabaret\".\n\nV prosinci 2012 vyhrál třetí sérii taneční soutěže \"Danse avec les stars\".\n\nByl fascinován hudbou již od raného dětství. Jako stydlivý a tichý chlapec vyrůstal vedle svého dvojčete Nicolase na hodinách klasického zpěvu a kurzech pro skladatele. Na hodiny zpěvu docházel na konzervatoř v Mans a bral soukromé hodiny ve Studio des Variétés u Sarah Sanders.\n\nZískal maturitu s vyznamenáním ve specializaci ekonomika a sociální vědy. Začal studovat vysokou školu na katedře geografie na univerzitě v Mans a zpíval ve školním sboru. Ve věku svých jednadvaceti let byl vybrán do soutěže zpěváků a skladatelů Astaffort, kterému předsedal Francis Cabrel. Zlepšoval se ve zpěvu a klavíru a též zpěv vyučoval v hudební škole. V Mansu se mezi lety 2000 a 2004 objevil v několika formacích jako \"Cabaret Le Pâtis\", či společnost \"La flambée de l'Épau\" pod univerzitním sborem. V této době si také zahrál v muzikálu založeném na písních Jacquesa Brela \"On n'oublie rien\" a ve hře \"Les chattes hurlantes\" s divadelní společností Utopium Théâtre.\n\nPo neúspěšných konkurzech do muzikálů \"Les Mille et Une Vies d'Ali Baba\", \"Autant en emporte le vent\" a \"Belles belles belles\" byl v roce 2004 vybrán do titulní role Ludvíka XIV. v muzikálu \"Le Roi Soleil\", který produkovali Dove Attia a Albert Cohen a režíroval Kamel Ouali. Muzikálové album a písně „Être à la hauteur“, „Mon essentiel“ a „Tant qu'on rêve encore“ ho představily široké veřejnosti, stejně jako zpěváka Christopha Maého, který v muzikálu ztvárnil jeho bratra, Filipa I. Orleanského.\n\nPo prvním uvedení v dubnu 2005 se začal častěji objevovat v rádiu i v televizi. V lednu 2006 odjel s muzikálem na turné a odehrál více než čtyři sta představení po Francii, Belgii a Švýcarsku. Muzikál mu přinesl dvě ceny hudební ceny NRJ, a to v letech 2006 a 2007, v kategorii frankofonní skupina roku.\n\nV roce 2006 nazpíval část písně „L'Or de nos vies“ ve prospěch skupiny Fight Aids Monaco, která měla za cíl boj proti AIDS.\n\nPo ročním úspěšném turné se muzikál vrátil na scénu Palais des sports a poté odehrál ještě jedno turné, než skončil dne 8. července 2007 ve stadiónu Bercy.\n\nJeho první album \"(Là) où je pars\" vyšlo 13. listopadu 2006. První singl s názvem „Le Sourire“ se umístil na sedmém místě v Top 50 singlech. Album vydané Pierrem Jaconellim a Davidem Espositem získalo platinovou desku. Na desce spolupracoval s renomovanými skladateli Williamem Rousseau a Rodem Janoisem. Většinu textů napsal jeho kamarád Yann Guillon.\n\nDne 1. září 2007 na polském soutěžním festivalu Sopot zazpíval píseň „Ça me fait du bien“ (francouzskou verzi písně „A good day“ od Loua Cowella) a získal první místo v kategorii mezinárodní zpěvák.\n\nV listopadu a prosinci 2007 vystupoval ve Francii na padesáti koncertech se skupinou Enfoirés 2008, nicméně kvůli zranění přestal vystupovat od poloviny ledna následujícího roku. Dále pracoval na skládání písní pro muzikálovou adaptaci knihy \"Tři mušketýři\" od Alexandra Dumase, ale projekt byl později zrušen.\n\nDne 13. dubna 2009 vyšlo jeho druhé album, \"L'Équilibre\", které bylo více ve stylu elektro popu. Vyšly z něj tři singly, a to „Adulte & sexy“ (umístil se na devátém místě v Top 50), „Sans dire un mot“ (umístil se na jedenáctém místě) a „Promis“. Pro druhé album si hudbu složil sám a texty opět napsal Yann Guillon. Tento hudební obrat mu umožnil obrátit se na dospělejší a zralejší publikum, než bylo na prvním turné. Album věnoval svému dvojčeti Nicolasovi, který zemřel v lednu téhož roku. Následně absolvoval turné s padesáti koncerty s koncem září 2010.\n\nV květnu 2011 mu během příprav třetího studiového alba zrušila smlouvu jeho nahrávací společnost Warner Music Group.\n\nDne 9. června 2011 oznámil, že bude vystupovat v muzikálu \"Kabaret\". Od 6. října 2011 ztvárnil konferenciéra, bisexuálního majitele Kit Kat klubu. Odehrál devadesát představení v divadle Marigny a následně turné, od ledna 2012. Toto uvedení \"Kabaretu\" se setkalo s úspěchem a jeho výkon byl chválen kritiky. Turné skončilo v dubnu 2012 v aréně Zénith.\n\nNa podzim roku 2012 vystupoval ve třetí sérii taneční soutěže \"Danse avec les stars\". Byl již osloven pro účast ve druhé sérii, ale nabídku odmítl, aby se mohl věnovat \"Kabaretu\". Také se ohledně jeho účasti objevila kontroverze, kdy některá média psala, že po jeho boku bude tanečník - muž. To rychle popřel a vysvětlil, že se jednalo o vtip z rozhovoru z roku 2011, který novináři špatně pochopili a že je velice šťastný, že má za taneční partnerku Fauve Hautot. Během druhého tanečního večera složil poctu svému zemřelému bratrovi Nicolasovi, když tančil na píseň „Sois tranquille“. Dne 1. prosince 2012 se svou taneční partnerkou celou soutěž vyhrál a porazil tak pár Amel Bent a Taïg Khris.\n\nDne 14. prosince 2012 vyšlo album \"Génération Goldman\", na kterém spolu s Amandine Bourgeois nazpíval píseň „Au bout de mes rêves“. O osm měsíců později se na albu \"Génération Goldman volume 2\" podílel společně se zpěvačkou Pauline na písni „Juste après“. Dne 25. března 2013 vyšlo album Jeana-Félixe Lalanna, \"Une voix, une guitare sort\", na kterém byl Moire interpretem pro píseň „Ne me quitte pas“.\n\nDne 14. ledna 2013 podepsal smlouvu u nahrávací společnosti Mercury, spadající pod Universal Music Group. Vydal singl \"Beau Malheur\", předcházející třetímu albu\"Le Chemin\" které vyšlo dne 29. dubna 2013. Desku popsal jako osobnější, sám k ní složil hudbu a texty napsal Yann Guillon. Album se setkalo s velkým úspěchem, objevilo se na prvních příčkách prodejnosti a překročilo 300 000 prodaných kopií. Turné s názvem \"Sur le chemin\" zahájil na podzim 2013.\n\nPoté se podílel na různých projektech; na singlu „Pour une vie, pour un rêve“ (pro podporu organizace Unitaid), na albech \"Et nous voilà\" (album duetů Nicolase Peyraca) a \"Forever Gentlemen\" (album vzdávající poctu zpěvákům padesátých let), na kompilaci \"We Love Disney\" a na písni „Depuis peu“ na prvním albu zpěváka Olympa. V roce 2014 je též součástí koncertů Enfoirés a charitativního dvojalba \"Kiss & Love\".\n\nV květnu 2015 vyšel singl \"Bienvenue\" ze čtvrtého alba s názvem \"La Rencontre\". Ke 28. srpnu téhož roku se album umístilo na druhém místě v prodejnosti ve Francii a v Belgii a získalo zlatou desku. Nové turné zahájil dne 9. dubna 2016. Složil dvě písně pro album zpěvačky Chimène Badi, \"Au-delà des maux\" a pro album \"Balavoine(s)\" nazpíval singl \"Le Chanteur\".\n\nJeho bratr Nicolas byl dne 12. ledna 2009 sražen bezohledným řidičem a upadl do hlubokého kómatu. Krátce poté svým zraněním podlehl.\n\nV rozhovoru pro gay magazín \"Têtu\" se Emmanuel Moire v listopadu 2009 svěřil se svou homosexualitou, ačkoliv byl od toho okolím odrazován argumenty, že to může zničit jeho kariéru. O čtyři měsíce později prohlásil, že svého coming outu ani přinejmenším nelituje.\n\n\n"}
{"id": "1221227", "url": "https://cs.wikipedia.org/wiki?curid=1221227", "title": "Belgický skauting", "text": "Belgický skauting\n\nBelgický skauting představuje asi 15 až 20 různých organisací, sdružujících celkem asi 160 000 skautů. Téměř všechny tyto organisace jsou seskupeny podle jazyka a vyznání. Nejvyšším vyznamenáním jež je možné dosáhnout je Crown Scout.\n\nPrvní skautský oddíl byl založen v Bruselu v roce 1909. Angličan Harold Parfitt založil první Skautský oddíl pro Britské chlapce, patřící do britské kolonie v tomto městě. Belgičané (zejména Henri, syn Antoine Depagea) sledovali aktivity tohoto oddílu, projevili zájem o skautingu a tím započal belgický skauting.\n\nBoy Scouts of Belgium (BSB) bylo založeno 23. prosince 1910. První celobelgický oddíl byl založen v Bruselu. Používal britské odznaky, stanovy a kroje. Tato organisace byla otevřena všem chlapcům.\n\nJiž v roce 1911 byl v BSB založen dívčí oddíl, ale první světová válka a německá okupace zabránily jejich rozvoji, takže Girl Guide Belgium GGB vzniklo až 17. prosince 1919. Také dívky používaly britské odznaky, stanovy i kroje.\n\nBelgie byla opět obsazena Němci během druhé světové války a nacisté se pokusili sjednotit všechny mládežnické organisace v jednotné národně socialistické hnutí mládeže. Skautské schůzky a tábory byly zakázány, ale některé činnosti nadále probíhaly v utajení. Skauting byl po osvobození obnoven. BSB a GGB se sloučily do jedné organisace v červenci 1945. Obě sekce zůstaly odděleny a žádné koedukované oddíly neexistovaly až do osmdesátých let.\n\nThe Sea Scouts of Belgium (SSB) bylo založena v dubnu 1914. SSB je otevřené hnutí zaměřující se na vodní skauting, nachází se na pobřeží Severního moře jen ve vlámsky hovořící části Belgie. SSB není nijak spojeno s BSB. SSB také používá britské odznaky, stanovy a kroje.\n\nAktivní na národní nebo regionální úrovni jsou:\n\nA také několik místních organizací, například:\n\nDíky mnoha mezinárodním institucím v Belgii existuje několik mezinárodních skautských organizací působících v zemi. Mezi nimi British Scouts Western Europe (součást The Scout Association UK), Transatlantic Council člen Boy Scouts of America a Girl Scouts of the USA.\n\nBritské oddíly jsou v Bruselu, Waterloo a v SHAPE (poblíž Monsu). Oddíly Boy Scouts of America jsou v Antverpách, Bruselu, Waterloo a SHAPE.\n\n"}
{"id": "1221228", "url": "https://cs.wikipedia.org/wiki?curid=1221228", "title": "Witte Nejdek", "text": "Witte Nejdek\n\nWITTE Nejdek spol. s r.o., je firma působící v České republice. Je součástí mezinárodní korporace Witte Automotive se sídlem v německém Velbertu. Své závody v ČR má v Nejdku a v Ostrově na Karlovarsku. Vyrábí zámky, kliky a bezpečnostní systémy pro automobily. V roce 2015 šlo o 55. největší českou firmu, s tržbami téměř 9 miliard korun ročně. Má též vlastní vývojové centrum na Západočeské univerzitě v Plzni.\n"}
{"id": "1221229", "url": "https://cs.wikipedia.org/wiki?curid=1221229", "title": "Hlavička (nádivka)", "text": "Hlavička (nádivka)\n\nHlavička je lidový název pro velikonoční nádivku, svítek, sekanici nebo sekanou. Název vznikl podle masa v nádivce, které často pocházelo z hlavy telete. Jedná se o tradiční velikonoční pokrm, který obsahuje kopřivy a další byliny. V dřívějších dobách se připravovala bez pečiva, základ tvořilo svářené mléko s krupicí. Existuje mnoho variant pokrmu, které se liší použitými surovinami, ale i způsobem přípravy.\n\nNádivka se připravuje z vařeného a uzeného masa, pečiva, vajec, másla nebo sádla, koření a zelených bylin. Další suroviny se přidávají podle zvolené varianty. Například sváteční černá nádivka ze staršího chleba obsahuje žampiony a vlašské ořechy. Ze surovin se vytvoří nádivkové těsto, které se poté zapéká.\n"}
{"id": "1221231", "url": "https://cs.wikipedia.org/wiki?curid=1221231", "title": "Vítězslav Gebas", "text": "Vítězslav Gebas\n\nVítězslav Gebas (* 24. března 1984 Hradec Králové) je český vodní slalomář, kanoista závodící v kategorii C1.\n\nZe světových šampionátů si přivezl dvě medaile ze závodů hlídek – bronz z MS 2011 a stříbro z MS 2014.\n\nNa letních olympijských hrách poprvé startoval v Riu 2016, kde skončil na čtvrtém místě.\n"}
{"id": "1221236", "url": "https://cs.wikipedia.org/wiki?curid=1221236", "title": "Miloslav Bialek", "text": "Miloslav Bialek\n\nMiloslav Bialek (12. června 1943 – 15. února 2014) byl český fotbalový trenér.\n\nV lize působil jako asistent Josefa Kolečka v Baníku Ostrava v sezóně 1984/85. V sezóně 1992/93 přivedl jako trenér do druhé ligy ŽD Bohumín. V následující sezóně 1993/94 byl asistentem v ligovém týmu FC Vítkovice. Později působil jako trenér mládeže Moravskoslezského krajského fotbalového svazu.\n\n\n\n"}
{"id": "1221237", "url": "https://cs.wikipedia.org/wiki?curid=1221237", "title": "Růžena Zátková", "text": "Růžena Zátková\n\nRůžena Zátková (15. března 1885, Březí – 29. října 1923, Leysin, Švýcarsko) byla česká malířka a sochařka ovlivněná futurismem. Většinu svého života žila a tvořila v zahraničí, zejména v Itálii.\n\nNarodila se jako třetí dítě v rodině majitele mlýna a spoluzakladatele vyhlášené továrny na těstoviny Vlastimila Rostislava Zátky a jeho ženy, pianistky Karly Zdenky Františky Havlíčkové, neteře Karla Havlíčka Borovského. Měla tři sestry a dva bratry. Sestra Miloslava, známá jako Sláva Tonderová byla též malířkou.\n\nV roce 1901 se přestěhovala s rodinou do Prahy, kde studovala malířství u Antonína Slavíčka a hru na klavír u Vítězslava Nováka. Místo rozvíjející se hudební kariéry odjela v roce 1908 za sestrou Slávou do Mnichova studovat malbu. Ve stejném roce se zasnoubila s pruským baronem Karlem Christianem von Loeschem. Pro nesouhlas rodiny i české vlastenecké veřejnosti zásnuby zrušila. Dne 16. února 1910 se v Praze provdala za ruského šlechtice, sběratele umění Vasilije Chvoščinského, který působil jako diplomat carského Ruska v Římě. V manželství se jim narodila dcera Marianne. Role manželky a matky ji ale příliš nenaplňovala. V Římě se díky manželovi mohla pohybovat i v uměleckých kruzích a stále více v ní sílila touha stát se uznávanou malířkou. Zatímco Praha byla orientovaná na francouzskou moderní malbu a kubismus, v Římě se postupně seznámila s Filippem Tommasem Marinettim, zakladatelem a teoretikem futurismu, chorvatským sochařem Ivanem Meštrovićem, který později vytvořil její bustu, ruskou avantgardní malířkou Natalií Gončarovovou, jejím manželem, malířem Michailem Larionovem a dalšími. Své znalosti avantgardního umění si prohlubovala a rozšiřovala v ateliéru futuristického malíře Giacoma Bally.\n\nPři hostování Ruského baletu v Itálii se seznámila s jeho impresáriem Sergejem Ďagilevem a hudebními skladateli Sergejem Prokofjevem a Igorem Stravinskim, se kterým si později dopisovala a který jí věnoval svoji skladbu \"Čtyři rolnické zpěvy\".\n\nV roce 1916 byla s podezřením na tuberkulózu převezena do švýcarského sanatoria v Leysinu. Po návratu ze sanatoria, kde pobývala s přestávkami tři roky se rozvedla s Vasilijem Chvoščinskim a podruhé se provdala za italského levicového novináře Artura Cappu a žila s ním na italském venkově. Shodou okolností se tak stala švagrovou Marinettiho, který se oženil s Cappovou sestrou Benedettou. Ke konci života se přiklonila k víře a tvořila ilustrace s biblickými náměty.\n\nZemřela na tuberkulózu 29. října 1923 v Leysinu ve Švýcarsku ve věku 38 let. Pohřbena byla v rodinné hrobce na pražských Olšanech.\n\nKromě futurismu ovlivnil její tvorbu i symbolismus, ruská avantgarda, informel i abstraktní materiálová tvorba. Vytvářela koláže, kinetické asambláže i plastiky, přičemž používala na svou dobu nezvyklé materiály. Byla také autorkou ilustrací, abstraktních obrazů, realistických i primitivistických kreseb nebo dekorativních děl. Známé jsou její přírodní scenérie z častých cest po Evropě (Švýcarsko, Španělsko, Mallorca). Některé její práce byly inspirovány perskými miniaturami, lidovým uměním a starými rukopisy. Vytvořila též ilustrace k \"Životu krále Davida\".\n\nJejím stěžejním dílem se stala plastika \"Beranidlo\" z roku 1916, ve které se pokusila tvarově kontrastními prvky zachytit vjemy – pohyb, hluk, vibrace, kterými stroj pracující v blízkosti jejího ateliéru působil na okolí. To bylo v souladu s teoretickými pracemi italských futuristů (Umberta Boccioniho, Fortunata Depera a Giacoma Bally). Plastika, která byla zhotovena zřejmě z nestálých materiálů (kůže, celofán, sklo, dřevo) se nedochovala a její podoba je známá jen z fotografií. V protikladu k principům futurismu se ve svém cyklu \"Pocity rostlin\" nechala inspirovat přírodou. Zkušenosti ze spiritistických seancí, kterých se zúčastnila, promítla do abstraktních kreseb cyklu \"Duševní stavy\". Vrcholem její tvorby byl portrét Marinettiho, který jí uspořádal počátkem 20. let dvě výstavy v Římě. Za čistě futuristické dílo je považována její divadelní hra \"Blázen\" (\"Il pazzo\").\n\nRůžena Zátková během svého krátkého života prolínala ve svém díle mnohé vlivy, které na ni působily, přičemž hledala vlastní způsob uměleckého vyjádření. Její dochovaná díla jsou v soukromých sbírkách většinou v rodinách Marinettiů a Zátků.\n\n\n\n"}
{"id": "1221244", "url": "https://cs.wikipedia.org/wiki?curid=1221244", "title": "Maxmilián Quido z Martinic", "text": "Maxmilián Quido z Martinic\n\nMaxmilián Guidobald hrabě z Martinic (16. březen 1664, Praha – 30. červen 1733, Vídeň) byl český šlechtic ze starobylého rodu Martiniců, zastával vysoké funkce u císařského dvora, vlastnil statky v severních Čechách a na Vysočině.\n\nNarodil se jako nejmladší syn nejvyššího hofmistra Maxmiliána Valentina z Martinic (1612–1677) a jeho manželky Anny Kateřiny, rozené Bukůvkové z Bukůvky (1624–1685). Absolvoval kavalírskou cestu po Evropě, pobýval například ve Francii. Patřil již ke generaci Martiniců, která se více než v Českém království uplatnila u císařského dvora ve Vídni a v diplomacii (jeho starší bratr Jiří Adam II. byl místokrálem v Neapoli).\n\nOd mládí patřil ke dvoru arcivévody Josefa, pozdějšího císaře Josefa I., získal tituly c. k. komořího a tajného rady. Za vlády Josefa I. se stal nejvyšším maršálkem císařského dvora (1708–1711), poté byl nejvyšším hofmistrem císařovny Eleonory, vdovy po Leopoldovi I. (1711–1720). V roce 1721 získal Řád zlatého rouna.\n\nJeště jako nezletilý zdědil po otci (1677) panství Ahníkov a Prunéřov na Chomutovsku. Renesanční zámek v Ahníkově byl sídlem správy panství, zatímco Prunéřov sloužil pro občasné pobyty rodiny, i když Maxmilián Guidobald se tu zdržoval jen výjimečně. Na prunéřovském panství byl z jeho iniciativy v Boleboři postaven lovecký zámek s kaplí. Spolu se sourozenci zdědil v roce 1685 po matce východočeské panství Bystré, které pak o rok později společně prodali za 175 000 zlatých hraběti Janu Pavlovi z Walderode. Po starším bratrovi Jaroslavu Bernardovi zdědil v témže roce 1685 statek Hořepník na Vysočině. Historie zámku v Hořepníku (někdy uváděného jen jako panský dům) není zcela objasněna, pravděpodobně vznikl někdy v první polovině 18. století.\n\nManželství uzavřel ve Vídni 3. května 1690 s hraběnkou Marií Bonaventurou z Althannu (1667–1709) a tento sňatek mimo jiné přispěl k jeho postavení u dvora, protože jeho švagrem byl například neapolský místokrál kardinál Michal Bedřich z Althanu (1680–1734) nebo kníže Ferdinand August z Lobkovic (1655–1715). Z manželství se narodil pokračovatel rodu Jan Josef Karel (1692–1738), mladší syn Karel Josef (1699–1769) se oddal církevní dráze a byl proboštem na Vyšehradě. V křestních jménech synů se zřetelně odráží fakt, že otec působil u dvora arcivévodů Josefa a Karla. Podruhé se Maxmilián Guidobald oženil v pokročilém věku v roce 1720 s hraběnkou Marií Kateřinou Trautsonovou (1691–1769).\n\n\n"}
{"id": "1221245", "url": "https://cs.wikipedia.org/wiki?curid=1221245", "title": "Maxmilián Valentin z Martinic", "text": "Maxmilián Valentin z Martinic\n\nMaxmilián Valentin hrabě z Martinic (asi 1620/1621 – 20. prosinec 1677, Praha) byl český šlechtic ze starobylého rodu Martiniců, řadu let zastával vysoké úřady ve správě Českého království, vlastnil rozsáhlé statky v různých částech Čech.\n\nNarodil se pravděpodobně v roce 1620 nebo spíše 1621 (podle nejnovějších výzkumů historika Zdeňka Hojdy, dříve se udávalo chybné datum k roku 1612), byl nejmladším ze sedmi synů z manželství nejvyššího purkrabího Jaroslava Bořity hraběte z Martinic (1582–1649) a jeho první manželky Marie Eusebie ze Šternberka. Díky otci od mládí nacházel uplatnění u dvora, od roku 1641 byl osobním šenkem císaře Ferdinanda III., v letech 1642–1644 vrchním komorníkem nad stříbry a poté císařským komořím, později se stal i tajným radou.\n\nV zemských úřadech se prosadil nejprve na Moravě, odkud pocházela jeho manželka, a v letech 1651–1652 byl nejvyšším sudím Moravského markrabství. Mezitím po otci (1649) a bratrovi (1651) zdědil statky v Čechách, kam vzápětí trvale přesídlil. Následovala úspěšná kariéra v českých zemských úřadech – v Českém království byl postupně nejvyšším sudím (1652–1656), nejvyšším komorníkem (1656–1658) a nakonec nejvyšším hofmistrem (1658–1677).\n\nV roce 1640 se oženil s Annou Kateřinou Bukůvkovou z Bukůvky (1624–1685), která sice nepocházela z nijak významné rodiny, přesto byla dědičkou poměrně velkého majetku na Moravě. Když v roce 1652 s manželem natrvalo přesídlila do Čech, zděděné moravské statky postupně prodala (Pačlavice 1649, Ivanovice na Hané 1652, Třemešek 1653).\n\nPo otci Jaroslavovi zdědil v roce 1649 Prunéřov, k němuž v roce 1652 získal od bratra Bernarda Ignáce Ahníkov a vytvořil spojené panství Ahníkov-Prunéřov. Po smrti bezdětného bratra Jiřího Adama I. (1651) zdědil v západních Čechách rozsáhlé panství Klenová s dvěma hrady, městečkem Strážovem a 18 vesnicemi. Od manželky Jiřího Adama I. navíc v roce 1651 koupil za 100 000 zlatých panství Bystré ve východních Čechách. V roce 1655 po vymřelém rodu Leskovců zdědil panství Horní Cerekev na Vysočině. Cerekev o pět let později vyměnil s bratrem Ferdinandem za západočeskou Plánici, která byla blíž jeho panství Klenová. Klenovou ovšem v roce 1669 prodal Šternberkům, zatímco Plánice zůstala v majetku Martiniců až do vymření rodu v roce 1789. Dočasně dostal od bratra Bernarda Ignáce do užívání také panství Hořovice. Po prodeji Klenové v roce 1669 zakoupil zadlužené panství Hořepník na Vysočině.\n\nPo několika změnách a převodech se majetek Maxmiliána Valentina stabilizoval do podoby panství Bystré, Ahníkov-Prunéřov, Plánice a Hořepník, která byla od sebe značně vzdálená v různých částech Čech. K poddaným vystupoval velmi příkře, například na panství Bystré zvýšil robotu ze tří na šest dnů v týdnu a bysterským odmítl potvrdit jejich starší privilegia. V Bystrém nechal rozšířit zámek a po nálezu železné rudy založil nedaleko odtud vysokou pec. Další želený hamr fungoval v Lačnově u Poličky. I když produkce železářských výrobků měla jen krátké trvání, ve své době značně přispěla k výnosnému hospodaření bysterského panství. Jméno Maxmiliána Valentina a jeho manželky dodnes připomínají názvy osad Maksičky a Kateřinky v katastru obec Korouhev poblíž lačnovského hamru. Robotní povinnosti zvyšoval také na svých severočeských panstvích (Ahníkov), naopak hned po zakoupení Hořepníku místním měšťanům potvrdil jejich privilegia a právo na pořádání trhů (1670). Spolu s bratrem Bernardem Ignácem patřil k významným mecenášům církve v době rekatolizace pobělohorských Čech, například finančně podpořil františkánský klášter v Hájku u Prahy.\n\nZemřel v Praze a je pohřben v martinické hrobce v katedrále sv. Víta. Majetek v západních a severních Čechách zdědili synové, vdova Anna Kateřina dostala do doživotního užívání panství Bystré.\n\nI když pocházel z početné rodiny, nakonec byl jediným ze svých bratrů, kdo zanechal mužské potomstvo a zajistil tak pokračování rodu Martiniců. Jeho nejstarším synem byl Jaroslav Bernard (1642–1685), další synové Jiří Adam II. (1645–1714) a Maxmilián Guidobald (1664–1733) patřili k vlivným osobnostem vídeňského dvora. Z dcer se Anna Františka provdala za Václava Norberta Kinského, mladší Zuzana Renata byla manželkou Tomáše Zachariáše Černína.\n\n"}
{"id": "1221247", "url": "https://cs.wikipedia.org/wiki?curid=1221247", "title": "Olga Senyuk", "text": "Olga Senyuk\n\nOlga Senyuk (* 23. ledna 1991 Kišiněv, Moldavská SSR, Sovětský svaz) je ázerbájdžánská lukostřelkyně. Pochází z Moldavska. Studovala ve Lvově na Ukrajině, poté se přestěhovala do Ázerbájdžánu. Má přezdívku Lelichamp. Soutěžila na Mistrovství světa v lukostřelbě 2015 v Kodani v Dánsku a reprezentovala Ázerbájdžán na Letních olympijských hrách 2016 v Rio de Janeiru v soutěži jednotlivkyň - reflexní střelbě.\n\nNa mistrovství světa v lukostřelbě 2015 v Kodani v Dánsku se v soutěži jednotlivkyň - reflexní střelbě v kvalifikačním kole umístila s 610 body na 89. místě a poté postoupila do třetího kola. Na Letních olympijských hrách 2016 v Rio de Janeiru se v kvalifikačním kole umístila s 623 body na 37. místě a poté vypadla v základní skupině s Číňankou Cao Hui 1 - 7.\n\n10. srpna 2016 se nacházela na 83. místě světového lukostřeleckého žebříčku.\n"}
{"id": "1221249", "url": "https://cs.wikipedia.org/wiki?curid=1221249", "title": "Kostel svatého Petra a Pavla (Žlutice)", "text": "Kostel svatého Petra a Pavla (Žlutice)\n\nŘímskokatolický kostel svatého Petra a Pavla ve Žluticích v okrese Karlovy Vary je farním kostelem žlutické farnosti. Od roku 1964 je chráněn jako kulturní památka. Stojí na jižním okraji historického jádra města.\n\nNápis nad vstupem do sakristie datuje začátek výstavby kostela do období vlády krále Jana Lucemburského. Hlavní loď byla dokončena roku 1447, severní v letech 1481–1494 a výstavba jižní lodi se protáhla až do roku 1536, přestože práce na ní započaly již v roce 1398. Při rekonstrukci podlahy se pod podlahou našla starší úroveň, kterou se podařilo časově zařadit do doby okolo roku 1150. Je také možné, že jižní loď pochází ze staršího kostela. Později v roce 1575 přistavěli točité schodiště k východní věži, která se však roku 1660 zřítila a poškodila klenbu presbytáře. Při opravě byl nově sklenut valenou klenbou. Západní věž svou podobu získala roku 1782 poté, co byla o tři roky dříve poškozena požárem.\n\nZ architektonického hlediska je kostel trojlodní bazilikou s trojboce zakončeným presbytářem, předsíní před západním průčelím a dvojicí věží při severní straně. Presbytář opatřený sedmi dvakrát odstupňovanými opěráky je zaklenutý valenou klenbou s lunetami a na jižní stěně se dochovaly zbytky renesančních ornamentálních maleb. Od lodi ho odděluje mírně lomený vítězný oblouk na mohutných pilířích. Trojlodí je rozdělené polokruhovými arkádami a každá loď je zaklenutá čtveřicí polí křížové žebrové klenby. Jižní loď je v polovině přepažena zdí s hrotitým průchodem zdobeným rozetami. Obě boční lodi osvětlují čtveřice hrotitých oken ve hlubokých špaletách.\n\nSakristie sklenutá křížovou klenbou se nachází v přízemí východní věže a je přístupná z presbytáře nízkých vstupem. Samotná věž má dvě patra osvětlená segmentově zakončenými okny a drobnými sdruženými okny v horní části. Západní věž je také dvoupatrová a na rozdíl od zbytku kostela je postavena v barokním slohu. Podpírají ji nárožní opěrné pilíře se sochami svatého Norberta a svatého Augustina z roku 1782. Přízemní fasádu na západní straně zdobí slepá arkáda a čtyřlaločné okénko. Na severní straně se nachází hrotité okno. Fasádu v patře člení nárožní pilastry a dvojice obdélných oken zakončených odsazeným polokruhem. Věž završuje jehlancová střecha s lucernou a cibulovou bání. Kruchta pochází z toku 1686. Původně byly v kostele dvě a roku 1774 byl postaven nový kůr.\n\nPod kostelem leží hrobka rodu Kokořovců z Kokořova s měděnou rakví Jiřího Petra z Kokořova, ale pochováni zde jsou i duchovní, dobrodinci a další šlechtici z okolí. Při poslední úpravě byla těla zpopelněna a umístěna do uren. Vstup do krypty je vychýlen z osové souměrnosti vůči presbytáři nebo oltáři.\n\nVětšina zařízení v černé barvě se zlatým dekorem pochází z období raného baroka. Hlavní portálový oltář z roku 1667 nese obraz \"Zvěstování Panny Marie\" zrestaurovaný v roce 1923 a sochy svatého Petra a svatého Pavla v postranních křídlech. V nástavci je obraz \"Korunování Panny Marie\" a sochy svatého Václava a svaté Ludmily. Další sochy zdobí trojúhelníkový štít. Zlacený svatostánek v podobě kruhového chrámku zdobeného soškami andělů je z roku 1771. U paty vítězného oblouku stojí druhý portálový oltář s mozaikovým antependiem zasvěcený Narození Páně z roku 1679. Jeho nástavec podpírají kanelované sloupy, mezi kterými je umístěn obraz \"Klanění pastýřů.\" Oltář doplňují sochy světců. V jižní lodi se nachází oltář svatého Václava z roku 1666, který pochází ze zaniklé kaple žlutického zámku. Další oltáře jsou zasvěcené svatému Janu Nepomuckému a svatému Antonínovi.\n\nPolygonální kazatelnu z roku 1672 zdobí sloupky obrostlé vinnou révou a sochy evangelistů. Na její stříšce jsou umístěné sochy čtyř církevních Otců a Salvatora mundi. Na osmiboké noze spočívá renesanční křtitelnice z roku 1603. K vybavení patří množství obrazů a dalších soch včetně několika náhrobníků. V presbytáři byly v 17. století zřízeny dvě speciální lavice pro městskou radu, která se skládala z osmnácti radních. Varhany, umístěné na kůru byly vyrobeny roku 1774 Prokopem Nolym.\n\n"}
{"id": "1221250", "url": "https://cs.wikipedia.org/wiki?curid=1221250", "title": "Sigma Group", "text": "Sigma Group\n\nSIGMA GROUP a.s. je strojírenská firma, která je nejvýznamnějším výrobcem čerpací techniky v České republice. V současnosti se společnost zaměřuje na výzkum, vývoj a výrobu středních, těžkých a unikátních čerpadel a čerpacích soustrojí pro průmyslové využití. V tomto segmentu se firma řadí mezi světovou špičku v oboru a úspěšně tak navazuje na dlouholetou tradici výroby čerpadel v regionu střední Moravy. Mezi klíčové zákazníky patří tuzemské a zahraniční průmyslové podniky působící v oblasti lehkého i těžkého strojírenství, klasické a jaderné energetiky, petrochemie, těžby ropy, dobývání a zpracování nerostů a vodního hospodářství.\n\nRoku 1868 řemeslník Ludvík Sigmund založil v Lutíně pumpařskou firmu. Začal s výrobou dřevěných stojanových pump a vodovodů. Firma se rychle rozvíjela a najímala první pracovníky. Od zakladatele přebrali firmu jeho synové Jan a František v roce 1894. Byla zahájeno opracování kovů a výroba kovových částí pump. Firma získává věhlas v oboru vrtání studní a staveb vodovodů.\n\nV roce 1922 byly registrovány ochranné známky „SIGMA“ a „Neptunův trojzubec“. O rok později byl zaveden elektrický pohon strojů a dílny vybaveny moderní obráběcí technikou. V roce 1924 byla otevřena filiální prodejna firmy v Praze.\n\nObdobí 30. let přineslo tuzemskou i zahraniční expanzi firmy a zavedení řady novinek do výrobního programu. Firma \"SIGMUND PUMPY\" zaměstnávala 650 pracovníků. S využitím mnoha patentů vznikla výrobní řada legendárních ponorných čerpadel \"NAUTILA\", určených pro hluboké a vrtané studny. Rozšiřila se výroba sortimentu domácích vodáren pod značkou DARLING a firma se orientovala na dodávky vodárenských, důlních a průmyslových čerpadel všech konstrukčních principů. V zemědělství získal podnik významné postavení díky výkonným zavlažovacím zařízením REVOLT a RAKETA.\n\nRoku 1935 rodina Sigmundů založila v Lutíně nový podnik s názvem CHEMA. Moderní výrobní závod se zaměřil na výzkum, výrobu a prodej prostředků na ochranu proti bojovým plynům a prostředků protiletecké ochrany. Výroba se specializovala na filtrační zařízení a dýchací filtry do plynových masek. O dva roky později byla v Anglii založena společnost SIGMUND PUMPS LTD s pobočkami v Londýně a Newcastlu, orientovaná na výrobu motorových hasičských stříkaček pro britské ministerstvo vnitra a londýnský hasičský sbor. Výrobní program britské afilace byl ve válečných letech rozšířen o další řady čerpadel lutínské koncepce.\n\nBěhem 2. světové války, zejména po popravě ředitele a spolumajitele Ing. Jana Sigmunda gestapem v roce 1942, byl podnik v Lutíně konfiskován Německou říší a ve vysoké míře přebudován na výrobu zbrojních součástí pro tanky, ponorky, letadla a automobily.\n\nPo znárodnění firmy v roce 1945 a transformaci na národní podnik SIGMA PUMPY byla zahájena etapa výstavby nových výrobních hal v Lutíně s cílem specializace na produkci čerpadel průmyslového charakteru. Rozšiřilo se vývojové a konstrukční zázemí podniku. Po téměř 20 letech, roku 1965, vzniklo sdružení SIGMA KONCERN, které sloučilo všechny podniky na výrobu čerpadel a armatur v tehdejším Československu. Závod v Lutíně nesl název \"SIGMA Lutín\", národní podnik. Vzniknul \"Výzkumný ústav čerpadel\" – nová organizace orientovaná na výzkum a vývoj čerpadel pro celý koncern.\n\nSté výročí založení firmy (r. 1968) bylo spojeno se zavedením výroby ponorných kalových a odvodňovacích čerpadel. Zahájena byla také spolupráce s anglickou firmou CRANE Ltd. směřující k licenční výrobě mechanických ucpávek. Nastal rychlý rozvoj zahraničního obchodu, zejména na trhy států střední a východní Evropy, severní Afriky, Blízkého východu, střední a jižní Ameriky a jihovýchodní Asie.\n\nV roce 1975 se SIGMA Lutín začala orientovat na komplexní dodávky investičních celků v oboru čerpací techniky. Byl vyroben první prototyp unikátního diagonálního vertikálního čerpadla typu 1600 BQDV určeného pro chladicí okruhy elektráren. Od roku 1979 byla do sériové výroby zaváděna čerpadla pro klasickou a jadernou energetiku nové koncepce. Jednalo se zejména o čerpadla napájecí v článkové i kotlové verzi, dále čerpadla podávací a kondenzátní.\n\nV roce 1990 byla firma privatizována a sdružení \"SIGMA KONCERN\" se rozpadlo. Vzniknul samostatný státní podnik SIGMA Lutín, který dostal za cíl zkonsolidovat majetek firmy v Lutíně pro připravovanou privatizaci. Vyrobena byla technicky náročná napájecí a podávací čerpadla pro bloky jaderných elektráren o výkonu 1000 MW.\n\nRoku 1994, po téměř 50 letech, vznikla v Lutíně opět soukromá čerpadlářská firma – SIGMA Lutín, akciová společnost. Rozpad sovětského bloku přinesl potřebu restrukturalizace a užší specializace firmy spojenou s orientací na nové trhy. Roku 1997 byla dokončena zásadní organizační restrukturalizace firmy. Vznikla akciová společnost SIGMA GROUP a.s. se sídlem v Lutíně jako mateřská společnost holdingu sdružujícího více než desítku vývojových, výrobních a obchodních společností orientovaných na čerpací techniku. Zahájeny byly vývojové práce na nových protipovodňových agregátech.\n\nV roce 2004 došlo v holdingu SIGMA GROUP a.s. k organizačním změnám. Výrobková struktura byla rozčleněna mezi závody v Hranicích a Lutíně. V roce 2013 byla dokončena rozsáhlá rekonstrukce vstupního areálu firmy v Lutíně. Firma dosáhla certifikace podle ISO 14001, OHSAS 18001 a ISO 3834-2. Výroba spotřebních čerpadel byla definitivně přesunuta z Lutína do Hranic a došlo k fúzi čerpadlářské divize společnosti SIGMA 1868 spol. s r.o. s firmou SIGMA PUMPY HRANICE, s.r.o. Společnost SIGMA 1868 spol. s r .o. nadále působí jen v oblasti dodávek tlakových kanalizací.\n\nSystém managementu kvality je implementován do výrobních procesů společnosti SIGMA GROUP a.s. a jejích dceřiných firem již od roku 1994. V současnosti je společnost SIGMA GROUP a.s. certifikovaná firmou TÜV CERT – TÜV NORD podle platné normy EN .\n\nKoncem roku 2013 byla certifikace firmy rozšířena auditem o dva další systémy – systém environmentálního řízení dle požadavků ČSN EN a o systém bezpečnosti a ochrany zdraví při práci dle ČSN . Rozšířením certifikace reagovala SIGMA GROUP a.s.\n\nPočátkem roku 2015 byla certifikace firmy dále rozšířena o systém svařování dle požadavků ČSN EN ISO 3834-2 v návaznosti na předpisy PED 97/23EC a Vyhlášku SÚJB 309/2005 Sb.\n\nDceřiná společnost SIGMA Výzkumný a vývojový ústav, s.r.o. vykonává funkci akreditované zkušební laboratoře certifikačního systému GOST-R, který ověřuje jakost výrobků určených pro trh Ruské federace. Zkušební centrum v Lutíně provádí certifikaci čerpadel, armatur a kompletních čerpacích soustrojí včetně zkoušení, ověřování shody, zpracování zkušebních protokolů a vystavování certifikátů výrobků pro účely vstupu na ruský trh.\n\nDále je SIGMA Výzkumný a vývojový ústav, s.r.o., v rámci vlastní výroby mobilních čerpacích stanic a osobních dýchacích filtrů pro obličejové masky, certifikována od jara 2016 ve shodě s požadavky Českého obranného standardu (ČOS) 051622, který je ve všech členských zemích NATO zavedený pod označením AQAP 2110 s rozsahem platnosti pro „Návrh, vývoj, výrobu a servis čerpací techniky\" a  „Vývoj a výrobu ochranných filtrů“.\n\nVýzkumná a vývojová činnost v oboru čerpací techniky a její ověřování a aplikace ve výrobním procesu jsou jedním z primárních směrů, kterým se firma SIGMA orientuje. Aplikovaný výzkum a vývoj v oblasti čerpací techniky a implementaci nových vývojových trendů do výroby zajišťuje dceřiná společnost SIGMA Výzkumný a vývojový ústav, s.r.o., která působí v rámci holdingu SIGMA GROUP a.s. rovněž jako informační a normalizační základna.\n\nDále společnost  SIGMA Výzkumný a vývojový ústav, s.r.o. provozuje zkušební laboratoř pro modelové zkoušky čerpací techniky a zabývá se také vývojem a výrobou speciální protipožární a protipovodňové čerpací techniky a dýchacích ochranných filtrů pro vojenské, průmyslové a civilní využití. Vysokou kvalitu výrobků a služeb garantuje společnost zavedením systému jakosti podle EN ISO 9001.\n\nVývojovými, výpočtovými a konstrukčními činnostmi se zaměřením na konkrétní aplikace čerpací techniky SIGMA se zabývají také specializovaná pracoviště společnosti SIGMA GROUP a.s., kde se tým více než 70 projektantů, konstruktérů a technologů snaží maximálně podílet se na výzkumných a vývojových úkolech v rámci inovačního programu.\n\nV roce 2010 iniciovala společnost SIGMA GROUP a.s. založení společnosti CENTRUM HYDRAULICKÉHO VÝZKUMU spol. s r.o., která má statut výzkumné organizace podle právních předpisů EU. Úkolem této organizace je zajistit participaci vědeckých a akademických institucí, studentů vysokých škol a odborníků z praxe na základním výzkumu a vývoji v oblasti hydrauliky kapalin, hydrostatických a hydrodynamických strojů a čerpací techniky.\n\nProdukční základnou holdingu SIGMA GROUP a.s. je výrobní závod v Lutíně. Výrobu a organizaci tuzemského i zahraničního obchodu s čerpadly SIGMA včetně příslušenství a náhradních dílů zajišťuje mateřská společnost SIGMA GROUP a.s. Její výrobní program tvoří více než 70 výrobkových řad středních, těžkých a unikátních odstředivých čerpadel horizontální a vertikální konstrukce určených pro použití prakticky ve všech oblastech průmyslu, energetiky, zemědělství a vodního hospodářství.\n\nČinnosti spojené s montáží, uváděním do provozu a servisem čerpací techniky SIGMA zajišťuje dceřiná společnost SIGMA – ENERGO s.r.o. Obchodní aktivity ve významných zahraničních teritoriích řídí dceřiné firmy Sigmainvest spol. s r.o., SIGMA SLOVAKIA spol. s r.o., SIGMA POLSKA Sp. z o.o. a SC SIGMA-UKRAINE. Všechny výrobní a obchodní procesy holdingu SIGMA GROUP a.s. jsou podrobeny dodržování kvalitativních standardů podle norem EN ISO 9001.\n\nTéměř čtyři desetileté působí v lutínském závodě SIGMA projekční, konstrukční a obchodní skupina zaměřená na komplexní dodávky investičních celků v oboru čerpací techniky. Inženýrská činnost řeší náročné otázky, které vyžadují implementaci čerpacích zařízení do složitých průmyslových celků. V současné době představuje inženýring orientovaný na segmenty energetiky, vodního hospodářství průmyslových podniků, zemědělství a municipální sféry klíčovou oblast činnosti holdingu SIGMA GROUP a.s..\n\nDceřiná společnost SIGMA DIZ spol. s r.o. se specializuje na inženýrskou činnost a dodávky investičních celků v oboru čerpací techniky se zaměřením na teplárenství, klasickou a jadernou energetiku a vodní hospodářství průmyslových podniků. Dodávky napájecích, podávacích, cirkulačních a chladicích čerpacích stanic pro elektrárenské a teplárenské bloky do 1000 MW s aplikací středně těžkých, těžkých a unikátních čerpadel z produkce společnosti SIGMA GROUP a.s. představují základ podnikatelských aktivit této firmy.\n\n"}
{"id": "1221251", "url": "https://cs.wikipedia.org/wiki?curid=1221251", "title": "Živáňská pečeně", "text": "Živáňská pečeně\n\nŽiváňská pečeně či \"Živánska\" je tradiční pokrm slovenské kuchyně. Jde o jídlo založené na vepřovém mase, ať už vepřovém řízku, krkovici, roštěnci, kýtě či kotletě, které se pečou nebo grilují v alobalu, spolu s brambory, cibulí, klobásou a slovenskou slaninou. Varianta, kdy se jednotlivé suroviny napíchnou na jehlu se nazývá živáňská jehla. Do základní směsi, vkládané do alobalu, se mohou přidávat další suroviny, například různé druhy zeleniny, zejména paprika, čímž vznikají nové, většinou pikantnější variace. To se týká i koření a marinád.\n"}
{"id": "1221252", "url": "https://cs.wikipedia.org/wiki?curid=1221252", "title": "Cymbelín (hudební skupina)", "text": "Cymbelín (hudební skupina)\n\nCymbelín je česká folková skupina. Vznikla v roce 1997. Vydala tři alba. Spolupracovala např. s Karlem Plíhalem, vystoupila s ním i na koncertech.\n\n\n"}
{"id": "1221253", "url": "https://cs.wikipedia.org/wiki?curid=1221253", "title": "Seznam děkanů Fakulty strojního inženýrství Vysokého učení technického v Brně", "text": "Seznam děkanů Fakulty strojního inženýrství Vysokého učení technického v Brně\n\nToto je seznam děkanů Fakulty strojního inženýrství Vysokého učení technického v Brně.\n\n"}
{"id": "1221254", "url": "https://cs.wikipedia.org/wiki?curid=1221254", "title": "Horev-klub", "text": "Horev-klub\n\nHorev-klub byla společnost českých hermetiků, založená Pierrem de Lasenic, JUDr. Oldřichem Eliášem a Aloisem Sedláčkem roku 1937. Společnost vznikla odchodem Lasenica a dalších členů ze společnosti Universalia poté, co menšina členů nesouhlasila s prosazováním hermetismu na očích veřejnosti. Tak vznikl Horev-klub, zaměřený na hermetismus lóžový, vedený Lasenicem až do rozpuštění společnosti gestapem roku 1941. Horev-klub se hermetismu věnoval nadále, bez veřejné aktivity do Lasenicovy smrti roku 1944, kdy jej nahradil ve vedení spolku Alois Sedláček. Společnost se scházela až do smrti většiny členů.\n\nV úředně schválených stanovách Horev-klubu z roku 1937 se uvádí: \"Účelem spolku jest sdružovati přátele hermetismu k soustavnému jeho studiu a k šíření jeho znalosti po všech stránkách. Zvláště má býti přihlíženo k hermetismu klasiků a kultur antických, jmenovitě kultury staroegyptské, z níž též spolek odvozuje svůj název. Slovo \"‚horev‘\" značí ve staroegyptštině \"‚světlo‘\" a v přeneseném významu \"‚osvětu‘.\"\"\n\nSpolečnost vycházela zvláště z děl a filosofie Louise-Clauda de Saint-Martin, Johanna-Baptisty Kerninga, Eliphase Léviho, Stanislase de Guaita, Paschala Beverlyho Randolpha a dalších autorů.\n\nHorev-klub se podle dochovaného \"Deníku prací se živelnými bytostmi\" věnoval také hermetické filosofii, práci se živly, astrálnímu cestování a zajímal se o kámen mudrců. Text deníku, vzniklého v dobách pronásledování a zákazu této společnosti za druhé světové války, však plně neodpovídá skutečnému obsahu prací, zachycenému v níže uvedených pramenech.\n\nSkutečný obsah prací Horev-klubu byl velmi pestrý, jednotlivé členy zajímala téměř všechna odvětví západního hermetismu. Společnou praktickou základnou všech členů byla praxe Lasenicovy \"Knihy prací\", zaměřená na dosažení živelné rovnováhy. Významnou složkou těchto prací byla introspekce (viz také text \"Živly ve vlastnostech člověka)\" a pózismus.\n\nPravidelným periodikem lóže byla v letech 1938-39 revue \"Horev\", která obsahovala okultní postřehy z domova i zahraničí, recenze na nové magické knihy a odpovědi na esoterické dotazy. Tento časopis vycházel jako příloha Lasenicovy knihy \"Tarot, klíč k iniciaci\". Současně s časopisem byla vydána edice černobílých či ručně kolorovaných tarotových karet, na kterých se kromě Lasenica podílel také akademický malíř Vladislav Kužel.\n\nHorev-klub se věnoval i vnitřní literární činnosti. Za Lasenicova života byla zpracována soukromá zasvěcovací řada \"Archiv\", obsahující desítky krátkých praktických hermetických spisů, středověkých textů (např. \"Rosarium philosophorum či Turba philosophorum\") i výtahů ze zahraniční literatury. V této řadě se objevují také jedny z prvních českých překladů Aleistera Crowleyho (\"Kniha 777 s dodatky\"). Tyto texty, které silně ovlivnily i ostatní české hermetiky, nejvýznamněji snad Františka Bardona, jsou nyní postupně připravovány ke zveřejnění pod souhrnným názvem \"Praxe Horev-klubu\". Do této řady patří také samostatná kniha \"Hermetická iniciace martinismu\" (vydáno 2011).\n\nPo Lasenicově smrti nadále pokračovala mohutná interní přednášková činnost. Všechny známé texty přednášek byly publikovány v knize \"Přednášky pro Universalii a Horev-klub.\"\n\nVýznamným svědectvím o obsahové náplni prací a patrně nejvýznamnější literární prací Horev-klubu je kniha Vladislava Kužela \"Hovory s Lasenicem\" (úplné vydání 2015).\n\nČlenem Horev-klubu byl také jazykovědec a egyptolog František Váhala nebo hudební skladatel Josef Zavadil.\n\n\nDále nebyli voleni předsedové, nýbrž pouze vybíráni reprezentanti klubu navenek. V této úloze se vystřídali Zdena Sedláčková (1974-1985), Stanislav Kulovaný (1985-1998) a Ladislav Běhounek (1998-2005).\n\n"}
{"id": "1221257", "url": "https://cs.wikipedia.org/wiki?curid=1221257", "title": "Kornat", "text": "Kornat\n\nKornat je chorvatský ostrov v Jaderském moři, ve střední Dalmácii. S rozlohou 32,44 km² je 16. největším ostrovem v Chorvatsku a největší ostrov souostroví Kornati.\n\nJe 25,2 km dlouhý a 2,5 km široký. Nejvyšší hora je vysoká 237 m n. m. V největší obci Vrulje je asi 50 domů obydlených v letní sezóně. Ostrov je součástí Národního parku Kornati, který se skládá z celkem 89 ostrovů, ostrůvků a skal. V 19. století byl ostrov známý i jako \"Insel Incoronata\" (v němčině) a \"Krunarski Otok\" (v chorvatštině). Podle sčítání lidu z roku 2001 žilo na ostrově 7 obyvatel. Pobřeží ostrova je dlouhé 68,79 km. 30. srpna 2007 zde při velkém požáru zahynulo 12 hasičů, což byla největší ztráta v historii chorvatských hasičů. Na jejich památku zde bylo postaveno 12 kamenných křížů.\n"}
{"id": "1221259", "url": "https://cs.wikipedia.org/wiki?curid=1221259", "title": "West Bromwich", "text": "West Bromwich\n\nWest Bromwich je město v anglickém hrabství West Midlands, ležící 8 km severozápadně od Birminghamu. Město má okolo 75 000 obyvatel (včetně předměstí více než 130 000).\n\nV majetkovém soupisu \"Domesday Book\" z roku 1086 je uváděna vesnice \"Bromwic\" (janovcová ves), později byl k názvu připojen přídomek \"West\" (západní) pro odlišení od nedalekého Castle Bromwich. Od 12. století zde existoval benediktinský klášter. V původně zemědělské obci obklopené lesy se od 16. století začala těžit železná ruda a rozvíjela se výroba hřebíků a dalšího kovového zboží. Poloha města v centru hornické a industriální oblasti Black Country vedla k rychlému růstu počtu obyvatel, v 19. století se rozvíjel zejména zbrojní průmysl, později se West Bromwich stal největším britským producentem ocelových pružin: ještě v šedesátých letech 20. století je zde zaznamenáno přes třicet podniků zaměřených na tento artikl. Za druhé světové války město utrpělo německými nálety na průmyslová zařízení, známými jako Birmingham Blitz. Navzdory útlumu těžkého průmyslu, který začal v 70. letech a vedl k tomu, že procento nezaměstnaných ve West Bromwichi patří k nejvyšším v zemi, je město stále významným hospodářským centrem a dopravním uzlem, z něhož vychází dálnice M5 motorway, jeho heslem je \"Labor omnia vincit\" (Práce vítězí nade vším).\n\nMěsto je rozděleno na dva volební obvody, West Bromwich West a West Bromwich East. Městské části jsou: Carters Green, Charlemont, Charlemont Farm, Grove Vale, Great Barr, Greets Green, Hill Top, Hateley, Heath Lyng, Millfields, Newton, Sandwell Valley, Stone Cross, Swan Village, Tantany a Yew Tree Estate.\n\nVe městě se nachází památkově chráněná novogotická radnice z roku 1875, bývalé panské sídlo vybudované technikou hrázdění ve 13. století, další historická budova \"Oak House\" sloužící jako muzeum a hodinová věž pojmenovaná po bývalém starostovi Reubenu Farleym. Věřícím slouží anglikánský kostel Všech svatých, katolický kostel svatého Michaela, mešita Jami Masjid a hinduistický chrám Shree Krishna Mandir. Na místním hřbitově byl roku 2008 odhalen \"Pauper Memorial\", první britský pomník připomínající chudé lidi pohřbené bez náhrobního kamene. Ve městě se nachází pět středních škol a vysoká škola Sandwell College, nemocnice a moderní kulturní a nákupní středisko \"The Public\". Chráněnými přírodními územími jsou Sot's Hole Local Nature Reserve a lesopark Holly Wood Nature Reserve ve čtvrti Great Barr.\n\nNa východním okraji města leží stadión The Hawthorns z roku 1900, kde hraje své domácí zápasy fotbalový klub West Bromwich Albion FC, zakládající člen anglické fotbalové ligy, mistr země v roce 1920 a pětinásobný vítěz FA Cupu.\n\n\n"}
{"id": "1221260", "url": "https://cs.wikipedia.org/wiki?curid=1221260", "title": "Alexander Milne Calder", "text": "Alexander Milne Calder\n\nAlexander Milne Calder (23. srpna 1846 Aberdeen - 4. června 1923) byl skotsko-americký sochař. Jeho syn, Alexander Stirling Calder, a vnuk, Alexander „Sandy“ Calder, byli významnými sochaři 20. století.\n\nNarodil se jako syn řezbáře náhrobků. Svou kariéru zahájil ve Skotsku, kde pracoval pro sochaře Johna Rhinda, otce sochaře Johna Massey Rhinda, zatímco navštěvoval Royal Academy v Edinburghu. Přestěhoval se do Londýna a pracoval na Albert Memorial. Emigroval do Spojených států v roce 1868 a usadil se ve Filadelfii, kde studoval s Josephem A. Baillym na Pennsylvania Academy of the Fine Arts.\n\nV roce 1873 byl najat architektem Johnem McArthurem, aby vyrobil modely pro architektonickou výzdobu Filadelfské radnice. Zakázka zahrnovala více než 250 kusů v mramoru a bronzu, a dokončení trvalo 20 roků. V roce 1875 vyhrál soutěž na obrovskou bronzovou sochu Williama Penna, která měla korunovat věž. \n\nByl pověřen Asociací pro veřejné umění vytvořením jezdecké sochy generálmajora George Gordona Meada pro Fairmount Park. \n\nJe pohřben na hřbitově West Laurel Hill v Bala Cynwyd.\n\n"}
{"id": "1221262", "url": "https://cs.wikipedia.org/wiki?curid=1221262", "title": "Seznam děkanů Fakulty výtvarných umění Vysokého učení technického v Brně", "text": "Seznam děkanů Fakulty výtvarných umění Vysokého učení technického v Brně\n\nToto je seznam děkanů Fakulty výtvarných umění Vysokého učení technického v Brně.\n\n"}
{"id": "1221264", "url": "https://cs.wikipedia.org/wiki?curid=1221264", "title": "Sungwoo Hitech", "text": "Sungwoo Hitech\n\nSungwoo Hitech je firma, společnost s ručením omezeným, působící v České republice. konkrétně. Tato pobočka jihokorejské korporace Sungwoo Automotive se sídlem v Soulu byla založena roku 2005 v Ostravě a má továrnu v ostravské průmyslové zóně Hrabová. Vyrábí automobilové komponenty (zejména plechy a lisované díly), ty z Ostravy jsou dodávána zejména do Hyundai Motors v Nošovicích a KIA Motors v Žilině. Od roku 2007 čerpala firma finance ze státní pobídky.\n"}
{"id": "1221268", "url": "https://cs.wikipedia.org/wiki?curid=1221268", "title": "Pikador", "text": "Pikador\n\nPikador může být:\n"}
{"id": "1221272", "url": "https://cs.wikipedia.org/wiki?curid=1221272", "title": "Neumannova vila (Dvůr Králové nad Labem)", "text": "Neumannova vila (Dvůr Králové nad Labem)\n\nNeumannova vila je sídlo, které si nechal v letech 1905–1906 postavit Dr. Richard Neumann, majitel mechanické tkalcovny M. B. Neumann a synové a tiskárny ve Dvoře Králové. \n\nO vydání stavebního povolení požádal stavebník 15. dubna 1905, městský soud stavbu povolil 24. května 1905. V průběhu stavby byl projekt rozšířen o skleník. Stavba byla zkolaudována 10. listopadu 1906.\n\nV roce 1945 byl majetek Dr. Neumanna dekretem prezidenta Beneše znárodněn. Nejprve zde bylo umístěno Městské muzeum, v němž se nacházela i galerie a od roku 1965 Textilní muzeum. Vedle muzea vznikla v roce 1946 zoologická zahrada a Neumannův skleník byl jejím prvním tropickým pavilonem.\n\nRoku 1969 bylo muzeum uzavřeno a vila byla převedena do majetku Východočeské zoologické zahrady.\n\nV současné době v budově sídlí ředitelství ZOO. Dále je zde umístěna expozice \"Pravěk očima Zdeňka Buriana\" se 147 obrazy tohoto malíře.\n\nBudova je chráněna jako kulturní památka České republiky.\n\nDr. Richard Neumann byl člen dynastie královédvorských velkoprůmyslníků. Jeho děd David Neumann založil ve Dvoře Králové textilní továrnu M. B. Neumann. Richard Neumann se narodil 17. prosince 1879 ve Vídni, vystudoval filosofii v Heidelbergu a v roce 1901 převzal vedení rodinné firmy. Před nacistickou okupací odešel s manželkou Alicí Neumannovou nejprve do Paříže, později na Kubu, kde nalezl práci v textilním odvětví a stal se též čestným profesorem na univerzitě v Havaně. Později přesídlil do New Yorku, kde v roce 1961 ve věku 81 let zemřel.\nDr. Richard Neumann byl též sběratelem a znalcem umění, jeho umělecká sbírka obsahovala přes 250 předmětů.\n"}
{"id": "1221273", "url": "https://cs.wikipedia.org/wiki?curid=1221273", "title": "Lockheed Martin C-130J Super Hercules", "text": "Lockheed Martin C-130J Super Hercules\n\nC-130J Super Hercules je taktický turbovrtulový transportní letoun, který u amerického letectva nahradil starší C-130E a později našel uplatnění i v letectvech mnoha jiných zemí. Super Hercules byl vyvinut americkou společností Lockheed Martin a je to jediný model z rodiny C-130, který je v současnosti ve výrobě. Letadlo je určeno k přepravě personálu, vybavení a lehkých vojenských vozidel.\n\nC-130J je hornoplošník s rozpětím křídel 40,41 m. Délka trupu je 29,79 m, v případě prodloužené verze (C-130J-30) je to až 34,69 m. Letadlo unese 92 vojáků s výstrojí, 64 výsadkářů, 74 nosítek s pacienty, 6 palet nákladu nebo 2 vozidla HMMWV. Užitečné zatížení verze C-130J-30 je 128 vojáků s výstrojí, 92 výsadkářů, 97 nosítek s pacienty, 8 palet nákladu a 3 vozidla HMMWV.\n\nLetadlo C-130J je poháněné čtyřmi turbovrtulovými motory Rolls-Royce AE 2100D3 o výkonu 3505 kW. Šestilisté vrtule od společnosti Dowty Propellers jsou vyrobeny z kompozitních materiálů. Vrtule Dowty Propellers v sobě kombinují vysokou spolehlivost, nízkou hlučnost a umožňují stroji dosáhnout lepší letové výkony. Produkty této společnosti využívá i Alenia Aeronautica ve svých letadlech C-27J Spartan. \n\nVe srovnání se svým předchůdcem C-130 má Super Hercules o 40% větší stoupavost a o 16% vyšší dostup. Předchozí verze C-130 převyšuje i v maximálním doletu (3 332 km), vyšší cestovní rychlostí a schopností vzlétnout z kratší vzletové dráhy. \n\nTříčlennou posádku C-130J tvoří dva piloti a inženýr odpovědný za náklad letadla. Náklad se do letadla vkládá a vykládá přes velkou zadní sklopnou rampu.\n\n\n \n\n\n\n"}
{"id": "1221283", "url": "https://cs.wikipedia.org/wiki?curid=1221283", "title": "Camila Cabello", "text": "Camila Cabello\n\nCamila Cabello (* 3. března 1997 Havana), celým jménem Karla Camila Cabello Estrabao, je kubánsko-mexická zpěvačka a také bývalá členka americké dívčí skupiny Fifth Harmony.\n\nCamila se narodila v Havaně na Kubě. Je dcerou Alejandra a Sinuhe Cabello. Má sestru Sofii. Má hispánské kořeny. Do svých pěti let žila střídavě na Havaně a v Mexiku, než se její rodina přestěhovala do Miami na Floridě. \n\nCamila se zúčastnila konkurzu americké verze soutěže The X Factor ve Greensboro, Severní Karolína. Během soutěže byla dána dohromady se čtyřmi dalšími dívkami, které vytvořily skupinu, jež později dostala jméno Fifth Harmony. Skupina podepsala zakládající smlouvu se Syco Music, kterou vlastní Simon Cowell. Po umístění se na třetím místě v soutěži podepsaly hudební smlouvu s L.A. Reidem, tehdejším vlastníkem Epic Records.\n\nSkupina vydala EP album \"Better Together\" (2013), alba \"Reflection\" (2015). Od roku 2013 do konce roku 2016 Camila vystupovala na skupinových turné.\n\n18. prosince 2016 skupina oznámila, že Camila skupinu opouští. \n\n20. listopadu 2015 nazpívala s mladým kanadským zpěvákem Shawnem Mendesem píseň \"I Know What You Did Last Summer\", která získala platinovou certifikaci Asociace amerického nahrávacího průmyslu. Dále nazpívala písničku \"Bad Things\" s rapperem Machine Gun Kelly, vydanou 14. října 2016. Cabello se dostala do žebříčku 30 nejvlivnějších teenagerů roku 2016 časopisu Time.\n\n25. ledna 2017 unikla na internet píseň \"Love Incredible\", na které spolupracovala s norským DJ Cashmere Cat. Oficiální verze písně byla vydána 16. února 2017. \n\n3. srpna 2017 vydala společně s americkým rapperem Young Thug píseň \"Havana\". Havana je hlavní město Kuby, ze kterého Camila pochází, a v písni zpívá o tom, že polovina jejího srdce je v Havaně. \n\n12. ledna 2018 vydala Camila své debutové album s názvem \"Camila\". \n"}
{"id": "1221292", "url": "https://cs.wikipedia.org/wiki?curid=1221292", "title": "Prase páskované", "text": "Prase páskované\n\nPrase páskované, známé též pod jmény kanec páskovaný, prase divoké páskované a prase divoké žíhané (\"Sus scrofa vittatus\") je poddruh prasete divokého (\"Sus scrofa\"), uvažuje se však o něm i jako o možném samostatném druhu \"Sus vittatus\". Obývá Malajský poloostrov a řadu indonéských ostrovů, jako je Jáva, Bali, Sumatra, Borneo či Komodo.\nJe menší než kontinentální poddruhy, měří asi 80 cm, největší hmotnost prasat z Komoda činí 48 kg. Tělo je čtvercové s krátkýma tenkýma nohama. Subspecie má dlouhou, úzkou hlavu s rovným rypákem, velkýma očima a malými páráky u samců. Vzhledem k ostatním svým příbuzným má nejmenší velikost mozku a chrup je primitivnější. Jedná se obecně o krátkosrstý poddruh. Srst na zádech tvoří hřívu. Tělo a tlama mají červenohnědé zbarvení, ocas, tváře, krk a ramena mají barvu šedobílou.\nPrase páskované je noční zvíře. Samice tvoří skupinky asi o 10 jedincích, samci většinou žijí osaměle a k samicím se přidávají pouze v době rozmnožování. Reprodukční biologie tohoto poddruhu nebyla zkoumána, ale předpokládá se, že bude podobná hlavnímu druhu. Selata se rodí od prosince do března, jeden vrh čítá 2−6 mláďat.\n\nNa rozdíl od ostatních poddruhů prasete divokého tvoří hlavní část potravy této subspecie ovoce. Na ostrově Jáva v NP Ujung Kulon požírá více než 50 druhů ovoce, miluje například fíky, přičemž slouží jako roznašeč semen. Na ostrovech Komodo a Rinca mají prasata páskovaná stravu pestřejší a živí se mimo ovoce rovněž kořeny, hlízami, trávou, hmyzem, hady a mršinami. Při odlivu vyhledávají kraby.\n\n"}
{"id": "1221293", "url": "https://cs.wikipedia.org/wiki?curid=1221293", "title": "Uprchlický olympijský tým na Letních olympijských hrách 2016", "text": "Uprchlický olympijský tým na Letních olympijských hrách 2016\n\nUprchlický olympijský tým je sportovní tým, který se účastnil letních olympijských her v Riu de Janeiro. \n\nV březnu 2016 oznámil předseda Mezinárodního olympijského výboru Thomas Bach, že bude vybráno 5-10 uprchlíků, kteří se budou moci zúčastnit olympijských her pod vlajkou Mezinárodního olympijského výboru, jako reakce na světovou uprchlickou krizi, jejíž součástí je i evropská migrační krize.\n"}
{"id": "1221296", "url": "https://cs.wikipedia.org/wiki?curid=1221296", "title": "Čcheng Sün-čao", "text": "Čcheng Sün-čao\n\nČcheng Sün-čao (, * 9. února 1991 v Sü-čou, Čína) je čínský zápasník– judista, bronzový olympijský medailista z roku 2016.\n\nS judem začínal ve 14 letech na střední škole v rodném Sü-čou. Na mezinárodní scéně se objevuje pravidelně od roku 2014 ve střední váze. Pod vedením zkušeného korejského trenéra Čong Huna se kvalfikoval na olympijské hry v Riu, kde způsobil jeden z největších senzací judistických soutěží. Od prvního kola musel čelit náročnému losu, kterého se nezalekl. V úvodním kole poslal během první minuty zápasu na ippon Iliase Iliadise z Řecka, v dalším kole s ním na tatami nevydržel ani minutu Maďar Krisztián Tóth a ve čtvrtfinále si stejně rychle poradil se Švédem Marcusem Nymanem. Jeho zbraní byla technika o-soto-gari prováděná vlevo. V semifinále však touto technikou na Japonce Mašú Bejkra nevyzrál, ale v poslední minutě ho měl na lopatkách. Vedl na šido jen závěr zápasu psychicky neustál a podlehl Bejkrově finálnímu tlaku na ippon. Zápas o třetí místo měl proti Mongolu Otgonbátarovi pod kontrolou a vítězstvím na juko za nespecikovaný kontrachvat získal bronzovou olympijskou medaili. \n\n\n"}
{"id": "1221297", "url": "https://cs.wikipedia.org/wiki?curid=1221297", "title": "Tenzor energie a hybnosti", "text": "Tenzor energie a hybnosti\n\nTenzor energie a hybnosti je kvantitativní tenzor ve fyzice, který popisuje hustotu a tok energie a hybnosti v prostoročasu. Zevšeobecňuje tenzor napětí z newtonovské fyziky. Je to atribut hmoty, záření a negravitačních silových polí. Tenzor energie a hybnosti je zdrojem gravitačního pole v Einsteinových rovnicích obecné teorie relativity, podobně jako je hustota hmoty zdroje tohoto pole v newtonovské gravitaci.\n\nTenzor energie a hybnosti zahrnuje použití proměnných v horním indexu. Jsou-li použity kartézské souřadnice v jednotkách SI, pak jsou složky polohy čtyřvektoru dány: , , , and , kde \"t\" je čas v sekundách, a \"x\", \"y\", a \"z\" jsou vzdálenosti v metrech.\n\nTenzor energie a hybnosti je definován jako tenzor \"T\" druhého řádu, který udává \"α\"th složky vektoru hybnosti povrchu s konstatními \"x\" souřadnicemi. V teorii obecné relativity je tento vektor brán jako čtyřhybnost. V obecné relativitě je tenzor energie a hybnosti symetrický,\n\nV některých alternativních teoriích jako jsou Einsteinova-Cartanova teorie, nemusí být tenzor energie a hybnosti dokonale symetrický z důvodu nenulového spinového tenzoru, který geometricky odpovídá na nenulový torzní tenzor.\n\nVzhledem k tomu, že tenzor energie a hybnosti je tenzorem druhého řádu, jeho složky mohou být zobrazeny v podobě 4x4 matice:\n\nV následujícím, \"i\" a \"k\" rozmezí od 1 do 3.\n\nSložka čas-čas je hustotou relativistické hmotnosti, to je hustota energie dělená rychlostí světla na druhou. To má zvláštní význam, protože to má jednoduchou fyzikální interpretaci. V případě dokonalé tekutiny je tato složka:\n\na elektromagnetické pole v jinak prázdném prostoru je:\n\nkde \"E\" a \"B\" jsou elektrické a magnetické pole. \n\nTok relativistické hmotnosti přes \"x\" povrch je ekvivalentem hustotě \"i\"th složky hybnosti:\n\nSložky\n\nreprezentují tok \"i\"th složky hybnosti přes \"x\" povrch. Zejména\n\npředstavují normálové napětí, které se nazývá tlakem, je-li nezávislé na směru. Zbývající složky\n\npředstavují smykové napětí.\n\nVe fyzice pevných látek a mechanice tekutin, je tenzor hybnosti definován jako prostorová složka tenoru energie a hybnosti ve správném referenčním rámci.\n\nVětšina článku pracuje s kontravariantní formou \"T\" tenzoru energie a hybnosti. Nicméně často je nutné pracovat i s kovariantní formou\n\nnebo smíšenou formou\n\nnebo smíšeným tenzorem hustoty\n\nČlánek používá prostorupodobnou konvenci značení (−+++) pro metrický zápis.\n\nTenzor energie a hybnosti je konzervovaný proud Noetherové spojený s prostoročasovými translacemi.\n\nDivergence negravitační hybnosti-energie je nulová. Jinými slovy, negravitační energie a hybnost jsou zachovány\n\nPři zanedbatelné gravitaci a použití kartézských souřadnic pro prostoročas, mohou být vyjádřeny jako parciální diferenciální rovnice\n\nIntegrální forma tohoto je\n\nkde \"N\" je jakákoli kompaktní čtyřrozměrná prostoročasová oblast, formula_15 je její hranice, trojrozměrný hyperpovrch, a formula_16 je prvek hranice považovaný za vnější normální ukazatel.\n\nV plochém prostoročasu s Kartézskými souřadnicemi, lze ukázat, že pokud se toto zkombinuje se symetrií tenzoru energie a hybnosti, moment hybnosti se také zachovává:\n\nPokud není gravitace zanedbatelná nebo při použití libovolný souřadnicových systémů, divergence hybnosti-energie stále mizí. Ale v tomto případě zahrnuje volná definice souřadnic divergence použití kovariantní derivace.\n\nkde formula_19 je Christoffelův symbol, který reprezentuje gravitační silové pole.\n\nV důsledku toho, je-li formula_20 jakékoli Killingovo vektorové pole, pak může být zákon zachování spojený se symetrií generovanou Killingovým vektorovým polem vyjádřen jako\n\nIntegrální forma toho je\n\nV obecné relativitě působí tenzor energie a hybnosti jako zdroj zakřivení prostoročasu a je hustotou proudu spojenou s kalibračními transformacemi gravitace, což jsou obecně zakřivené transformace souřadnic. Pokud je tenzor energie a hybnosti torzní, pak již tenzor není symetrický, což odpovídá případu s nenulovým spinovým tenzorem v Einsteinově-Cartanově teorii gravitace.\n\nV obecné relativitě jsou parciální derivace používané ve speciální relativitě nahrazeny kovariantními derivacemi. To znamená, že z rovnice kontinuity již nevyplývá, že negravitační energie a hybnost vyjádřené tenzorem se zcela zachovávají. To znamená, že gravitační pole může konat práci v hmotě a naopak. V klasické limitě Newtonovy gravitace to má jednoduchou interpretaci, energie je vyměňována s gravitační potenciální energií, která není zahrnuta v tenzoru energie a hybnosti a hybnost je přenášena přes pole na jiné objekty. V obecné relativitě je Landaův-Lifšicův pseudotenzor unikátním způsobem, jak definovat energii gravitačního pole a hustoty hybnosti. Jakýkoli takový pseudotenzor energie a hybnosti může zrušit místní transformace souřadnic.\n\nV zakřiveném prostoročasu závisí prostorupodobný integrál obecně na prostorupodobném řezu. Ve skutečnosti není k dispozici žádný způsob jak definovat vektor globální energie-hybnosti v zakřiveném prostoročasu.\n\nV obecné relativitě je tenzor hybnosti studován v souvislosti s Einsteinovými polními rovnicemi, které jsou často psány jako\n\nkde formula_24 je Ricciho tenzor, formula_25 je Ricciho skalár, formula_26 je metrický tenzor, a formula_27 je gravitační konstanta.\n\nVe speciální teorii relativity, hybnost-energie neinteragující částice o hmotnosti \"m\" a trajektorii formula_28 je:\n\nkde formula_30 je vektor rychlosti (nemělo by bát zaměňováno s čtyřrychlostí)\n\nδ je Diracovo delta a formula_32 je energie částice.\n\nPro dokonalou tekutinu v termodynamické rovnováze nabývá tenzor energie a hybnosti jednoduché formy\n\nkde formula_34 je hustota hmoty-energie (kilogramy na metr krychlový), formula_35 je hydrostatický tlak, formula_36 je čtyřrychlost tekutiny a formula_37 je převrácená hodnota metrického tenzoru.\n\nČtyřrychlost splňuje\n\nV inerciální vztažné soustavě pohybující se s tekutinou, lépe známé jako vlastní referenční rámec tekutiny je čtyřrychlost\n\npřevrácená hodnota metrického tenzoru je\n\na tenzor energie a hybnosti je diagonální matice\n\nHilbertův tenzor energie a hybnosti volného zdroje elektromagnetického pole je\n\nkde formula_43 je elektromagnetický polní tenzor.\n\nTenzor energie a hybnosti pro skalární pole formula_44, které splňuje Klein-Gordonovu rovnici je\n\nExistuje celá řada neekvivalentních definic negravitační hybnosti-energie:\n\nJe definován jako derivace zobrazení\n\nkde formula_47 je negravitační část Lagrangiánu hustoty akce. Je symetrický a kalibračně invariantní.\n\nTeorém Noetherové implikuje, že existuje zachovávající se proud spojený s translacemi v prostoru a čase. Tento jev se nazývá kanonickým tenzorem energie a hybnosti. Obecně platí, že není symetrický a pokud máme kalibrační teorii, nemůže být kalibračně invariantní, protože prostor závislý na kalibračních transformacích nekomutuje s prostorovými translacemi.\n\nV obecné relativitě respektují translace souřadnicový systém a jako takové nejsou transformačně kovariantní.\n\nV přítomnosti spinu či jiného vnitřního momentu hybnosti nemůže být kanonický Noetherové tenzor energie a hybnosti symetrický. Belinfanteův-Rosenfeldův tenzor energie a hybnosti je konstruován z kanonického tenzoru energie a hybnosti a spinového proudu takovým způsobem, aby byl symetrický a stále dodržoval zachování. V obecné relativitě souhlasí tento modifikovaný tenzor s Hilbertovým tenzorem energie a hybnosti.\n\nPodle princip ekvivalence bude gravitační hybnost-energie vždy lokálně mizet ve vybraném bodě ve zvoleném rámci, tedy gravitační hybnost-energie nemůže být vyjádřena nenulovým tenzorem. Místo toho musíme použít pseudotenzor.\n\nV obecné relativitě existuje mnoho možných definic pseudotenzoru gravitační hybnosti-energie. Patří mezi ně Einsteinův pseudotenzor nebo Landaův-Lifšicův pseudotenzor. Landaův-Lifšicův pseudotenzor může být redukován na nulu v jakékoli události prostoročasu použitím vhodného souřadnicového systému.\n"}
{"id": "1221298", "url": "https://cs.wikipedia.org/wiki?curid=1221298", "title": "Marianne Merchezová", "text": "Marianne Merchezová\n\nMarianne Merchezová (25. října 1960) je belgická lékařka na Université catholique de Louvain a bývalá astronautka Evropské kosmické agentury. Je certifikována v leteckém lékařství a průmyslové medicíně. Rovněž je profesionální pilotkou (dříve pilotovala Boeing 737). Působí rovněž jako konzultantka v oblasti mezilidských vztahů a komunikace. \n\nV roce 1992 byla vybrána do oddílu Astronautů ESA. Odešla však poměrně brzy, již v roce 1994 bez letu do vesmíru.\n\nJejím manželem je bývalý italský astronaut Maurizio Cheli. \n"}
{"id": "1221301", "url": "https://cs.wikipedia.org/wiki?curid=1221301", "title": "Metro v Riu de Janeiru", "text": "Metro v Riu de Janeiru\n\nMetro v Riu de Janeiro je převážně podzemní městský systém hromadné dopravy, který tvoří tři linky, číslované 1, 2 a 4. Provoz na první lince byl zahájen v roce 1979, v roce 2014 byl průměrný denní výkon 625 205 cestujících, ročně přes 228 milionů.\n\nRio de Janeiro je druhé největší město v Brazílii a je nejvýznamnější turistickou destinací v zemi. Po roce 1950 se počet vozidel na silnicích dramaticky zvýšil. Rio de Janeiro leží v kopcovité oblasti, mezi horami a Atlantským oceánem. Terén města je velmi nerovný, takže cestování autem nebo autobusem je časově velmi náročný úkol. V roce 1960 byly časté dopravní zácpy, znečištění a smog se stal velmi vážným problémem ve městě. K překonání těchto problémů místní dopravní úřady rozhodly, že přejdou na síť metra.\n\nStavební práce začaly v \"Jardim da Gloria\" 23. června 1970. Od roku 1971 byly práce zastaveny pro nedostatek finančních prostředků a obnoveny až roku 1975. Metro v Rio de Janeiru začalo fungovat 5. března 1979, ale jen s pěti stanicemi (\"Praça Onze, Central, Presidente Vargas, Cinelândia station\" a \"Glória station\"). V té době jezdilo od 9:00 ráno do 15:00 odpoledne, mimo víkend.\n\nV prvních 10 dnech systém přepravil více než půl milionu lidí. V té době systém používal pouze 4 vlaky se 4 vagóny, každý v intervalu 8 minut. V prosinci téhož roku se časový rozvrh prodloužil až do 23:00 včetně sobot. V roce 1980 se metro rozšířilo otevřením stanic \"Uruguaiana\" a \"Estació\" . Tyto dvě nové stanice způsobily větší poptávku cestujících, a proto zvýšili počet vlaků na šest.\n\nTyto vozy jsou z monobloku konstrukci z nerezové oceli. Vlaky mají šest vagónů. V jednom vagónu se může vézt maximálně 351 cestujících (40 sedících, celý vlak může přepravit maximálně 2,214). Vagóny jsou klimatizovány.\n\nSystém metra v Riu je druhý největší v Brazílii.\n\n\n"}
{"id": "1221309", "url": "https://cs.wikipedia.org/wiki?curid=1221309", "title": "Dolmeny v Antequeře", "text": "Dolmeny v Antequeře\n\nDolmeny v Antequeře je název jedné ze španělských památek světového kulturního dědictví UNESCO. Nachází se v Andalusii, provincii Málaga, ve městě Antequera. Pod ochranou UNESCA se nacházejí dolmeny Menga, Viera a Tholos de El Romeral společně s přírodními úkazy Peña de los Enamorados (vápencová skála) a Torcal de Antequera (krasové pohoří).\n\nTyto monumenty, postavené v období neolitu a doby bronzové z velkých kamenných bloků, jsou tvořeny vnitřní komorou se střechou provedenou z velkých kamenných překladů či formou falešné kopule. Stavby sloužily jako pohřebiště a jsou jedním z nejvýznamnějších stavebních děl evropského pravěku a příkladů megalitické architektury. \n"}
{"id": "1221320", "url": "https://cs.wikipedia.org/wiki?curid=1221320", "title": "Hotel Armabeton", "text": "Hotel Armabeton\n\nHotel Armabeton nazývaný také Chomutovský mrakodrap je nejvyšší budova v Chomutově, která původně sloužila jako hotel pod jménem Armabeton.\n\nBudova byla postavena v 70. letech 20. století, má 17 pater a je vysoká 71 metrů. Původně sloužila jako hotel, který mohl poskytnout ubytování až 500 lidem. Uvnitř se nacházela restaurace, obchody, bary a další služby. Po revoluci byl hotel zprivatizován, sídlily v něm soukromé firmy a také studio rádia Agara. Později se začali střídat majitelé a hotel začal chátrat. Od konce roku 2015 vlastní budovu firma Sadeto Consulting SE, kterou zastupuje Milan Rampach.\n\n\n"}
{"id": "1221326", "url": "https://cs.wikipedia.org/wiki?curid=1221326", "title": "Prskavec (příjmení)", "text": "Prskavec (příjmení)\n\nOsobností s příjmením Prskavec je více:\n\n"}
{"id": "1221347", "url": "https://cs.wikipedia.org/wiki?curid=1221347", "title": "Ekologie lesa", "text": "Ekologie lesa\n\nEkologie lesa též nauka o lesním prostředí je rozsáhlý obor zabývající se studiem vztahů a společenství organismů v lese. Vedení ekologie lesů známe jako lesnictví a pěstování lesa. Lesní ekosystém je přirozená lesní jednotka skládající se z rostlin, živočichů a mikroorganismů. Lesní ekosystém je velice důležitý pro existenci jakéhokoliv života na Zemi.\n\n"}
{"id": "1221348", "url": "https://cs.wikipedia.org/wiki?curid=1221348", "title": "Národní hřbitov Fort Richardson", "text": "Národní hřbitov Fort Richardson\n\nNárodní hřbitov Fort Richardson je národní hřbitov USA ve Fort Richardson poblíž Anchorage na Aljašce. Zabírá 39 akrů a ke konci roku 2006 měl 4527 hrobů. Většinu roku jsou hroby nepřístupné kvůli sněžení.\n\nByl vytvořen v průběhu druhé světové války jako místo bylo pro vojáky jakékoliv národnosti, kteří zemřeli na Aljašce. Po válce bylo mnoho z pozůstatků vyzvednuto a vrátili se na svá místa původu, ale někteří zůstali na hřbitově, včetně 235 japonských vojáků, kteří zemřeli v bitvě u Aleutských ostrovů – byli exhumováni v roce 1953 a zpopelněni při šintoistickém a buddhistickém obřadu pod dohledem japonských vládních představitelů. V roce 1981 japonští obyvatelé Anchorage postavili značku v místě jejich pohřbu. \n\nDne 28. května 1984 se hřbitov stal národním hřbitovem, který spravuje United States Department of Veterans Affairs. \n\nV roce 2012 byl objekt zařazen do National register of Historic Places.\n"}
{"id": "1221370", "url": "https://cs.wikipedia.org/wiki?curid=1221370", "title": "Vochlice hřebenitá", "text": "Vochlice hřebenitá\n\nVochlice hřebenitá (\"Scandix pecten-veneris\") je jednoletá, plevelná bylina, jediný druh rodu vochlice, který v české přírodě roste. Tento archeofyt se v ČR vyskytuje jen příležitostně, je vzácný a je považován za rostlinu ohroženou vyhynutím.\n\nJe původním druhem v Evropě, v Jihozápadní a Střední Asii, na Kavkaze a indickém subkontinentu i v Severní Africe a v Mararonézii. Zavlečen byl do Severní a Jižní Ameriky, Východní Asie i Austrálie.\n\nV české krajině rostl v minulosti v teplejších oblastech, především v Českém středohoří, Poohří, Polabí, v okolí Prahy, v Dyjsko-svrateckém úvalu a na Hané, později se začal z polí vytrácet a začal být považován i za nezvěstný. Před několika léty byl v malém počtu pozorován u Tuchoměřic v okrese Praha-západ.\n\nRoste na pastvinách, úhorech, na okraji polí i jako plevel v polích. Vykvétá od dubna do července, někdy za příhodných podmínek ještě podruhé na podzim. Na půdu je tato byliny poměrně náročná, obvykle se vyskytuje v těžké slínité či ulehlé vápnité zemině. Rychlý vývoj rostliny spadá do vlhčího jarního období, poměrně dobře roste i na později suchých stanovištích.\n\nJednoletá rostlina s přímou nebo vystoupavou, 20 až 30 cm vysokou lodyhou vyrůstající z tenkého, vřetenovitého kořene. Lodyha je rozkladitě větvená, v průřezu oblá, jemně rýhovaná a bývá lysá nebo krátce štětinatě chlupatá. Přízemní listy (až 7 ks) jsou dlouze řapíkaté, lodyžním listům (až 5 ks) se řapíky postupně zkracují a horní listy jsou pochvatě přisedlé. Všechny listy jsou vejčitě trojúhelníkovité, dvou až trojnásobně zpeřené a jejich čárkovité úkrojky jsou zašpičatělé.\n\nKvětenství tvoří krátce stopkatý okolík, obvykle složený ze tři okolíčků na tenkých a lysých stopkách, které mívají v průměru po deseti květech. Obaly chybí, obalíčky z neopadavých dvou až trojklaných listenů, obvykle v počtu pěti, jsou delší než květní stopky. Pětičetné květy jsou částečně oboupohlavné a částečně samčí jen s prašníky. Korunní plátky jsou bílé, obvejčité, a okrajové jsou zvětšené a paprskují. Blizny bývají opylovány hmyzem přinášejícím pyl z cizích květů, nebo pylem vysypaným z vlastních prašníků. Ploidie druhu je 2n = 16.\n\nPlody jsou lesklé, tmavě hnědé nažky protažené v jehlicovitý, až 7 cm dlouhý zobáček. Při dozrávání nažky od středního sloupku daleko odskakují.\n\nDruh je považován za jen mírně nebezpečný plevel, který nejčastěji roste v jarním a ozimém obilí nebo v jeteli. V současnosti je díky používání herbicidů a hlubokému zpracovávání půdy ve Střední Evropě na ústupů.\n\nVochlice hřebenitá je dnes v České republice považována za kriticky ohrožený druh (C1), ve starších klasifikacích byla hodnocena již jako vyhynulý druh (A1).\n\n"}
{"id": "1221389", "url": "https://cs.wikipedia.org/wiki?curid=1221389", "title": "Kaple svatého Antonína (Brno-Královo Pole)", "text": "Kaple svatého Antonína (Brno-Královo Pole)\n\nKaple svatého Antonína, lidově zvaná U Antoníčka, je drobné poutní místo v brněnském katastrálním území Sadová, blízko sídliště Lesná. Nachází se zde pramen a kaplička, v neděli okolo svátku sv. Antonína se zde konají mše pod širým nebem.\n\nNa místě dnešní kapličky se dle pověsti nacházela poustevna jednoho z mnichů z nedalekého zrušeného kartuziánského kláštera. Voda pramenící v blízké studánce měla pověst zázračné, lidé si sem chodili vyprošovat zdraví a pomoc; v polovině 19. století sem vypravovaná procesí údajně zachránila Brno z morové epidemie. Na počest této události zde byla postavena kaplička, která byla roku 1924 přestavěna zhruba do dnešní podoby stavitelem Říhou z Židenic. V té době bylo rovněž upraveno okolní prostranství včetně schodiště k pramenu. \n\nPo roce 1948 kaple chátrala, a i přes opravy v roce 1972 byl objekt po Sametové revoluci ve velmi špatném stavu. Z iniciativy P. Pavla Hověza, duchovního správce královopolské farnosti, se zde v letech 1993 a 1994 začaly konat první bohoslužby, v roce 1995 byla za účasti mnoha dobrovolníků z Lesné i Králova Pole provedena důkladná oprava zdevastované kaple včetně kamenných sedátek a nutné kanalizace.\n\nOd roku 2005 spadá rekonstruovaný poutní areál pod nově vzniklou farnost Brno-Lesná. Poutní bohoslužba se koná vždy v neděli nejbližší 13. červnu – svátku Antonína Paduánského; o květnových nedělích zde probíhají májové pobožnosti.\n\nPramen ve studánce u Antoníčka je tvořen podpovrchovou vodou potoka a jeho průtok značně kolísá. Za dešťů a během jarního tání může dosahovat vydatnosti až 12l/min., v suchých obdobích naopak často vysychá. Ve vodě se odráží znečištění z potoka i okolní zahrádkářské kolonie, voda tedy není vhodná k pití.\nV roce 1888 se u kapličky setkali členové českých spolků a z výtěžku výletu byla postavena první česká mateřská škola v Brně-Králově Poli. V předválečných dobách zde o nedělích stávaly stánky s občerstvením a vyhrávala hudba.\n\nPoblíž kaple byli pohřbeni vojáci z bitvy u Hradce Králové, kteří zemřeli na choleru v brněnském špitálu, jejich ostatky ale byly v roce 1902 převezeny na Ústřední hřbitov.\n\n"}
{"id": "1221400", "url": "https://cs.wikipedia.org/wiki?curid=1221400", "title": "Kotrč Němcův", "text": "Kotrč Němcův\n\nKotrč Němcův \"(Sparassis nemecii)\" je chráněná jedlá chorošovitá houba keříčkovitého vzhledu, která parazituje převážně na kořenech jedle.\n\nPlodnice kulovitého, keříčkovitého tvaru, lupínky bělavé, ne tak zkadeřené jako u kotrče kadeřavého, spíše ploché. Za čerstva jsou jednotlivé lupínky na okraji o nějaký tón bělejší než na ploše lupínků. Roste především u jedlí, vzácněji u smrku nebo modřínu. V Červeném seznamu ohrožených makromycetů České republiky (2006) je tento druh uveden v kategorii EN (= endangered), neboli ohrožený druh.\nV literatuře existuje ještě kotrč štěrbákový Sparassis brevipes/laminosa, někteří mykologové jej ztotožňují s kotrčem Němcovým pro podobnost plochých lupínků (barevně by měl být spíše jako k. kadeřavý), jiní jej uznávají jako samostatný druh, vázaný na duby.\n\nKotrč Němcův lze nalézt spíše vzácně od července až do října.\n\nVzhledem ke statutu ohrožené houby není houba doporučena ke konzumaci.\n\nV České republice se vyskytují ještě další dva druhy:\nKotrč kadeřavý je v ČR podle platné vyhlášky zařazen do seznamu hub určených pro prodej, kotrč štěrbákový je (stejně jako kotrč Němcův) ohroženým druhem.\n\n\n"}
{"id": "1221406", "url": "https://cs.wikipedia.org/wiki?curid=1221406", "title": "Scott Tolzien", "text": "Scott Tolzien\n\nScott Jeffery Tolzien (* 4. září 1987 v Rolling Meadows, stát Illinois) je hráč amerického fotbalu nastupující na pozici Quarterbacka za tým Indianapolis Colts v National Football League. Univerzitní fotbal hrál za University of Wisconsin–Madison, po Draftu NFL 2011, kdy si ho nevybral žádný tým, podepsal smlouvu s týmem San Diego Chargers.\n\nTolzien byl za výkony na William Fremd High School na předměstí Chicaga ohodnocen dvěma hvězdičkami. Nedostal mnoho nabídek a nakonec si vybral University of Wisconsin–Madison. Sezónu 2006 vynechal, o rok později se kvůli silné konkurenci na hřiště nedostal.\n\nPoté, co byl Allan Evridge posazen na lavičku za své výkony proti University of Michigan, Ohio State University a Pennsylvania State University, dostal Tolzien proti University of Iowa první větší šanci. Zkompletoval 5 z 8 přihrávek, ale v red zóně hodil interception. Pozici startujícího Quarterbacka tak uzmul Dustin Sherer, který dovel University of Wisconsin–Madison k celkové bilanci 7-6 v sezóně 2008.\n\nVítězem jarní soutěže o pozici startujícího Quarterbacka se stal Tolzien a dostal tak přednost před Shererem. Následně stanovil rekord univerzity v počtu zkompletovaných přihrávek za sezónu (211) a pasových yardech (2 705), a pomohl k celkové bilanci 9-3. Za výkon proti Michigan State University byl vyhlášen Ofenzivním hráčem týdne konference Big Ten. Ročník pak zakončil vítězstvím 20:14 nad University of Miami v Champs Sports Bowlu, když zkompletoval 19 z 26 přihrávek.\n\nPo výrazné porážce od Michigan State University, při které hráči Wisconsin–Madison nezachytili několik snadných přihrávek, Tolzien zlepšil své výkony, zaznamenal sedm vítězství v řadě a dovedl svůj tým k celkové bilanci 11-2. V posledním utkání za Wisconsin-Madison v Rose Bowlu 2011 se postavil proti nejlepší obraně v soutěži, kterou disponovala Texas Christian University. V utkání zkompletoval 12 přihrávek z 21 pro 159 yardů, žádný touchdown ani interception, a jeho tým prohrál 19:21. Za své výkony byl následně oceněn Johnny Unitas Golden Arm Award, když předčil Andyho Daltona, Colina Kaepernicka nebo Christiana Pondera. Rovněž překonal rekord školy v počtu zkompletovaných přihrávek (74.3%) v jedné sezóně a měl čtvrtý nejvyšší passer rating z celé ligy.\n\nPoté, co si ho nevybral žádný tým během sedmi kol Draftu NFL 2011, Tolzien jako volný hráč podepsal 26. července 2011 smlouvu se San Diego Chargers. Následně nastoupil do tří ze čtyř přípravných utkání, ve kterých zkompletoval 25 přihrávek ze 40 pro 30 yardů, jeden touchdown a jednu interception. 3. září při zeštíhlování kádru byl propuštěn.\n\nSan Francisco 49ers získali Tolziena 4. září 2011, aby byl třetím quarterbackem za Alexem Smithem a Colinem Kaepernickem. Zůstal v San Franciscu až do konce sezóny 2012 a byl tak na soupisce 49ers během Super Bowlu XLVII. 26. srpna 2013 byl propuštěn.\n\nTolzien podepsal 1. září 2013 smlouvu s Green Bay Packers. Poté, co Aaron Rodgers utrpěl zranění klíční kosti, byl Tolzien dopsán na soupisku. 10. listopadu, po zranění Rodgersova náhradníka Seneca Wallace se stal startujícím hráčem. Při debutu proti Philadelphia Eagles zkompletoval 24 přihrávek ze 39 pro 280 yardů, jeden touchdown a 2 interceptiony, což mu vyneslo pozici startujícího Quarterbacka proti Giants.\n\n11. března 2016 Tolzien podepsal dvouletý kontrakt s Indianapolis Colts na 3,5 milionu dolarů (500 tisíc garantovaných).\n\n"}
{"id": "1221408", "url": "https://cs.wikipedia.org/wiki?curid=1221408", "title": "Oko na nebi", "text": "Oko na nebi\n\nOko na nebi (1957, Eye in the Sky) je sci-fi román amerického spisovatele Philipa K. Dicka. Vznikl sice jako reakce na mccarthismus a poněkud hysterické působení Výboru pro neamerickou činnost, ale zabývá se také subjektivitou reality a otázkou, jak realitu odlišit od halucinací.\n\nHlavní hrdina románu Jack Hamilton pracuje jako vedoucí laboratoře pro výzkum řízených střel financovaný státem. Náhle je předvolán před své nadřízené, kteří mu sdělí, že vyšetřování vedené Hamiltonovým přítelem Charlesem McFeyffem zjistilo u Hamiltonovy manželky Marshy příliš velké sympatie k různým levicovým a mírovým hnutím. Z tohoto důvodu je pro vojenský výzkum rizikovým faktorem. Protože odmítne svou ženu opustit, je propuštěn.\n\nJeště týž den jde Hamilton společně s Marshou a McFeyffem na plánovanou prohlídku technologické novinky – deflektoru protonového toku. Dojde však k nehodě, vyhlídková plošina se zbortí a celá skupina návštěvníků je i s jejich průvodcem, černošským inženýrem Billem Lawsem vystavena silnému magnetickému poli a radiaci. Hamilton se probere v nemocnici a zdá se mu, že svět, ve kterém nyní žije, je nějaký jiný. Dále zjistí, že se nikomu z účastníků nehody vlastně nic vážného nestalo. Když se ale snaží najít si jinou práci, zjistí, že na přijímacím pohovoru nepotřebuje ukázat, jaké znalosti má, ale jestli dostatečně věří v Boha. Svět ovládá tzv. Církev Druhého Bába, rigidní náboženské společenství mající svůj původ v šíitském islámu. Její působení je založené na neustálé a absolutní kontrole všeho lidského konání. Hříchy jsou Bohem okamžitě trestány a rovněž zázraky se dějí správným věřícím prakticky neustále, stačí se jen dostatečně věrohodně pomodlit. Slunce obíhá kolem Země, kdesi dole je peklo a za oblaky se skrývá obrovské boží oko, které Hamilton s McFeyffem uvidí, když pomocí deštníků vystoupí k nebi.\n\nHamilton brzy zjistí, že tento svět je vytvořen myslí jednoho z účastníků nehody, starého vojenského vysloužilce Arthura Silvestera. aby se z něho dostali, musí jej dostat do bezvědomí. Ke svému překvapení však přejdou do světa vytvořeného myslí dalšího z účastníků nehody. Ten je produktem prostoduché omezené paničky, která odstraňuje vše, co jí na světě vadí (pavouky, kočky, prostitutky, močály, začouzené továrny ale také například Rusko). Další svět je noční můrou paranoika. V každém případě jde o zdeformované reality stvořené v hlavách několika lidí ležících společně na podlaze komory s částicovým urychlovačem, kam všichni po jeho havárii dopadli. Poslední svět je světem McFeyffe, ve kterém se ukáže, že skutečným komunistou je právě on.\n\nPo návratu do reality si Hamilton založí společně s Billem Lawsem továrnu na hudební nástroje, když se marně snažil dokázat, že komunistickým špiónem je ve skutečnosti jeho bývalý přítel McFeyffe. \n\n"}
{"id": "1221410", "url": "https://cs.wikipedia.org/wiki?curid=1221410", "title": "Chmeľová (Bílé Karpaty)", "text": "Chmeľová (Bílé Karpaty)\n\nChmeľová (925 m) je druhá nejvyšší hora Bílých Karpat, po Velké Javořině (970 m).\n\nTyčí se 1 km severně od slovenské obce Vršatské Podhradie, západně od přírodní rezervace Vršatská bradla, vyhlášené v roce 1970 na ochranu působivého vápencového masivu bradlového pásma Bílých Karpat. Na území se zachovaly skalní i lesní společenstva teplomilných i horských druhů rostlin a živočichů.\n\nVrch v atraktivním prostředí v blízkosti obce Vršatské Podhradie a zříceniny Vršateckého hradu poskytuje zajímavé možnosti na výlety. Dominanta širokého okolí se zajímavými výhledy je dostupná:\n"}
{"id": "1221412", "url": "https://cs.wikipedia.org/wiki?curid=1221412", "title": "Jasné nebezpečí", "text": "Jasné nebezpečí\n\nJasné nebezpečí (v anglickém originále Clear and Present Danger) je americký film z roku 1994. Politický akční thriller natočil režisér Phillip Noyce podle stejnojmenné knihy Toma Clancyho, kterou do scénáře převedli Donald Stewart, Steven Zaillian a John Milius. Harrison Ford se už podruhé – po \"Vysoké hře patriotů\" (1992) – chopil role agenta CIA Jacka Ryana, který bojuje proti kolumbijské drogové mafii i korupci ve vlastních řadách. Společnost Paramount Pictures snímek uvedla do amerických kin 5. srpna 1994.\n\n"}
{"id": "1221420", "url": "https://cs.wikipedia.org/wiki?curid=1221420", "title": "Orbital Space Plane Program", "text": "Orbital Space Plane Program\n\nOrbital Space Plane Program byl koncept americké NASA z časných let po roce 2000, který měl za cíl splnění požadavků pro lety k Mezinárodní vesmírné stanici jako jsou záchrana posádky, doprava posádky na stanici a ze stanice nebo doprava nákladu na stanici. \n\nPo zahájení programu Constellation v roce 2004 přenesla NASA poznatky získané v tomto programu na vývoj nové lodě Crew Exploration Vehicle , dnes známé jako Orion, kapsle ve stylu lodi Apollo s odděleným modulem pro posádku a servisním modulem. \n\nPočáteční plány počítaly s malou kosmickou lodí Assured Crew Return Vehicle (ACRV), která by posádce umožňovala nouzově opustit vesmírnou stanici. NASA X-38 byl prototypem takové kosmické lodi. Po zrušení konceptu ACRV v roce 2002 měl program vést ke koncepci víceúčelovému raketoplánu Orbital Space Plane. \n\nPrvní varianta tohoto plavidla počítala s primárním úkolem, kterým měla být případná záchrana posádky Mezinárodní vesmírné stanice. Tím byla nahrazena zrušená loď ACRV, která nebyla realizována kvůli rozpočtovým škrtům. Očekávalo se, že tato verze vstoupí do služby roku 2010. \n\nBudoucí verze Orbital Space Plane by byly vynášeny raketami z programu Evolved Expendable Launch Vehicle (EELV), tedy buď raketou Delta IV nebo raketou Atlas V. V plavidle by letěla posádka k vesmírné stanici. Předpokládalo se, že by Orbital Space Plane působily po boku raketoplánu Space Shuttle. V té době se totiž počítalo s provozem raketoplánů až do 30. let 21. století. Tedy se měly tyto dvě vesmírné lodě na vesmírné stanici vzájemně doplňovat. Velkou výhodou tohoto přístupu by byla možnost neustálého přístupu posádek do vesmíru, což bylo ilustrováno po havárii Columbia. \n\nPožadavky na Orbital Space Plane byly představeny v únoru 2003. V březnu 2003 se začaly posuzovat plánované úkoly systému, aby bylo možné sjednotit design mezi NASA a zhotovitelem. \n\nProgram Crew Exploration Vehicle začal na čtyřech skupinách konceptů zvažovaných pro fyzický návrh lodě samotné nebo její architektury. Konkrétně šlo o kapsli, zdvihací těleso, ostré tělo s křídly a tupé tělo s křídly. \n\nPo ztrátě raketoplánu Columbia bylo rozhodnuto, že design kapsle s odděleným únikovým systémem posádky je optimálním návrhem z hlediska bezpečnosti posádky. \n\nOstatní složky programu Orbital Space Plane byly X-37 a DART. \n\nKosmická loď X-37 byla navržena tak, aby na ní bylo možné provést letové zkoušky postupujících technologií pro snížení rizika spojeného s opakovaně použitelnými systémy kosmických lodí, včetně Orbital Space Plane.\n\nDemonstration for Autonomous Rendezvous Technology (DART) byl další letový demonstrátor určený k získání zkušeností s technologiemi potřebnými k lokalizaci a setkání s jinými kosmickými loděmi. Rusko tuto technologii ovládá již roky, ale pro NASA to byla technologická premiéra. Na palubě DART byly naváděcí senzory, s jejich pomocí měla družice vykonat sérii manévrů kolem vysloužilého satelitu. Nicméně po úspěšném startu došlo k neznámým problémům s naváděcím systémem, což způsobilo předčasné vyčerpání paliva a konec mise před provedením všech stanovených cílů.\n\nV roce 2010 využila firma Orbital Sciences Corporation některé části projektu, na základě smlouvy mezi OSP a NASA, ke konstrukci kosmické lodě Prometheus, s níž se přihlásila do výběrového řízení o komerční dopravu lidských posádek do vesmíru Commercial Crew Development. \n"}
{"id": "1221421", "url": "https://cs.wikipedia.org/wiki?curid=1221421", "title": "Daisuke Enomoto", "text": "Daisuke Enomoto\n\nDaisuke Enomoto (* 22. dubna 1971) je japonský podnikatel a bývalý manažer firmy Livedoor, který se měl stát čtvrtým vesmírným turistou. Trénoval ve Hvězdném městečku a připravoval se na let se dvěma členy Expedice 14 Michailem Ťurinem a Michaelem Lopezem-Alegriou na palubě Sojuzu TMA-9, který odstartoval v září 2006.\n\n21. srpna 2006 oznámil tiskový mluvčí ruské vesmírné agentury Roskosmos, že Enomoto byl ze zdravotních důvodů vyřazen z přípravy k letu, ačkoli naznačil, že Enomto by se do přípravy mohl vrátit a letět na některé z pozdějším misí. V posádce Sojuzu TMA-9 ho nahradila íránsko-americká podnikatelka Anúše Ansáriová. Enomoto se soudil s firmou Space Adventures, která mu měla let do vesmíru zprostředkovat a doufal, že získá náhradu škody 21 milionů dolarů, které již do vesmírného letu investoval. V průběhu soudu vyšlo najevo, že zdravotním problémem, kvůli kterému byl vyřazen z mise byly chronické ledvinové kameny. Firma Space Adventures tvrdila, že její zástupci radili Enomotovi podstoupit agresivní léčbu ledvinových kamenů, na což nepřistoupil a proto musel být z letu vyřazen. Enomoto tvrdil, že skutečným důvodem jeho vyřazení bylo to, že firmě neposkytl dodatečné finanční prostředky.\n\nEnomoto měl být prvním vesmírným turistou, který si sám platil svůj let, z Asie a Japonska. Let měl proběhnout na Mezinárodní vesmírnou stanici se startem z Bajkonuru v Kazachstánu.\n\nDo mezinárodních zpráv se Enomoto dostal, když vyšlo najevo, že má v úmyslu mít s sebou ve vesmíru kostým podobný tomu, který nosí Char Aznable, postava z Anime seriálu Mobile Suit Gundam. Ve stavu beztíže plánoval složit jeden nebo více Gundam modelů.\n"}
{"id": "1221424", "url": "https://cs.wikipedia.org/wiki?curid=1221424", "title": "Jeremy Hansen", "text": "Jeremy Hansen\n\nJeremy Hansen (* 27. ledna 1976, London, Ontario) je kanadský astronaut Kanadské kosmické agentury. Do oddílu astronautů byl vybrán v roce 2009 spolu s Davidem Saint-Jacquesem. V době výběru měl Hansen hodnost kapitána v Royal Canadian Air Force, pilotoval stíhačku McDonnell Douglas CF-18 Hornet. Od té doby byl povýšen na podplukovníka. \n\nNarodil se ve městě London v Ontariu, vyrostl na farmě rovněž v Ontariu. Střední školu absolvoval ve městě Ingersoll. Bakalářský titul má Hansen v oboru vesmírných věd z Royal Military College v Kingstonu. V roce 2000 získal na téže univerzitě magisterský titul v oboru fyziky, tématem jeho práce bylo satelitní sledování se širokým zorným polem. \n\nDo oddílu astronautů byl vybrán v roce 2009 ve věku 33 let. Roku 2010 byl vybrán k podvodnímu testování na palubě laboratoře Aquarius v rámci posádky NEEMO-19, kde spolu s ním byli i dánský astronaut Andreas Mogensen a americký astronaut Randolph James Bresnik. Na letovou nominaci Hansen stále čeká. \n\nJeremy Hansen je ženatý a s manželkou má tři děti. \n"}
{"id": "1221425", "url": "https://cs.wikipedia.org/wiki?curid=1221425", "title": "Kenneth Money", "text": "Kenneth Money\n\nKenneth Eric Money (* 4. ledna 1935) je vědec a lékař z DRDC Toronto v Torontu. Vydal více než sto vědeckých článků a napsal šest různých témat do World Book Encyclopedia. Kromě toho se dostal i do výběru kanadských astronautů, ale nikdy do vesmíru neletěl. \n\nStřední školu Money absolvoval v severním Torontu, následně přešel na Torontskou univerzitu, kde získal v roce 1958 bakalářský titul z fyziologie a chemie, magisterský titul z fyziologie v roce 1959 a roku 1961 doktorský titul z fyziologie. \n\nMoneyho příspěvky v oblasti vědy zahrnovaly zkoumání vnitřního ucha, nevolnosti, desorientace nebo biologické účinky kosmického letu na lidský organismus. Vynalezl také nový typ operace používaný dnes v Evropě a Severní Americe k léčbě určitého typu závratí. Působí na univerzitě v Torontu, kde přednáší fyziologii.\n\nRoku 1983 byl vybrán mezi kanadské astronauty. Oddíl opustil v roce 1992, do vesmíru nikdy neletěl. V roce 1992 působil jako náhradník Roberty Bondarové při misi STS-42. Při této misi působil i jako kontrolor operací laboratoře Spacelab. \n\nV roce 1994 mu generální guvernér Kanady udělil Kříž za zásluhy za jeho přínos vědě a technice. \n\nMezi Moneyho zájmy patří badminton, lyžování, akrobatické létání, parašutismus, rybaření a čtení. V roce 1956 soutěžil na letních olympijských hrách v Melbourne, kde skončil na pátém místě ve skoku do výšky výkonem 203 centimetrů. \n"}
{"id": "1221427", "url": "https://cs.wikipedia.org/wiki?curid=1221427", "title": "David Saint-Jacques", "text": "David Saint-Jacques\n\nDavid Saint-Jacques (* 6. ledna 1970) je kanadský astronaut oddílu Kanadské kosmické agentury. Je rovněž astrofyzik, inženýr a lékař. Do oddílu astronautů byl vybrán v roce 2009 spolu s Jeremy Hansenem. \n\nNarodil se ve městě Québec a vyrůstal v Montréalu. V roce 1993 získal bakalářský titul v oboru inženýrská fyzika na École Polytechnique de Montréal. Roku 1998 potom získal doktorský titul v oblasti astrofyziky na univerzitě v Cambridgi. Jako postgraduální pracovník působil v Japonsku, podílel se mimo jiné na provozu japonského dalekohledu Subaru na Havaji. Je také držitelem titulu doktor medicíny z McGillovy univerzity. \n\nJeho vědecká kompetence zahrnuje obory lékařství, astrofyzika a inženýrství. Mezinárodní zkušenosti v inženýrství získal ve Francii a Maďarsku, v lékařství v Libanonu a Guatemale. V roce 1993 začal kariéru jako biomedicínský inženýr, navrhoval radiologické vybavení pro angiografii.\n\nV letech 1994-1998 pracoval v oblasti astronomických pozorování a designu, zhotovení a zprovoznění přístrojů pro Teleskop Williama Herschela na Kanárských ostrovech. V průběhu těchto prací podnik několik cest na prestižní zahraniční instituce. V roce 2001 se připojil k astrofyzikální skupině na univerzitě v Montrealu. \n\nRovněž působil jako lékař a zástupce primáře ve městě Puvirnituq v Quebecu a jako klinický asistent na fakultě lékařství McGillovy univerzity. \n\nV roce 2009 byl spolu s Jereme Hynsenem vybrán jako jeden ze dvou kanadských astronautů. Uspěl mezi 5351 kandidáty a stal se rovněž členem 20. oddílu astronautů NASA. Absolvoval základní výcvik, který zahrnoval vědecký a technický výcvik, robotiku, školení z fyziologie, výuku v oblasti systémů mezinárodní vesmírné stanice, výcvik pro výstup do volného prostoru, letecký výcvik, výuku ruštiny nebo nácvik přežití v divočině. \n\nV říjnu 2011 byl členem posádky podvodní výzkumné laboratoře Aquarius NEEMO-15, společně s ním byli přítomni také japonským astronaut Takuja Óniši a americká astronautka Shannon Walkerová. V květnu 2016 získal Saint-Jacques svou první letovou nominaci. Měl pracovat na Mezinárodní vesmírné stanici (ISS) v rámci Expedice 58 a Expedice 59.\n\nDo vesmíru odstatoval 3. prosince 2018 v lodi Sojuz MS-11, jemuž velel Oleg Kononěnko, třetím členem posádky byla Anne McClainová. Téhož dne se kosmonauti připojili ke stanici a zůstali zde jako členové Expedice 57/58/59 do 25. června 2019, kdy přistáli v kazašské stepi. Jejich kosmický let trval 203 dní, 15 hodin a 16 minut.\n\nSaint-Jacques je ženatý, má dvě děti. Mezi jeho zájmy patří horolezectví, turistika, cyklistika, lyžařství a námořnictví. Hovoří plynně anglicky a francouzsky, ovládá ale také ruštinu, španělštinu a japonštinu. \n"}
{"id": "1221433", "url": "https://cs.wikipedia.org/wiki?curid=1221433", "title": "Tar", "text": "Tar\n\nTar může být:\n\n"}
{"id": "1221434", "url": "https://cs.wikipedia.org/wiki?curid=1221434", "title": "Marketing Miner", "text": "Marketing Miner\n\nMarketing Miner je online nástrojem, který zprostředkovává marketingovým specialistům získávání dat, důležitých pro jejich rozhodování v oblasti online marketingu. Během prvních 3 měsíců existence nové verze (která startovala od nuly) si získal přízeň mezi více než tisíci českými specialisty, kteří se stali aktivními uživateli.\n\nPůvodně startup vznikl jako jednoduchá sada API, kterou poskytoval Filip Podstavec zdarma kolegům v oboru. Díky word of mouth se ale tato sada velmi rychle rozšířila do povědomí mnoha konzultantů, čímž vzniklo enormní vytížení serverů, na kterých API běžela. To dalo za vznik první verzi Marketing Mineru v roce 2015, která byla zpočátku zdarma.\n\nPozději při rychlém nárůstu uživatelů se nejprve zpoplatnila první verze a následně vytvořila verze 2.0 (aktuální), která již běží v Cloudu a má globální cíle.\n\nMarketing Miner můžeme rozdělit do následujících 3 celků podle kroků zpracování dat v nástroji:\n\nVstupní dataset, který poskytuje uživatel. Může jej buď vložit přes Clipboard nebo importovat XML feed/sitemap, či soubor. Vstupy mohou být 4 typů a to fráze, domény, URL nebo názvy produktů.\n\nZpracovatelé požadavků na straně nástroje. Každý miner se stará o získávání dat k určitému typu vstupů. Například miner Pozice ve vyhledávačích získává k frázím na vstupu a zadané doméně informace o tom, na jaké pozici se nachází ve výsledcích vyhledávání.\n\nVýstupy uživatelům s vizualizací a možností stažení získaných dat.\n\n"}
{"id": "1221436", "url": "https://cs.wikipedia.org/wiki?curid=1221436", "title": "Kiseljovsk", "text": "Kiseljovsk\n\nKiseljovsk () je město v Kemerovské oblasti v Ruské federaci. Při sčítání lidu v roce 2010 měl bezmála sto tisíc obyvatel.\n\nKiseljovsk leží u horního toku řeky Aby u výběžků Salairského krjaže. Na jihu sousedí s Prokopjevskem, další větší město je Novokuzněck přibližně 83 kilometrů jihovýchodně.\n\nV oblasti probíhala v menším měřítku těžba uhlí již za carského impéria, ale rozvoj těžby přišel až s příchodem železnice v roce 1921. V roce 1932 vznikl Kiseljovsk s názvem \"Kiseljovskij\" sloučením dvou vesnic, Afonina a Čerkasova. Přejmenování na \"Kiseljovsk\" přišlo 20. ledna 1936 s povýšením na město.\n\n"}
{"id": "1221437", "url": "https://cs.wikipedia.org/wiki?curid=1221437", "title": "Veronika Kozelská-Fenclová", "text": "Veronika Kozelská-Fenclová\n\nVeronika Kozelská-Fenclová (* 21. ledna 1981 Praha), rozená Fenclová, je česká jachtařka. \n\nVe třídě Laser Radial v roce 2012 na letních olympijských hrách se umístila na devátém místě. Zúčastila se i na olympijských hrách v Riu de Janeiru v roce 2016, kde postoupila do finále.\n\nV roce 2016 získala české ocenění jachtař roku, kde zvítězila v absolutním pořadí i v ženách za umístění na LOH.\n\n\n"}
{"id": "1221442", "url": "https://cs.wikipedia.org/wiki?curid=1221442", "title": "Miloslav Luther", "text": "Miloslav Luther\n\nMiloslav Luther (* 14. srpen 1945, Banská Bystrica-Jakub) je slovenský filmový a televizní režisér, a scenárista. Je bratrem kameramana Igora Luthera.\n\nVystudoval režii na FAMU v Praze (1968 - 1973). Roku 1974 pracoval jako režisér Krátkého filmu, od 1975 Čs. televize v Bratislavě, od roku 1985 byl režisérem České filmové tvorby. V televizní tvorbě se od počátku systematicky věnoval především adaptacím literárních děl. V televizních inscenacích (\"Schody z mramoru\", 1976; \"Mário a kouzelník\" 1976; \"Gomez\", 1977; \"Na pokraji rozumu\", 1979; \"Nebezpečné známosti\", 1980 a i.) projevil smysl pro psychologicky dramatické vztahy a vytvoření působivé atmosféry. Ve vyhraněné týmové spolupráci pokračoval i při realizaci televizních filmů, zpravidla také adaptací literárních děl československých autorů (\"Ráno pod měsícem\" 1980; \"Starý včelař\" 1981; \"Triptych o lásce\" 1980; \"Lékař umírajícího času\" 1983 - 5 dílů, později sestříhaný - \"Svědek umírajícího času\"; \"Život bez konce\" 1982 - 5 dílů) aj.\n\nV třídílném televizním filmu \"Chlapec do náruče\" (1986) vytvořil výstižný, alarmující a realistický obraz upadající morálky a hodnot, v současném velkoměstě. Charakteristickým rysem Lutherova režijního rukopisu je estetizující vizuální ztvárnění, subtilnost obrazové kompozice a harmonické výtvarné a emocionální propojení člověka a přírodního prostředí. V kompozici a stylu svých televizních filmů se soustředí na působivé vizuální asociace, poetický tón a důsledné uplatnění obrazového způsobu filmového vyprávění. Expresivnější ladění měly jeho filmy \"Král drozdí brada\", 1984 a \"Zapomeňte na Mozarta\", 1985.\n\nMiloslav Luther měl za sebou celou řadu televizních filmů, když debutoval v kinematografii. Poprvé tak (v osmdesátých letech) televizní režiséři obohatili slovenský hraný i dokumentární film (dříve to byli především filmoví autoři, kteří realizovali i hodnotné televizní opusy – Stanislav Barabáš, Martin Hollý, Juraj Herz, pouze v případě Ivana Balada šlo o rovnocenné působení v obou médiích). Spolu s Lutherem pozitivně vstoupil do kinematografie také i Stanislav Parnicki a Juraj Lihosit.\n\nO výrazném Lutherově nástupu do kinematografie svědčí počet realizovaných titulů. V letech 1984 -1991 natočil sedm hraných filmů pro kina, a stal se druhým nejčastěji vyhledávaným režisérem druhé poloviny osmdesátých let. Lutherův styl v sobě spojuje několik prvků. Na jedné straně je to Čechovova zbraň (když se zjeví na scéně v prvním dějství, v posledním se z ní musí vystřelit), na druhé straně je to smysl pro jemnou, tlumenou výtvarnou stylizaci záběrů. Jeho kameramani se vyžívají v pološeru, v polostínu, nemilují příliš jasnou, dynamickou hru barev a tvarů.\n\nProti dramatické kompozici tady stojí statický výtvarný princip. Luther tak směřuje k filmu jako epicko-dramatickému ideálu, médiu, kde příběh nemusí vždy konfliktně gradovat, ale může poskytnout i prostor lyrice, a obrazům, nesouvisejícím bezprostředně se zápletkou. V kontextu hrané tvorby Luther navazuje na tradici Martina Hollého. U obou dominuje akce, výrazné mužské charaktery, konflikt, který se stupňuje k definitivnímu rozuzlení. Oba jsou autory zejména historických příběhů, v nejlepších dílech dosahují hlubinné psychologizace hrdinů. V Lutherově stylu herec dostává mimořádný prostor. Těžko si představit epicko-dramatický příběh bez silné a výrazné postavy, a tu bez odpovídajícího hereckého zobrazení. Podstatou jeho metody je \"tvorba herecké postavy jako syntéza konkrétnosti a expresivity\". Podle toho obsazuje jednotlivé postavy - Boleslava Polívku do role Perdy ve filmu Štek (1988) a Romana Luknára do role Viktora ve snímku Stezka přes Dunaj (1989).\n\nPro Lutherovu režijní poetiku je důležitý tradicionalismus. Ani jedno z jeho děl se nedá nazvat experimentem, více jde o naplnění jen podvědomě tušených, nejasně formulovaných kritérií různých žánrů, různých způsobů vyprávění, nikdy ne o hledání netradičních forem výpovědi. Luther inklinuje k historickým látkám, proto je důležitý jeho cit pro dobové reálie, věrnost historické atmosféře, ať už se příběh odehrává v 18. století, nebo na začátku druhé světové války. Stejně příznačné je pro režiséra stálé střídání tvorby televizní i filmové.\n\nLutherův profesionalismus charakterizuje i pohyb mezi různými žánry: pohádka, detektivka, komedie, kriminálka. Z hlediska autorské filozofie je společným tématem rozmanitých příběhů problém napjatého vztahu jednotlivce a společnosti, vzdor či bezmocnost člověka vůči době, která se nezřídka žene přes jeho osud, bez ohledu na osobní touhy, ambice či pocity. V podstatě je to i téma manipulace, vztahu člověka a moci, která častěji vystupuje jako antihumánní síla, než jako výraz představení nejlepších lidských hodnot. V Lutherově kinematografické produkci osmdesátých let je nejvýraznější film Chodník přes Dunaj (1989), nejlepší titul roku 1989.\n\nV roce 1964 vznikl odbor Televizní filmová tvorba. Zde se natáčely dokumentární, populárně-vědecké a hrané tituly. Patřily pod něj i filmové štáby, Teleexport a reklamní oddělení. Televizní filmová tvorba byla servisním pracovištěm pro celou televizi.\n\nNa konci 60. let v Televizní filmové tvorbě debutoval i Miloslav Luther, filmem \"Opojení\" (1969), o insitní řezbářce z Děvína.\n\nNa přelomu 60. a 70. let dalším osobitým znakem televizní filmové tvorby byl programový příklon k adaptacím literárních předloh starších domácích autorů (ale i zahraničních, zejména ruských). Požadavek na zvýšení produkce, s příklonem k domácím autorům, však měl aspoň jeden pozitivní rys. Šlo v první řadě o spolupráci nastupující generace scenáristů, kombinovanou s aktivní účastí zkušeného režiséra (Peter Jaroš - Štefan Uher), dále o spojení zkušeného libretisty se začínajícím filmovým režisérem (Emil Kočiš - Dušan Trančík, Alfonz Bednár - Miloslav Luther \"Ráno pod měsícem (1980)\".\n\nKinematografie u nás stále více získávala podobu průmyslu. Důležité byly žánry, schopnost dobře natočit jak pohádku, tak komedii či detektivku, nešlo o sebevyjádření. Obecně se důraz kladl na konvenci, mladí režiséři a scenáristé neměli zájem o hledání nových cest, ale spíše o používání již známých a ověřených postupů, šlo jim o profesi, ne o umění. V sedmdesátých letech ještě dominoval Dušan Trančík, na konci osmdesátých let byl určující postavou Miloslav Luther. Autor vícedílných televizních filmových projektů, vypravěč, profesionál v dobrém slova smyslu, který inklinuje k inscenování zajímavých příběhů.\n\nPodle námětu Vladimíra Körnera vznikl film, o útěku dvou mladých mužů ze Slovenska do Maďarska, na přelomu let 1939 a 1940. Slovák Viktor (Roman Luknár) a český žid Ticháček (Vladimír Hajdu) utíkají před gestapem nejprve proto, že zdrželi německou vojenskou poštovní zásilku, pak proto, že v sebeobraně zabili tajného policistu. V tomto žánrovém klíči se plně odkryl Lutherův talent. Pro kvalitu filmu je však rozhodující, že autoři využívají emocionální sílu a napětí dramatické záchrany vlastního života, aniž by se vzdali ucelené filosofie lidské existence. V Chodníku přes Dunaj je hodně akce, napínavých situací, kdy jde oběma hlavním hrdinům o život, ale podstatný je téměř shakespearovsky tragický, resp. baladický obraz šílené doby. Nic není definitivní, všechno se může zvrátit. A je zřejmé, že nejde jen o dobu, když se fašističtí fanatici pokusili dobýt svět, přestože se příběh odehrává právě v období všudypřítomného strachu, teroru a udavačství. Pro Lutherovu poetiku v Chodníku přes Dunaj je příznačné, že každá epizoda má své hrdiny, kteří jsou na jejím konci oběťmi, a opačně oběti, které se stávají hrdiny. Klíč není mechanický, o všem rozhoduje náhoda, neexistuje spravedlnost, která by dobré odměňovala a špatné trestala. Naopak, komu se nedaří - má podmínky ještě těžší, a úspěšnému - se daří ještě lépe. Ale ne vždy, někdy, jakoby zcela svévolně a náhodně, mohou i hrdinové být hrdiny a oběti oběťmi. Film vděčí za mnohé i oběma výrazným ústředním postavám. U Viktora (Roman Luknár) dominuje bezstarostná lehkomyslnost, která s sebou téměř automaticky přináší utrpení a bolest pro jiné; u Ticháčka (Vladimír Hajdu) zase úzkostlivá opatrnost, která jakoby zcela ztratila vědomí vlastní hrdosti a ceny. Jejich základní protikladný postoj dovoluje, aby každá situace zároveň obsáhlá dva odlišné výklady. Je důležité i to, že situace se neinscenují jako výlučně dramatické, či jen harmonické, ale často se jedno setkává s druhým, koexistují vedle sebe. Nejprve se příznačně pečlivě komponují atmosféry pohody či klidu, které jsou v závěru zničeny, rozbité příchodem násilí a smrti. Podmínkou soudržnosti mnohoznačného obrazu více epizod je na jedné straně všudypřítomná otázka, zda se oba muži zachrání, či ne, na druhé straně Lutherova stylizace, směřující všechny elementy díla k tlumenému výrazu, k potlačování jakýchkoliv výrazných extrémních poloh. Tak je to ve smyslu barevnosti stylizace kamery (kameraman Vladimír Hollós), nebo v tendenci k neoromantizmu v hudbě Jiřího Bulise.\n\nSmutná komedie o neúspěšném herci provinčního divadla, který dostane roli hlavní postavy ve hře ambiciózního autora. Netvůrčí povaha, pokrytecké ovzduší divadla a nespokojenost v soukromém životě ho však přinutí opustit jeviště uprostřed premiéry.\n\nAnděl milosrdenství vznikl na motivy předlohy Vladimíra Körnera, jehož prózy vícekrát zfilmoval i František Vláčil. V osudově tragickém příběhu ženy majora rakousko-uherské armády je napětí i poznání složitosti lidské psychiky. Hrdinka se rozhodne odčinit všechny viny svého krutého manžela, kterého zavraždila jeho oběť. Nastoupí do vojenské nemocnice jako zdravotní sestra. V drásavém ději se prudce střídají okamžiky radosti a smrtelné beznaděje, štěstí a nicoty. Luther natočil vynikající obraz neuchopitelnosti lidského osudu. Spolu se scenáristy, Vladimírem Körnerem a Mariánem Puobišem, k úspěchu díla významně přispěl i kameraman Vladimír Hollós. Přestože jde o barevný film, pracoval v černobílé škále, což zdůrazňuje vyhrocenost situace, extrémy emocí i postojů.\n\nDetektivní film, ve kterém se hledá vina umělcova okolí na jeho předčasné smrti. Mozartovo náhlé úmrtí provokovalo odjakživa různé umělce, spisovatele, dramatiky. Luther nám ve filmu přibližuje Mozartovu nezkrotnou, vášnivou povahu, samolibost, rozhazovačnost. V centru pozornosti nestojí Mozart jako umělec, ale jako člověk, se všemi klady a zápory.\n\nScénář filmu, na kterém Luther spolupracoval s Mariánem Puobišem a Martin Porubjakem, volně vychází ze stejnojmenné novely Vladislava Vančury. Odehrává se v nejisté atmosféře rozkolísaných hodnot a nového politického uspořádání, po rozpadu Rakousko-uherské monarchie. Hlavním motivem je milostné vzplanutí, osudová vášeň i úskalí manželství Češky Jany a Slováka Tomáše. Doplňuje ho množství dějových odboček a dobových souvislostí. Před diváky se tak vynořuje bohatá rodinná freska, na pozadí dramatických změn poválečné střední Evropy\n\nPříběh přátelství a lásky, zrady a nenávisti, prolínání pohádky s dobrodružným příběhem, kde se setkává dobro i zlo. Pojednává o putování mladého prince a jeho věrného sluhy Jana (Ady Hajdu), do země chamtivého skřítka Zlatovlada. Při překonávání všech nástrah jim pomáhá zázračná koruna, kterou svěřil do rukou mladého sluhy Jana princův umírající otec, král. Pohádka vznikla na motivy pohádek bratří Grimmů.\n\n\n\n"}
{"id": "1221444", "url": "https://cs.wikipedia.org/wiki?curid=1221444", "title": "Libor Pala", "text": "Libor Pala\n\nLibor Pala (* 22. července 1961) je český fotbalový trenér a bývalý fotbalista.\n\nJako hráč hrál za Baník Havířov. Kariéru musel ukončit po těžkém úrazu kolena.\n\nV lize působil jako asistent v SFC Opava a v Baníku Ostrava, Ve druhé lize trénoval FC Karviná a FK Ústí nad Labem. Jako hlavní trenér vedl v polské lize Lech Poznań a Pogoń Szczecin.\n\n\n\n"}
{"id": "1221445", "url": "https://cs.wikipedia.org/wiki?curid=1221445", "title": "Ladislav Farkaš", "text": "Ladislav Farkaš\n\nLadislav Farkaš (* 11. srpen 1927, Ratkovské Bystré) je slovenský herec a režisér, bratr dramatika Júlia Farkaše, otec herce Borise Farkaše.\n\nNarodil se v Ratkovské Bystré, vyrůstal v sousední obci Ratková. Po ukončení Obchodní akademie v Kežmarku (1944) pracoval jako úředník v Muráni a Tornali, své herecké nadání zpočátku uplatňoval v ochotnických souborech v těchto dvou městech.\nV roce 1951 se stal členem činohry Divadla Jonáše Záborského v Prešově. V prvních letech ztvárňoval kladné, dramatické postavy, na co využíval svůj mužný zjev. V polovině 60. let začal být obsazován do menších rolí, postupně se začíná věnovat režii. V letech 1974–77 působil jako režisér v Divadle pro děti a mládež v Trnavě.\n\n\n\n\n\n"}
{"id": "1221452", "url": "https://cs.wikipedia.org/wiki?curid=1221452", "title": "Tölz", "text": "Tölz\n\nHrad Tölz je zaniklý středověký hrad na břehu Isaru na místě nynějšího farního kostela v Bad Tölz v Bavorsku. Hrad byl postaven kolem roku 1180 Heinrichem z Tollenze. Při ničivém požáru v roce 1453 byl zničen. V období 1690–1700 byla rozebrána většina zbytků. Na obrazu v Antiquariu v Mnichově z roku 1590 a rytině od Meriana z roku 1644, je zobrazena v přední části farního kostela masivní budova, která patřila k hradu. Při stavbě budovy školy v roce 1828 byly objeveny zdi hradu, zčásti se střílnami. Městský kronikář Georg Westermayer měl podezření, že věž farního kostela byla kdysi tvrz hradu.\n\nJediný zbytek z bývalého hradu je pozdně gotická sklepní klenba z 15. století. \n"}
{"id": "1221464", "url": "https://cs.wikipedia.org/wiki?curid=1221464", "title": "Pantůček", "text": "Pantůček\n\nPříjmení Pantůček nebo Pantůčková může označovat:\n\n"}
{"id": "1221472", "url": "https://cs.wikipedia.org/wiki?curid=1221472", "title": "Kaple Božského srdce Páně (Starobucké Debrné)", "text": "Kaple Božského srdce Páně (Starobucké Debrné)\n\nKaple Božského srdce Páně, někdy uváděná jako kostel Božského srdce Páně, je římskokatolická kaple ve Starobuckém Debrném, části obce Nemojov. Patří do děkanství Dvůr Králové nad Labem. Vlastníkem kaple je obec Nemojov.\n\nPravidelné bohoslužby se v kapli nekonají, koná se májová pobožnost.\n\n"}
{"id": "1221478", "url": "https://cs.wikipedia.org/wiki?curid=1221478", "title": "Wojciech Bobowski", "text": "Wojciech Bobowski\n\nWojciech Bobowski, také Ali Beg Ufqi, Santuri Albert Bobowski, Alberto Bobovio, Alberto Bobovio Leopolitano či Albertus Bobovius (1610 Bobowa Polsko – 1675 Istanbul) byl polský hudební skladatel, malíř, diplomat, spisovatel a překladatel.\n\nNarodil se okolo roku 1610 v Bobowu v Malopolsku do protestantské rodiny. Dětství strávil ve Lvově . Svou kariéru zahájil jako varhaník v kostele. Během útoků Tatarů v roce 1638 byl zajat, upadl do otroctví a byl spolu se svou sestrou prodán ke dvoru sultána Murada IV.. Sestra byla za sultána provdána. Wojciech konvertoval k islámu a přijal jméno علي افقي Alí Ufqī. Působil jako tlumočník, pokladník a hudebník v paláci Topkapi. Byl mimořádně jazykově nadaný. Kromě polštiny a turečtiny uměl arabsky, francouzsky, německy, italsky, řecky a latinsky. Údajně hovořil patnácti jazyky. Sloužil také dalším sultánům Ibrahimovi I. a Mehmedovi IV. Naučil se hrát i na turecký hudební nástroj santuri.\n\nV roce 1657, po cca 19 letech pobytu v paláci Topkapi, získal svobodu a odešel do Egypta. Je pravděpodobné, že v té době absolvoval pouť do Mekky. Stal se jedním z nejdůležitějších překladatelů v Osmanské říši a začal i svou diplomatickou kariéru. Vrátil se k polskému královskému dvoru krále Jana Kazimíra II. a působil jako první polský osmanský dragoman, tj. diplomat, který sloužil jako tlumočník, sultána Mehmeda IV. Zpracoval první turecké překlady významných děl evropské literatury. \n\nDatum a místo smrti není doložené. Jako nejpravděpodobnější se uvádí Istanbul a rok 1675.\n\nBobowski byl vychován jako křesťan a konvertoval k islámu. Hluboce se zajímal o náboženské otázky. Přeložil anglikánský katechismus do osmanské turečtiny a naopak latinsky napsal shrnutí islámské věrouky, ve snaze zvýšit vzájemné porozumění obou kultur.\n\nBobowského překlad bible do turečtiny, známý jako \"Kitabı Mukaddes\" (\"Svatá kniha\") byl po dlouhou dobu jediným tureckým překladem Bible. Nový překlad byl vydán až v roce 2002, ale Bobowského překlad je s drobnými úpravami stále v Turecku používán.\n\nProtože vyrůstal v protestantské rodině, byl obeznámen se zpěvem tzv. ženevských žalmů. V roce 1665 vydal malou sbírku žalmů známou jako \"Mezmurlar\". Obsahuje 14 žalmů u kterých použil originální melodie z Ženevského žaltáře, raně kalvinistického zpěvníku, které upravil podle tureckého modálního systému a přeložil texty do osmanské turečtiny.\n\nKromě žalmů vydal dvě rukopisné sbírky osmanské hudby známé jako \"Mecmûa-i Sâz ü Söz\" (\"Sbírka instrumentálních a vokálních skladeb\"). Tyto antologie obsahují několik stovek posvátných i světských instrumentálních a vokálních skladeb, jakož i tradiční turecké písně. Jsou prvními tureckými hudebními skladbami zaznamenanými evropskou notací. Dochovaly se pouze dva rukopisy, které jsou uloženy v \"British Library\" v Londýně a v \"Bibliothèque Nationale\" v Paříži.\n\nBobowski byl rovněž talentovaným malířem. V evropských sbírkách jsou doložena tři alba miniatur zachycujících život u sultánského dvora, detaily oblečení a zbraní vojáků a dvořanů apod.\n\nV roce 1666 napsal Bobowski gramatiku osmanského tureckého jazyka. Přeložil díla Hugo Grotia a Jana Amose Komenského.\n\n\n"}
{"id": "1221479", "url": "https://cs.wikipedia.org/wiki?curid=1221479", "title": "Ropuška baleárská", "text": "Ropuška baleárská\n\nRopuška baleárská (\"Alytes muletensis\", také \"Baleaphryne muletensis\") je žába z čeledi pestrankovití (Discoglossidae) a rodu ropuška (\"Alytes\"). Druh popsal Borja Sanchíz a Rafel Adrover v roce 1977 na základě fosilií, přičemž se myslelo, že druh vyhynul v období pleistocénu, avšak populace byla objevena v roce 1980. Dle Mezinárodního svazu ochrany přírody je hodnocena jako zranitelný druh.\nRopuška baleárská obývá vápencové pohoří Serra de Tramuntana na severu Mallorcy o celkové rozloze 10 km. Žije v potocích o teplotě 9 až 22 °C v krasových oblastech, běžně se ukrývá pod kameny a v úžlabinách. Maximální nadmořská výška, ve které se vyskytuje, je 850 m n. m. V jejím areálu výskytu obyčejně spadne 1 000 až 2 000 mm srážek ročně.\nRopuška baleárská je malá žába, samci měří 34,7 mm, samice až 38 mm. Žába má poměrem k tělu velkou hlavu se zaobleným nosem. Rovněž nohy s prsty jsou poměrem k tělu dlouhé. Parotidy dosahují pouze malé velikosti. Oči jsou velké a mají zlatavé zbarvení, zornice je malá a svislá. Na hřbetě má tento druh bradavice, kůže je jinak hladká a lesklá. Zbarvení tohoto druhu je proměnlivé, přičemž nejčastější barvou je tmavozelená s černými skvrnami na hřbetě a bílé břicho. Mezi očima má často černý trojúhelník. U tohoto druhu není vyvinut zřetelný pohlavní dimorfismus.\n\nPulci ropušky baleárské jsou štíhlí s nízko posazenými žebry a měří asi 76 mm. Dýchací soustava je blízko u očí. Na rozdíl od ostatních jejich příbuzných mají širokou tlamu, delší čenich a kratší ocas. Jejich zbarvení je tmavé.\nRopuška baleárská je noční živočich. Živí se především bezobratlými, jako jsou žížaly nebo brouci. Rozmnožování tohoto druhu probíhá podobně jako u všech žab patřící do rodu \"Alytes\", výsledek reprodukce závisí na nadmořské výšce. Převážně na začátku noci, někdy i ve dne, samci přivolávají samice melodickým zvukem „pi, pi, pi”. Po spáření, které probíhá na souši, si samec omotá 7−20 vajíček měřících 5,4−7 mm v řetězcích okolo zadních nohou. Samce s vajíčky lze většinou nalézt v květnu a červnu. Opatrovává je až 1 měsíc v malém jezírku, poté se z nich kdykoli od června do září vylíhnou pulci, jsou však známá i mláďata, která se vylíhla v prosinci, přezimovala a dovyvinula se příští léto. Jinak tento druh nehibernuje.\n\nDle Mezinárodního svazu ochrany přírody je ropuška baleárská hodnocena jako zranitelný druh, avšak se stoupající populací. V oblasti jejího výskytu žije 500−1 500 párů ropušek baleárských. Nebezpečí představuje především dovlečení užovky maurské (\"Natrix maura\"), jejíž hlavní potravou jsou různí obojživelníci včetně jejich mláďat a na Mallorce tvoří ropušky hlavní část její potravy. Dalším nebezpečným nepůvodním druhem pro ropušku je skokan Perézův (\"Pelophylax perezi\"), se kterým musí soupeřit o prostor. Menší hrozbu představuje turismus a rozrůstání lidských sídel. Od roku 1988 začal probíhat chovný program v zoo v Jersey, díky kterému bylo do volné přírody reintrodukováno asi deset populací. V roce 2002 bylo nicméně nalezeno několik mrtvých pulců, kteří uhynuli na houbové onemocnění kůže, avšak až do roku 2004 nebyla další pozorování hlášena. Roku 2004 byl objeven dospělec, který uhynul na následky nakažení primitivní houbou \"Batrachochytrium dendrobatidis\" a v následné studii 21 populací byly 4 z nich nakaženy touto plísní, z toho ve dvou téměř všichni jedinci. Zjistilo se, že tato houba se dostala na Mallorcu společně s infikovanou populací ze zoo v Jersey. V roce 2002 byl program reintrodukce z Jersey zastaven a od roku 2004 bylo vypouštění kvůli detekovaným chorobám zcela zastaveno. Mělo by pokračovat se zvířaty z nové chovné organizace na Mallorce. \n\nNutností pro zachování tohoto druhu bude dále pozorování populace kvůli zjištění houby \"Batrachochytrium dendrobatidis\" a také vyhubení užovky maurské z ostrova.\n\n"}
{"id": "1221481", "url": "https://cs.wikipedia.org/wiki?curid=1221481", "title": "Peter Kauzer", "text": "Peter Kauzer\n\nPeter Kauzer (* 8. září 1983 Trbovlje) je slovinský vodní slalomář, kajakář závodící v kategorii K1.\n\nPrvního velkého úspěchu dosáhl v roce 2005 na Mistrovství Evropy 2005 v závodě hlídek. Na světových šampionátech v letech 2009 a 2011 vyhrál individuální závod.\n\nTřikrát startoval na letních olympijských hrách, při své premiéře v Pekingu 2008 skončil třináctý. O čtyři roky později v Londýně 2012 obsadil šestou příčku a v Riu 2016 vybojoval stříbrnou medaili.\n"}
{"id": "1221484", "url": "https://cs.wikipedia.org/wiki?curid=1221484", "title": "Evropská liga UEFA 2016/17", "text": "Evropská liga UEFA 2016/17\n\nEvropská liga UEFA 2016/17 byl 46. ročníkem Evropské ligy UEFA, druhé nejvýznamnější evropské soutěže fotbalových klubů (je osmým ročníkem soutěže pořádaným pod současným názvem). Ročníku se zúčastnilo 188 klubů z 54 zemí (zástupce Kosova FK Priština nebyl přijat, protože nesplnil požadavky UEFA na kvalitu domácího stadionu).\n\nFinálový zápas byl naplánován na večer 24. května 2017, hostila jej Friends Arena ve švédském městě Solna. Vítěz tohoto ročníku Evropské ligy bude hrát Superpohár UEFA 2017 a také získá automatické právo účasti ve skupinové fázi Ligy mistrů 2017/18, bez ohledu na umístění v domácí ligové soutěži. Poprvé v historii se stal vítězem anglický klub Manchester United FC, ve finále porazil nizozemský AFC Ajax poměrem 2:0.\n\nOd tohoto ročníku je zrušeno účastnické místo pro vítěze hodnocení fair play.\n\nFormát soutěže se skládá ze tří fází:\n\nDruhý tým ázerbájdžánské ligy Zirə FK nesplnil podmínku pro účast, kterou jsou nejméně tři roky profesionální existence klubu. Nahradil ho proto Kapaz PFK.\n\nVítěz tureckého poháru Galatasaray SK byl ze soutěže vyloučen rozhodnutím komise UEFA pro kontrolu financování a nahradil ho Konyaspor. Ze stejného důvodu startuje ukrajinský FK Oleksandrija místo FK Dněpr.\n\nAlbánský klub KF Skënderbeu Korçë byl vyloučen z Ligy mistrů pro uplácení výsledků a nahradil ho KF Partizani, Slovan Bratislava proto postoupil přímo.\n\nSchalke 04, FK Zenit Sankt-Petěrburg, Manchester United FC, Athletic Bilbao, FC Internazionale Milano, AC Fiorentina, Sporting Braga, Standard Liège, Celta Vigo, Feyenoord, 1. FSV Mainz 05, FC Zürich, Southampton FC, OGC Nice, FK Zorja Luhansk, Konyaspor\n\nLos skupinové fáze proběhne 26. srpna 2016 v Monaku.\n\n"}
{"id": "1221485", "url": "https://cs.wikipedia.org/wiki?curid=1221485", "title": "Joe Clarke (kajakář)", "text": "Joe Clarke (kajakář)\n\nJoseph Scott „Joe“ Clarke (* 3. listopadu 1992 Stoke-on-Trent, Anglie) je britský vodní slalomář, kajakář závodící v kategorii K1.\n\nV letech 2014 a 2015 byl součástí britského družstva, které na světových šampionátech získalo bronzové medaile v závodech hlídek.\n\nNa letních olympijských hrách poprvé startoval v Riu 2016, kde vybojoval zlatou medaili.\n"}
{"id": "1221496", "url": "https://cs.wikipedia.org/wiki?curid=1221496", "title": "Anke Besser-Güth", "text": "Anke Besser-Güth\n\nAnke Besser-Güth (16. prosince 1940, Erfurt – 26. února 2019) byla německá sochařka, keramička a malířka.\n\nPo vyučení na kameníka studovala v letech 1960–1966 sochařství na drážďanské Akademii výtvarných umění u Waltera Arnolda. Od té doby pracovala na volné noze. Během studií se seznámila se svým budoucím manželem Siegfriedem Besserem, s nímž se odstěhovala po promoci do Erfurtu. Tam se zapojila, vedle své práce, do Svazu výtvarných umělců NDR (VBK), kde řídila sekci sochařství (1970–1983).\n\nSpolečně s manželem koncipovala památník historie německého dělnického hnutí. Více jejích práci ve veřejném prostoru lze nalézt v Erfurtu, Výmaru, Geře, Nordhausenu, Eisenachu, Röbelu a Warenu.\n\n"}
{"id": "1221503", "url": "https://cs.wikipedia.org/wiki?curid=1221503", "title": "Seznam děkanů Fakulty managementu a ekonomiky Univerzity Tomáše Bati ve Zlíně", "text": "Seznam děkanů Fakulty managementu a ekonomiky Univerzity Tomáše Bati ve Zlíně\n\nToto je seznam děkanů Fakulty managementu a ekonomiky Univerzity Tomáše Bati ve Zlíně.\n\n"}
{"id": "1221512", "url": "https://cs.wikipedia.org/wiki?curid=1221512", "title": "Kaple Srdce Ježíšova (Blešno)", "text": "Kaple Srdce Ježíšova (Blešno)\n\nKaple Srdce Ježíšova je římskokatolická kaple v obci Blešno. Patří do farnosti Třebechovice pod Orebem. Kaple je od 31. prosince 2015 chráněna jako kulturní památka České republiky.\n\nKaple je z roku 1913, interiér byl renovován v roce 2002 a kaple znovu vysvěcena královéhradeckým arcibiskupem Karlem Otčenáškem.\n\nKaple v novorománském slohu je příkladem typického doplňku zástavby vesnice.\n\nPravidelné bohoslužby se v kapli nekonají.\n\n"}
{"id": "1221515", "url": "https://cs.wikipedia.org/wiki?curid=1221515", "title": "John Anderson", "text": "John Anderson\n\nJohn Anderson může být:\n\n"}
{"id": "1221519", "url": "https://cs.wikipedia.org/wiki?curid=1221519", "title": "Amédée Louis Michel Lepeletier", "text": "Amédée Louis Michel Lepeletier\n\nAmédée Louis Michel Lepeletier, comte de Saint-Fargeau (psáno i Le Peletier; 9. října 1770, Paříž, Francie – 23. srpna 1845, Saint-Germain-en-Laye, Francie) byl francouzský entomolog.\n\nNarodil se jako syn Louise-Michela Le Peletier, markýze de Saint-Fargeau (1760-1793). Během svého života se zabýval hlavně řádem Hymenoptera. Od roku 1832 byl Le Peletier archivářem Francouzské entomologické společnosti (\"Société entomologique de France\"). V roce 1833 působil jako v pořadí druhý prezident této společnosti. Jeho rozsáhlá sbírka, převážně exemplářů řádu Hymenoptera se nachází částečně v Přírodovědném muzeu v Paříži (Muséum national d'histoire naturelle) a částečně v Přírodovědném muzeu v italském Turíně (Museo Regionale di Scienze Naturali di Torino).\n\n\n"}
{"id": "1221520", "url": "https://cs.wikipedia.org/wiki?curid=1221520", "title": "Joachim Berthold", "text": "Joachim Berthold\n\nJoachim Berthold (17. říjen 1917, Eisenach − 25. září 1990, Oberaudorf (Bavorsko)) byl německý sochař.\n\nByl synem zlatníka Karla Bertholda a malířky Marie Schmidt-Kugel. Od roku 1936 byl žákem Wolfganga Wallnera v Kolíně nad Rýnem na Kölner Werkschulen a později magisterským studentem Josepha Wäckerleho na Akademii výtvarných umění Mnichov. Po krátkém období jako sochař se účastnil druhé světové války a po válce pracoval až do své smrti v Oberaudorfu.\n\nOd roku 1960 pořádal samostatné výstavy v Německu, od roku 1966 se účastnil mezinárodních výstav, mimo jiné v New Yorku, Miláně a Vancouveru. \n\nÚstředním tématem soch - převážně z bronzu - je lidská postava. Po expresivním začátku usiloval o stále větší abstrakci.\n\n"}
{"id": "1221525", "url": "https://cs.wikipedia.org/wiki?curid=1221525", "title": "Seznam děkanů Fakulty technologické Univerzity Tomáše Bati ve Zlíně", "text": "Seznam děkanů Fakulty technologické Univerzity Tomáše Bati ve Zlíně\n\nToto je seznam děkanů Fakulty technologické Univerzity Tomáše Bati ve Zlíně.\n\n"}
{"id": "1221531", "url": "https://cs.wikipedia.org/wiki?curid=1221531", "title": "Petr Vizina", "text": "Petr Vizina\n\nPetr Vizina (* 1967 Praha) je český novinář a hudebník. Působil jako vedoucí kulturní redakce zpravodajství České televize. Byl členem redakcí \"Lidových\" a \"Hospodářských novin\", psal do \"Respektu\", \"Reflexu\" či \"AD Magazínu\", působí i v Českém rozhlase. Pro Českou televizi připravoval pořad \"Musicblok\", moderoval pořad \"Před půlnocí\" či literární pořad \"U zavěšené knihy\". Studia Katolické teologické fakulty UK dokončil prací o současné české literatuře a fundamentální teologii.\n\nPůsobil jako bubeník několika kapel i jako studiový hráč. V letech 1989–1993 hrál s Jardou Svobodou ve skupině Otcovy děti, v letech 1999–2003 i ve Svobodově nové skupině Traband. Hrál také v kapele Šarközi (1997–2001) a doprovázel Chrise Burroughse a Terry Lee Halea či Peppe Voltarelliho.\n\n\n\n"}
{"id": "1221532", "url": "https://cs.wikipedia.org/wiki?curid=1221532", "title": "Cirilo Bertrán Sanz Tejedor", "text": "Cirilo Bertrán Sanz Tejedor\n\nSvatý Cirilo Bertrán Sanz Tejedor rodným jménem José (20. března 1888, Lerma – 9. října 1934, Turón) byl španělský řeholník Kongregace školských bratří a mučedník.\n\nNarodil se 20. března 1888 v Lermě jako syn obyčejných dělníků kteří jej naučili strohému, obětavému a náboženskému životu. Dne 12. července 1905 vstoupil v Bujedu do noviciátu Kongregace školských bratří. Během svého apoštolského života ukázal velkou odvahu a zápal. Působil jako ředitel škol v Riotuertu a Svatého Josefa v Santanderu. Roku 1933 mu byla svěřena škola Notre Dame v Covadonze. Nebylo to klidné místo, protože se zde necházeli fanatičtí protagonisté proletářské revoluce.\n\nBěhem léta 1934 se s ostatními bratry kongregace patřící do Severní části Španělska zúčastnil ústupu na Valladolid a to mu přineslo mučednictví. Dne 9. října 1934 byl se svými 8 spolubratry zavražděn.\n\nDne 5. října 1944 byl v diecézi Oviedo zahájen jejich proces svatořečení. \n\nDne 7. září 1989 uznal papež svatý Jan Pavel II. jejich mučednictví. Blahořečeni byli 29. dubna 1990.\n\nDne 21. prosince 1998 uznal papež Jan Pavel II. zázrak uzdravení na jejich přímluvu. Svatořečeni byli 21. listopadu 1999.\n\n"}
{"id": "1221534", "url": "https://cs.wikipedia.org/wiki?curid=1221534", "title": "Mezinárodní asociace skautských sběratelů", "text": "Mezinárodní asociace skautských sběratelů\n\nMezinárodní asociace skautských sběratelů (The International Scouting Collectors Association - ISCA) byla založena v roce 2001 jako nezisková asociace se zájmem o podporu skautingu prostřednictvím obchodu a prezentace pamětihodností a historie BSA a skautingu. ISCA uvádí že její \"primárním cílem je vychovávat členy i ostatní, ohledně skautských pamětihodností a propagace ISCA etiky.\" ISCA vznikla sloučením \"American Scouting Traders Association\" (ASTA) a \"National Scouting Collectors Society\" (NSCS).\nV roce 2012 bylo v asociaci 1 500 členů, ve všech státech USA, a také v 11 zemích po celém světě.\nAsociace také vydává čtvrtletník \"ISCA Journal\".\n\n"}
{"id": "1221536", "url": "https://cs.wikipedia.org/wiki?curid=1221536", "title": "Marciano José López y López", "text": "Marciano José López y López\n\nSvatý Marciano José López y López rodným jménem Filomeno (17. listopadu 1900, El Pedregal – 9. října 1934, Turón) byl španělský řeholník Kongregace školských bratří a mučedník.\n\nNarodil se 5. listopadu 1900 v El Pedregalu v rodině dělníků. Od mládí se naučil snážet únovau práce a odvážně čelit obtížím života. Když mu bylo sotva 12 let vstoupil do juniorátu Kongregace školských bratří v Bujedu. Přčedčasně se musel vrátit domu kvůli začínající hluchotě. Po nějaké době trval na přijetí zpět do institutu, jeho žádost byla vyslyšena. Své první sliby složil 9. července 1919 a doživotní sliby 9. července 1925.\n\nRoku 1934 odešel z Mieres do Turonu, kde nahradil svého spolubratra, který měl strach kvůli sociálnímu a politickému napětí.\n\nBěhem léta 1934 se s ostatními bratry kongregace patřící do Severní části Španělska zúčastnil ústupu na Valladolid a to mu přineslo mučednictví. Dne 9. října 1934 byl se svými 8 spolubratry zavražděn.\n\nDne 5. října 1944 byl v diecézi Oviedo zahájen jejich proces svatořečení.\n\nDne 7. září 1989 uznal papež svatý Jan Pavel II. jejich mučednictví. Blahořečeni byli 29. dubna 1990.\n\nDne 21. prosince 1998 uznal papež Jan Pavel II. zázrak uzdravení na jejich přímluvu. Svatořečeni byli 21. listopadu 1999.\n\n"}
{"id": "1221537", "url": "https://cs.wikipedia.org/wiki?curid=1221537", "title": "Otakar Šenovský", "text": "Otakar Šenovský\n\nOtakar Šenovský (* 26. března 1979, Zlín) je český filmový střihač, scenárista a režisér. \n\nVystudoval VOŠ filmovou v Písku, filmovou vědu na FF UK v Praze v letech 2002 až 2007 střih na FAMU v Praze. V roce 2005 získal hlavní cenu na MAXIM FAMUFEST 2005 za střih. V roce 2013 byl nominován na ocenění Český lev za filmovou tvorbu roku 2012 v kategorii Nejlepší střih za film Okresní přebor – Poslední zápas Pepika Hnátka.\n\n\n"}
{"id": "1221539", "url": "https://cs.wikipedia.org/wiki?curid=1221539", "title": "Giuseppe Occhialini", "text": "Giuseppe Occhialini\n\nGiuseppe Paolo Stanislao 'Beppo' Occhialini [\"džuzeppe okjalíny\"] (5. prosince 1907, Fossombrone u Urbina – 30. prosince 1993, Paříž) byl italský fyzik, který v roce 1947 přispěl k objevu pionu, společně s Cecilem Powellem a Césarem Lattesem. V té době všichni působili v laboratoři H. H. Willse na University of Bristol.\n\nNizozemsko-Italský rentgenový dalekohled BeppoSAX, který odstartoval do vesmíru v roce 1996 byl pojmenován po Occhilianim.\n\nJeho otec Raffaele Augusto byl rovněž fyzik, působil v oblasti spektroskopie a teorie elektroniky. Giuseppe Occhiliani dokončil vysokou školu v roce 1929 ve Florencii. Roku 1933 se podílel na pozorování pozitronu v kosmickém záření v Cavendishově laboratoři v Cambridgi. Zde působil pod vedením Patricka M. B. Blacketta a k pozorování používal mlžnou komoru.\n\nOd roku 1937 do roku 1944 pracoval pod vedením Gleba Wataghina na Univerzitě São Paulo v Brazílii. V roce 1944 se vrátil do Itálie, nejprve vyučoval v Janově poté v Miláně.\n\nV roce 1947 se podílel na objevu pionu ve spolupráci s Césarem Lattesem a Cecilem Powellem. Objev byl učiněn ve Willsově laboratoři v Bristolu.\n\nOcchialini byl i protagonistou kosmického výzkumu s použitím fotografických emulzí vystavených vysokoenergetickému kosmickému záření. Později s příchodem urychlovačů částic zkoumal nové možnosti výzkumu. Přispěl rovněž výrazně k rozvoji kosmické fyziky a pomohl tak k založení Evropské kosmické agentury.\n\n"}
{"id": "1221540", "url": "https://cs.wikipedia.org/wiki?curid=1221540", "title": "Erwin Hahn", "text": "Erwin Hahn\n\nErwin L. Hahn (9. června 1921 – 20. září 2016) byl americký fyzik, nejvíce proslulý svou prací v oblasti jaderné magnetické rezonance. V roce 1950 objevil spinové echo. \n\nZískal bakalářský titul z fyziky na Juanita College v Pensylvánii, magisterský a doktorský titul potom na Univerzitě Illinois v Urbana Champaign. V letech 1955-1991 působil jako profesor fyziky na Stanfordově univerzitě a Kalifornské univerzitě v Berkeley. Od roku 1991 je čestným profesorem v Berkeley. \n\nZískal Wolfovu cenu za fyziku pro rok 1983/1984. Roku 1999 potom získal Comstockovu cenu za fyziku od Národní akademie věd Spojených států amerických.\n"}
{"id": "1221541", "url": "https://cs.wikipedia.org/wiki?curid=1221541", "title": "Farman F.50", "text": "Farman F.50\n\nFarman F.50 byl dvoumotorový dvouplošný bombardér vzniklý ve Francii koncem první světové války. \n\nFarman F.50 začal vznikat v odpověď na požadavek Francouzského armádního letectva (\"Aéronautique militaire\") na dvoumístný noční bombardér (kategorie BN.2) schopný nést 500 kg bomb na vzdálenost 1000 km vznesený koncem roku 1917. \n\nJednalo se o konvenční dvouplošník převážně dřevěné konstrukce, s horním křídlem o poněkud větším rozpětí, a dvěma tažnými motory Lorraine-Dietrich 8B. Vnější části křídel měly mírné vzepětí. \nTrup byl čtverhranného přůřezu, jeho přední část byla potažená překližkou a zadní plátnem. Pilot a bombometčík seděli v samostatných kokpitech umístěných před křídly. Dalším členem osádky byl pozorovatel/střelec který obsluhoval pohyblivé kulomety v předním anebo zadním střelišti, spojenými chodbičkou. Hlavní výzbroj stroje sestávala z osmi bomb ráže 200 mm a devíti ráže 120 mm (celkem až 400 kg) v pumovnici umístěné za pilotním kokpitem.\n\nTyp byl objednán v sérii, ačkoliv jeho ovládání vyžadovalo značné síly a stroj nedosahoval nosnosti svého konkurenta, Caudronu C.23, kterého ale překonával ve stoupavosti. Rovněž jeho letové vlastnosti byly relativně dobré na letoun jeho velikosti.\n\nMalé počty Farmanu F.50, zpočátku vybaveného motory Lorraine-Dietrich 8Bb o výkonu 240 hp, vstoupily do služby již 30. července 1918 a 2. srpna 1918 u letek VB 110 a VB 114, dosud vyzbrojených letouny Voisin. Od září 1918 začaly k jednotkám přicházet letouny definitivního provedení s motory Lorraine-Dietrich 8Bd o výkonu 275 hp, a od října byl typ užíván k nočním náletům proti nádražím a jiným komunikačním uzlům v týlu nepřítele. 8. října 1918 se \"Groupe de bombardement 1\" (Bombardovací skupina 1), sdružující letky F 110, F 114 a F 25 stala formací kompletně vybavenou typem Farman F.50. V době uzavření příměří disponovala celkem 45 kusy.\n\nFarman F.50 byl vzdušnými silami armády Francie užíván ještě krátce po válce, než byl nahrazen modernějšími stroji. Několik exemplářů bylo zakoupeno a zkoušeno i ozbrojenými silami Argentiny, Japonska, USA a Španělska. Mexiko zakoupilo celkem 13 kusů, které byly nasazeny při potlačování vnitřních nepokojů.\n\nPo skončení války byla část strojů přestavěna na civilní dopravní letouny označené F.50P a užívána několika francouzskými leteckými společnostmi.\n\n\nÚdaje podle publikace \"French Aircraft of the First World War\"\n\n\n\n\n"}
{"id": "1221542", "url": "https://cs.wikipedia.org/wiki?curid=1221542", "title": "Breguet 17", "text": "Breguet 17\n\nBreguet 17 byl dvouplošný stíhací letoun s dvoučlennou osádkou vzniklý ve Francii koncem první světové války, a užívaný jejím letectvem počátkem 20. let 20. století.\n\nKonstrukce Breguetu 17 byla odvozená z Breguetova velmi úspěšného bombardéru Breguet 14, ale poněkud zmenšených rozměrů, s výkonnějším motorem a silnější kulometnou výzbrojí namísto nákladu pum. Francouzská armáda v roce 1918 zadala zakázku na výrobu 1000 kusů, s dodávkami plánovanými na rok 1919. \nUzavření příměří v Compiègne vedlo k zrušení těchto plánů, ale do počátku 20. let probíhala sériová výroba menšího rozsahu.\n\nTyp byl pod označením Bre.17 C.2 zařazen do výzbroje několika letek, u nichž doplňoval jejich základní výzbroj, ale u žádné jednotky nikdy netvořil její výhradní výzbroj.\n\nJeden kus byl přestavěn na prototyp noční stíhačky, ale tato varianta nebyla sériově vyráběna.\n\nV 20. letech několik exemplářů podniklo rekordní lety, například dálkový přelet z Paříže do Stockholmu v trvání 8 hodin a 15 minut, nebo výstup do výše 5 516 m se zátěží 500 kg, uskutečněný poručíkem Benoitem 12. února 1923.\n\n\n\nÚdaje podle publikace \"French Aircraft of the First World War\"\n\n\n\n\n\n\n"}
{"id": "1221545", "url": "https://cs.wikipedia.org/wiki?curid=1221545", "title": "Peter Hirsch", "text": "Peter Hirsch\n\nPeter Bernard Hirsch (* 16. ledna 1925) je britský fyzik a materiálový inženýr, který učinil zásadní příspěvky v oblasti transmisní elektronové mikroskopie kovů.\n\nVystudoval St Catharine's College v Cambridgi. V roce 1946 nastoupil do Cavendishovy laboratoře, kde dělal doktorát z oboru krystalografie pod vedením Williama Lawrence Bragga. Zde napsal také práce o struktuře uhlí. \n\nV polovině 50. let 20. století použil transmisní elektronový mikroskop ke zkoumání kovů a vyvinul podrobnou teorii potřebnou k interpretaci výsledků. V roce 1965 vydal s Archibaldem Howiem, Michaelem Whelanem, Pashleyem a Nicholsonem podrobnou práci o elektronové mikroskopii tenkých krystalů.\n\nV roce 1966 se přestěhoval do Oxfordu, kde získal uvolněné místo profesora metalurgie. Tento post zastával až do odchodu do penze v roce 1992. Pod jeho vedením získala Katedra materiálů celosvětové renomé. \n\nDo Královské společnosti byl zvolen roku 1963. V roce 1983 získal Wolfovu cenu za fyziku. \n"}
{"id": "1221551", "url": "https://cs.wikipedia.org/wiki?curid=1221551", "title": "Metoda rychlost - plocha (koryta)", "text": "Metoda rychlost - plocha (koryta)\n\nMetoda rychlost – plocha (též zvaná metoda rychlostního pole) je základní metodou pro hydrologická měření průtoku v síti pozorovacích (vodočetných a limnigrafických) stanic na vodních tocích, je však používána např. i pro ověřování i kalibraci jiných průtokoměrných zařízení v otevřených korytech (měrné žlaby, přelivy nestandardního provedení, elektromagnetické a ultrazvukové měření průtoku aj.). Metoda spočívá v proměření řady místních (bodových) rychlostí v příčném profilu koryta a následném vyhodnocení průtoku (vč. jeho nejistoty) z těchto rychlostí a tvaru koryta. Metoda je popsána ČSN EN ISO 748 a další literaturou (viz např. ).\n\nMěrný profil by měl být co možná pravidelný a souměrný, dostatečné hloubky, bez překážek (kameny, balvany, vodní rostliny) v přímé trati stálého sklonu délky optimálně formula_1 kde formula_2 [m] je šířka profilu v hladině (z toho formula_3 nad a formula_4 pod měrným profilem), minimálně však délky formula_5. Koryto by mělo mít stabilní dno a břehy. Měrný profil má být kolmý na směr proudění a voda má proudit paralelně celým profilem s co možná pravidelným rychlostním profilem. Nevhodná jsou místa, kde dochází k tvoření vírů a úplavů, s přirozenými či umělými překážkami (balvanité úseky, zarostlé úseky, profily s nánosy, mostními pilíři a pod.). Pokud nelze výše uvedená kritéria dodržet, je nutné při vlastním měření dbát na eliminaci nepříznivých vlivů vhodným umístěním, případně zahuštěním měrných a sondovacích svislic a pod. Metodu nelze podle ČSN EN ISO 748 použít, pokud je průměrná hloubka menší než čtyřnásobek průměru propeleru nebo těla vrtule (podle toho co je větší) nebo je průměrná hloubka menší než trojnásobek svislého rozměru čidla elektromagnetického měřidla.\n\nU menších toků, kde se měření provádí broděním, je často možné (a vhodné) profil poněkud upravit – odstranit kameny větších rozměrů, které mohou nepříznivě ovlivňovat proudění, odstranit vodní vegetaci a pod. Upravit bývá nutné nejen samotný profil, ale zpravidla i krátký úsek nad ním, aby do měrného profilu pokud možno nezasahovaly úplavy za většími kameny nebo trsy submerzních rostlin výše proti proudu.\n\nMá-li měření průtoku sloužit k vypracování nebo ověřování měrné křivky vodoměrné stanice, je žádoucí, aby měrný profil byl umístěn v její blízkosti a trvale vyznačen.\n\nPočet svislic je dán ČSN EN ISO 748 – viz tabulka:\n\nRozdělení svislic může být pravidelné, resp ekvidistantní (zejména v pravidelném profilu), nebo, zejména v nepravidelných profilech, nepravidelné, co možná přizpůsobené tvaru příčného profilu. U břehů nemá být svislice blíže než 0,1 m od břehu. Žádnou svislicí nesmí podle normy protékat více než 10 % celkového průtoku, doporučuje se méně než 5 % (tento požadavek nelze splnit pro toky malých šířek, kde je počet svislic omezený (viz tabulka výše). Na druhou stranu však vzdálenost mezi svislicemi nesmí být menší než je průměr propeleru vrtule.\n\nČasto se z důvodu přesnějšího určení průtočné plochy vkládají další, tzv. sondovací svislice, v nich se měří pouze hloubka (zejména u větších toků).\n\nOproti tuzemské (resp. evropské) praxi např. USGS požaduje při použití (v USA standardní) dvoubodové metody – viz níže – 25 – 30 měrných svislic a obdobně normě doporučuje, aby žádnou svislicí neprotékalo více než 5 % celkového průtoku.\n\nV každé svislici se měří její vzdálenost formula_6 [m] od zvoleného břehu, resp. zvoleného pevného bodu na břehu (tzv. staničení), hloubka vody formula_7 [m] a rychlost proudění formula_8 [ms] v několika bodech. Aby bylo možné určit polohu jednotlivých svislic v profilu, obvykle se (při menších šířkách toku) v profilu napne pásmo nebo měřičské lanko, na němž se poloha jednotlivých svislic a průsečíku hladiny s břehem odečítají. U velkých toků i u splavných toků je třeba použít jiných metod (dálkoměr, geodetické metody, profesionání GPS systém a pod.).\n\nRychlosti v jednotlivých bodech svislice se měří vhodným měřidlem – hydrometrickou vrtulí nebo měřidlem elektromagnetickým či akustickým, které musí být předem zkalibrováno. Hydrometrická vrtule může být upevněna na tyči nebo na laně se závažím, elektromagnetická a akustická měřidla bodových rychlostí bývají upevněna na tyči. Tyče jsou zpravidla vybaveny přesuvným rukávem, který dovoluje nastavení příslušné hloubky ponoření měřidla bez nutnosti vyndavání soutyčí z vody. \n\nHydrometrická vrtule má být postavena proti směru proudění, resp. kolmo k příčnému profilu v němž se měří. Pokud je proudění vůči profilu šikmé a nikoliv kolmé, je nutné použít komponentní propeler, nebo měřit (vhodnou pomůckou nebo alespoň odhadem) úhel mezi kolmicí k profilu a směrem proudění, a změřenou místní rychlost posléze redukovat na složku kolmou k profilu. V případě vrtule na laně se závažím se obvykle předpokládá, že proudění je kolmé k profilu, je však třeba uvažovat snášení vrtule, díky čemuž je nutno délku odvinutého závěsu (který by měl udávat hloubku vrtule) opravovat podle ČSN EN ISO 748.\n\nDoba měření by měla být minimálně 30 sekund, při větších turbulentních pulzacích rychlosti (dají se odhadnout podle nepravidelnosti chodu čítače) přiměřeně více, zpravidla však maximálně 100 s. Před zahájením měření v daném bodu by se vrtule měla nechat volně otáčet ca 10 s, aby se vyrovnala setrvačnost propeleru s hydrodynamickými silami, které jej roztáčejí. \n\nMěřidlo elektromagnetické nebo akustické se orientuje proti směru proudění, výslednou rychlost je třeba redukovat na složku kolmou k měrnému profilu. Pro elektromagnetická měřidla požaduje ISO 748:2007 dobu měření nejméně 10 s, podle zkušeností je žádoucí dodržet stejné doby měření jako s vrtulí (viz též ).\n\nPokud se měří broděním, musí obsluha držet soutyčí s vrtulí či jiné měřidlo před sebou v natažené paži, doporučuje se postoj bokem proti proudu, aby rychlostní pole v místě měření bylo co nejméně ovlivněno přítomností měřiče v proudu.\n\nPo dokončení měření se v případě vrtule zapíše do příslušného formuláře poloha měřidla ve svislici a počet otáček vrtule, v případě měřidel s vlastní vyhodnocovací jednotkou změřená rychlost. Při zpracování se pak z těchto údajů na základě kalibrační rovnice měřidla stanoví skutečná časově střední rychlost v daném bodu.\n\nHloubka bodů, v nichž se měří místní rychlosti ve svislici může být zvolena libovolně, nebo se (a to zpravidla) používá standardního schématu rozmístění měrných bodů. Počet měrných bodů, resp. jejich vzdálenosti, se má volit tak, aby vzdálenost měrných bodů ve svislici nebyla větší než 1 m a současně nesmí být menší než je průměr propeleru vrtule. Podle počtu bodů ve svislici se nazývají jednotlivé standardní metody měření – úplná, pětibodová a tříbodová, plus tzv. metody zkrácené – dvoubodová a jednobodová. Existují též akustická (ultrazvuková) měřidla, která měří střední svislicovou rychlost – ta se potom pro výpočet průtoku použije přímo. \n\nÚplné měření se provádí v poloze měřidla těsně nade dnem (v případě vrtule její osa nemá být výše než 1,5 násobek průměru propeleru, avšak vrtule nesmí narážet na dno a proudění nesmí být ovlivňováno většími výstupky dna), dále ve výšce formula_9, formula_10, formula_11, formula_12 a těsně pod hladinou (žádná část měřidla se nesmí ani krátkodobě dostávat nad hladinu). Střední svislicovou rychlost formula_13 [ms] je pak možné určit graficky nebo početně ze vzorce\n\nformula_14\n\nkde formula_15 a formula_16 jsou bodové rychlosti u dna a u hladiny (tzv. rychlost dnová a povrchová) a indexy ostatních bodových rychlostí označují výšky bodů nade dnem. Vzhledem k časové náročnosti se tato metoda používá zejména při důležitých měřeních.\n\nPři pětibodové metodě se vypouští bod formula_11; střední svislicovou rychlost lze určit opět graficky, nebo početně ze vzorce\n\nformula_18\n\nnebo\n\nformula_19.\n\nPrvní vztah uvádí ČSN EN ISO 748, druhý uvádí Boiten. Není zcela jasné, který vzorec je vhodnější.\n\nV případě pravidelného parabolického rychlostního profilu ve svislici se doporučuje metoda tříbodová, kde se oproti pětibodové metodě ještě vypouští měření rychlosti dnové a povrchové; přitom za uvedených podmínek není prakticky rozdílu mezi výsledky získanými pěti a tříbodovou metodou. Výpočet se provede podle vzorce \n\nformula_20\n\nnebo váženým průměrem\n\nformula_21.\n\nWMO doporučuje vážený průměr, ovšem s tím že „kde je požadován větší důraz na měření v hloubce 0,2 a 0,8\"H\" pod hladinou, použije se aritmetický průměr“.\n\nDvoubodová metoda (kterou ale např. U.S.G.S. používá jako metodu standardní, a která se dá i teoreticky odvodit z parabolického rozdělení rychlosti) spočívá v měření v bodech formula_9 a formula_12, výpočet se provede podle vzorce\n\nformula_24.\n\nJednobodová metoda, ač též teoreticky oprávněná v případě parabolického rozdělení rychlosti, dává výsledky více-méně orientační, používá se, kromě rychlých orientačních měření, zejména v malých hloubkách. Platí\n\nformula_25.\n\nV některých případech se používá tzv. integrační měření, kdy se vrtule spouští rovnoměrnou rychlostí od hladiny ke dnu (nebo výjimečně zvedá). Výsledkem je počet otáček, který odpovídá přímo střední svislicové rychlosti. Rychlost svislého pohybu vrtule nesmí překročit 5 % průměrné svislicové rychlosti, resp. 0,04 ms podle toho co je větší. Integrační měření vyžaduje jednak komponentní propelery vrtulí (nejlépe propeler typu A pro vrtuli typu C-31) , jednak speciální zařízení, které zajišťuje spouštění vrtule rovnoměrnou rychlostí. Dále je třeba zajistit, aby zařízení ukončilo načítání otáček i času přesně v okamžiku dosednutí vrtule na dno (běžně se používá koncový spínač). \n\nGrafická metoda je vhodná pouze v případě úplného nebo pětibodového měření, nebo v případě, kdy polohy měrných bodů ve svislici volíme libovolně – nutným předpokladem je však jejich dostatečný počet (obvykle pět a více) a vhodné rozmístění. Do grafu se ve vhodném měřítku vynesou rychlosti v příslušných hloubkách a rychlosti se spojí (od ruky) plynulou křivkou, úseky křivky od měřené povrchové rychlosti k hladině a od měřené dnové rychlosti ke dnu se extrapolují. Extrapolaci ke dnu lze provést odhadem, ČSN EN ISO 748 však doporučuje použít extrapolace s využitím mocninného zákona rozdělení rychlostí,\n\nformula_26\n\nkde formula_27 [ms-1] je rychlost ve vzdálenosti formula_28 [m] od stěny, formula_29 rychlost ve vzdálenosti formula_30 od stěny a formula_31 [-] je koeficient, který může v závislosti na charakteru koryta nabývat hodnot v rozmezí ca 2 – 10 s běžnou hodnotou formula_32. Přitom součinitel formula_31 závisí na Chézyho rychlostním součiniteli formula_34.\n\nObrazec uzavřený touto křivkou, hladinou (příp. i dnem) a svislou osou se zplanimetruje a převede na půdici – tím získáme střední svislicovou rychlost formula_13. Tato metoda je oproti numerickému výpočtu přesnější, protože dovoluje vzít v úvahu všechna specifika rozdělení rychlosti včetně jeho i značnějších odchylek od teoretického.\n\nStanovení úprůtoku lze provést početně či graficky (dnes spíše grafickopočetně), existuje i specializovaný software pro výpočet průtoku (starší Hydros, Hydro11 aj.). Při dnes převažujícím numerickém zpracování lze využít tří metod – metodu svislicových pásů, metodu mezisvislicových pásů a její v ČSN EN ISO 748 neuvedenou modifikaci. V těchto třech metodách se počítají průtoky formula_36 [ms] příslušné jednotlivým pásům, celkový průtok formula_37 [ms]se dostane jejich sumací:\n\nformula_38.\n\nV metodě svislicových pásů bereme pro každou svislici plochu ohraničenou středy vzdáleností mezi okolními svislicemi a hloubkou v uvažované svislici, a jí přisuzujeme rychlost rovnou příslušné střední svislicové rychlosti (viz obrázek), takže dílčí průtok formula_36 [ms] touto formula_40-tou svislicí je roven (též viz obrázek)\n\nformula_41\nkde formula_42 a formula_43 je střední svislicová rychlost (viz výše) a hloubka v formula_40-té svislici a formula_45 a formula_46 staničení (resp. vzdálenost od referenčního bodu) předchozí a následující svislice. Přitom dílčí průtoky ve zbylých plochách na okrajích koryta se uvažují pouze v případě kolmé stěny, u níž se rychlost odhadne.\n\nV zásadě se jedná o obdélníkovou metodu numerické integrace. Norma ČSN EN ISO 748 kupodivu tvrdí, že tato metoda je přesnější než metoda mezisvislicových pásů, která je vlastně aplikací lichoběžníkového pravidla pro numerickou integraci. Metoda je v každém případě vhodná pro koryta s po šířce pravidelným rychlostním polem, pravidelným příčným profilem a pravidelně rozmístěnými měrnými svislicemi. \n\nMetoda mezisvislicových pásů je vhodná zejména pro koryta méně pravidelná. Při výpočtu se bere součin průměrné rychlosti a průměrné hloubky v mezisvislicovém pásu, násobený šířkou pásu. Výpočet dílčího průtoku formula_36 se tedy provádí podle vztahu (též viz obrázek)\n\nformula_48\n\npřčemž v prvním (krajním) pásu se průtok uvažuje jako\n\nformula_49\n\nkde formula_50 [m] je plocha omezená izotachou rychlosti formula_51 [ms].\nIzotachy se zpravidla konstruují tak, že se vykreslí příčný profil koryta (s naznačenou hladinou) a nad něj či do něj se v místech měrných svislic vykreslí v tomtéž svislém měřítku rozdělení rychlostí v jednotlivých svislicích (viz obrázek). Kromě toho se vykreslí křivky povrchových a dnových rychlostí formula_52 a formula_53. Konstrukce jednotlivých bodů izotach je zřejmá z obrázku; jednotlivé body izotachy se pak spojí „od ruky“ plynulou křivkou. Interval izotach se volí konstantní, podle rozmezí měřených rychlostí tak, aby počet izotach byl 6-10.\n\nPrůtok pak určíme po zplanimetrování ploch omezených jednotlivými izotachami ze vztahu\n\n<math>Q=a\\Bigl(\n"}
{"id": "1221552", "url": "https://cs.wikipedia.org/wiki?curid=1221552", "title": "Boy Scouts of America", "text": "Boy Scouts of America\n\nBoy Scouts of America (BSA) je skautská organizace pro mládež s více než 5 milióny členů napříč USA. Podobně jako jiné skautské organizace se snaží formovat životní hodnoty mladých lidí.\n\nSkauti (\"Boy Scouts\") jsou ve věku 11–17 let a patří do družin, skupin skautů spojených s kostelem, školou nebo poštou. Vlčata (\"Cub Scouts\") jsou ve věku 6–10 let. Kategorie vlčata zahrnuje několik stupňů Tygři (\"Tigers\"), Vlci (\"Wolfs\"), Medvědi (\"Bears\"), a Webelos (Americký indiánský kmen a také zkratka \"we'll be loyal Scouts,\"). Starší skauti se mohou stát Rovery (\"Venturer Scouts\").\n\nBSA bylo založeno americkým spisovatelem W. D. Boycem v roce 1910, ale velmi se podobalo skautingu, vzniklému ve Velké Británii, a ranému skautskému hnutí. James E. West pomohl v počátcích rozvoji BSA, ale také způsobil silnější vazbu na náboženství v porovnání se skauty v Evropě. Popularita skautingu rostla mezi lety 1910 a 1920 díky vzestupu \"knih pro chlapce\" věnovaných skautingu a první světové válce. Skauting měl mnoho členů v roce 1960, ale od roku 1970 začal jejich počet klesat, a to navzdory snaze učinit skauting moderním podle měnících se požadavků a přidáním více odborek (\"merit badge\").\n\nV průběhu let získalo BSA některé stránky, které se nelíbí mnoha Američanům. Byl to například odpor vůči odborovým svazům (organizovaní dělníci) v roce 1920, požadavek, aby skauti věřili v Boha, a odmítání homosexuálů, když se chtěli stát členy.\n\n"}
{"id": "1221554", "url": "https://cs.wikipedia.org/wiki?curid=1221554", "title": "Dahlácké ostrovy", "text": "Dahlácké ostrovy\n\nDahlácké ostrovy je skupina více než sto dvaceti ostrůvků korálového původu, která leží v Rudém moři nedaleko přístavu Massawa a je součástí Eritrey. Má rozlohu okolo 900 km² a žije na ní asi dva a půl tisíce obyvatel, hovořících semitským jazykem dahlik. Největším ostrovem je Dahlak Kabír (Velký Dahlak) se 754 km², kde také žije většina obyvatel; jedinými dalšími trvale obydlenými ostrovy jsou Nora a Dohul. Ostrovy jsou ploché, nejvyšší bod dosahuje zhruba 50 metrů nad mořskou hladinou. Pobřeží je lemováno mangrovy a plážemi s jemným bílým pískem. Podnebí je horké a suché.\n\nO souostroví se zmiňuje pod názvem \"Alalaiou\" už plavební příručka z 1. století našeho letopočtu \"Periplus Maris Erythraei\". Tradičním zdrojem obživy místních obyvatel byl rybolov a získávání želvoviny a mořských perel. Náhrobky s nápisy v kúfském písmu svědčí o tom, že již v 7. století zdejší obyvatelé přijali islám. Od 16. století ostrovy náležely osmanskému pašovi ze Suakinu, roku 1890 se staly s celou Eritreou italskou kolonií. Italové vybudovali na ostrově Nakura (Nocra) obávanou trestaneckou kolonii pro politické vězně. Po druhé světové válce se ostrovy staly součástí Etiopie, v době prosovětské vlády Dergu využívalo strategicky umístěné souostroví jako svou základnu sovětské námořnictvo. Roku 1990 ostrovy dobyla Eritrejská lidově osvobozenecká fronta a o tři roky později se staly součástí samostatné Eritrey. Podle zprávy organizace Stratfor dovolila Eritrea Izraeli umístit na Dahláckých ostrovech svoji vojenskou posádku.\n\nDahlácké ostrovy jsou perspektivní turistickou oblastí, která má díky dlouhodobé izolaci relativně málo dotčenou tropickou přírodu, návštěvníkům se nabízejí možnosti rybaření, potápění a jachtingu. Ostrov Dahlak Kabír má pravidelné lodní spojení s necelých 20 km vzdálenou Massawou, na ostrově Dessie byl postaven velký luxusní hotel. Hnízdí zde také množství mořských ptáků (racek bělooký, faeton červenozobý, kolpík bílý, ostříž arabský, rybák oranžovozobý), proto bylo souostroví vyhlášeno významným ptačím územím pod ochranou ICBP, okolní moře s početnou populací delfínů a dugongů je národním parkem.\n\n"}
{"id": "1221561", "url": "https://cs.wikipedia.org/wiki?curid=1221561", "title": "Philippe Nozières", "text": "Philippe Nozières\n\nPhilippe Pierre Gaston François Nozières (* 12. dubna 1932) je francouzský fyzik pracující v Institut Laue–Langevin v Grenoblu. \n\nVystudoval École normale supérieure v Paříži, Později prováděl výzkum na Princetonské univerzitě v New Jersey v USA. Jako profesor působil na Pařížské univerzitě a na Grenoble Alpes University v Grenoblu. K roku 2016 působí na Institut Laue–Langevin v Grenoblu.\n\nPhilippe Nozières pracoval na některých aspektech problému mnoha těles. Výrazně přispěl k pochopení základní teorie pevných látek, zejména chování elektronů v kovech. Přispěl rovněž ke konceptu kvazičástic a jejich vztahu s Fermiho kapalinami, dynamice lokálních systémů v kovech a k výzkumu nevratných jevů v kvantové fyzice. Napsal knihu s názvem \"N-body problem\", která spolu s jeho výzkumem pomohla založit francouzskou školu fyziky pevných látek v posledních desetiletích 20. století, jejíž vliv sahá po celém světě. Ve druhém destiletí 21. století se věnuje výzkumu růstu krystalů a fyzice povrchů. \n\nNozières získal společně s Conyersem Herringem Wolfovu cenu za fyziku pro rok 1984/1985, za důležitý příspěvek k fundamentální teorii pevných látek, zejména chování elektronů v kovech. \n"}
{"id": "1221562", "url": "https://cs.wikipedia.org/wiki?curid=1221562", "title": "Voroncovové", "text": "Voroncovové\n\nVoroncovové, ( \"Воронцо́вы\", někdy též v přepise jako \"Woronzow\", \"Woroncow\" apod.) byli významný ruský šlechtický rod. V roce 1744 byli povýšeni do stavu hrabat Svaté říše římské a v roce 1852 do knížecího stavu Ruského impéria.\n\nS největší pravděpodobností je rod Voroncovů vedlejší linií moskevského bojarského rodu Veljaminovů, který se hlásil k původu v mužské linii od varjažského šlecthice Šimona. Veljaminové sloužili jako dědiční starostové Moskvy, a to až do doby, kdy byl tento úřad zrušen Dmitrijem Donským (moskevský kníže v letech 1359 až 1389), jehož matka pocházela z tohoto rodu.\n\nVoroncovská větev Veljaminovů dosáhla vrcholu moci v osobě bojara Fjodora Voroncova, jenž se stal \"de facto\" ruským vládcem v době nezletilosti budoucího cara Ivana IV. (1543). O tři roky později byl obviněn z velezrady a sťat. Na další dvě století jsou osudy rodu nejasné. Teprve za panování carevny Alžběty I. v letech 1741-1762 vzrostl význam rodu ještě jednou, když se Michail Ilarionovič Voroncov stal vicekancléřem Ruského impéria. Jeho petrohradský palác, vystavěný podle návrhu F. B. Rastrelliho, dodnes připomíná slávu jeho moci.\n\nZa panování cara Petra III. (v lednu až červenci roku 1762) byl Voroncov nejmocnějším mužem v Rusku a jeho neteř Jelizavěta se stala carovou milenkou. Petrova manželka Kateřina II., když odhalila plán manžela nechat se s ní rozvést a oženit se s Jelizavětou Voroncovovou, nechala manžela sesadit z trůnu, za vydatné pomoci své blízké důvěrnice, Jekatěriny Romanovny Voroncov-Daškovové, manželky knížete Daškova. Oba bratři Jekatěriny Daškovové, Alexandr a Semjon Romanovič Voroncovové se pak stali významnými diplomaty a Semjonův syn, Michail Semjonovič Voroncov (1782-1856) se stal prominentním generálem, který se zasloužil o kolonizaci Nového Ruska a vedl ruskou armádu v bojích kavkazské války. Voroncovové z této linie byli velcí anglofilové a podporovali množství anglických umělců, malířů a architektů.\n\nJekatěrina Romanovna Voroncov-Daškovová odkázala svůj obrovský majetek a predikát Voroncov-Daškov rodině svého bratrance, nejmladší z větví rodu Voroncovových. Nejvýznamnějším představitelem této linie byl hrabě Ilarion Ivanovič Voroncov-Daškov (1837–1916), který zastával úřad ministra Státního majetku (1881–1897) a generálního guvernéra Kavkazu v letech 1905–1915. Byl také velitelem ruské armády ve vítězné bitvě u Sarikamiše (prosinec 1914 až leden 1915) v prvních měsících první světové války.\n\n\n"}
{"id": "1221564", "url": "https://cs.wikipedia.org/wiki?curid=1221564", "title": "Valentine Telegdi", "text": "Valentine Telegdi\n\nValentine Louis Telegdi, známý jako Vince, narozený jako Telegdi Bálint (11. ledna 1922 Budapešť - 8. dubna 2006 Pasadena) byl americký fyzik maďarského původu. \n\nPůsobil jako profesor na Chicagské univerzitě na místě, které dříve zastával Enrico Fermi. Poté působil na Spolkové vysoké technické škole v Curychu. Po odchodu z této univerzity pracoval v Evropské organizaci pro jaderný výzkum a na Kalifornském technologickém institutu. \n\nTelegdi předsedal v letech 1981–1983 výboru pro politiku Evropské organizace pro jaderný výzkum. V roce 1991 získal Wolfovu cenu za fyziku. Je zahraničním členem Královské společnosti.\n"}
{"id": "1221568", "url": "https://cs.wikipedia.org/wiki?curid=1221568", "title": "União dos Escoteiros do Brasil", "text": "União dos Escoteiros do Brasil\n\nUnião dos Escoteiros do Brasil (UEB, \"Unie brazilských skautů\") je národní skautská organizace v Brazílii. Brazilský skauting vznikl v roce 1910 a v roce 1922 byl jedním ze zakládajících členů WOSM. Samotná União dos Escoteiros do Brasil byla založena v roce 1924; v roce 2011 čítala unie 53 055 členů. Unie je členem Comunidade do Escutismo Lusófono (Společenství portugalsky mluvících skautů).\n\nSkauting v Brazílii je velmi populární ve městech a příměstských oblastech. Skauti z Brazílie se účastní mezinárodních i regionálních akcí ve velkých počtech. Byli hojně zastoupeni na světovém Jamboree v roce 1998 v Austrálii s 3000 účastníky.\n\n"}
{"id": "1221569", "url": "https://cs.wikipedia.org/wiki?curid=1221569", "title": "Morelladon", "text": "Morelladon\n\nMorelladon („Zub z Morelly“) byl ornitopodní dinosaurus, žijící v období spodní křídy (stupeň barrem až apt, asi před 130 miliony let) na území dnešního Španělska. Holotyp s označením CMP-MS-03 byl objeven v roce 2013 v sedimentech souvrství Arcillas de Morella. O dva roky později byl dinosaurus formálně popsán jako zástupce kladů Ankylopollexia a Styracosterna. Šlo o středně velkého ornitopoda s délkou asi šest metrů a hmotností kolem 2 tun.\n\n"}
{"id": "1221572", "url": "https://cs.wikipedia.org/wiki?curid=1221572", "title": "Monkonosaurus", "text": "Monkonosaurus\n\nMonkonosaurus (\"ještěr z Monkonu\") byl rod stegosaurního ptakopánvého dinosaura, který žil v období svrchní jury až spodní křídy (stupně oxford až alb, asi před 160 až 100 miliony let) na území dnešního Tibetu (oblast Markam). Fosilie byly formálně popsány roku 1986, skutečný vědecký popis však doplnil až paleontolog Dong Zhiming v roce 1990. Holotyp nese označení \"IVPP V 6975\", fosilie v podobě nekompletní kostry bez lebky byly objeveny v souvrství Lura. Monkonosaurus byl středně velký stegosaur, dlouhý asi pět metrů. V současnosti považuje tento taxon většina paleontologů za \"nomen dubium\".\n\n\n"}
{"id": "1221573", "url": "https://cs.wikipedia.org/wiki?curid=1221573", "title": "Rychlost proudění", "text": "Rychlost proudění\n\nRychlost proudění kapalin se v hydraulice, hydrologii i hydrometrii vždy měří v profilu kolmém k proudnicím. Běžně se však předpokládá proudění rovnoběžné s osou vedení (potrubí nebo koryta) a udává v metrech za sekundu.\n\nPři proudění kapaliny je díky viskozitě (vnitřnímu tření, vazkosti) kapaliny a díky tření proudící kapaliny o stěny vedení (potrubí či koryta) rychlostní profil nerovnoměrný. Navíc se díky turbulenci postupný pohyb kapaliny skládá s pohybem turbulentních vírů, takže vektor rychlosti v libovolném bodě kapaliny mění v čase svoji velikost i směr. Z těchto důvodů rozeznává se v hydromechanice, hydraulice, hydrologii a hydrometrii rozeznává více rychlostí, charakterizovaných svými názvy, plus několik dalších zvláštního významu (viz např. ).\n\nOkamžitá místní (též bodová) rychlost formula_1 [ms] je rychlost charakterizovaná velikostí a směrem jejího vektoru v určitém časovém okamžiku formula_2 a bodě profilu.\n\nČasově střední místní rychlost (není-li udáno jinak, zpravidla se rozumí podélná složka rychlosti, protože časově střední svislá i příčná složka rychlosti, které jsou působeny turbulentními fluktuacemi, by měly být rovny nule) je \n\nformula_3.\n\nV podstatě je formula_4 [ms] postupová rychlost kapaliny v daném bodě po eliminaci turbulentních pulsací rychlosti. Zpětně se dá uvažovat, že např. podélná složka okamžité bodové rychlosti je \n\nformula_5 \n\nkde formula_4 je podélná složka časově střední místní rychlosti a formula_7 [ms] je podélná složka turbulentní pulsace rychlosti.\n\nProtože rozdělení rychlosti po profilu zpravidla není dostatečně dobře známo (bylo sice odvozeno několik teoretických modelů, avšak ty platí v podstatě jen v přímé trati konstantního tvaru i ostatních parametrů), zavádí se střední průřezová rychlost (často zkráceně jen průřezová rychlost) formula_8 [ms] definovaná na základě rovnice kontinuity jako\n\nformula_9\n\nkde formula_10 [ms] je objemový průtok a formula_11 [m] průtočná plocha.\n\nRychlost maximální formula_12 je největší rychlost v daném profilu.\n\nRychlost povrchová formula_13 je rychlost proudění v otevřeném korytě těsně pod hladinou; je důležitá při měření průtoku pomocí hladinových plováků.\n\nRychlost dnová formula_14 je rychlost proudění v otevřeném korytě v těsné blízkosti dna.\n\nStřední svislicová rychlost formula_15 je střední rychlost v měrné svislici (viz metoda rychlost - plocha pro koryta).\n\nTřecí rychlost formula_16je teoretický pojem, užívá se zejména v popisu rozdělení rychlosti; dá se vyjádřit více způsoby:\n\nformula_17\n\nkde formula_18 [Pa] je tangenciální napětí na stěně, formula_19 [kgm] hustota kapaliny, formula_20 [ms] gravitační zrychlení, formula_21 [m] hydraulický poloměr, formula_22 [-] sklon čáry energie, formula_8 [ms] střední průřezová rychlost a formula_24 [ms] Chézyho rychlostní součinitel.\n\nKritická rychlost formula_25 je střední průřezová rychlost při kritickém proudění v otevřeném korytě.\n"}
{"id": "1221574", "url": "https://cs.wikipedia.org/wiki?curid=1221574", "title": "Mongolosaurus", "text": "Mongolosaurus\n\nMongolosaurus („mongolský ještěr“) byl sauropodní dinosaurus, který obýval území současné severozápadní Číny (autonomní oblast Vnitřní Mongolsko) v období spodní křídy (geologické stupně apt až alb, před 125 až 100 miliony let).\n\nFosilie tohoto býložravého dinosaura objevili vědci v průběhu amerických expedic Přírodovědeckého muzea v New Yorku do pouště Gobi ve 20. letech 20. století. Expedici vedl Roy Chapman Andrews, fosilie formálně popsal později Charles Whitney Gilmore. Jediný objevený zub dostal označení \"AMNH 6710\" (holotyp) a byl objeven v sedimentech souvrství On Gong. Patřil sauropodovi, který byl zřejmě příbuzný zástupcům čeledi Nemegtosauridae. Dnes je druh \"M. haplodon\" obvykle označován jako \"nomen dubium\" (pochybné vědecké jméno).\n\n\n"}
{"id": "1221576", "url": "https://cs.wikipedia.org/wiki?curid=1221576", "title": "Averostra", "text": "Averostra\n\nAverostra („ptačí rostra“) je klad teropodních dinosaurů, kteří měli jeden společný anatomický znak - promaxilární fenestra (otvory) na horní čelisti. Patří sem zejména zástupci skupin Ceratosauria a Orionides, kteří přežili až do konce křídy. Z celé skupiny se až do současnosti dožili pouze moderní ptáci.\n\nKlad definoval v roce 2002 americký paleontolog Gregory S. Paul, v roce 2007 pak byla stanovena jiná definice - jako skupina zahrnující posledního společného předka rodů \"Ceratosaurus nasicornis\" a \"Allosaurus fragilis\" s a všichni jejich vývojoví potomci.\n\n"}
{"id": "1221577", "url": "https://cs.wikipedia.org/wiki?curid=1221577", "title": "Československá letecká společnost", "text": "Československá letecká společnost\n\nČeskoslovenská letecká společnost (zkratka ČLS) byla prvorepubliková soukromá letecká společnost provozující mezinárodní leteckou dopravu. Sídlila ve Škodově paláci v Charvátově ulici v Praze, poté v Vodičkově ulici 36. Základnu měla od založení v roce 1927 na Letišti Praha–Kbely, od roku 1937 až do ukončení činností v roce 1939 působila na novém Letišti Praha–Ruzyně.\n\nByla založena dne 22. ledna v roce 1927 Škodovými závody. Prvním vrchním ředitelem ČLS se stal Karel Huppner, jehož Škodovy závody pověřily vybudováním společnosti. Šéfpilot společnosti byl František Novotný, s více než milionem nalétaných kilometrů. K založení společnosti již od roku 1925 vyzýval stát (Ministerstvo veřejných prací) velké podniky a banky, protože Československé státní aerolinie (ČSA) v tu dobu na zahájení neměly dostatek financí a zkušeností.\n\nDne 7. března 1928 zahájila společnost provozovat letounem Avia BH-25 lety na trase Vídeň – Praha – Drážďany – Berlín, částečně spolupracovala s německou Lufthansou a rakouskou Österreichische Luftverkehr. V tomto roce obdržela společnost od státu 5 807 272 Kč, zatímco například ČSA pouze 4 370 260 Kč. Výše dotací byla stanovena dle smluvního algoritmu, kdy stát proplácel určenou sazbu za uletěný linkový kilometr. Denně (kromě neděle) se létalo na lince Praha – Mariánské Lázně – Kassel – Rotterdam. Na rok byla v roce 1929 zahájena sezónní linka Mariánské Lázně – Norimberk. V únoru 1931 společnost uskutečnila lety Praha – Mnichov – Curych. Další linka se létala také z Mariánských Lázních přes Karlovy Vary do Lipska. V roce 1931 začal let do Rotterdamu létat až do Amsterdamu, kde navazovala na linku KLM do Londýna.\n\nV zimním období 1931/32 zrušila společnost kvůli velké hospodářské krizi všechny lety.\n\n15. června 1935 se linka do Curychu rozšířila až do Ženevy a Marseille. Douglas DC-2 byl 20. dubna 1936 na přímou linku Praha – Vídeň. Douglas DC-3 létal hlavně na lince Amsterdam – Praha – Vídeň. V srpnu 1937 po jednáních ČLS zahájila lety do Budapešťského Budaörs vlastními letadly. V roce 1938 sumární délka linek tvořila 3 470 km a bylo celkově nalétáno 1 402 135 km, průměrná traťová rychlost letů byla díky novým zakoupeným americkým Douglasům DC-2 a DC-3 260 km/h, ve stejné době činil tento parametr u ČSA 224 km/h. V posledních letech svého působení byla flotila ČLS jedna z nejvyspělejších v celé Evropě.\n\nPo Mnichovské dohodě se začaly postupně linky ČLS uzavírat. V roce 1939 se při zabrání západní části republiky Němci definitivně zastavila činnost. V letech 1944-45 došlo k likvidaci i zbytku Československé letecké společnosti, nikdy už nebyla obnovena.\n\nVe flotile ČLS se za celou dobu působení vystřídalo celkem 27 letadel 6 typů. Počítalo se také například s nasazením Avie 51 (OK-ABV), to se ale nakonec neuskutečnilo kvůli špatné konstrukci.\nV historii letecké společnosti se stala pouze jedna smrtelná letecká nehoda.\n\n"}
{"id": "1221578", "url": "https://cs.wikipedia.org/wiki?curid=1221578", "title": "Asociace skautů Japonska", "text": "Asociace skautů Japonska\n\nAsociace skautů Japonska (ボーイスカウト日本連盟|Bōi Sukauto Nippon Renmei) je hlavní skautskou organizaci v Japonsku. V počátcích pouze pro chlapce, byla organizace známá jako Boy Scouts of Japan od roku 1922 do roku 1971, a jako Boy Scouts of Nippon od roku 1971 do roku 1995 kdy se stala koedukovanou a získala neutrální název. Skauting v Japonsku přestál velký útlum během druhé světové války, a dochází k postupné obnově a na konci března 2012 čítala organizace 143 272 členů.\n\n\nAsociace skautů Japonska hostila třinácté světové Jamboree v Asagiri Plateau, Prefektura Šizuoka, v roce 1971, a téměř souběžně i 23. světovou skautskou konferenci. Od té doby hostila řadu dalších mezinárodních aktivit, včetně sumitu nejvyšších představitelů Asie a Tichomoří v roce 1997 a 23. Asijko-Pacifické/13. Nippon Jamboree v roce 2002.\nJaponsko také hostilo 23. světové skautské jamboree v roce 2015 v Yamaguchi.\n"}
{"id": "1221579", "url": "https://cs.wikipedia.org/wiki?curid=1221579", "title": "Omio", "text": "Omio\n\nOmio (do roku 2019 GoEuro) je internetový vyhledávač dopravního spojení, který umožňuje uživatelům porovnat cenu a délku letecké, železniční a autobusové osobní přepravy v Evropě jediným vyhledáním. Společnost byla založena v roce 2013 v Berlíně. V roce 2019 se společnost přejmenovala na Omio. \n\nSpolečnost Omio původně vznikla pod názvem GoEuro. Vznikla po té, co se zakladatel společnosti Narem Shaam vydal na cestu evropskými městy, tzv. eurotrip, při které zjistil, že je velmi obtížné vyhledat a rezervovat jednotlivé jízdenky na vlaky či autobusy od různých evropských dopravců. V roce 2013 tak tento absolvent Harvardovy univerzity založil společnost GoEuro, jejímž hlavním cílem je zprostředkovat uživatelům všechny evropské železniční, autobusové a letecké přepravní společnosti v jediném vyhledávači.\n\nStart-up zahájil svou činnost v květnu 2013 poté, co získal financování ve výši 4 miliony dolarů od společností Hasso Plattner Ventures a Baterie Ventures.\n\nV létě 2013 byla spuštěna beta verze stránky GoEuro pro Německo, v lednu 2014 se GoEuro rozrostlo také do Spojeného království a Španělska. V polovině ledna společnost oznámila další kolo financování ve výši několika miliónů dolarů od investiční společnosti Lakestar.\n\n9. prosince, 2015, GoEuro oznámila financování ve výši 45 milionů dolarů v tzv. sérii B financování, od investičně bankovní společnost Goldman Sachs. Toto financování bude použito k rozšíření působnosti GoEuro v Evropě o další země, mimo 11 již začleněných evropských zemí, dále ke zlepšení kvality produktu a také k rozšíření týmu.\n\nSpolečnost se v roce 2019 přejmenovala na Omio a prošla rebrandingem. Změnou neprošlo jen logo společnosti ale také korporátní barvy a ilustrace. \n\nV roce 2020 společnost Omio oznámila, že začíná působit také v Americe a Kanadě. Svým uživatelům tak Omio nabízí možnost porovnat a rezervovat v češtině jízdenky na vlaky, autobusy a také letenky pro cestování po celé Americe a Kanadě. \n\nNaren Shaam se narodil v Indii a studoval v USA. Než získal diplom z obchodu na Harvardově univerzitě, pracoval jako Globální produktový manažer několikamilionových projektů v automobilovém průmyslu. Poté, co dokončil studium na Harvardu, pracoval v oblasti finančních služeb v New Yorku.\n\nV dubnu 2012 se přestěhoval do Berlína, kde založil GoEuro.\n"}
{"id": "1221581", "url": "https://cs.wikipedia.org/wiki?curid=1221581", "title": "Kaple (Březno)", "text": "Kaple (Březno)\n\nObecní kaple v Březně je drobná barokní sakrální stavba. Duchovní správou patří do farnosti Velemín.\n\nJedná se o obdélnou stavbu s hladkým poloválcovým závěrem. Nad průčelím se nachází trojúhelný štít. Kaple má polygonální vížku. Do niky ve štítu patří socha \"Dobrého pastýře\". Po stranách štítu se nacházejí stylizované vázy. V bočních stěnách kaple jsou oválná okna. Uvnitř je kaple sklenuta valeně s lunetami. Do interiéru kaple náleží barokní soška Immaculaty.\n\nPoblíž kaple na návsi se nachází barokní Kalvárie. Pochází z roku 1722. Na soklu Kalvárie je reliéf sv. Josefa. Další drobnou sakrální památkou v obci je tepaný kříž z roku 1815 stojící na kamenném podstavci.\n"}
{"id": "1221582", "url": "https://cs.wikipedia.org/wiki?curid=1221582", "title": "Státní soud", "text": "Státní soud\n\nS názvem státní soud působily v Československu dva soudy, první byl zřízen ještě za první republiky, druhý až po Únoru 1948. Oba postihovaly protistátní trestnou činnost, i když každý z nich za jiného politického režimu.\n\nStátní soud byl umístěn do brněnského sídla Nejvyššího soudu, který také zabezpečoval jeho personální a materiální vybavení. K jeho zřízení došlo v roce 1923, šlo o reakci státu na vraždu ministra financí Aloise Rašína. Skládal se z předsedy, jeho náměstka a \"ad hoc\" určovaného počtu soudců z povolání a přísedících (podmínkou bylo právní vzdělání a věk alespoň 40 let, kromě vysokoškolských profesorů ale nemohlo jít o státní zaměstnance). Předsedu, náměstka a přísedící jmenoval prezident republiky na návrh vlády, a to na funkční období tří let, soudce z povolání určoval každý rok předseda Nejvyššího soudu z řad soudců tohoto soudu a vrchních soudů. Všichni pak skládali slib do rukou předsedy Nejvyššího soudu. Hlavní přelíčení soud konal v šestičlenných senátech, jehož polovinu včetně předsedajícího tvořili soudci z povolání, ostatní záležitosti rozhodovaly tříčlenné senáty složené jen ze soudců z povolání. Veřejným žalobcem byl vrchní státní zástupce. Podle § 36 zákona na ochranu republiky Státnímu soudu příslušelo soudit zvláště závažné protistátní zločiny jako byly úklady o republiku (násilná změna ústavy, ochromení činnosti ústavních institucí, odtržení části státního území), ohrožení bezpečnosti republiky jejím vydáním v nebezpečí války, prorada, vyzrazení státního tajemství či pokus vraždy nebo fyzické ublížení ústavním činitelům, případně přisvojování si jejich pravomocí. Proti rozsudku Státního soudu byla přípustná dovolací stížnost k Nejvyššímu soudu. \n\nRozhodoval např. v případě tzv. Židenického puče, který se odehrál roku 1933. Původní relativně mírné tresty pro účastníky tohoto pokusu o fašistický převrat po dovolání veřejného žalobce změnil Nejvyšší soud na několikaleté tresty vězení. V roce 1935 byl samostatný Státní soud zrušen a jako státní soudy nadále působily vrchní soudy (Praha, Brno, Bratislava a Košice), přičemž k nim byli jmenováni na funkční období dvou let již jen soudci z povolání. Řízení před státním soudem se nijak zvláště neměnilo, pouze do jejich pravomoci přibyly další zločiny, např. podpora ozbrojeného povstání nebo vojenská zrada.\n\nPo ustavení komunistického režimu byl zřízen nový Státní soud. Sídlil v justičním paláci v Praze na Pankráci (dnes sídlo vrchního soudu), ale měl i samostatná oddělení v Brně a Bratislavě. Skládal se z prezidenta, několika viceprezidentů, tradičních soudců z povolání a také soudců z lidu, které na funkční období jednoho roku jmenovala vláda na návrh krajských národních výborů. Soudil v pětičlenných senátech, jehož předseda a dva další členové byli soudci z povolání, zbylí dva byli soudci z lidu. Veřejnou žalobu vykonávala u Státního soudu zřízená státní prokuratura. Do jeho pravomoci spadaly zločiny podle zákona na ochranu lidově demokratické republiky, za které hrozil trest smrti nebo odnětí svobody nad deset let, případně i ostatní, pokud jejich projednání před Státním soudem navrhl prokurátor. Šlo zejména o velezradu (zničení samostatnosti či jednotnosti republiky, zničení nebo rozvrácení jejího lidově demokratického zřízení, odtržení části státního území, násilné znemožnění činnosti ústavních institucí), dále o vyzvědačství, způsobení válečné škody, válečnou zradu, proradu nebo o zabití ústavních činitelů. Jednáno mohlo být i v případě, pokud se obžalovaný nacházel v cizině nebo na útěku. O opravných prostředcích opět rozhodoval Nejvyšší soud.\n\nPřed tímto státním soudem proběhla řada vykonstruovaných politických procesů, jako byl proces se skupinou Milady Horákové, v němž roku 1950 padly čtyři tresti smrti a čtyři doživotí, nebo v roce 1952 proces se Zelenou internacionálou, kde byl uložen jeden rozsudek smrti a šest doživotí. Téhož roku ovšem proběhl i proces s protistátním centrem Rudolfa Slánského, bývalého generálního tajemníka KSČ. On sám a deset dalších obžalovaných bylo odsouzeno k trestu smrti, tři dostali doživotí. Státní soud byl zrušen v souvislosti s reorganizací justice v roce 1953.\n"}
{"id": "1221583", "url": "https://cs.wikipedia.org/wiki?curid=1221583", "title": "Andrew Heywood", "text": "Andrew Heywood\n\nAndrew Heywood (* 1952) je britský politolog. V českém prostředí je znám především jako autor politologických učebnic. Působil jako zástupce ředitele na Croydon College a také jako hlavní metodik na Orpington College.\n\n\n"}
{"id": "1221585", "url": "https://cs.wikipedia.org/wiki?curid=1221585", "title": "Lucas Reiber", "text": "Lucas Reiber\n\nLucas Reiber (* 4. října 1993 Berlín) je německý herec.\n\nV roce 2003 poprvé stál na divadelních prknech, a to jako chlapec Gavroche v muzikálu \"Bídníci\". Od roku 2008 byl členem ansámblu divadla Friedrichstadtpalast, kde také získal vzdělání ve zpěvu, herectví a také taneční lekce. V letech 2008 až 2010 zde vytvořil též řadu divadelních rolí. V roce 2011 pokračoval v dalším studiu herectví a zpěvu.\n\nV roce 2009 přišla jeho první filmová role v televizním filmu \"Sněhová bouře\" režiséra Petera Keglevice. Jeho prvním celovečerním snímkem byl film pro mládež s názvem \"Studentka ro(c)ku\", kde se objevil po boku Marie Ehrich a Emilie Schule v roli klávesisty Marca. Hudebníka si zahrál i v roce 2011, a to ve filmu \"Einer wie Bruno\". Ve stejném roce ztvárnil mladého Marca Meiera v třetí sérii komediálního seriálu \"Deník doktorky\", dospělou verzi hrál Florian David Fitz. Roli přebral po Antoinovi Brisonovi, který byl mladým Marcem v prvních dvou sériích.\n\nVe filmové komedii \"Fakjů pane učiteli 2\" ztvárnil roli Etienna, chlapce trpícího Aspergerovým syndromem. Ze tuto roli získal Bavorskou filmovou cenu společně s Annou Lenou Klenke, Gizem Emre, Maxem von der Groebenem, Aramem Aramim a Jellou Haase.\n\n\n"}
{"id": "1221589", "url": "https://cs.wikipedia.org/wiki?curid=1221589", "title": "Zemák", "text": "Zemák\n\nZemák byl název několika vozidel, která používala ČSSD a později i SPOZ ve svých předvolebních kampaních. Nejslavnějším se stal původní autobus Zemák, který pomohl ČSSD k volebním úspěchům v letech 1996 a 1998. Je spojen zejména s osobou Miloše Zemana.\n\nS nápadem na volební autobus přišel na sklonku roku 1995 Zemanův spolupracovník Miroslav Šlouf, jenž stál později i za realizací celého projektu. Jednalo se tehdy o u nás neznámý způsob kontaktní předvolební agitace, ve kterém se Šlouf nechal inspirovat předvolební kampaní Aleksandra Kwasniewského, jenž ho úspěšně uplatnil v polských prezidentských volbách v roce 1995. Zeman sám byl k tomuto nápadu zpočátku skeptický, ale nakonec se nechal přesvědčit.\n\nPůvodní autobus Zemák byl vůz Karosa C 734.00 z roku 1987 (či 1985), který byl z běžného linkového autobusu upraven podle potřeb ČSSD – disponoval 15 sedadly, kuchyňkou, sociálním zařízením, počítačem, faxem i mobilním telefonem. Úpravu autobusu provedla firma z východočeské obce Hrušová (podle vzpomínek samotného Zemana byl ale autobus připraven přímo v dílně tehdejší Karosy ve Vysokém Mýtě). Autobus byl polepen modročervenými pruhy a logem ČSSD, přední i zadní strana vozu byla označena nápisem \"„Zemák turné '96“\". Poslední úpravou bylo zhotovení nápisu na střechu autobusu, který zněl \"„Václave, dobrý let! Miloš.“\" Jednalo se o narážku Miloše Zemana na jeho tehdejšího rivala Václava Klause z ODS, který hodlal na některé volební mítinky létat vrtulníkem.\n\nAutobus se měl původně jmenovat „Růženka“ podle růže, kterou má ČSSD ve svém logu. Nakonec bylo rozhodnuto o názvu Zemák, jenž se dá interpretovat nejen jako „Zemanova Karosa“, ale jedná se i o synonymum pro bramboru. Miloš Zeman k tomu tehdy řekl: \"„ČSSD vždy byla stranou oslovující spíše lidi, kteří konzumují základní potraviny – brambory, mléko a obilí, než ty, kteří se živí kaviárem a šampaňským.“\"\n\nAutobus byl pokřtěn ve čtvrtek 29. února 1996 v Pardubicích v přítomnosti asi 200 přihlížejících. Již následující den, tedy 1. března, zahájil volební kampaň ČSSD v Brně. Během tři měsíce trvající kampaně ujel přes 16 tisíc kilometrů, navštívil 538 obcí a absolvoval 817 mítinků. Do Prahy se vracel jen jednou týdně.\n\nPro svůj úspěch byl Zemák znovupoužit i při mimořádných parlamentních volbách o dva roky později. Společnost mu tehdy dělal i stejnojmenný vlak a krajské mikrobusy „Zemáčci“.\n\nZemanova náročná volební kampaň se Zemákem byla velice úspěšná, přímou volební agitací v malých obcích se mu dařilo sbírat dříve rozdrobené hlasy „proti Klausovi“ – zatímco v roce 1993 přebíral Zeman stranu se 6% hlasů, v roce 1996 získala strana již 26% hlasů, což znemožnilo ODS sestavit většinovou vládu a Zemanovi vyneslo funkci předsedy poslanecké sněmovny. V roce 1998 pak ČSSD v předčasných volbách zvítězila, když získala 32% hlasů, a Zeman se stal premiérem.\n\nVůz s názvem „Zemák“ se objevil i o další dva roky později při volbách do zastupitelstev krajů, ale tentokrát se jednalo pouze o mikrobus Citroën Jumper.\n\nPůvodní autobus pak ještě při volbách v roce 2004 oprášil Jaroslav Foldyna pro svou kampaň na hejtmana ústeckého kraje.\n\nPo ukončení své „politické kariéry“ byl autobus ve vlastnictví teplické firmy BigBlue s.r.o., která ho používala např. jako zázemí při bigbítových koncertech. V roce 2006 byl autobus firmou BigBlue nabízen k prodeji za 300.000,- Kč. Mezi zájemci se ozvala i jistá skupina umělců, která ho chtěla veřejně zdemolovat jakožto umělecký akt.\n\nAutobus nakonec odkoupilo zemědělské družstvo z Hoštic, vesnice proslavené filmovou trilogií \"„Slunce, seno ...“\". Během měsíce byl zrenovován ve Strakonicích firmou ČSAD STTRANS a.s. Interiér zůstal zachován, exteriér byl místo stranických barev ČSSD polepen výjevy z filmové trilogie a nápisem \"„JZD Hoštice nejlepší družstvo v kraji“\". Jeho první jízda vedla na farmu Bolka Polívky v Olšanech, cestou zpět se zastavili v Novém Veselí, kde Miloš Zeman tehdy trávil důchod. V Hošticích je autobus součástí místního skanzenu JZD Dobrá Voda Hoštice u Volyně, slouží k propagaci turistiky a výletům. Je také možné si ho pronajmout na různé firemní akce.\n\nPůvodní Zemák stál u zrodu celé řady dalších volebních vozidel, která pro svou propagaci začaly české politické subjekty používat. Kromě již výše zmiňovaného vlaku a mikrobusů Zemáčků se jednalo např. o volební autobus „Zdeněk“ Zdeňka Škromacha z roku 2002, britské autobusy typu double-decker, které v roce 2000 použila tehdejší Čtyřkoalice, v roce 2002 ODS a v roce 2006 ČSSD, vlak KDU-ČSL „Klidná síla“ z roku 2006, autobus „Bobobus“ Jany Bobošíkové z roku 2010 a další.\n\nV roce 2006 se Zeman, byť tehdy už v důchodu na Vysočině, rozhodl aktivně podpořit svou tehdejší stranu ČSSD a znovu se vydat na turné se Zemákem. Nejednalo se již ale o původní vůz, ale o modernější typ Karosa C 734.1340 z roku 1994 (či 1993). Tento vůz připravila vyškovská dopravní firma VYDOS BUS, a.s. (dřívější ČSAD Vyškov) a pronajala ho sociálnědemokratickému podnikateli Radimu Svobodovi na dva měsíce za 290.000,- Kč. Exteriér vozu pomalovaný stranickými barvami ČSSD byl velice podobný tomu, jaký byl použit v letech 1996 a 1998 – tedy bílý s červenými a modrými pruhy, ačkoli ČSSD od roku 2006 začala používat jako svou stranickou barvu oranžovou. Kampaň byla zahájena 31.3. v 16:00 ve Vyškově. I tentokrát stál za její realizací Miroslav Šlouf.\n\nKromě Zemáku používala ČSSD tento rok pro svou propagaci i výše zmíněné double-deckery.\n\nV roce 2010 byl název Zemák oprášen a znovupoužit i pro volební autobus tehdejší Zemanovy strany „Strana práv občanů ZEMANOVCI – SPOZ“. Tentokrát se jednalo o vůz značky MAN. Byl pokřtěn v neděli 7. března 2010 před Top Hotelem na pražském Chodově. V tomto případě však už Zemák volební úspěch nepřinesl – strana SPOZ získala 4,33 % hlasů a kýžený vstup do parlamentu jí tak unikl.\n\n"}
{"id": "1221592", "url": "https://cs.wikipedia.org/wiki?curid=1221592", "title": "Albert J. Libchaber", "text": "Albert J. Libchaber\n\nAlbert J. Libchaber (* 23. října 1934) je francouzsko - americký fyzik, profesor na Rockefellerově univerzitě. V roce 1986 získal Wolfovu cenu za fyziku. \n\nLibchaber získal bakalářský titul z matematiky na Pařížské univerzitě v roce 1956 a inženýrský titul z École normale supérieure v roce 1958. Magisterský titul z fyziky získal roku 1959 na Univerzitě Illinois v Urbana Champaign a doktorát z fyziky poté roku 1965 na École normale supérieure. \n\nOd roku 1983 do roku 1991 byl profesorem na Chicagské univerzitě, poté získal profesorské místo na Princetonské univerzitě. Roku 1994 nastoupil na Rockefellerovu univerzitu. \n\nHlavní Lichhaberovy příspěvky ve fyzice jsou v experimentální fyzice kondenzovaných látek. Zejména provedl experimenty v nichž pozoroval narušení kaskády, které vede ke vzniku chaosu a turbulencí v Raleygh-Benardově systému. Podařilo se mu pozorovat teplotní výkyvy systému, aniž by narušil prostředí. Tímto způsobem jasně pozoroval bifurkaci, která vede k chaosu. Potvrdil tak teoretické předpovědi Mitchella Feigenbauma. Svoje experimenty prováděl nejdříve s izotopem helium 4, později použil rtuť, na kterou aplikoval magnetické pole, aby získal další stupeň volnosti. Za tyto úspěchy byli Libchaber a Feigenbaum oceněni Wolfovou cenou za fyziku. \n"}
{"id": "1221593", "url": "https://cs.wikipedia.org/wiki?curid=1221593", "title": "Hřbitov Meersburg", "text": "Hřbitov Meersburg\n\nHřbitov Meersburg je městský hřbitov v Meersburgu.\n\nMá parkovou úpravu a byl otevřen roku 1682 v sousedství stávající kaple Nanebevzetí z roku 1511. Jsou zde pohřbeny známé osobnosti, mimo jiné Annette von Droste-Hülshoff.\n\nHřbitov je ohraničený ulicemi Mesmerstraße, Sonnenhalde a Kronenstraße. Hlavní vchod je umístěn na ulici Kronenstraße.\n\n\n"}
{"id": "1221595", "url": "https://cs.wikipedia.org/wiki?curid=1221595", "title": "Monti Aurunci", "text": "Monti Aurunci\n\nMonti Aurunci je menší pohoří ve středozápadní Itálii, v Laziu, při pobřeží Tyrhénského moře. Je součástí Lazijských Antiapenin. Nejvyšší hora \"Monte Petrella\" má 1 533 m. Pohoří je tvořené vápencem. Pod pohořím na pobřeží Tyrhénského moře leží města Formia a Gaeta. Řím se nachází přibližně 120 km severozápadně, Neapol 80 km jihovýchodně.\n\n"}
{"id": "1221597", "url": "https://cs.wikipedia.org/wiki?curid=1221597", "title": "Železniční trať Humenné – Stakčín", "text": "Železniční trať Humenné – Stakčín\n\nŽelezniční trať Humenné – Stakčín (v jízdním řádu pro cestující označená číslem 196) je jednokolejná železniční trať na východním Slovensku. Trať začíná v železniční stanici Humenné, za zastávkou Humenné mesto se odděluje od trati Michaľany – Łupków a vede přibližně východním směrem přes Kamenicu nad Cirochou a Sninu do Stakčína.\n\nNejstarší plány na stavbu železnice z Humenného (maďarsky \"Homonna\") na východ do Sniny a Polonin sahají do 90. let 19. století. Koncese na stavbu trati o délce necelých 27 kilometrů a vedoucí až do Stakčína na úpatí Bukovských vrchů ale byla vydána až na počátku roku 1909. V plánech však bylo i další prodloužení až k vesnici Ruské. Budování prvního úseku, trasovaného v převážné většině údolím Cirochy, započalo vzápětí a trať byla předána do provozu dne 30. 11. 1909. Díky množství mostů, propustků (kterých je dohromady celkem 86) a dalších drobných zemních prací na stavbě se částka za stavbu vyšplhala až na 3 460 000 K. Ihned po otevření se trať stala důležitým faktorem při zvyšování hospodářské vyspělosti regionu a na pořad dne přišlo již zmiňované prodloužení dále do hor. Politická pochůzka proběhla roku 1910 a později byly provedeny i přípravné práce, vypuknutí první světové války ale veškerou činnost zastavilo. Poté, co se trať dostala na území nově vzniklého Československa, již všechny snahy o její prodloužení vyzněly naprázdno. Obec Ruské byla spolu s dalšími zlikvidována roku 1980 v souvislosti se stavbou přehradní nádrže Starina.\n\nMezi lety 1939–1945 trať provozovaly Slovenské železnice, založené fašistickým Slovenským štátem. Ty na trati provedly rozsáhlou obnovu spojenou se zesílením svršku a traťová rychlost byla zvýšena v některých úsecích až na 70km/h. Po osvobození se dráha opět vrátila do provozu ČSD. Frekvence dopravy v poválečné éře postupně vzrůstala a i díky rozvíjejícímu se průmyslu (například n.p. Vihorlat Snina) prosperovala i nákladní doprava. Od roku 1990 opět především provoz nákladních vlaků poklesl a nyní je zajišťován pouhým jedním párem manipulačních vlaků denně.\n\nV současnosti je trať stále významnou spojnicí okresních měst Humenného a Sniny, zajišťující zároveň i dopravní obslužnost menších obcí na trase. Osobní vlaky jsou vedeny v celé délce až do Stakčína ve dvouhodinovém, ve špičkách až v hodinovém taktu. Nasazovány jsou na ně nové motorové jednotky řady 861 depa Humenné, některé posilové spoje jsou vedeny soupravami s lokomotivami řad 754 či 757.\n\nNejdůležitějším artiklem v nákladní dopravě je dřevo, těžené v okolních rozsáhlých lesích. Nakládáno je především ve stanicích Snina a Stakčín a odváženo na pily po celém Slovensku i v zahraničí. Jejich vedení zajišťují humenské stroje řad 751 nebo 752.\n"}
{"id": "1221600", "url": "https://cs.wikipedia.org/wiki?curid=1221600", "title": "Kai Schumann", "text": "Kai Schumann\n\nKai Schumann (* 28. července 1976 Drážďany) je německý herec.\n\nPochází z Německé demokratické republiky. Jeho matka je Němka a otec Syřan, který studoval v NDR, ale o synovi se nikdy nedozvěděl. Své dětství strávil v Zwoschwitzu, nedaleko města Plavna. Chodil na základní školu Salzmannschule v Schnepfenthalu v Durynsku a následně na gymnázium Adolfa Diesterwega v Plavnu. Již na základní škole získal první herecké zkušenosti, kdy se na popud učitele přihlásil do dramatického kroužku. V patnácti letech byl nejmladším umělcem působícím v Ekhofově divadle v Gothe. Zahrál si obecního soudce Adama ve hře Heinricha von Kleista, \"Rozbitý džbán\".\n\nMaturoval na škole v Durynsku a poté od roku 1995 studoval na Akademii dramatických umění Ernesta Busche v Berlíně. Mezi jeho spolužáky patřili Nina Hossová, Fritzi Haberlandt, Devid Striesow a Mark Waschke. V letech 1999 až 2001 působil v divadle v Tübingenu a v letech 2001 až 2005 byl členem souboru státního divadla ve Stuttgartu. V letech 2005 až 2007 pak hrál v souboru divadla Deutsches Schauspielhaus v Hamburku.\n\nPrůlom jako televizní herec udělal v roce 2008 v komediálním seriálu \"Deník doktorky\", kde vytvořil roli úspěšného gynekologa a primáře Mehdiho Kaana. V roce 2009 hrál doktora Johannese Reichaua v seriálu \"Místo činu\". V letech 2013 až 2016 ztvárnil komisaře Nikolase Heldta v seriálu \"Heldt\", vysílaném na ZDF.\n\nJe členem herecké, televizní a filmové asociace Bundesverband Schauspiel. Ve volném čase provozuje šerm, karate, judo a hraje na tubu. Po odloučení s manželkou v roce 2010 žil v Berlíně, po čase se přestěhoval do Hamburku. Z manželství má jednoho syna.\n\n\n"}
{"id": "1221601", "url": "https://cs.wikipedia.org/wiki?curid=1221601", "title": "Věščút", "text": "Věščút\n\nVěščút ( Wieszczęta, \"Wieszczont\") je vesnice v jižním Polsku ve Slezském vojvodství v okrese Bílsko-Bělá v gmině Jasenice na území Těšínského Slezska. Sousedí s Bělovickem, Roztropicemi, Lazy, Rudicí a také Koválemi v okrese Těšín. K 31. prosinci 2014 zde žilo 517 obyvatel.\n\nVesnice se nachází v řidčeji zalidněné zemědělské oblasti Slezského podhůří. Rozkládá se podél okresní silnice Lazy – Kovále. Protéká tudy Łazińský potok, přítok Jilovnice.\n\nPrvní písemná zmínka o obci pochází z roku 1577. Na začátku 20. století se zde velké podpoře těšilo šlonzakovské hnutí. Roku 1920 byl Věščút spolu s celým východním Těšínskem připojen k Polsku. Místní památkou je evangelický kostel Smíření postavený po druhé světové válce na místě zničené hřbitovní kaple z roku 1916.\n\n"}
{"id": "1221609", "url": "https://cs.wikipedia.org/wiki?curid=1221609", "title": "Síň rodáků (Jimramov)", "text": "Síň rodáků (Jimramov)\n\nSíň rodáků je muzeum a pamětní síň v Jimramově, založena byla v roce 1998. Umístěna je na náměstí Jana Karafiáta v Jimramově, v bývalé škole čp. 162. Zřizována a provozována je městysem Jimramov. \n\nBudova bývalé školy byla postavena v roce 1801 a nechal ji vystavět hrabě Antonín Belcredi, do roku 1986 v ní sídlila místní škola a později byla rekonstruována a od roku 1998 je v budově uloženo několik různých expozic. Síň byla rekonstruována dle návrhu Jana Doležala, realizaci pak obstarala kulturní komise městyse Jimramova. V roce 2002 byla otevřena expozice \"Život a dílo Jana Karafiáta\".\n\nV Síni rodáků je umístěno několik stálých expozic, první je \"Síň rodáků Jimramovska\", její součástí je i původní diorama Broučků od Jiřího Trnky, dalšími zmiňovanými rodáky či obyvateli jsou Jan Karafiát, Alois a Vilém Mrštíkovi, Karel Slavíček, Matěj Josef Sychra či Michal Blažek, František Žemlička, Čeněk Dobiáš, Bohuslav Kozák. Diorama bylo vytvořeno pro světovou výstavu Expo 1938, posléze však bylo vystaveno až po druhé světové válce na Expo 1958. \n\nDalšími expozicemi jsou expozice \"Život na Vysočině\" a \"Život a dílo Jana Karafiáta\". V expozici \"Život na Vysočině\" je vystaven vyřezávaný betlém. Součástí sbírky o životě a díle Jana Karafiáta je i původní nábytek Jana Karafiáta.\n\nV budově je také \"Výstavní síň u sv. Jana\".\n\n"}
{"id": "1221611", "url": "https://cs.wikipedia.org/wiki?curid=1221611", "title": "Herbert Friedman", "text": "Herbert Friedman\n\nHerbert Friedman (21. června 1916 – 9. září 2000) byl americký fyzik a raketový inženýr, průkopník používání sondážních raket pro sluneční fyziku a astronomii. Působil rovněž v politice a byl veřejným obhájcem vědy. \n\nNarodil se v Brooklynu v New Yorku. Jeho otec byl ortodoxní žid a úspěšný podnikatel, který se do New Yorku přestěhoval z Indiany, jeho matka pocházela z východní Evropy. Friedman se v mládí zajímal o umění a vydělával si prodejem skic. \n\nV roce 1932 začal studoval na Brooklyn College umění, ale nakonec získal titul z fyziky. Byl ovlivněn svým profesorem Bernhardem Kurrelmeyerem, který mu pomohl získat stipendium na Univerzitě Johna Hopkinse.\n\nFriedman působil jako člen poradní komise pro atomovou energii během vlády prezidenta Lyndona Johnsona. Později byl členem poradní komise pro přírodní vědy během vlády Richarda Nixona. \n\nZemřel na rakovinu ve věku 84 let v Arlingtonu ve Virginii. \n\nZa svůj život získal řadu ocenění, mezi nimi například Eddingtonovu medaili Královské astronomické společnosti, dále Národní vyznamenání za vědu. Ovšem nejvýznamnější ocenění přišlo v roce 1987, kdy obdržel Wolfovu cenu za fyziku. \n"}
{"id": "1221612", "url": "https://cs.wikipedia.org/wiki?curid=1221612", "title": "Lokomotiva 752", "text": "Lokomotiva 752\n\nMotorová lokomotiva řady 752 (do roku 1988 T 478.2) je dieselelektrická lokomotiva, vyráběná v pražské lokomotivce ČKD mezi lety 1969–1970. Vychází z předchozí osvědčené řady 751, od které se liší především absencí parního generátoru pro vytápění souprav a je tedy určena především pro nákladní dopravu. Po přeznačení všech lokomotiv této řady v Česku na typ 751.3 zde řada 752 zanikla (označení 752 bylo uvolněno pro pozdější rekonstrukci řady 753, prototyp 752.001) a zůstala pouze na Slovensku, kde je stále v provozu.\n\nV roce 1967 byla v ČKD zahájena sériová výroba řady T 478.1 (751), která se okamžitě stala jednou z důležitých posil v provozu a vytlačila mnohé parní lokomotivy na podřadné výkony či rovnou na odstavení. Vzhledem k jejich parnímu generátoru PG 500, který umožňoval i nasazení na osobních vlacích a rychlících, byly přednostně používány zde a do dopravy nákladní se dostávaly pouze příležitostně. Byla proto vyprojektována odvozená verze, postrádající jakékoliv vytápěcí zařízení pro použití na nákladních vlacích. Nová řada byla označena T 478.2 (šlo o druhé obsazení tohoto označení; starší dieselhydraulický prototyp T 478.2001 byl proto přeznačen na T 478.4001) a její výroba bez zkoušek započala roku 1969. Během dvou let bylo vyrobeno 82 kusů.\n\nLokomotiva je konstrukčně shodná s řadou T 478.1 až na nepřítomnost parního generátoru PG 500, který je pro zachování kolových sil nahrazen balastem. Nevyužitá nádrž na vodu pro parní generátor byla využita pro rozšíření palivové nádrže, která disponuje objemem 4 000 l (u řady T 478.1 3 000 l).\n\nŘada 752 se po dodání začlenila po bok výchozího typu a většinou byla deponována ve stejných depech. Velmi brzy byl na devět vybraných lokomotiv dodatečně dosazen parní generátor (uvolněný z lokomotiv řady T 444.1) a tyto byly přeznačeny na řadu T 478.1 s inventárními čísly 231–239. Takto lokomotivy sloužily dvě desetiletí, větší změny přišly až po roce 1990 – s klesající nákladní dopravou byl zřejmý přebytek lokomotiv a především v Česku byl tento problém řešen odstavováním některých strojů.\n\n26 lokomotiv bylo u ČD v letech 1994 a 1995 přestavěno na řadu 749 dosazením elektrického topného alternátoru a zbývající stroje byly roku 1995 u ČD přeznačeny na řadu 751.3 (tj. s dosavadním inventárním číslem zvýšeným o 300). Na Slovensku žádné přeznačení neproběhlo a většina lokomotiv vydržela v provozu v původním stavu i označení. Později obě řady připadly nově založeným nákladním divizím pod názvy ČD Cargo a ZSCS.\n\nPostupné rušení způsobilo téměř zánik řady 751.3 v ČR – v současnosti zůstává provozní pouze lokomotiva 751.316 v Českých Budějovicích, používaná pro různé doplňkové výkony v okolí domovského depa. Slovenský dopravce ZSCS i nadále s řadou 752 počítá, a tak je zde v provozu více než 30 strojů, které navíc stále procházejí hlavními opravami. Při nich dostávají nově např. čtyři čelní světla a jsou prováděny další úpravy. Většina z nich je dislokována na východě země (Košice, Humenné), kde zajišťují dopravu vlaků na mnoha neelektrifikovaných tratích.\n"}
{"id": "1221613", "url": "https://cs.wikipedia.org/wiki?curid=1221613", "title": "Beatrix Burgundská (1257–1310)", "text": "Beatrix Burgundská (1257–1310)\n\nBeatrix Burgundská (1257 – 1. října 1310, Murat) byla dědička bourbonského panství a hraběnka ze Charolais\n\nNarodila se jako jediná dcera Jana Burgundského a Anežky, dcery Archambauda Bourbonského. Roku 1272 se jako dědička bourbonského panství stala manželkou Roberta, nejmladšího syna francouzského krále Ludvíka IX.\n\nRobert se roku 1279 zúčastnil turnaje, kde utrpěl zranění hlavy a od té doby trpěl duševní chorobou, která se v rodině objevila i v následujících generacích. Beatrix zemřela roku 1310 a byla pohřbena v minoritském klášteře Champaigue u Souvigny.\n"}
{"id": "1221617", "url": "https://cs.wikipedia.org/wiki?curid=1221617", "title": "Placidus Blahusch", "text": "Placidus Blahusch\n\nP. Placidus Joannes Nep. Blahusch OCist., německy Plazidus Blahusch (11. května 1819 Vyšší Hodonice – 25. listopadu 1899 Vyšší Brod) byl cisterciácký mnich a kněz ve Vyšším Brodě a pedagog v Českých Budějovicích, převor a archivář Vyšebrodského kláštera a sestavitel pamětního spisu při příležitosti 600. výročí jeho založení v roce 1859.\n\nPlacidus Blahusch se narodil jako Johann Plahusch 11. května 1819 v osadě Vyšší Hodonice, jeho křestním patronem byl Jan Nepomucký. Vyšší Hodonice (dříve též jen \"Hodonice\", ) se nacházely západně od Kaplice a patřily do farnosti Omlenice. Koncem 19. století byla tato osada připojena k blízké vsi Zahrádka, která je dnes místní částí Rožmitálu na Šumavě. V souvislosti s vysídlením Němců z Československa v letech 1945–1946 osada zanikla.\n\nRodiči Placida Blahusche byli klášterní hajný Ignaz Blahusch a jeho manželka Maria Schindlerová. Po dokončení studia gymnázia a filozofie v hornorakouském Linci vstoupil jako devatenáctiletý 4. září 1838 do kláštera ve Vyšším Brodě. Po třech letech, 8. září 1841, tam složil řeholní sliby a po dokončení studia teologie v Českých Budějovicích a Praze byl 15. července 1842 vysvěcen na kněze.\n\nV roce 1847 začal působit jako kaplan v Rožmberku nad Vltavou, v roce 1852 jako farář v Dolním Dvořišti a 1854 v Hořicích na Šumavě. V roce 1848 se stal profesorem filologie a pedagogiky na teologickém a filozofickém ústavu při biskupském kněžském semináři v Českých Budějovicích (později státním gymnáziu), kde vyšebrodští cisterciáci v letech 1815–1921 pedagogicky působili.\n\nOd roku 1857 působil jako sekretář a posléze od roku 1861 jako převor a archivář kláštera. Když se roku 1859 připomínalo 600. výročí založení Vyšebrodského kláštera a papež Pius IX. vyhlásil možnost získat při této příležitosti odpustky, sestavil Placidus Blahusch pamětní brožuru \"Jubiläums-Ablaß-Andacht[…]\" vyšlou tiskem v Linci, která vedle textu odpustkové pobožnosti obsahovala i stručné shrnutí historie kláštera. Roku 1863 se stal notářem českobudějovického biskupa a roku 1882 konzistorním radou.\n\nZa jeho zásluhy mu byl v roce 1889 udělen řád Františka Josefa. Zemřel jako podpřevor 25. listopadu 1899 ve věku 80 let ve Vyšším Brodě. Pochován je na klášterním hřbitově, který se nachází východně od kněžiště opatského kostela, v okolí kaple svaté Anny. Mezi dalšími klášterními knihovníky ho tam připomíná náhrobní deska zasazená zvnějšku ve zdi kaple.\n"}
{"id": "1221618", "url": "https://cs.wikipedia.org/wiki?curid=1221618", "title": "Wireless Transport Layer Security", "text": "Wireless Transport Layer Security\n\nWireless Transport Layer Security (WTLS) je bezpečnostní protokol z protokolového zásobníku Wireless Application Protocol (WAP), kde je začleněn mezi vrstvy WTP a WDP.\n\nWTLS je odvozen z TLS. WTLS používá podobnou sémantiku upravenou pro nižší rychlosti mobilních zařízení. Hlavní rozdíly jsou:\n\n\nVe verzi WAP Wireless Application Protocol 2.0 bylo WTLS nahrazeno novější verzí End-to-end Transport Layer Security Specification.\n\nWTLS používá moderní kryptografické algoritmy a stejně jako TLS podporuje vyjednávání o kryptografických protokolech mezi klientem a serverem.\n\nNeúplný seznam:\n\n\n\nJak již bylo zmíněno, klient a server provádějí vyjednávání kryptografické sady. Při zahájení relace pošle klient seznam podporovaných algoritmů a server vybere jejich sadu nebo odmítne spojení. Standard nevyžaduje podporu žádného konkrétního algoritmu. Koncový bod (klient nebo server), který má být interoperabilní s jiným koncovým bodem může vyžadovat implementaci každého algoritmu (včetně těch, na něž se vztahuje ochrana podle zákonů o duševním vlastnictví).\n\n"}
{"id": "1221621", "url": "https://cs.wikipedia.org/wiki?curid=1221621", "title": "Koruna římského krále Karla IV.", "text": "Koruna římského krále Karla IV.\n\nKoruna římského krále byla zhotovena pro Karla IV. při příležitosti korunovace králem Svaté říše římské 25. července 1349 v Cáchách. Karel IV. byl už předtím korunován jako římskoněmecký král dne 26. listopadu 1346 v Bonnu. Korunovace v Cáchách, nad hrobem Karla Velikého, měla symbolický význam přihlášení ke státotvorné a sakrální tradici zakladatele Svaté říše římské. Titul král užíval zvolený panovník Svaté říše římské až do oficiální korunovace císařskou korunou v Římě. \n\nKoruna byla vyrobena ve dvorní zlatnické dílně v Praze. Je ze zlaceného stříbra a zdobí ji antické a byzantské kameje, antické gemy a drahé kameny. Po stranách obroučky jsou otvory pro uchycení zlatnických závěsů. Koruna vychází z francouzských vzorů a lze předpokládat, že ji zhotovili francouzští zlatníci, kteří v té době pracovali pro Karla IV. Předlohou byla dosud zachovaná ostatková koruna bývalého Paracletova opatství v Amiens ze 2. pol. 13. století. Ta se liší dvojnásobným počtem rostlinných ozdob (fleuronů) a výzdobou obroučky, kde jsou drahokamy připevněné v nálevkovitém osazení prokládány rámečky s ostatky a medailony s emailovými ozdobami ve formě drolerií. \n\nNeobvykle velký obvod obroučky (66 cm) odpovídá zjištěným antropologickým údajům o Karlově lebce.\nKoruna římského krále je trvale uložena na relikviářové bystě Karla Velikého, kterou nechal Karel IV. zhotovit v Praze a od roku 1349 je součástí pokladu falcké kaple v katedrále Panny Marie v Cáchách.\n\nVěrnou repliku Koruny římského krále zhotovil v roce 2016 turnovský šperkař a zlatník Jiří Urban se svými spolupracovníky.\n\n\n"}
{"id": "1221622", "url": "https://cs.wikipedia.org/wiki?curid=1221622", "title": "Komunální útvar", "text": "Komunální útvar\n\nKomunální útvar nebo místní samosprávní celek (rusky муниципальное образование) je část území Ruské federace, v jehož rámci se spolu státem řízenou místní správou reší pouze místní záležitosti. Místní samospráva se provádí přímo a (nebo) prostřednictvím volených a dalších orgáů místní samosprávy s cílem řešit záležitosti místního významu. Na území komunálních útvarů se sdílejí pravomoci mezi orgány veřejné správy a místní samosprávy.\n\nOd května 2014 zákonodárství Ruské federace stanovuje možnost vytvoření sedmi typů komunálních útvarů. Komunální útvary jsou stanoveny, rušeny nebo měněny podle zákonů Ruské federace. Komunální útvary některých typů jsou součástí komunálních útvarů jiných typů. Komunální útvar existují na celém území Ruské federace. Největším komunálním útvarem v Rusku co se rozlohy týče je Tajmyrský Dolgano-něněcký komunální rajón, z hlediska počtu obyvatel je to městský okruh města Novosibirsk.\n\nV souladu s článkem 2 Federálního zákona ze dne 6. října 2003 № 131-ФЗ „O obecných zásadách organizace místní samosprávy v Ruské federaci“ bylo stanoveno na území Ruské federace 5 typů komunálních útvarů:\n\n\n\n\n\n\nFederálním zákonem № 136−ФЗ byly ustanoveny s platností od 27. května 2014 dva nové komunální útvary, a to:\n\n\n"}
{"id": "1221625", "url": "https://cs.wikipedia.org/wiki?curid=1221625", "title": "Na Plachtě", "text": "Na Plachtě\n\nNa Plachtě je přírodní památka o rozloze 38,79 ha, která se nachází na jihovýchodním okraji Hradce Králové. Památka vznikla 28. prosince 2013 na území bývalých přírodních památek Na Plachtě 1 a Na Plachtě 2. Oblast spravuje Krajský úřad Královéhradeckého kraje. Zároveň společně se sousední PP Na Plachtě 3 je území PP Na Plachtě evropsky významnou lokalitou soustavy Natura 2000. Území představuje unikátní lokalitu s pestrou faunou a flórou v těsné blízkosti intravilánu Hradce Králové a hradeckých městských lesů.\n\nHlavním předmětem ochrany je populace silně ohroženého čolka velkého (\"Triturus cristatus\"), modráska očkovaného (\"Maculinea teleius\"), vážky jasnoskvrnné (\"Leucorrhinia pectoralis\") a jejich biotopů a dalších zvláště chráněných druhů živočichů a rostlin, které se v území vyskytují – čolek obecný (\"Lissotriton vulgaris\"), čolek horský (\"Ichthyosaura alpestris\"), blatnice skvrnitá (\"Pelobates fuscus\"), ropucha obecná (\"Bufo bufo\"), ropucha zelená (\"Bufotes viridis\"), ropucha krátkonohá (\"Epidalea calamita\"), rosnička zelená (\"Hyla arborea\"), skokan ostronosý (\"Rana arvalis\"), skokan štíhlý (\"Rana dalmatina\"), skokan skřehotavý (\"Pelophylax ridibundus\"), skokan zelený (\"Pelophylax esculentus\"), užovka obojková (\"Natrix natrix\"), ještěrka obecná (\"Lacerta agilis\"), ještěrka živorodá (\"Zootoca vivipara\"), slepýš křehký (\"Anguis fragilis\"), zmije obecná (\"Vipera berus\"), modrásek bahenní (\"Maculinea nausithous\"), ohniváček černočárný (\"Lycaena dispar\"), listonoh letní (\"Triops cancriformis\"), žábronožka letní (\"Branchipus schaefferi\"), prstnatec pleťový (\"Dactylorhiza incarnata\"), hvozdík pyšný pravý (\"Dianthus superbus\"), rosnatka okrouhlolistá (\"Drosera rotundifolia\"), kosatec sibiřský (\"Iris sibirica\"), všivec mokřadní (\"Pedicularis sylvatica\"), prstnatec májový (\"Dactylorhiza majalis\"), hadilka obecná (\"Ophioglossum vulgatum\"), vemeník dvoulistý (\"Platanthera bifolia\") a pampeliška bahenní (\"Taraxacum palustre\"). Biotopem se rozumí jednak stanoviště jejich rozmnožování, vývoje, tak i stanoviště využívaná mimo období rozmnožování. Na lokalitě PP Na Plachtě to jsou rybníky Plachta a Jáma, na ně navazující slatinné louky, soustava periodických tůní, mokřady a obnažené písky s vřesem.\n\nNávrh plánu péče o přírodní památku Na Plachtě (ve formátu .pdf)\n"}
{"id": "1221626", "url": "https://cs.wikipedia.org/wiki?curid=1221626", "title": "Chris Mosier", "text": "Chris Mosier\n\nChris Mosier (* 1980 Chicago, Illinois) je americký transgenderový sportovec (triatlonista), trenér, učitel a zakladatel serveru TransAthlete.com, historicky první transgender člen olympijského týmu Spojených států amerických při Letních olympijských hrách 2016 v Rio de Janeiru.\n\nNa Northern Michigan University se potkal se svou pozdější manželkou Zhen Heinemann, v roce 2010 prošel přeměnou v mužské tělo.\n\n"}
{"id": "1221627", "url": "https://cs.wikipedia.org/wiki?curid=1221627", "title": "David J. Thouless", "text": "David J. Thouless\n\nDavid James Thouless (21. září 1934 Bearsden – 6. dubna 2019 Cambridge) byl americko-britský fyzik, specialista na fyziku kondenzovaných stavů, laureát Nobelovy ceny. \n\nDoktorát získal Thouless na Cornellově univerzitě, jeho práci zde vedl nositel Nobelovy ceny Hans Bethe. Působil jako profesor matematické fyziky na Birminghamské univerzitě, v roce 1980 získal profesorské místo na Washingtonské univerzitě v Seattlu. \n\nJeho výzkum se týkal supravodivosti nebo vlastností jaderné hmoty. \n\nV roce 1990 získal Wolfovu cenu za fyziku, dále také Diracovu medaili nebo Onsagerovu cenu. V roce 2016 byl oceněn společně s Duncanem Haldanem a Michaelem Kosterlitzem Nobelovou cenou za fyziku za teoretické objevy topologických fázových přechodů a topologických fází hmoty. Byl členem Královské společnosti, Národní akademie věd Spojených států amerických, Americká akademie umění a věd nebo Americké fyzikální společnosti.\n"}
{"id": "1221629", "url": "https://cs.wikipedia.org/wiki?curid=1221629", "title": "Michael Berry", "text": "Michael Berry\n\nSir Michael Victor Berry (* 14. března 1941) je britský matematický fyzik z University of Bristol v Anglii. \n\nJe znám díky Berryho fázi, což je jev pozorovaný v kvantové mechanice a optice. Specializuje se na semiklasickou fyziku (asymptotická fyzika, kvantový chaos) aplikovanou na vlnové jevy v kvantové mechanice a dalších oblastech, například optice. Působí také na ústavu kvantové chemie na Chapman University v Kalifornii.\n\nJeho otec byl taxikářem v Londýně. Bakalářský titul získal z University of Exeter, doktorát potom na Univerzita v St Andrews. Celou svoji vědeckou kariéru strávil na univerzitě v Bristolu, od roku 1978 jako profesor fyziky. \n\nBerry je držitelem celé řady ocenění. Nejprestižnější z nich je Wolfova cena za fyziku, kterou získal v roce 1998. Dále obdržel mimo jiné Lorentzovu medaili roku 2014. V roce 2000 obdržel rovněž Ig Nobelovu cenu za výzkum fyziky levitujících žab. Spolu s ním cenu získal také Andre Geim, k roku 2016 jediný držitel Ig Nobelovy ceny i skutečné Nobelovy ceny. \n\nV roce 1982 byl zvolen členem Královské společnosti. Roku 1996 byl povýšen do šlechtického stavu. \n"}
{"id": "1221630", "url": "https://cs.wikipedia.org/wiki?curid=1221630", "title": "Bertrand Halperin", "text": "Bertrand Halperin\n\nBertrand Halperin (* 6. prosince 1941) je americký fyzik působící jako profesor matematiky a přírodní filozofie na Harvardově univerzitě. \n\nNarodil se v Brooklynu v New Yorku. Jeho matka byla správkyní fakulty, otec byl celním inspektorem. Oba rodiče se narodili v Sovětském svazu, babička údajně měla původ u Ba'ala Šema Tova. \n\nHalperin nejdříve navštěvoval Harvardovu univerzitu, doktorát ovšem získal na Kalifornské univerzitě v Berkeley roku 1965. V 70. letech 20. století vypracoval teorii dvourozměrného tání, předpověděl hexatickou fázi předtím než byla experimentálně pozorována v 80. letech. Další práce se týkala teorie kvantového Hallova jevu. Jeho zájmy v prvním desetiletí 21. století se obrátily k silně interagujícím nízkodimenzionálním elektronovým systémům. \n\nV roce 2001 získal Onsagerovu cenu, roku 2003 potom Wolfovu cenu za fyziku. \n"}
{"id": "1221631", "url": "https://cs.wikipedia.org/wiki?curid=1221631", "title": "Římskokatolická farnost Zálesí", "text": "Římskokatolická farnost Zálesí\n\nŘímskokatolická farnost Zálesí je územním společenstvím římských katolíků v rámci Jesenického děkanátu Ostravsko-opavské diecéze.\n\nFarnost v Zálesí vznikla zřejmě v 18. století a tehdy byl také vystavěn kostel svaté Barbory. Ten byl v roce 1989 na základě rozhodnutí MNV v Javorníku a se souhlasem tehdejšího statutárního zástupce farnosti zbořen.\n\nFarnost je administrována \"ex currendo\" z Javorníka. Plánuje se výstavba kaple na místě někdejšího kostela.\n\n"}
{"id": "1221633", "url": "https://cs.wikipedia.org/wiki?curid=1221633", "title": "Maximilian Haider", "text": "Maximilian Haider\n\nMaximilian Haider (* 23. ledna 1950) je rakouský fyzik, jehož specializací je především elektronová mikroskopie. V roce 2011 získal za příspěvky k elektronové mikroskopii, společně s Haraldem Rosem a Knutem Urbanem Wolfovu cenu za fyziku. V roce 2013 získala stejná trojice vědců cenu nadace BBVA, opět za významné příspěvky k elektronové mikroskopii, konkrétně za zvýšení přesnosti elektronové mikroskopie až na subatomární úroveň. \n\nFyziku vystudoval na univerzitě v Kielu a na Technické univerzitě Darmstadt. V roce 2016 působí na technologickém institutu v Karlsruhe jako profesor. \n"}
{"id": "1221635", "url": "https://cs.wikipedia.org/wiki?curid=1221635", "title": "Heinz-Dieter Zeh", "text": "Heinz-Dieter Zeh\n\nHeinz-Dieter Zeh (8. května 1932 – 15. dubna 2018) byl německý fyzik, emeritní profesor na Univerzitě Heidelberg a teoretický fyzik. Je autorem kvantové interpretace mnoha myslí a objevitel dekoherence, kterou popsal ve své práci z roku 1970. \n\nVystudoval na univerzitě v Heidelbergu pod vedením J. Hanse D. Jensena jadernou fyziku. V letech 1964 až 1965 působil jako asistent na Kalifornském technologickém institutu. V letech 1965 a 1967 až 1968 poté na Kalifornské univerzitě v San Diegu. Později se stal profesorem v Heidelbergu. \n\nOd roku 1960 se zabýval základními problémy kvantové mechaniky, zejména interpretací mnoha světů jejímž autorem je Hugh Everett. Zabýval se ovšem rovněž i vnímáním času (šipky času) ve fyzice.\n"}
{"id": "1221637", "url": "https://cs.wikipedia.org/wiki?curid=1221637", "title": "Chaucerova strofa", "text": "Chaucerova strofa\n\nChaucerova strofa je básnická strofa (sloka) skládající se vždy ze sedmi veršů s rýmovým schématem ababbcc.\n\nTato strofa nese označení po svém autorovi, jímž byl anglický středověký básník Geoffrey Chaucer (1340–25. října 1400 Londýn).\n\n\nPozvolna od kořene chřadnu, schnu, A\naž tesknota mne projímá a děs: B\njiž nemnoho mně vyměřeno dnů, A\nsnad zítra dokonám, či možná dnes? B\nKolem mne šumí mladistvý už les, B\npodrosty bují nové, klíčí nové símě – C\nNa oheň vržen, člověka hřát budu v kruté zimě? C\n\n\n"}
{"id": "1221638", "url": "https://cs.wikipedia.org/wiki?curid=1221638", "title": "Oleněgorsk", "text": "Oleněgorsk\n\nOleněgorsk () je město v Murmanské oblasti v Ruské federaci. Při sčítání lidu v roce 2010 měl přes třiadvacet tisíc obyvatel.\n\nOleněgorsk leží za severním polárním kruhem na poloostrově Kola, na rozvodí mezi Barentsovým mořem a Bílým mořem (k jeho rozvodí patří jezera Permus východně od města i Imandra jižně od města). Od Murmansku, správního střediska oblasti, je Oleněgorsk vzdálen přibližně 110 kilometrů jižně.\n\nOd roku 1917 vede přes Oleněgorsk Murmanská železniční magistrála z Petrohradu do Murmansku. V Oleněgorsku se od ní odděluje větev vedoucí jihozápadně třicet kilometrů do Mončegorsku. Z Petrohradu do Murmansku vede přes Oleněgorsk také dálnice R21.\n\nOsm kilometrů východně od Oleněgorsku leží letecká základna Oleňja.\n\nJako sídlo vznikla nejprve v roce 1916 \"Oleňja\" u stejnojmenné stanice právě stavěné Murmaňské magistrály. Jméno odkazuje k ruskému výrazu pro polárního soba: \"severnyj oleň\".\n\nMěstem se stal Oleněgorsk 27. března 1957, kdy také dostal své nové jméno.\n\n"}
{"id": "1221640", "url": "https://cs.wikipedia.org/wiki?curid=1221640", "title": "FOLK (cyklus koncertů)", "text": "FOLK (cyklus koncertů)\n\nFOLK byl cyklus koncertů především folkové, ale i jazzové hudby, které v sedmdesátých a osmdesátých letech 20. století pořádal převážně pod hlavičkou tělovýchovné jednoty Nohyb Praha Ivan Dvořák. První dva koncerty uspořádal v roce 1974 v Chrástu u Plzně pod hlavičkou místní organizace Socialistického svazu mládeže. Koncert FOLK 12, původně plánovaný na 16. června 1976 v sestavě Emil Viklický a Vladimír Merta byl komunistickými úřady zakázán. Uskutečnil se až o pět let později 30. června 1982 v kladenském klubu Klubko 55 pod záštitou základní organizace SSM Okrsek O, Kladno.\n\nSouběžně Ivan Dvořák organizoval koncerty jazzové hudby s označením JAZZ 1 až JAZZ 10 a divadelní akce s označením DIVADLO 1 až DIVADLO 10.\n\nK většině koncertů a představení byly vydávány programy zpravidla formátu A4 s písňovými texty nebo texty, vztahujícími se k tématu pořadu. V podobné úpravě vyšly i medailony některých protagonistů (například Milan Slezák: rozhovor s Jiřím Černým, prosinec 1980).\n"}
{"id": "1221641", "url": "https://cs.wikipedia.org/wiki?curid=1221641", "title": "Franz Cisar", "text": "Franz Cisar\n\nFranz Cisar (28. listopadu 1908 – ) byl rakouský fotbalista a reprezentant Rakouska. Nastupoval v obraně i v útoku.\n\nHrál v rakouské lize za Herthu Vídeň, Austrii Vídeň a Wiener AC. V československé lize hrál v ročníku 1935/36 za Moravskou Slavii Brno. V následující sezóně hrál ve Francii za FC Metz. V sezóně 1937/38 hrál opět československou ligu za SK Prostějov. V československé lize dal 5 gólů. Za reprezentaci Rakouska nastoupil v 9 utkáních (01.10.1933–07.06.1934), byl účastníkem Mistrovství světa ve fotbale 1934.\n\n"}
{"id": "1221642", "url": "https://cs.wikipedia.org/wiki?curid=1221642", "title": "HC Slavia Praha 2016/2017", "text": "HC Slavia Praha 2016/2017\n\nHC Slavia Praha 2016/2017 popisuje působení hokejového klubu HC Slavia Praha ve druhé nejvyšší české soutěži v sezóně 2016/2017.\n\n"}
{"id": "1221643", "url": "https://cs.wikipedia.org/wiki?curid=1221643", "title": "Obský záliv", "text": "Obský záliv\n\nObský záliv () je záliv Karského moře v severním Rusku při ústí řeky Ob. Naprostá většina zálivu leží za severním polárním kruhem. Záliv je přibližně 800 km dlouhý a 50 až 80 km široký. Probíhá převážně severojižním směrem. Je mělký s průměrnou hloubkou 12 a největší 25 m.\n\nZáliv obklopuje na západě poloostrov Jamal, na severovýchodě poloostrov Gydan a východě Tazovský poloostrov. Poslední dva poloostrovy od sebe odděluje Tazovská zátoka. Řeka Ob do zálivu ústí na jeho jižním konci směrem od západu. Na jižním pobřeží do zálivu ústí řeka Nadym. Nedaleko ústí řeky Ob leží řada plochých a nízkých ostrovů. Jinak je záliv téměř bez ostrovů. U ústí zálivu do Karského moře leží menší ostrov Chaljango () a mnohem větší Ostrov Šokalského ().\n\nNa pobřeží Obského zálivu se nenacházejí žádná větší sídla. Nejvýznamnější je Jamburg () na západním pobřeží v jižní části zálivu. Městečko bylo vystavěno v 80. letech 20. století pro pracovníky v těžařském průmyslu. Většina jeho obyvatel jsou zaměstnanci firmy Gazprom.\n\nPoměrná mělkost zálivu na něm znemožňuje provoz větší námořní dopravy. Hospodářský význam zálivu je především v obrovských nalezištích ropy a zemního plynu v zálivu a jeho okolí.\n"}
{"id": "1221645", "url": "https://cs.wikipedia.org/wiki?curid=1221645", "title": "Luuka Jonesová", "text": "Luuka Jonesová\n\nLuuka Jonesová (* 18. října 1988 Tauranga) je novozélandská vodní slalomářka, kajakářka závodící v kategorii K1.\n\nNa letních olympijských hrách poprvé startovala v Pekingu 2008, kdy se v závodě kajakářek umístila na 21. místě. O čtyři roky později, na LOH v Londýně 2012, dokončila závod jako čtrnáctá. Největšího úspěchu dosáhla v Riu 2016, kde vybojovala stříbrnou medaili.\n"}
{"id": "1221650", "url": "https://cs.wikipedia.org/wiki?curid=1221650", "title": "Muzeum Tesla", "text": "Muzeum Tesla\n\nMuzeum Tesla je muzeum v Třešti, umístěno je v bývalé sýpce \"Zemědělské družiny Třešť\" na Nádražní ulici čp. 53. Založeno bylo 11. srpna 2012 Historickým radioklubem československým, tím je i nadále provozováno a rozšiřováno.\n\nV roce 1995 byla Historickým radioklubem vyhlášena akce s názvm „\"Nadace Tesla Československo\"“, ta měla za cíl vytvořit muzeum československého radioprůmyslu. Sbírkové předměty byly získávány a uskladněny na různých místech, např. v budově vysílacího střediska v Poděbradech. Existoval plán, že právě v této budově vznikne muzeum, nicméně v roce 2002 musely být prostory vyklizeny. V květnu roku 2003 získal radioklub bývalou sýpku v Třešti, začala rekonstrukce a v roce 2012 po částečné rekonstrukci byla expozice slavnostně otevřena. Expozice dostala název „Tesla, dědictví československého elektroprůmyslu“. V roce 2013 vznikly další expozice, první pod názvem Těžká radiotechnika a druhá pod názvem Radioamatéři a domácí kutilové, otevřeny byly pak až 26. července 2015.\n\nV roce 2014 byla zakoupena sousední budova sýpky, která by po rekonstrukci měla sloužit jako depozitář sbírkových předmětů.\n\nSoučástí muzea je několik expozic z historie radiotechniky. První expozicí je „Tesla, dědictví č. s. elektroprůmyslu“, ta byla otevřena 11. srpna 2012. V expozici jsou vystaveny primáně výrobky značky Tesla, vybudována byla ve spolupráci s Regionem Renesance. Druhou expozicí je expozice těžké radiotechniky, ta byla otevřena 26. července 2015 a jeji součástí jsou primárně vysílače a vysílací technika, telegramy, telegrafy, režijní pracoviště československého rozhlasu, odbavovací pracoviště československé televize a další předměty nutné pro práci s těžkou radiotechnikou.\n\nVystaveny jsou předměty značky Tesla od roku 1946 až do 90. let 20. století.\n\n"}
{"id": "1221654", "url": "https://cs.wikipedia.org/wiki?curid=1221654", "title": "Systém jakosti v pozemních komunikacích", "text": "Systém jakosti v pozemních komunikacích\n\nSystém jakosti v pozemních komunikacích (SJ-PK) se zabývá řízením výstavby v pozemních komunikacích dle Ministerstvem dopravy stanoveného předpisu (Metodického pokynu).\n\nMetodický pokyn MD je zveřejněn na webu www.pjpk.cz v aktuální podobě a odkazuje na průběžně aktualizované Technologické postupy a Technické kvalitativní podmínky staveb v pozemních komunikacích v rámci ČR. \n\nOrganizace plnící požadavky metodického pokynu, TP a TKP jsou nezávislou stranou prověřeny a o svých kompetencích mají vydané potvrzení jako součást povinně udržovaného systému kvality dle ISO 9001.\n\n"}
{"id": "1221668", "url": "https://cs.wikipedia.org/wiki?curid=1221668", "title": "Italská skautská federace", "text": "Italská skautská federace\n\nItalská skautská federace (FIS, \"Federazione Italiana dello Scautismo\") je národní skautská federace v Itálii. Počátky skautingu v Itálii sahají do roku 1910, chlapecký kmen italských skautů byl jedním ze zakládajících členů WOSM v roce 1922, dívčí kmen se připojil k WAGGGS v roce 1948. Federace čítá na 102 778 skautů (k roku 2011) a 84 303 skautek (k roku 2008).\n\nFIS vznikla v roce 1986 spojením \"Federazione Esploratori Italiani\" (chlapecký kmen, založený v roce 1944, člen WOSM) a \"Federazione Italiana Guide Esploratrici\" (dívčí kmen, založený v roce 1945 člen WAGGGS).\n\nČleny organisace jsou:\n\nSoučástí AGESCI jsou dvě menší skautské organisace:\n\n"}
{"id": "1221670", "url": "https://cs.wikipedia.org/wiki?curid=1221670", "title": "Gauthier Klauss", "text": "Gauthier Klauss\n\nGauthier Klauss (* 17. prosince 1987 Épinal) je bývalý francouzský vodní slalomář, kanoista závodící v kategorii C2. Jeho partnerem v lodi byl Matthieu Péché. Kariéru ukončil v roce 2018 po vyřazení kategorie C2 ze šampionátů i Světového poháru.\n\nNa světových šampionátech vybojoval s francouzským týmem od roku 2010 čtyři zlaté medaile ze závodů hlídek, z individuálních závodů deblkánoí má bronz z MS 2015 a zlato z MS 2017.\n\nDvakrát startoval na letních olympijských hrách, při premiéře v Londýně 2012 skončila jeho loď na čtvrtém místě. V Riu 2016 si o jednu pozici polepšil a získal tak bronzovou medaili.\n"}
{"id": "1221673", "url": "https://cs.wikipedia.org/wiki?curid=1221673", "title": "Matthieu Péché", "text": "Matthieu Péché\n\nMatthieu Péché (* 7. října 1987 Épinal) je bývalý francouzský vodní slalomář, kanoista závodící v kategorii C2. Jeho partnerem v lodi byl Gauthier Klauss. Kariéru ukončil v roce 2018 po vyřazení kategorie C2 ze šampionátů i Světového poháru.\n\nNa světových šampionátech vybojoval s francouzským týmem od roku 2010 čtyři zlaté medaile ze závodů hlídek, z individuálních závodů deblkánoí má bronz z MS 2015 a zlato z MS 2017.\n\nDvakrát startoval na letních olympijských hrách, při premiéře v Londýně 2012 skončila jeho loď na čtvrtém místě. V Riu 2016 si o jednu pozici polepšil a získal tak bronzovou medaili.\n"}
{"id": "1221676", "url": "https://cs.wikipedia.org/wiki?curid=1221676", "title": "Blatník", "text": "Blatník\n\nBlatník je plechová nebo plastová součást, kryjící kola dopravních prostředků. Chrání vozidlo i jeho uživatele před znečištěním a poškozením, například blátem, pískem, kaménky a nečistotami, které odstřikují rotací jeho kol. Efekt ovšem nastává jen u kol, která se otáčejí dostatečně rychle. U automobilů mohou být blatníky samostatně montované, anebo integrované do tvaru karoserie.\n"}
{"id": "1221680", "url": "https://cs.wikipedia.org/wiki?curid=1221680", "title": "Ladislav Škantár", "text": "Ladislav Škantár\n\nLadislav Škantár (* 11. února 1983 Kežmarok) je slovenský vodní slalomář, kanoista závodící v kategorii C2. Jeho partnerem v lodi je jeho bratranec Peter Škantár.\n\nPrvní cenný kov na světových šampionátech získal v roce 2007 v závodě hlídek, z individuálních závodů si od té doby přivezl dvě stříbra a tři bronzy.\n\nNa letních olympijských hrách poprvé startoval v Riu 2016, kde závod deblkánoí vyhrál.\n"}
{"id": "1221681", "url": "https://cs.wikipedia.org/wiki?curid=1221681", "title": "SHFV-Pokal", "text": "SHFV-Pokal\n\nSHFV-Pokal je německá fotbalová soutěž pro týmy pod fotbalovým svazem Šlesvicko-Holštýnska (Landespokal, regionální pohár). Tento fotbalový svaz sdružuje přes 181 000 členů registrovaných v 5 045 klubech. Tento zemský pohár se hraje od sezóny 1953-54 a je jedním z nejstarších. Hraje se vyřazovacím K.O. systémem, soutěž má předkolo a 4 hlavní kola . Nehrají zde týmy z nejvyšších dvou německých soutěží. Do 1.kola soutěže postupují přímo účastníci 3.ligy, dále pak týmy ze 4. ligy a 14 vítězů Kreispokalů. Vítěz postupuje do DFB-Pokalu.\n\n"}
{"id": "1221683", "url": "https://cs.wikipedia.org/wiki?curid=1221683", "title": "Peter Škantár", "text": "Peter Škantár\n\nPeter Škantár (* 20. července 1982 Kežmarok) je slovenský vodní slalomář, kanoista závodící v kategorii C2. Jeho partnerem v lodi je jeho bratranec Ladislav Škantár.\n\nPrvní cenný kov na světových šampionátech získal v roce 2007 v závodě hlídek, z individuálních závodů si od té doby přivezl dvě stříbra a tři bronzy.\n\nNa letních olympijských hrách poprvé startoval v Riu 2016, kde závod deblkánoí vyhrál.\n"}
{"id": "1221685", "url": "https://cs.wikipedia.org/wiki?curid=1221685", "title": "Kaple Čtrnácti svatých pomocníků (Březová nad Svitavou)", "text": "Kaple Čtrnácti svatých pomocníků (Březová nad Svitavou)\n\nKaple Čtrnácti svatých pomocníků, někdy uváděná jako filiální kostel Čtrnácti svatých pomocníků, je římskokatolická kaple v obci Březová nad Svitavou. Vlastníkem kaple je farnost Březová nad Svitavou. Kaple je chráněna jako kulturní památka České republiky.\n\nKaple z roku 1710 je na jižním okraji obce při silnici, upravována byla roku 1757.\n\nPozdně barokní stavba s průčelím zdobeným výklenky se sochami srdce Panny Marie a Piety z doby kolem roku 1740, Boha Otce s mrtvým Kristem z doby kolem poloviny 18. století a sv. Josefa z druhé poloviny 18. století. V interiéru je ikonograficky výjimečná výzdoba.\n\nPravidelné bohoslužby se v kapli nekonají.\n\n"}
{"id": "1221686", "url": "https://cs.wikipedia.org/wiki?curid=1221686", "title": "Skupina Honicích psů I", "text": "Skupina Honicích psů I\n\nSkupina Honicích psů I (také známá jako Skupina galaxií M 94) je volná a rozsáhlá skupina galaxií vzdálená přibližně 13 milionů světelných let\nv souhvězdí Honicích psů a Vlasů Bereniky. Skupina tvoří spolu s dalšími blízkými skupinami Místní nadkupu galaxií (Nadkupu galaxií v Panně)\na je jednou ze skupin nejbližších k Místní skupině galaxií.\n\nAčkoli se zdá, že členové této skupiny pocházejí z jediného velkého systému, který se podobá oblaku, mnoho těchto galaxií je ke skupině gravitačně vázáno pouze slabě a některé ještě nejsou na ustálených drahách kolem středu této skupiny. Spíše se zdá, že se většina těchto galaxií pohybuje ve směru rozpínání vesmíru.\n\nNásledující tabulka ukazuje ty členy Skupiny Honicích psů I, na kterých se shodují Nearby Galaxies Catalog, Lyons Groups of Galaxies (LGG) Catalog, a tři seznamy této skupiny vytvořené při průzkumu Nearby Optical Galaxies.\n\nVýše uvedené zdroje často (ale neshodně) uvádějí jako členy této skupiny i NGC 4105 a UGC 8331.\n\nNejjasnější člen této skupiny je sporný a částečně závisí na tom, jakým způsobem se určí členové této skupiny. Katalog LGG uvádí jako člena skupiny galaxii Messier 106, která by se tak stala jejím nejjasnějším členem. Ovšem ostatní katalogy Messier 106 do skupiny neřadí, a proto můžeme za nejjasnějšího člena považovat galaxii Messier 94.\n\nTato skupina galaxií je někdy mylně označována jako \"Mračno Honicích psů (Canes Venatici Cloud)\", což je ale větší celek, kterého je skupina pouhým členem. Mračno galaxií je částí nadkupy galaxií. Název \"Canes Venatici Cloud (CVn Cloud)\" tímto způsobem používá Tully a de Vaucouleurs.\n\n\n"}
{"id": "1221689", "url": "https://cs.wikipedia.org/wiki?curid=1221689", "title": "Jonáš Kašpar", "text": "Jonáš Kašpar\n\nJonáš Kašpar (* 8. října 1991 Krnov) je bývalý český vodní slalomář, kanoista závodící v kategorii C2. Jeho partnerem v lodi byl Marek Šindler. Kariéru ukončil v roce 2018 po vyřazení kategorie C2 ze šampionátů i Světového poháru.\n\nNa světových šampionátech dosáhl největšího úspěchu na MS 2013, kde s českým týmem vyhrál závod hlídek. O rok později, na Mistrovství světa 2014, získal v hlídkách bronzovou medaili. Na Mistrovství Evropy 2017 vybojoval bronzové medaile jak v individuálním závodě C2, tak v závodě hlídek. Z ME 2018 si přivezl zlato z individuálního závodu a stříbro ze závodu hlídek.\n\nLetních olympijských her se poprvé zúčastnil v roce 2016, tamní závod dokončila jeho loď na osmém místě. Finálová jízda se zpočátku vyvíjela dobře, česká posádka měla náskok na průběžně vedoucí Slováky, ale téměř u konce se jejich loď na chvíli převrhla a v dalších brankách Kašpar se Šindlerem navíc získali čtyřsekundovou penalizaci.\n"}
{"id": "1221690", "url": "https://cs.wikipedia.org/wiki?curid=1221690", "title": "Marek Šindler", "text": "Marek Šindler\n\nMarek Šindler (* 21. července 1992 Opava) je bývalý český vodní slalomář, kanoista závodící v kategorii C2. Jeho partnerem v lodi byl Jonáš Kašpar. Kariéru ukončil v roce 2018 po vyřazení kategorie C2 ze šampionátů i Světového poháru.\n\nNa světových šampionátech dosáhl největšího úspěchu na MS 2013, kde s českým týmem vyhrál závod hlídek. O rok později, na Mistrovství světa 2014, získal v hlídkách bronzovou medaili. Na Mistrovství Evropy 2017 vybojoval bronzové medaile jak v individuálním závodě C2, tak v závodě hlídek. Z ME 2018 si přivezl zlato z individuálního závodu a stříbro ze závodu hlídek.\n\nLetních olympijských her se poprvé zúčastnil v roce 2016, tamní závod dokončila jeho loď na osmém místě. Finálová jízda se zpočátku vyvíjela dobře, česká posádka měla náskok na průběžně vedoucí Slováky, ale téměř u konce se jejich loď na chvíli převrhla a v dalších brankách Kašpar se Šindlerem navíc získali čtyřsekundovou penalizaci.\n"}
{"id": "1221693", "url": "https://cs.wikipedia.org/wiki?curid=1221693", "title": "Gmina Jistebná", "text": "Gmina Jistebná\n\nGmina Jistebná ( Gmina Istebna) je gmina v jižním Polsku ve Slezském vojvodství v okrese Těšín u polsko-česko-slovenských hranic. Skládá se ze tří starostenství:\nDohromady má celá gmina rozlohu 84,25 km² (11,54 % území okresu) – z čehož 56 % zaujímají horské lesy a 39 % zemědělská půda – a žilo v ní k 31. prosinci 2015 11 999 obyvatel.\n\nSousedí s městem Visla na severu, s gminou Milówka v polském okrese Żywiec na východě, se slovenskými obcemi Čierne a Skalité na jihu a s českými obcemi Bukovec a Hrčava na západě.\nGmina leží na území Těšínského Slezska a je obklopena vrcholy Slezských Beskyd a Jablunkovského mezihoří.\n\nPopulárním označením území gminy, zejmená v turistickém kontextu, je Beskydská trojves \"(Trójwieś Beskidzka)\". Jedná se o typickou horskou oblast, jejíž hlavním zdrojem příjmů je turistika. K největším turistickým atrakcím patří polsko-česko-slovenské trojmezí Javořinka–Hrčava–Čierne, výhlidka na Ochodzité v Koňákově, a také lyžařská střediska na Ochodzité a Zlatém Grůni v Jistebné. Trojves je proslulá svým foklorem, včetně koňakovské krajkářské tradice a goralského nářečí.\n\n"}
{"id": "1221699", "url": "https://cs.wikipedia.org/wiki?curid=1221699", "title": "Thüringer Pokal", "text": "Thüringer Pokal\n\nThüringer Landespokal je německá fotbalová soutěž pro týmy pod Durynským fotbalovým svazem (Landespokal, regionální pohár). Tento fotbalový svaz sdružuje ve svých řadách téměř 96 000 členů registrovaných v 3 325 klubech. Tento zemský pohár se hraje od roku 1991. Hraje se vyřazovacím K.O. systémem, soutěž má předkolo a 6 hlavních kol . Nehrají zde týmy z nejvyšších dvou německých soutěží. Do 1. kola soutěže postupují přímo účastníci 3. ligy. Poháru se zúčastňují i celky ze 4. ligy, Oberligy (5. ligy), 6. ligy (Thüringenliga), 7. ligy a 9 vítězů Kreispokalů. Vítěz postupuje do DFB-Pokalu.\n\ntfv-erfurt.de (německy)\n"}
{"id": "1221700", "url": "https://cs.wikipedia.org/wiki?curid=1221700", "title": "Arma Mobile Ops", "text": "Arma Mobile Ops\n\nArma Mobile Ops je free-to-play mobilní strategická hra od českého studia Bohemia Interactive Studio. Jedná se o Spin-off k herní sérii Arma. Hra je inspirována titulem Clash of Clans. Hra vyšla 2. července 2016 v Česku, Astrálii, Dánsku, Kanadě či Izraeli. Celosvětově vyšla v druhé polovině července.\n\nHratelnost je velmi podobná Clash of Clans. Hráč postaví vojenský tábor, opevní jej a pak může začít vylepšovat budovy. Může také dobývat nová území a nepřátelské základny. Hra obsahuje příběhovou kampaň i MMO multiplayer.\n\n"}
{"id": "1221702", "url": "https://cs.wikipedia.org/wiki?curid=1221702", "title": "Ruská šlechta", "text": "Ruská šlechta\n\nRuská šlechta je souhrnné označení aristokratických rodů v Rusku, které se utvářely od počátku 14. století a spoluvládly v Ruském impériu až do únorové revoluce v roce 1917.\n\nV ruštině se šlechta označuje souhrnným termínem \"дворянство\" (\"dvorjanstvo\", srov. české \"dvořanstvo\"), který, podobně jako v češtině, vychází ze slovanského výrazu \"двор\" (\"dvor\", srov. \"dvůr\"), neboť původně skutečně označovala osoby na dvoře knížat (\"kňaz\") a později carů.\n\nŠlechta se objevuje již od 12. století, jako nejnižší součást vojenské feudální vrstvy, tvořené knížecími dvořany nebo významného bojara. Od 14. století se zvyšovalo množství pozemkového vlastnictví šlechty, a do 17. století již vlastnili největší podíl. Šlechta směla vlastnit a využívat státní pozemky výměnou za služby, které byli povinni poskytovat carovi, po celou dobu výkonu služby, nebo doživotně, ale od 18. století se již tyto pozemky stávaly soukromým vlastnictvím. Petr I. Veliký zrušil bojarskou hodnost.\n\nZa panování carevny Anny I. získala šlechta mnohá privilegia. Roku 1736 byl zvýšen věk k získání vojenské hodnosti z 15-20 na 25 let.\n\nZa panování Kateřiny II. byly výsady šlechty potvrzeny a právně kodifikovány v roce 1785 Šlechtickou chartou, v níž je sepsáno uspořádání šlechty: každá \"gubernie\" a \"ujezd\" měla vlastní šlechtický „sbor“. Roku 1831 Mikuláš I. omezil i volby sborů na ty s více než 100 poddaných.\n\nŠlechta se dělila na:\n\nV některých oblastech vysoká šlechta v roce 1858 představovala pouze 0,76 % celkové populace, což bylo mnohem méně ve srovnání například s Anglií, Francií, Rakouskem nebo Pruskem, kde aristokraté představovali 1,5 % obyvatelstva. V zemích Commonwealthu, šlechta tvořila přes 8 % obyvatelstva.\n\nČlenové panovnických rodů měli nárok na titul velkokníže (rus. \"великий князь\" - velikij kňaz). \n"}
{"id": "1221703", "url": "https://cs.wikipedia.org/wiki?curid=1221703", "title": "Erhard Barg", "text": "Erhard Barg\n\nErhard Barg (1544 Schwäbisch Gmünd − po 1603) byl německý renesanční sochař.\n\nByl ovlivněný Semem Schlörem a žil převážně v Schwäbisch Hall, ale pracoval také ve Würzburgu a Aschaffenburgu, ve francké a hessenské oblasti, naposledy je doložen v roce 1604 v Mergentheimu.\n\nJedna z jeho nejdůležitějších prací je velká hrobka rodiny Rechenbergů v kostele sv. Cyriakuse v Schwäbisch Gmünd-Straßdorf. Vytvořil také hrob Erasma Neustettera v katedrále ve Würzburgu .\n\n"}
{"id": "1221705", "url": "https://cs.wikipedia.org/wiki?curid=1221705", "title": "Pavla Milcová", "text": "Pavla Milcová\n\nPavla Milcová (* 15. března 1966 Příbram) je česká zpěvačka a písničkářka. Vystudovala Filozofickou fakultu Univerzity Karlovy, obor čeština – angličtina. Písně písničky v češtině i v angličtině, její první album se skupinou One Off \"Benighted\" (1995) je celé v angličtině. Poté začala vystupovat s Peterem Binderem, který se podílel na všech dalších albech. Složila hudbu k několika divadelním představením, napsala písničky pro Anetu Langerovou (album \"Spousta andělů\"), Vlastu Horvátha, Jitku Charvátovou či Ondřeje Rumla. S Peterem Binderem také napsala písničku \"Medonosná\" pro Marii Rottrovou (album \"Stopy\" a box \"Co mám, to dám\"). Zpívá např. ve filmu \"Anděl Páně\" nebo v písničce skupiny Vltava \"Prodává se kytara\" na albu \"Komedianti se vracejí domů\" (2011), na kterém se podílel Peter Binder.\n\n\n"}
{"id": "1221706", "url": "https://cs.wikipedia.org/wiki?curid=1221706", "title": "Sachsen-Anhalt-Pokal", "text": "Sachsen-Anhalt-Pokal\n\nSachsen-Anhalt-Pokal je německá fotbalová soutěž pro týmy pod fotbalovým svazem Sasko-Anhaltska (Landespokal, regionální pohár). Tento fotbalový svaz sdružuje ve svých řadách téměř 88 000 členů registrovaných v 3 452 klubech. Tento zemský pohár se hraje od sezóny 1990–91. V současné podobě se hraje od ročníku 1994–95. Hraje se vyřazovacím K.O. systémem, soutěž má předkolo a 6 hlavních kol a nehrají zde týmy z nejvyšších dvou německých soutěží . Soutěže se účastní celky ze 3.ligy, dále pak týmy ze 4. ligy, Oberligy (5. ligy), 6.ligy, 7.ligy a 24 vítězů Kreispokalů. Vítěz postupuje do DFB-Pokalu.\n\nwww.fsa-online.de (německy)\n"}
{"id": "1221707", "url": "https://cs.wikipedia.org/wiki?curid=1221707", "title": "Drahoslav Miarka", "text": "Drahoslav Miarka\n\nDrahoslav Miarka (5. května 1931, Petrovice u Karviné - 13. srpna 1990, Plzeň) byl český motocyklový závodník, několikanásobný vítěz soutěže o Stříbrnou vázu.\n\nVyučil se automechanikem a absolvoval střední průmyslovou školu. V roce 1953 byl mezi prvními, kteří museli odsloužit 31 měsíců základní vojenské služby u útvaru pohraniční stráže v Chebu. Krátce po propuštění z vojenské služby se oženil (s manželkou měl dvě děti, dceru 1956 a syna 1960) a začal pracovat u Jáchymovských dolů v automobilovém oboru. Krátce bydlel s rodinou v Horním Slavkově, později v Ostrově nad Ohří a v Karlových Varech. Po uzavření Jáchymovských dolů nastoupil k ČSAD, kde byl ve funkci vedoucího technika až do své smrti v roce 1990.\n\nNa vojně začal jezdit motocyklové soutěže, tam si ho všimli v Automotoklubu ČSSR a zařadili mezi československé reprezentanty. Vzhledem k lidským a sportovním kvalitám se brzo stal platným členem družstva (Stříbrná váza, Šestidenní). Konec jeho rozvíjející se kariéry zavinil v roce 1968 pád ve Špindlerově Mlýně.\n\nPozději se věnoval se mládeži na místech, kde sám začínal. Působil jako trenér dorostu v Lokti nad Ohří na trati, kterou spolupomáhal vybudovat. Několikrát byl v osmdesátých letech autorem tratí motocyklových soutěží v Krušných horách, kde dokázal aplikovat své mnohaleté zkušenosti a prohloubit zájem mladých mužů o tento náročný sport.\n\nMezinárodní motocyklové terénní soutěže o Mezinárodní trofej nebo Stříbrnou vázu se Miarka zúčastnil desetkrát:\n\n\n"}
{"id": "1221708", "url": "https://cs.wikipedia.org/wiki?curid=1221708", "title": "Hrady CZ", "text": "Hrady CZ\n\nHrady CZ je český hudební festival, který se koná každoročně v létě na několika místech ČR. První ročník se uskutečnil roku 2005. Festival se zaměřuje především na rockovou a populární hudbu. Má dvě části České hrady CZ a Moravské hrady CZ. Jeho specifikou je, že se vystoupení konají vždy poblíž nějaké významné historické památky, většinou hradu či zámku. Cílem je i rozvoj turistického ruchu, takže vstupenka na festival slouží i jako vstupenka na prohlídku památek. Obvyklým zahajovacím místem festivalu je hrad Točník.\n"}
{"id": "1221709", "url": "https://cs.wikipedia.org/wiki?curid=1221709", "title": "NGC 4214", "text": "NGC 4214\n\nNGC 4214 je trpasličí nepravidelná galaxie s příčkou v souhvězdí Honicích psů vzdálená od Země přibližně 10,8 milionů světelných let. Objevil ji William Herschel v roce 1785. Na obloze se nachází v západní části souhvězdí, 1,5° jižně od galaxie NGC 4244, 6° jihozápadně od hvězdy Asterion (β CVn) s magnitudou 4,3. Můžeme ji spatřit i v menším amatérském dalekohledu jako malou mlhavou skvrnku.\n\nTato galaxie má větší rozměr a jas než Malý Magellanův oblak\n(satelitní galaxie Mléčné dráhy) a probíhá v ní bouřlivá tvorba hvězd. Největší oblasti tvorby hvězd se nachází v jejím středu a nesou označení NGC 4214-I a NGC 4214-II. NGC 4214-I obsahuje obří hvězdokupu bohatou na Wolf-Rayetovy hvězdy. NGC 4214-II je mladší (méně než 3 miliony let) a obsahuje mnoho hvězdokup a hvězdných asociací.\n\nGalaxie také obsahuje dvě staré obří hvězdokupy, obě jsou staré 200 milionů let a jejich hmotnosti jsou 2,6*10 a 1,5*10 hmotností Slunce.\nDo roku 2010 zde byly nalezeny dvě supernovy: SN 1954A typu Ib, která v maximu dosáhla magnitudy 9,8 a SN 2010U s maximem 16 mag.\n\nNGC 4214 je součástí skupiny galaxií s názvem Skupina Honicích psů I (Skupina galaxií M94), která leží ve vzdálenosti 13 milionů světelných let a nachází se tedy poměrně blízko k Místní skupině galaxií, ve které leží i galaxie Mléčná dráha. Největšími členy Skupiny Honicích psů I jsou galaxie NGC 4244 a NGC 4395, nejjasnější galaxií je ovšem Messier 94.\n\n"}
{"id": "1221713", "url": "https://cs.wikipedia.org/wiki?curid=1221713", "title": "Rock for Churchill", "text": "Rock for Churchill\n\nRock for Churchill je hudební festival, který se každoročně koná v přírodním areálu Myslivna v severočeském městečku Vroutek. Není žánrově omezen, vystupují na něm hudebníci spadající do žánrů rock, pop, reggae, ska, hiphop i techno. Festival vznikl roku 2000 jako akce na podporu opravy Kostela sv. Jakuba Velkého, který byl postaven v první polovině 13. století. První tři ročníky na akci vystupovaly převážně regionální kapely, časem akce získala celostátní a nakonec i mezinárodní rozměr.\n"}
{"id": "1221714", "url": "https://cs.wikipedia.org/wiki?curid=1221714", "title": "Federace francouzského skautingu", "text": "Federace francouzského skautingu\n\nFédération du Scoutisme Français (\"Federace Francouzského skautingu\") je zastřešující organisace, která spojuje úsilí několika skautských asociací ve Francii a také reprezentuje skautské hnutí ve Francouzské Guyaně, Martiniku, Saint Pierre a Miquelon, Nové Kaledonie, Réunion, Wallis a Futuny a Guadeloupe. Až do roku 2012 předsedal federaci jako její prezident muslimský skaut Dr. F. Younes Aberkane.\n\nFederace čítá asi 134 000 členů (k roku 2008) a je členem WAGGGS i WOSM.\n\n\n"}
{"id": "1221718", "url": "https://cs.wikipedia.org/wiki?curid=1221718", "title": "Sachsenpokal", "text": "Sachsenpokal\n\nSachsenpokal je německá fotbalová soutěž pro týmy pod Saským fotbalovým svazem (Landespokal, regionální pohár). Tento fotbalový svaz sdružuje ve svých řadách téměř 148 000 členů registrovaných v 6 368 klubech. Tento zemský pohár se hraje od sezóny 1990-91. Hraje se vyřazovacím K.O. systémem, soutěž má předkolo a 7 hlavních kol a nehrají zde týmy z nejvyšších dvou německých soutěží . Soutěže se účastní celky ze 3.ligy, dále pak týmy ze 4. ligy, Oberligy (5. ligy), 6.ligy, 7.ligy a 13 vítězů Kreispokalů. Vítěz postupuje do DFB-Pokalu.\n\nwww.sfv-omline.de (německy)\n"}
{"id": "1221720", "url": "https://cs.wikipedia.org/wiki?curid=1221720", "title": "Vegetariánství podle zemí", "text": "Vegetariánství podle zemí\n\nPo celém světě je na vegetariánství nahlíženo z různých pohledů. V některých oblastech je pro vegetariánství kulturní a dokonce i právní podpora, jako například v Indii a Velké Británii, kde se označují potravin tak, aby vegetariánům usnadnili identifikaci potravin slučitelných s jejich stravou.\n\nIndie je země s největším podílem vegetariánů na světě. Je považována za místo vzniku vegetariánství hlavně díky náboženství v oblasti. V Indii je hlavním směrem laktovegetariánství. K vegetariánství se zde hlásí přibližně 40 % obyvatelstva, což při přepočtu znamená, že 70 % všech vegetariánů na světě je z Indie. V Indii platí zákonná povinnost označovat potraviny etiketami rozlišujícími vegetariánskou a nevegetariánskou stravu.\n\nNejčastější je ve Spojených státech vegetariánství a veganství. Poslední součty (2015) ukazují 2,5 % vegetariánů a 2,5 % veganů. V roce 2009 to bylo celkem 1%.\n\nVe Velké Británii se hlásí k vegetariánství 12.5 % populace, mezi mladými dokonce 20 % a běžně jsou výrobky ze živočišných produktů dobře rozpoznatelné – často je na obalu dobrozdání místní Vegetarian Society (\"Vegsoc approved\"). Od roku 2009 do 2013 se počet vegetariánských produktů zdvojnásobil. Vegetariánství zde má velmi dlouhou tradici, vegetariánská společnost byla pod tímto názvem založena již v roce 1847.\n\nV Irsku je poměr vegetariánů menší než v Británii, ale pro vegetariánské turisty je stravování poměrně jednoduché.\n\nZde se pod pojmem vegetarián (i když ne příliš správně) označují pescetariáni.\n\nV Belgii je vegetariánů kolem 2 %, v Nizozemsku 4,3 %., počet však rychle roste. Obě země jsou k vegetariánství poměrně vstřícné, vegetariánské restaurace a menu jsou velice časté. V Nizozemsku jsou vegetariánské potraviny označeny logem místní organizace \"Vegetarisch Keurmerk\". Velmi rozšířené je zde však flexitariánství, v některých městech (např. Gent) se pořádají bezmasé dny.\n\nV Itálii se k vegetariánství hlásí 7 % populace. Vegetariánství je rozšířeno zvláště mezi mladší populací a ženami. Běžné jsou i vegetariánské restaurace. Italská kuchyně, hojně využívající zeleninu a sýry, je vůči vegetariánskému způsobu stravování poměrně vstřícná, na druhou stranu je řada zdánlivě vegetariánských jídel v restauracích kontaminována nenápadnými masnými přísadami, zvláště ančovičkami.\n\nV Portugalsku pouhých 0,3 %, ve Francii asi 2 % a ve Španělsku 4 % populace. Vegetariánství je v těchto zemích značně neobvyklé, restaurace či například školní jídelny nabízejí vegetariánské pokrmy jen výjimečně. Ve Španělsku je to mimo jiné vinou fašistického režimu, který jej pokládal za příznak levicové politické orientace.\n\nV Německu se za vegetariány považuje 8–9 % obyvatel, což je 7 miliónů. Po Itálii je to druhé nejvyšší číslo v Evropě. Dostupnost vegetariánské stravy je zde dobrá. \nŠvýcarsko\nV této zemi je pohled na vegetariánství rozdílný podle toho, ve které části země se nacházíte. V německy mluvící části je situace podobná Německu, ale v italsky a francouzsky mluvící části bývají vegetariáni ignorováni a neexistují tam žádné restaurace pro vegetariány. Podíl vegetariánů v populaci se stanovuje na 9 %, což je celkem vysoké číslo.\n\nZde je situace podobná Německu, ale vegetariánské obchody jsou zde méně časté. V Norsku je 1–2 % vegetariánů v populaci.\n\nV České republice je počet vegetariánů poměrně malý (asi 1–2 % ) a vegetariánské restaurace zde nejsou příliš rozšířeny. Přesto ve většině restaurací nebývají potíže s objednáním bezmasých jídel, která bývají často vyznačena na jídelním lístku. Někdy dochází k omylům, jako vegetariánské se tak někdy nabízí krevety, pokrmy využívající živočišný tuk a podobně.\n"}
{"id": "1221721", "url": "https://cs.wikipedia.org/wiki?curid=1221721", "title": "Zámek Brincke", "text": "Zámek Brincke\n\nZámek Brincke je bývalý vodní hrad v Borgholzhausenu v Severním Porýní-Vestfálsku. Je v soukromém vlastnictví.\n\nByl postaven ve 13. století a poprvé zmíněn v roce 1351. Staviteli byli páni z Brincke. Po roku 1439 byl ve vlastnictví rodiny z Kerssenbrocku. V období 1674-1675 byl přestavěn. Ferdinand z Kerssenbrocku 1754 zdědil jméno bratrance Friedricha Ferdinanda a zval se \"Freiherr von Korff genannt Schmiesing-Kerssenbrock\"; jeho potomek Clemens August byl povýšen v roce 1816 na hraběte. Hrabata z Korff gennant. Schmiesing-Kerssenbrock-Praschma vlastní zámek Brincke stále.\n\nSoučasný zámek byl postaven v 17. století a je obklopen dvojitým příkopem. Patří k němu hospodářské budovy a neorománská kaple. \n"}
{"id": "1221724", "url": "https://cs.wikipedia.org/wiki?curid=1221724", "title": "Netopýr vousatý", "text": "Netopýr vousatý\n\nNetopýr vousatý (\"Myotis mystacinus\") je druh netopýra z čeledi netopýrovití. Podobá se netopýru menšímu (\"Myotis alcathoe\"), jejich odlišení je velmi obtížné.\n\nNetopýr vousatý je jedním z nejmenších netopýrů. Jeho tělo měří 35−48 mm, předloktí je dlouhé 31−37 mm a ocas 30−43 mm. Výška ušního boltce dosahuje 12−19 mm. Hmotnost těla se pohybuje od 4,5 do 6,5 g. Srst na hřbetě je hnědá až černohnědá se zlatavým nádechem, na břiše je šedá. Uši a létací blány má černohnědé. Rozpětí měří 19-22 cm.\n\nPro své ukryty využívá skalní pukliny nebo lidská stavení. Zimu tráví v chladných oblastech. Živí se lovem hmyzu, nejčastěji v pásmu 1,5 - 6 m nad zemí. Loví také nad vodními plochami.\n\nVyskytuje se téměř v celé Evropě s výjimkou oblastí ve Středomoří, Skandinávii a Británii. Jedná se o méně běžný druh netopýra.\n\nNetopýr vousatý využívá pro echolokaci frekvenci 32−115 kHz. Při vyhledávací fázi 32−75 kHz s nejvyšší intenzitou při hodnotě 40−50 kHz. V přibližovací fázi využívá rozsah 35 - 115 kHz.\n\n"}
{"id": "1221738", "url": "https://cs.wikipedia.org/wiki?curid=1221738", "title": "Dientner Sattel", "text": "Dientner Sattel\n\nDientner Sattel je sedlo v nadmořské výšce 1342 m na okraji skalního masivu Hochkönig v pohoří Berchtesgadenské Alpy. Sedlo se nachází v rakouské spolkové zemi Salcbursko. Je pokryté loukami, v jejichž těsné blízkosti roste horský les.\n\nNa sedle a v jeho nejbližším okolí stojí zemědělské i rekreační objekty. Nejvýznamnější je hotel Birgkarhaus.\n\nSedlem prochází ve výšce 1370 m n. m. vysokohorská silnice Hochkönig Straße (B 164) z města Bischofshofen na východě do města Saalfelden na západě. Silnice překonává v tomto úseku ještě jedno sedlo Filzensattel. Doprava po silnici je bezplatná.\n\nNa sedle Dientner Sattel je autobusová stanice a velké parkoviště. Začíná zde dálková turistická trasa Salcburská salašnická cesta.\n\nNěkolik set metrů západně pod sedlem je menší parkoviště s autobusovou zastávkou, lavicemi a stolem, toaletou a pramenem pitné vody. Slouží turistům při výstupu na chatu Erichhütte, při lezení zajištěnou cestou Königsjödler a při dalším horolezeckém či turistickém podnikání v jižních stěnách a úbočích vrcholu Hochkönig.\n\n"}
{"id": "1221740", "url": "https://cs.wikipedia.org/wiki?curid=1221740", "title": "Valter Skarsgård", "text": "Valter Skarsgård\n\nValter Skarsgård (* 25. října 1995) je švédský herec. Je synem herce Stellan Skarsgård a bratrem herců Alexandera, Gustafa a Billa Skarsgårdových.\n\n"}
{"id": "1221741", "url": "https://cs.wikipedia.org/wiki?curid=1221741", "title": "Alberto Delgado Quintana", "text": "Alberto Delgado Quintana\n\nAlberto Delgado Quintana známý jako Alberto Delgado (* 4. června 1991, Cabezón de la Sal) je španělský fotbalový obránce, od července 2016 působící v týmu FK Senica. Nastupuje na levém kraji obrany. Je bývalým mládežnickým reprezentantem Španělska. Jeho fotbalovým vzorem je Andrés Iniesta, oblíbeným klubem Atlético Madrid.\n\nSvoji fotbalovou kariéru začal v šesti letech v menším klubu ze svého rodného města. O čtyři roky později přestoupil do nedalekého mužstva Racing de Santander, kde prošel zbylými mládežnickými výběry a nastupoval za rezervu. Celkem v týmu strávil deset let. Před sezonou 2011/12 přestoupil do celku Barakaldo CF, kde působil do léta 2014. Následně se upsal klubu SD Amorebieta. Po roce se stal hráčem mužstva SD Leioa.\n\nPřed ročníkem 2016/17 odešel do zahraničí, kde se domluvil na smlouvě se slovenským týmem FK Senica.\n\nV dresu Senice debutoval 17. července 2016 v ligovém utkání 1. kola proti ŠK Slovan Bratislava (prohra 0:1), odehrál celý zápas.\n\n"}
{"id": "1221742", "url": "https://cs.wikipedia.org/wiki?curid=1221742", "title": "Leon Boruński", "text": "Leon Boruński\n\nLeon Boruński (22. října 1909 Petrohrad, Rusko – 1942 Otwock, Polsko) byl polský klavírista a hudební skladatel židovského původu.\n\nLeon Boruński se narodil 22. října 1909 v Petrohradu. Když v roce 1918 Polsko získalo nezávislost, rodina se Boruńských vrátila do vlasti a usídlila se v Lodži. V devíti letech začal Leon hrát na klavír u Felikse Halperna, nejlepšího učitele klavíru ve městě. V 19 letech byl přijat na Hudební akademii Fryderyka Chopina (\"Akademia Muzyczna im. Fryderyka Chopina\") ve Varšavě. Studoval u Józefa Śmidowicze. Studia dokončil v roce 1932 a v témže roce se zúčastnil 2. ročníku Chopinovy mezinárodní klavírní soutěže, kde obsadil 7. místo. O rok později získal na Mezinárodní hudební soutěži ve Vídni diplom za účast v semifinále.\n\nVedle interpretační schopnosti projevil Boruński také schopnosti improvizační a kompoziční. Po několika letech koncertní činnosti působil v repertoárových divadlech, kde pracoval jako korepetitor a autor scénické hudby. \n\nNa jaře roku 1942 dával klavírní recitály ve varšavském ghettu. Pak byl přesunut do sanatoria v Otwocku, kde se léčil na tuberkulózu. Byl zabit nacisty při likvidaci sanatoria v létě roku 1942. \n\nPsal hudbu všech žánrů, od jazzu až po klasickou hudbu symfonickou, písně a klavírní skladby. Z jeho skladeb byla, mimo skladeb pro divadlo, uvedena \"Dětská symfonie\", \"Klavírní koncert\" a písně. Naprostá většina skladeb byla během 2. světové války ztracena.\n\n\n"}
{"id": "1221743", "url": "https://cs.wikipedia.org/wiki?curid=1221743", "title": "Lokomotiva 752.6", "text": "Lokomotiva 752.6\n\nMotorová lokomotiva řady 752.6 je dieselelektrická lokomotiva, vzniklá přestavbou starší řady 753. Při rekonstrukci byl namísto původního spalovacího motoru dosazen motor K 6 S 310 DR z lokomotiv řady 770 včetně příslušenství a provedeny další úpravy. První modernizace tohoto typu byly provedeny již v polovině devadesátých let, k dalším přestavbám došlo po roce 2000. Sériově byly lokomotivy stavěny v závodě firmy ČMKS v České Třebové (dnes jedna z poboček CZ LOKO).\n\nPo roce 1990 nastal na československých a později českých železnicích postupný pokles výkonů a objemu dopravy a mnohé starší lokomotivy byly pro nadbytečnost rušeny a likvidovány. Mezi jinými se to týkalo velkých šestinápravových strojů řad 770 a 771, jenž pro svůj pojezd s třínápravovými podvozky poškozovaly tratě a byly provozovány pouze s omezeními. Problémem řady 753 naopak byl nespolehlivý a na údržbu náročný dvanáctiválcový motor K 12 V 230 DR. Mnoho lokomotiv zmíněných typů tak bylo odstaveno a řešilo se, co s nimi dál. Jedním z nápadů byla možnost zástavby robustního a osvědčeného šestiválce z řad 770/771 právě do řady 753 za účelem vyřešení problému se spolehlivostí jejích původních motorů. Prototyp byl přestavěn na bázi lokomotivy 753.155 v ŽOS Česká Třebová během roku 1996 a označen jako 752.001 (zatímco původní řada 752 byla v Česku přečíslována na typ 751.3). Po zkouškách se zabydlel v depu Louny a zůstal zde v provozu po boku ostatních strojů řady 753; v depu Hradec Králové byl rozestavěn i druhý stroj 752.002, ale tato přestavba byla před dokončením zastavena a torzo bylo později použito na jednu z italských rekonstrukcí (viz dále). Pro svůj původ (šlo vlastně o křížence \"„berty“\" (řady 751) a \"„brejlovce“\" (řady 753)) si vysloužil u provozního personálu přezdívku \"„bertovec“\". \n\nStroj 752.001 byl nadále provozován v Lounech a od roku 2005 v Praze-Vršovicích, kde sloužil na dispečerských a dalších pomocných výkonech. V listopadu 2007 jej u Strančic potkala havárie motoru a byl odstaven. Oprava motoru byla shledána jako velmi nákladná a pro nepotřebnost lokomotivy již nerentabilní. Stroj byl převezen do Ústí nad Labem a poté zpět do České Třebové, kde se podrobil další rekonstrukci, tentokrát na stroj 753.730 pro firmu OKD, Doprava. V této podobě jej můžeme potkat i v současnosti.\n\nKoncem devadesátých let se v Itálii otevřel železniční trh i pro soukromé dopravce a ti začali požadovat lokomotivy, s kterými by mohli zajišťovat provoz. Množství odstavených strojů řady 753 se proto nabízelo k modernizaci a následnému odprodeji právě sem. Rekonstrukci nabídla společnost ČMKS Česká Třebová (bývalá ŽOS) prostřednictvím obchodního zástupce Inekon Group. Nabízeny byly dvě varianty rekonstrukce – buď s repasovaným šestiválcem K 6 S 310 DR po vzoru přestavby pro ČD, nebo zcela novým motorem od firmy Caterpillar. První provedení bylo pod označením D 752.5 postaveno v celkem devíti exemplářích, dodaných v letech 2001–2002 dopravci Sangritana (8 ks) a jeden majiteli Leon D'Oro. V provozu se osvědčilo, ostatní zákazníci ale dali přednost provedení druhému, jehož bylo přestavěno pro export do Itálie 31 kusů. Kromě deváté lokomotivy D 752.509, sešrotované roku 2014, jsou ostatní u svého majitele stále v pravidelné službě. První dvě lokomotivy postrádaly EDB, na ostatních strojích již namontována byla.\n\nNa základě pozitivních referencí z Itálie o provozu rekonstruovaných strojů řady D 752.5 přišly s poptávkou po podobných lokomotivách i tuzemské železniční společnosti. Zakázku si však nakonec zadala pouze společnost OKD, Doprava (později přejmenována na Advanced World Transport) a požadovala čtyři kusy. Přestavěny byly během roku 2004 a poté zařazeny do provozu pod označením 752.601–604. Tyto stroje opět nemají EDB a od strojů pro Itálii se drobně liší. Provozovány byly i ve dvojicích na vícečlenné řízení a v provozu doplňovaly ostatní stroje řady 753.7 s motorem Caterpillar. Během léta 2015 byly všechny stroje pro atypičnost a najeté kilometry odstaveny; po ročním odstavení však byla část strojů na podzim 2016 opět oživena a vrácena do provozu.\n"}
{"id": "1221745", "url": "https://cs.wikipedia.org/wiki?curid=1221745", "title": "Ruská pravoslavná církev v zahraničí", "text": "Ruská pravoslavná církev v zahraničí\n\nRuská pravoslavná církev v zahraničí (\"RPCvZ\") resp. \"Ruská pravoslavná exilová církev\" ( \"Русская православная церковь заграницей\") je název jedné z autonomních pravoslavných církví. Ta je podřízena Moskevskému patriarchátu. Od Říjnové revoluce až do svého sloučení s Ruskou pravoslavnou církví Moskevského patriarchátu v roce 2007, byla Ruská pravoslavná církev v zahraničí ruskou exilovou církví.\n\nRuská pravoslavná církev v zahraničí vznikla v důsledku bolševické říjnové revoluce a následné občanské války v Rusku. Vznikla z řad pravoslavných věřících mimo Sovětský svaz v rámci emigrantských obcí z osob, které byly nuceny opustit Rusko z důvodu pronásledování bolševiky. Když ve 20. letech 20. století vedení církve v Rusku přerušilo kontakt, vybízí tehdejší patriarcha Tichon ve svém dekretu ty části ruské církve, jež se z důvodu politické situace ocitly bez spojení s vedením církve, aby si vytvořily vlastní autonomní správu. Od roku 1927 měla Ruská pravoslavná církev v zahraničí autokefalitu.\n\nBěhem 70 let útlaku a pronásledování církve v ruské vlasti usilovala RPCvZ o ochranu duchovního odkazu ruského pravoslaví. Ačkoli nevznikaly veliké rozdíly, co se týče samotné duchovní praxe Ruská pravoslavné církve moskevského patriarchátu, podle názoru mnoha exilových věřících Moskevský patriarchát až příliš podléhal sovětskému režimu a navíc byla jeho činnost podrývána ze strany KGB.\n\nZe strany ruské pravoslavné církve moskevského patriarchátu byla ruská exilová pravoslavná církev až do jejího znovusjednocení s moskevským patriarchátem vnímána jako církev se zvláštním statusem. Podle vlastního vnímání ovšem RPCvZ byla vždy součástí jediné ruské církve.\n"}
{"id": "1221746", "url": "https://cs.wikipedia.org/wiki?curid=1221746", "title": "Šindler", "text": "Šindler\n\nŠindler může znamenat:\n\n\n"}
{"id": "1221750", "url": "https://cs.wikipedia.org/wiki?curid=1221750", "title": "Victor Audouin", "text": "Victor Audouin\n\nVictor Audouin [\"ódué\"], vlastním jménem \"Jean Victor Audouin\", často také uváděn jako \"Jean-Victoire Audouin\" (27. dubna 1797, Paříž – 9. listopadu 1841, Paříž) byl francouzský přírodovědec, entomolog a ornitolog.\n\nRodiči Victora Audoina byli Victor-Joseph Audouin (1762–1848) a Jeanne-Marie-Pierre Enée (1774–1837). Otec pracoval v diplomatických službách a rodina se často stěhovala. Victor se narodil v Paříži, první školu navštěvoval v Remeši, pak pokračoval v Paříži a také v italském městě Lucca. Poté absolvoval pařížské Lyceum Ludvíka Velikého.\n\nNejprve pokračoval studiem práv ale jeho zájem nejen o přírodní vědy jej přivedl ke studiu medicíny. Na lékařské fakultě Pařížské univerzity promoval v roce 1826 s prací \"Prodrome d’une histoire naturelle, chimique, pharmaceutique et médicale des cantharides\".\n\nV roce 1824 působil jako asistent významného francouzského entomologa profesora Pierra André Latreille (1762–1833) v Muséum national d'histoire naturelle v Paříži. Od roku 1833 zde působil jako jeho pokračovatel a profesor entomologie. Od roku 1838 byl i členem Akademie věd v Paříži. Byl i významným členem a zakladatelem Francouzské entomologické společnosti v Paříži a dvě funkční období byl i jejím předsedou (v letech 1834, 1837). \n\nAudouinovu významnou práci \"Histoire des insectes nuisibles à la vigne\" dokončili a publikovali po jeho smrti zoologové Henri Milne Edwards a Émile Blanchard. Většina Audouinových statí byla publikována v časopise \"Annales des sciences naturelles\", který v roce 1824 společně s botanikem Adolphem Brongniartem a chemikem Jean-Baptiste Dumasem založil.\n\nVictor Audouin se také zajímal o další obory přírodních věd, byl spoluatorem díla \"Dictionnaire classique d’histoire naturelle\" (1822–1830) a studoval s Henri Milne-Edwardsem mořskou faunu ve francouzských pobřežních oblastech. Také dokončil ornitologickou část práce přírodovědce \"Description de l’Égypte\", kterou sepsal Marie Jules César Savigny (1826).\n\nV roce 1826 vydal společně s Henri Milne Edwardsem pojednání o anatomii a fyziologii mořských bezobratlých ze severozápadního pobřeží Francie. O rok později publikovali monografii o oběhové soustavě korýšů (hemolymfa) \"Récherches anatomiques et physiologiques sur la circulation dans les crustacés\". \n\nV roce 1833 byl Victor Audouin zvolen zahraničním členem Královské švédské akademie věd, od roku 1838 byl členem Francouzské akademie věd.\n\nZoolog Charles Payraudeau (1798–1865) pojmenoval jeho jménem v roce 1826 jeden druh racka — racek Audouinův (\"Larus audouinii\").\n\nJeho jméno nesou i \n\nAudouin byl od 6. prosince 1827 manželem Mathilde-Charlotte Emilie Brongniartové (1808-1882), nejmladší dcery chemika, geologa a zoologa Alexandra Brogniarta (sestry Adolpha Brogniarta, Victorova přítele). Pár měl syna, Paul Audouina (1835-1920), a dceru, Cécile Audouin (1837-1918).\n\nVictor Audouin zemřel ve věku 44 let v roce 1841 v Paříži.\n\n\n"}
{"id": "1221759", "url": "https://cs.wikipedia.org/wiki?curid=1221759", "title": "Akademičeskij rajón", "text": "Akademičeskij rajón\n\nAkademičeskij rajón (rusky Академический район) nebo jen Akademičeskij (rusky Академический) je rajón v Moskvě. Rozkládá se na území Jihozápadního administrativního okruhu. Podle údajů z roku 2010 má rajón rozlohu 583,44 ha, obydlená oblast zabírá 246,704 ha (2010).\n\nNa území rajónu se v různých časových dobách nacházely čtyři statky, ze kterých stojí dodnes jen jedna, a to Čerjomuški-Znamenskoje (na území rajónu leží hospodářský komplex, známý jako „конный двор“ nebo „экономия“). Na místě klubu bývalé Čerjomušské cihelny je otevřeno muzeum Hrdinů Sovětského svazu a Ruska. Po roce 2000 byl postaven chrám Nejsvětější Trojice, který je je nástupcem zničeného chrámu usedlosti Čerjomuški-Troickoje (Troickoje-Andrejevo).\n\nNa teritoriu rajónu se na adrese ul. Vavilova, č. 19, nachází sídlo spořitelny Sberbank.\n\n\nNa území rajónu se nacházejí dvě stanice moskevského metra, „Akademičeskaja“ a „Profsojuznaja“ na Kalužsko-Rižské (oranžové) lince.\n\nRajón nabízí 22 všeobecně-vzdělávacích škola 25 předškolních institucí.\n\nNa území rajónu se nachází 1 aktivní ortodoxní chrám, Chrám Nejsvětější Trojice ve Starých Čerjomuškách, který je součástí Andrejevského blahočinného okruhu Moskevské diecéze Ruské pravoslavné církve.\n"}
{"id": "1221764", "url": "https://cs.wikipedia.org/wiki?curid=1221764", "title": "Crosswinds (album, Billy Cobham)", "text": "Crosswinds (album, Billy Cobham)\n\nCrosswinds je druhé sólové studiové album bubeníka Billyho Cobhama. Všechny skladby složil William E. Cobham, Jr. Album bylo nahráno v newyorském studiu Electric Lady Studios a smícháno ve Trident Recording Studios v Londýně. Album vydala firma Atlantic Records pod kódem K 50037.\n\nObsazení ve všech skladbách s výjimkou \"Savannah The Serene\" a \"Storm\":\n\nVe skladbě \"Savannah The Serene\" hrají:\n\n\"Storm\" je sólo pro bicí nástroje, které hraje Billy Cobham.\n"}
{"id": "1221765", "url": "https://cs.wikipedia.org/wiki?curid=1221765", "title": "Hennadij Afanasjev", "text": "Hennadij Afanasjev\n\nHennadij Serhijovyč Afanasjev ( , , \"Gennadij Sergejevič Afanasjev\", * 8. listopadu 1990, Simferopol, Ukrajinská SSR, Sovětský svaz) je ukrajinský aktivista proti anexi Krymu a politický vězeň odsouzený za terorismus v kauze údajné \"Sencovovy teroristické skupiny\".\n\nPočátkem května byl ruskou bezpečnostní službou FSB zatčen spolu s Olegem Sencovem a Oleksandrem Kolčenkem na ulici Simferopolu a obviněn. V roce 2015 byl odsouzen za organizování teroristického společenství na Krymském poloostrově k sedmi letům vězení. 14. června 2016 byli Afanasjev a další ruský vězeň ukrajinské války, \"Jurij Sološenko\", vyměněni za dva oděské novináře \"Vitalije Diděnka\" a \"Jelenu Gliščinskou\", ruské občany obviněné a vězněné za separatismus a organizaci separatistické \"Národní rady Besarábie\".\n\nAfanasjev strávil v ruském vězení 776 dní. Podle jeho slov tam žil v otřesných podmínkách, kde dokonce dostal otravu krve, byl mučen proudem nebo mu bylo vyhrožováno znásilněním. Na svobodu se prý dostal jen proto, že jeho případu věnovalo velkou pozornost světové společenství.\n\n"}
{"id": "1221773", "url": "https://cs.wikipedia.org/wiki?curid=1221773", "title": "Chianti (pahorkatina)", "text": "Chianti (pahorkatina)\n\nChianti, také Monti del Chianti (nebo Colline del Chianti) je pahorkatina ve střední Itálii, v Toskánsku, v provinciích Siena, Florencie a Arezzo. Kopcovitá krajina leží mezi městy Florencie a Siena.\nNejvyšší horou je \"Monte San Michele\" (892 m).\nOblast je světově známá pěstováním vinné révy a výrobou stejnojmenného vína Chianti.\n"}
{"id": "1221775", "url": "https://cs.wikipedia.org/wiki?curid=1221775", "title": "Josef Brož", "text": "Josef Brož\n\nJméno a příjmení Josef Brož má více nositelů:\n"}
{"id": "1221780", "url": "https://cs.wikipedia.org/wiki?curid=1221780", "title": "Kostel svatého Jana Křtitele (Dischingen)", "text": "Kostel svatého Jana Křtitele (Dischingen)\n\nKatolický farní kostel svatého Jana Křtitele v Dischingenu v Bádensku-Württembersku byl postaven ve 2. polovině 18. století podle návrhu architekta Josepha Dossenbergera, studenta Dominika Zimmermanna. Ve své architektuře spojuje formy pozdního rokoka a raného klasicismu.\n\nPrvní kostel je zmiňován v Dischingenu roku 1352. Současný kostel nechal postavit Alexander Ferdinand von Thurn und Taxis svého dvorního architekta Josepha Dossenbergera. Během pouhých tří let, od roku 1769 do roku 1771, byl nový kostel dokončen. V roce 1785 byl vysvěcen biskupem Johannem Nepomukem Augustem Ungelterem. Dischingen patřil až do roku 1812 do diecéze Augsburg, roku 1821 byl zaražen do nově vytvořené diecéze Rottenburg.\n\nV jižní části chóru je 48 metrů vysoká zvonice. Loď je kryta valbovou střechou.\n\nVyvážené proporce charakterizují interiér kostela. Jeho délka 45 metrů odpovídá výšce věže (bez kříže a hlavice). Největší šířka lodi odpovídá s 22,5 metry polovině délky a výška s 15 metry jedné třetině délky.\n\nLoď se mírně rozšiřuje ve středu na obou stranách. Ploché pilastry s korintskými hlavicemi rozdělují stěny, v kterých jsou okna a světlíky. Klenba otvírá loď na východě až k chóru. V zaoblených rozích jsou postaveny dva boční oltáře. Nad dveřmi do věže a sakristie je lóže knížecí rodiny.\n\nŠtuky vytvořil sochař a štukatér Thomas Schaidhauf, mistr Wessobrunnské školy.\n\nVarhany byly postaveny v roce 1782 varhanářem Josefem Hössem z Ochsenhausenu a jsou považovány za jeho jedinou téměř kompletně zachovalou práci. Raně klasicistní kazatelna byla vytvořena Thomasem Schaidhaufem.\n\nVitráže byly vyrobeny v Tiroler Glasmalerei und Mosaik Anstalt v Innsbrucku a namontovány při renovaci kostela v roce 1903. Čtyři okna zobrazují církevní otce Ambrože, Augustina, Řehoře a Jeronýma. Dvě okna zobrazují znak domu Thurn und Taxis.\nNejcennější částí zařízení kostela je pozdně gotická Madona s dítětem. Hlavní oltář je věnován Janu Křtiteli. Dvě postavy v životní velikosti na obou stranách oltáře představují jeho rodiče, Alžbětu a Zachariáše. Oltářní obraz ukazuje křest Ježíše. Na levém oltáři je pod ozdobeným baldachýnem další Madona s dítětem obklopená medailony.\n\nFresky v chóru a lodi byly provedeny roku 1771/72 Gabrielem P. Lucellem. Na nástropní malbě lodi je patron kostela, Jan Křtitel, při pokání. Je opatřena podpisem malíře a rokem 1772. Na rohových obrazech jsou čtyři evangelisté. Na klenbě před kněžištěm je znak Alexandra Ferdinanda von Thurn und Taxis, stavitele kostela. Nad chórem je nástropní freska s výjevem z knihy Zjevení Janovo. Ukazuje uctívání Beránka 24 staršími. Ve středu nad Beránkem sedí Bůh Otec na trůnu, obklopen symboly evangelistů. V dolní části proráží Jan Křtitel rám a vypadá, že sestoupí do kostela. Je doprovázen anděly, kteří drží prapor s nápisem ECCE AGNUS DEI (to je Beránek Boží).\n"}
{"id": "1221794", "url": "https://cs.wikipedia.org/wiki?curid=1221794", "title": "Before the Flood", "text": "Before the Flood\n\nBefore the Flood je koncertní dvojalbum Boba Dylana a skupiny The Band z roku 1974. Album vyšlo 20. červen 1974 ve Spojených státech amerických u nakladatelství Asylum Records (kód AS 63 000); ve Velké Británii pak u nakladatelství Island Records. Autorem většiny skladeb je Bob Dylan. Skladby složil Robbie Robertson\n\n"}
{"id": "1221795", "url": "https://cs.wikipedia.org/wiki?curid=1221795", "title": "Stříbrný potok (přítok Svatavy)", "text": "Stříbrný potok (přítok Svatavy)\n\nStříbrný potok () je levostranným přítokem Svatavy v okrese Sokolov v Karlovarském kraji. Délka toku měří 12,3 km.\nPlocha povodí činí 29,2 km².\n\nMístní obyvatelé tento potok znají i pod názvem \"Rájecký potok\".\nSprávu vodního toku vykonává státní podnik Povodí Ohře.\n\nPotok pramení v Krušných horách přibližně 4 km severozápadně od Přebuzi v Přírodním parku Přebuz. Jeho pramen se nachází v nadmořské výšce okolo 940 m, asi 300 metrů západně od vrcholu Vysokého vrchu (947 m).\nOd pramene teče potok krátce jihozápadním resp. jižním směrem, pak se jeho tok otáčí k západu. Protéká hluboce sevřeným Rájeckým údolím (údolí Nancy). U odbočky z červeně značené na zeleně značenou turistickou stezku, v místě s označením \"Rájecké údolí\", přibírá zleva horskou bystřinu pramenící na západním svahu Špičáku. Zde se u soutoku nachází tzv. \"Masarykův kámen\" s deskou s nápisem \"K výročí založení republiky 1918–1968\". Tento pomník, v oblasti tehdy obývané německým obyvatelstvem, přežil okupaci i druhou světovou válku. Datum 1968 bylo doplněno při obnově památníku. Ve svahu před odbočkou k bývalé myslivně se po pravém břehu nacházejí dva balvany s vytesanými podobiznami Beethovena a Schillera. Autory jsou bratři Hans a Rudolf Lansmannové, lidoví umělci ze Stříbrné.\n\nNad levým břehem potoka se zvedají prudké svahy kopců s mnoha žulovými skalními věžemi, z nichž nejvyšší jsou na svahu Šišáku (855 m). V Rájeckém údolí míjí potok mohutné památné stromy Nový Nancin smrk, Vysoký smrk v Nancy a Klen v Nancy, rostoucí při jeho březích. Tok se otáčí k jihozápadu až k jihu, kde přibírá zprava bezejmenný potok, který teče souběžně s Bublavským potokem.\n\nZa soutokem roste při jeho levém břehu další památný strom Modřín u Stříbrného potoka. Potok protéká obcí Stříbrná a přes Horní Předměstí (místní část města Kraslic) přitéká do Kraslic. V centru města se vlévá do Svatavy na jejím 25,7 říčním kilometru.\n"}
{"id": "1221804", "url": "https://cs.wikipedia.org/wiki?curid=1221804", "title": "Monstera skvostná", "text": "Monstera skvostná\n\nMonstera skvostná (\"Monstera deliciosa\") je tropická popínavá rostlina z čeledě áronovitých. Pochází z Mexika a Střední Ameriky, odkud byla rozšířena do řady dalších tropických i subtropických zemí, kde je vysazována jako okrasná rostlina nebo pro exotické plody. V oblastech s chladnějším, např. středoevropským podnebím, bývá pěstována jako cizokrajná skleníková nebo pokojová rostlina.\n\nRostlina ve své domovině roste ve vlhkých až mokrých, teplých lesích, v částečném polostínu i na plném slunci v mírně kyselé půdě zásobené humusem. Dostatek živin ovlivňuje nejen růst, ale i četnost kvetení a množství plodů. Na plně osluněném stanovišti má listy menší a méně dělené, lépe však kvete.\n\nUměle se množí vysazováním lodyžních řízků řezaných tak, aby každý měl vzdušný kořen jenž se vsune do půdy. Mladá rostlinka se vychyluje směrem k nejtmavšímu objektu v blízkosti (ne pouze od světla), hledá kmen stromu, který bude využívat jako podpěru.\n\nPopínavá rostlina opírající se o kmen a dorůstající běžně do výšky okolo 10 m, výjimečně i 20 m. Polodřevnatý, střídmě rozvětvený kmínek má četné provazcovité, dolů visící vzdušné kořeny mající za úkol rostlinu přidržovat u kůry stromu a zajistit rostlině vodu a živiny, při dosažení vlhké půdy zakoření. Rostlina na stromu neparazituje, pouze jej využívá jako podporu při cestě svého vrcholu za světlem.\n\nKmínek je porostlý lesklými, kožovitými, řapíkatými listy s vytrvalou pochvou, které bývají dlouhé 25 až 90 cm a široké 25 až 75 cm. Jejich srdčité čepele bývají u spodu rostliny celokrajné a výše hluboce laločnaté a perforované; toto roztříštění velké plochy pomáhá pnoucím rostlinám lépe odolávat silným větrům. Spodní listy bývají přitlačené k nosnému kmeni a překrývají se, horní na dlouhých řapících ční do prostoru.\n\nDospělé rostliny monstery skvostné vytvářejí květenství tvořeno krémově bílým, průměrně 25 cm dlouhým, otevřeným toulcem člunkovitého tvaru chránící asi 17 cm dlouhou, dužnatou palici s mnoha drobnými, oboupohlavnými, hustě stěsnanými květy na kratičkých stopkách. Květy rozkvétají od června do září a jsou-li zralé k opylení, vydávají specifickou vůni (někdy nelibou), kterou lákají příslušný hmyz. Pro zamezení samoopylení dozrávají prašníky později než blizny, takže opylovač musí přinést pyl z jiného květenství.\n\nMimo estetického významu bývá monstera skvostná pěstována i pro své plody. Po opylení květů se začne palice zvětšovat a ve zralosti (asi za rok po opylení) změní barvu ze zelené na žlutou. Plody jsou dužnaté bobule nahloučené na palici, která je ve zralosti až 25 cm dlouhá a 4 cm tlustá. Konzumují se syrové nebo se z nich dělají marmelády, sirupy či slouží jako přísada do zmrzlin. Od jejich skvělé chuti (kombinace banánu, ananasu a manga, nebo ananasu a jahody), je odvozeno druhové jméno \"deliciosa\".\n\nČasto bývá pěstována jako pokojová rostlina, k výzdobě i velké místnosti obvykle postačí jediná rostlina. Dobře snáší suchý vzduch a nevadí ji ani prach, nesmí však být úmístěna na přímém slunci.\n\nNa některých nepůvodních místech, kde byla monstera skvostná rozšířena, velmi rychle zplaněla a dostala se ze zahrad do místní přírody. Například ve vlhkých, tropických oblastech východní Austrálie se stala plevelnou rostlinou tamních lesů, příměstských parků i oblastí okolo cest a sídlišť, kde vyrůstá do korun tamních stromů. Často se šíří jako součást zahradního odpadu zanášeného přívalovými dešti i na odlehlá místa, ve vlhkém prostředí i nevelké úlomky kmínku jsou schopné zakořenit.\n\nCelá rostlina je až na plody nepoživatelná, hlavně listy obsahují hodně kyseliny šťavelové. Její krystalky obvykle podráždí ústní sliznici i při konzumaci nezralých plodů.\n\n"}
{"id": "1221813", "url": "https://cs.wikipedia.org/wiki?curid=1221813", "title": "Tabulkové odstupné v ledním hokeji", "text": "Tabulkové odstupné v ledním hokeji\n\nTabulkové odstupné v ledním hokeji je právní úprava Českého svazu ledního hokeje, kterým se řídí přestup hokejistů z jednoho klubu do druhého. Hráč, který se chce účastnit jakýchkoliv hokejových klání spadajících pod ČSLH, musí mít provedenou takzvanou klubovou registraci. Přijetím registračního průkazu se stávají jeho hráčská práva majetkem klubu, který pak může požadovat za jakýkoliv přestup do jiného týmu takzvané tabulkové odstupné, které je stanovené přestupním řádem.\n\nNa přestup do zahraničí se tabulkové odstupné nevztahuje. Pokud se hráč vrátí do ČR, přestup v rámci republiky mu opět systém odstupného může komplikovat. Může se dostat do slepé uličky v případě, že klub vlastnící jeho hráčská práva o něj nestojí, a jiné kluby od jeho angažování odrazuje vysoké tabulkové odstupné (např. případ hokejisty Martina Podlešáka).\n\nTabulkové odstupné v mládežnickém, ale i seniorském hokeji je již několik let kritizováno veřejností i hráčskou asociací a je přirovnáváno k novodobému otroctví. Rozsáhlá kritika v médiích otevřela hráčské příběhy jako například přestup patnáctiletého mladíka za 150 000,- Kč, nebo kdy spor mezi kluby a rodiče udělal z malých hokejistů rukojmí. V pořadu České televize zazněla v pořadu \"Máte slovo\" jedna z největších kritik a to od slavného hokejisty Luďka Bukače na téma korupce, která často souvisí s přestupním řádem.\n\nJediné známé řešení, jak odebrat svá hráčská práva klubu, je smlouva mezi klubem a hráčem. Jedná se o smluvní ujednání, které upravuje práva a povinnosti mezi klubem a hráčem, kdy se klub písemně zbavuje práva na úhradu tabulkové hodnoty. Tato smluvní úprava ochraňující práva dětí byla poprvé doložena v médiích Adamem Jehličkou.\n\nČeská a Slovenská republika jsou jedinými státy, které si nárokují tabulkové odstupné. Státy jako jsou Kanada, USA, Švédsko, Finsko, Švýcarsko a mnoho dalších tabulkové odstupné neznají. U dětí do 18 let by tato právní úprava byla považována za porušení lidských práv.\n\n"}
{"id": "1221816", "url": "https://cs.wikipedia.org/wiki?curid=1221816", "title": "Divize D 2016/17", "text": "Divize D 2016/17\n\nV soubojích 52. ročníku Moravskoslezské divize D 2016/17 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 6. srpna 2016 úvodními třemi zápasy 1. kola a skončil v sobotu 10. června 2017 úplným 29. kolem (kompletní 30. kolo bylo předehráno již ve středu 10. května 2017).\n\n\nNejlepším střelcem ročníku se stal Miroslav Paul z TJ Sokol Tasovice, který vstřelil 27 branek ve 30 startech.\n\n\nPoznámky:\n\n"}
{"id": "1221818", "url": "https://cs.wikipedia.org/wiki?curid=1221818", "title": "Divize E 2016/17", "text": "Divize E 2016/17\n\nV soubojích 26. ročníku Moravskoslezské divize E 2016/17 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 6. srpna 2016 úvodními sedmi zápasy 1. kola a skončil v neděli 11. června 2017 zbývajícími pěti zápasy 29. kola (kompletní 30. kolo bylo předehráno již ve středu 10. května 2017).\n\n\nNejlepším střelcem ročníku se stal Radovan Lokša z FK Nový Jičín, který vstřelil 31 branku ve 30 startech.\n\n\nPoznámky:\n"}
