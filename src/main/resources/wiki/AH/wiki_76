{"id": "1332626", "url": "https://cs.wikipedia.org/wiki?curid=1332626", "title": "Alexandr Grigorjevič Aruťunjan", "text": "Alexandr Grigorjevič Aruťunjan\n\nAlexandr Grigorjevič Aruťunjan (rusky: Арутюнян Александр Григорьевич; arménsky: Ալեքսանդր Գրիգորի Հարությունյան) (23. září 1920 Jerevan – 28. března 2012 tamtéž) byl arménský hudební skladatel, klavírista a hudební pedagog. Národní umělec SSSR (1970) a laureát Stalinovy ceny prvního stupně (1949).\n\nNarodil se v Jerevanu 23. září 1920. V letech 1934–1941 studoval na jerevanské konzervatoři hru na klavír u O. A. Babasjana a skladbu u S. V. Barchudarjana a V. G. Taljana. V letech 1942–1943 pokračoval ve studiu hry na klavír ve třídě K. N. Igumnova a v letech 1944–1946 studoval skladbu a kontrapunkt pod vedením Ch. S. Kušnareva. Studia dokončil v Domě arménské kultury v Moskvě.\n\nPo dokončení studia vystupoval jako klavírista a interpret vlastních skladeb. V roce 1954 se stal šéfdirigentem Arménské filharmonie v Jerevanu. Filharmonii řídil až do roku 1990. V letech 1965–2008 vyučoval skladbu na Jerevanské konzervatoři. Profesorem byl jmenován roku 1977. Byl jedním z členů tzv. Arménské mocné hrstky.\n\nOd roku 1939 byl členem Svazu skladatelů SSSR a členem vedení Svazu arménských skladatelů. Od roku 1975 byl také členem Svazu filmových umělců Arménské sovětské republiky. Byl často zván do porot mezinárodních hudebních soutěží.\n\nTvůrčí styl Aruťunjana vycházel z bohatého arménského hudebního dědictví a byl postaven na principech klasicismu a romantismu. To se týkalo nejen klasického střídání rychlých a pomalých částí, ale i návratu k formám klasických suit a koncertů. Velký význam v jeho díle měla tradice lidových arménských pěvců – ašugů, jejichž hudba byla založena na improvizaci. Aruťunjanova díla jsou naplněna citem, nostalgií a ironií. Jeho nejslavnějším dílem je \"Koncert pro trubku a orchestr\" z roku 1950. Spolu s Haydnovým a Hummelovým koncertem, je nejhranějším trumpetovým koncertem.\n\nZemřel 28. března 2012 v Jerevanu a byl tamtéž pochován v Panteonu Komitasova parku.\n\n\n\n\n\n\n\n\n"}
{"id": "1332627", "url": "https://cs.wikipedia.org/wiki?curid=1332627", "title": "Kremlin Cup 2017 – ženská dvouhra", "text": "Kremlin Cup 2017 – ženská dvouhra\n\nŽenská dvouhra Kremlin Cupu 2017 probíhala ve druhé polovině října 2017. Do singlové soutěže moskevského tenisového turnaje nastoupilo dvacet osm hráček. Dvojnásobnou obhájkyní titulu byla ruská tenistka Světlana Kuzněcovová, která do turnaje nezasáhla.\n\nVítězkou se stala sedmá nasazená Němka Julia Görgesová, jež ve finále zdolala nenasazenou Darja Kasatkinovou hladce po dvousetovém průběhu 6–1 a 6–2. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. \n\n„\"Je to prostě úžasný pocit. Bylo to dlouhých šest let, na tenhle okamžik jsem tvrdě dřela. Proto jsem teď tak moc šťastná a ovládají mě emoce\",“ řekla po zápase Görgesová, která si výhrou ve finále zajistila účast na WTA Elite Trophy v čínském Ču-chaji a poprvé se stala německou jedničkou, když o 18 bodů předstihla Angelique Kerberovou.\nČtyři nejvýše nasazené hráčky obdržely volný los do druhého kola.\n"}
{"id": "1332629", "url": "https://cs.wikipedia.org/wiki?curid=1332629", "title": "European Open 2017 – mužská čtyřhra", "text": "European Open 2017 – mužská čtyřhra\n\nMužská čtyřhra European Open 2017 probíhala ve druhé polovině října 2017. Do deblové soutěže antverspkého tenisového turnaje nastoupilo šestnáct dvojic. Obhájcem titulu byl kanadsko-francouzský pár Daniel Nestor a Édouard Roger-Vasselin, jehož členové nestartovali společně. Nestor nastoupil s Dominicem Inglotem, aby v úvodním kole podlehli dvojici Santiago González a Julio Peralta. Spoluhráčem Rogera-Vasselina se stal krajan Fabrice Martin, s nímž skončil ve čtvrtfinále na raketách Koolhofa se Sitakem.\n\nVítězem se stal nenasazený americko-indický pár Scott Lipsky a Diviž Šaran, který ve finále zdolal mexisko-chilskou dvojici Santiago González a Julio Peralta. Po dvousetovém průběhu 6–4 a 2–6 rozhodl až supertiebreak poměrem míčů [10–5]. Oba šampioni si do žebříčku ATP připsali 250 bodů a získali premiérovou společnou trofej. Lipsky vybojoval šestnáctý deblový titul na okruhu ATP Tour a pro Šarana to bylo třetí takové turnajové vítězství.\n\n"}
{"id": "1332630", "url": "https://cs.wikipedia.org/wiki?curid=1332630", "title": "Stockholm Open 2017 – mužská čtyřhra", "text": "Stockholm Open 2017 – mužská čtyřhra\n\nMužská čtyřhra Stockholm Open 2017 probíhala ve druhé polovině října 2017. Do deblové soutěže tenisového turnaje nastoupilo šestnáct dvojic. Obhájcem titulu byl švédský pár Eliase a Mikaela Ymerových, kteří v úvodním kole skončili na raketách Španělů Marca Lópeze a Fernanda Verdasca.\n\nVítězem se stal nejvýše nasazený rakousko-chorvatský pár Oliver Marach a Mate Pavić, který ve finále zdolal pákistánsko-nizozemské turnajové dvojky Ajsáma Kúrešího s Jeanem-Julienem Rojerem. Po dvousetovém průběhu 3–6 a 7–6 rozhodl až supertiebreak poměrem míčů [10–4]. Oba šampioni si do žebříčku ATP připsali 250 bodů a získali premiérovou společnou trofej. Marach vybojoval sedmnáctý deblový titul na okruhu ATP Tour a pro Paviće to bylo osmé takové turnajové vítězství.\n\n"}
{"id": "1332631", "url": "https://cs.wikipedia.org/wiki?curid=1332631", "title": "Volker Kutscher", "text": "Volker Kutscher\n\nVolker Kutscher (* 26. prosince 1962, Lindlar) je německý spisovatel a novinář.\n\nVolker Kutscher se narodil v roce 1962 v Lindlaru v německé spolkové zemi Severní Porýní-Vestfálsko, vyrůstal ve Wipperfürthu. Po maturitě a civilní službě studoval v letech 1985–1992 germanistiku, filozofii a dějiny na univerzitě ve Wuppertalu a Kolíně nad Rýnem. Již během studia působil jako externí pracovník v deníku Kölnische Rundschau, ve kterém po ukončení studia pracoval jako redaktor do roku 2004. Žije v Kolíně nad Rýnem.\n\nV roce 1995 vydal společně s Christianem Schnalkem svůj první kriminální román \"Bullenmord\", v roce 1998 následoval \"Vater unser\", v roce 2003 vyšel jeho první historický kriminální román \"Der schwarze Jakobiner.\"\n\nV roce 2007 začal vydávat sérii historických detektivních románů, jejichž ústřední postavou je kriminální komisař Gereon Rath. Šest prvních románů se odehrává v letech 1929–1934, sedmá část v roce 1935 v Berlíně.\n\nRomány se staly předlohou pro seriál \"Babylon Berlin\", seriál režírovali Tom Tykwer, Henk Handloegten a Achim von Borries, ti také napsali scénář. V Německu měl premiéru v roce 2017, v České televizi byl uveden v roce 2019.\n\n\n\n"}
{"id": "1332633", "url": "https://cs.wikipedia.org/wiki?curid=1332633", "title": "Kremlin Cup 2017 – mužská čtyřhra", "text": "Kremlin Cup 2017 – mužská čtyřhra\n\nMužská čtyřhra Kremlin Cupu 2017 probíhala ve druhé polovině října 2017. Do deblové soutěže moskevského tenisového turnaje nastoupilo šestnáct dvojic. Obhájcem titulu byl kolumbijský pár Juan Sebastián Cabal a Robert Farah, jehož členové nestartovali společně. Farah se rozhodl turnaje nezúčastnit. Spoluhráčem Cabala se stal Ukrajinec Denys Molčanov, s nímž skončil v semifinále na raketách Mirného s Oswaldem.\n\nVítězem se stal nejvýše nasazený bělorusko-rakouský pár Max Mirnyj a Philipp Oswald, který ve finále zdolal bosensko-chorvatskou dvojici Damir Džumhur a Antonio Šančić po dvousetovém průběhu 6–3 a 7–5. Oba šampioni si do žebříčku ATP připsali 250 bodů a získali premiérovou společnou trofej. 40letý Mirnyj vybojoval jubilejní padesátý deblový titul na okruhu ATP Tour, když se jeho spoluhráči postupně stalo 19 tenistů (včetně tří trofejí vybojovaných s Federerem). Pro Oswalda to bylo šesté takové turnajové vítězství.\n\n"}
{"id": "1332638", "url": "https://cs.wikipedia.org/wiki?curid=1332638", "title": "Kremlin Cup 2017 – ženská čtyřhra", "text": "Kremlin Cup 2017 – ženská čtyřhra\n\nŽenská čtyřhra Kremlin Cupu 2017 probíhala ve druhé polovině října 2017. Do deblové soutěže tenisového turnaje nastoupilo šestnáct dvojic. Obhájcem titulu byl český pár Andrea Hlaváčková a Lucie Hradecká, jehož členky nestartovaly společně. Hradecká se turnaje nezúčastnila pro zranění kolena. Hlaváčková nastoupila s Babosovou.\n\nVítězem se stal nejvýše nasazený maďarsko-český pár Tímea Babosová a Andrea Hlaváčková, který ve finále zdolal americko-brtiskou dvjici Nicole Melicharová a Anna Smithová. Po dvousetovém průběhu 6–2 a 3–6 rozhodl až supertiebreak poměrem míčů [10–3]. Obě šampionky si do žebříčku WTA připsaly 470 bodů a získaly čtvrtou společnou trofej po vítězstvích v Rabatu, Québecu i Taškentu. Babosová vybojovala patnáctý deblový titul na okruhu WTA Tour a pro Hlaváčkovou to bylo dvacáté čtvrté takové turnajové vítězství.\n\n"}
{"id": "1332639", "url": "https://cs.wikipedia.org/wiki?curid=1332639", "title": "Dark (seriál)", "text": "Dark (seriál)\n\nDark je německý dramatický webový televizní seriál od Baran bo Odara a Jantjea Friese. První řada s 10 díly byla zveřejněna 1. prosince 2017 na Netflixu. Bylo oznámeno, že seriál získá druhou řadu.\n\nZmizení dvou malých dětí v německém městě přináší světlo na zničený vztah, dvojí život a minulost čtyř rodin.\n\n\n\n\n\n\nV únoru 2016 objednal Netflix první řadu s 10 díly. Bylo oznámeno, že každý díl bude dlouhý jednu hodinu. Natáčení započalo 18. října 2016 v Berlíně a skončilo v březnu 2017. Seriál byl zveřejnen v rozlišení 4K (Ultra HD).\n\n"}
{"id": "1332642", "url": "https://cs.wikipedia.org/wiki?curid=1332642", "title": "BGL Luxembourg Open 2017 – ženská čtyřhra", "text": "BGL Luxembourg Open 2017 – ženská čtyřhra\n\nŽenská čtyřhra BGL Luxembourg Open 2017 probíhala ve druhé polovině října 2017. Do deblové soutěže antverpského tenisového turnaje nastoupilo šestnáct dvojic. Obhájcem titulu byl nejvýše nasazený pár Kiki Bertensová a Johanna Larssonová, jehož členky odstoupily před utkáním prvního kola.\n\nVítězem se stal nenasazený nizozemsko-běloruský pár Lesley Kerkhoveová a Lidzija Marozavová, který ve finále zdolal kanadsko-belgickou dvojici Eugenie Bouchardová a Kirsten Flipkensová. Po dvousetovém průběhu 6–7 a 6–4 rozhodl až supertiebreak poměrem míčů [10–6]. Obě šampionky si do žebříčku WTA připsaly 280 bodů a získaly premiérovou společnou trofej. Pro obě vítězky to byl první kariérní titul na okruhu WTA Tour.\n\n"}
{"id": "1332646", "url": "https://cs.wikipedia.org/wiki?curid=1332646", "title": "BGL Luxembourg Open 2017", "text": "BGL Luxembourg Open 2017\n\nBGL Luxembourg Open 2017 byl tenisový turnaj pořádaný jako součást ženského okruhu WTA Tour, který se odehrával na krytých dvorcích s tvrdým povrchem DecoTurf on Wood komplexu Kockelscheuer Sport Centre. Probíhal mezi 16. až 21. říjnem 2017 v lucemburském hlavní městě Lucemburku jako dvacátý sedmý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová dvanáctka Angelique Kerberová z Německa, kterou v úvodním kole vyřadila portorická olympijská vítězka Mónica Puigová. Jako poslední přímá účastnice do dvouhry nastoupila 90. hráčka žebříčku Denisa Allertová z České republiky.\n\nPrvní singlové turnajové vítězství na okruhu WTA Tour vybojovala Němka Carina Witthöftová. Premiérovou trofej ze čtyřhry si odvezl nizozemsko-běloruský pár Lesley Kerkhoveová a Lidzija Marozavová. Všechny vítězky tak získaly první kariérní tituly na okruhu WTA Tour. \n\nNásledující hráčky obdržely divokou kartu do hlavní soutěže:\n\nNásledující hráčka obdržela do hlavní soutěže zvláštní výjimku:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující pár obdržel do čtyřhry divokou kartu:\n\n\n\n"}
{"id": "1332651", "url": "https://cs.wikipedia.org/wiki?curid=1332651", "title": "Elias Disney", "text": "Elias Disney\n\nElias Disney (6. února 1859 Morris-Turnberry – 13. září 1941 Hollywood) byl americký podnikatel irského původu, otec synů Herberta, Raymonda, Roye, Walta a dcery Ruth Disneyových.\n\nElias se narodil roku 1859 irskému přistěhovalci Kepple Disneymu, který se se svými rodiči roku 1836 přistěhoval z Evropy do New Yorku. V roce 1888 se Elias oženil s Florou Call a spolu se přestěhovali do centrálních částí poloostrova Florida. V témže roce se jim narodil první syn, Herbert. Po dvou letech se rodina opět stěhovala, tentokrát do Chicaga, kde Elias pracoval jako tesař. Toho roku (1890) se manželům narodil druhý syn Raymond, jehož o tři roky později (1893) následoval třetí syn Roy. Dne 5. prosince 1901 přibyl do manželství čtvrtý syn, Walt, a o dva roky později (1903) první dcera, Ruth.\n\nRoku 1906 se celá rodina přestěhovala do Marceline v americkém státě Missouri. Jakmile ale Elias ztratil práci, přestěhovali se roku 1911 Disneyovi do Kansas City, kde Elias začal farmařit. Tehdy malý Walt prvně začal kreslit zvířátka, která viděl ve svém okolí. Roku 1914 začala první světová válka. Protože se ale Eliasovi na farmě nedařilo, musel ji během války roku 1916 v dražbě prodat a přestěhoval se do města, kde již část svého života prožili, do Chicaga. Syn Walt ale zůstal v Kansas City. Následně Elias prodával ve svém obchodě cukrovinky, ale když ani s tím neuspěl, začal ve stánku prodávat noviny a časopisy.\n\nNa sklonku třicátých let 20. století, v roce 1938, doma zemřela Eliasova manželka Flora. O tři roky později (1941) na cestách zemřel i Elias.\n\n"}
{"id": "1332658", "url": "https://cs.wikipedia.org/wiki?curid=1332658", "title": "Tavda", "text": "Tavda\n\nTavda může být:\n"}
{"id": "1332661", "url": "https://cs.wikipedia.org/wiki?curid=1332661", "title": "European Open 2017", "text": "European Open 2017\n\nEuropean Open 2017 byl tenisový turnaj pořádaný jako součást mužského okruhu ATP World Tour, který se odehrával na krytých dvorcích s tvrdým povrchem v Lotto Arena. Probíhal mezi 16. až 22. říjnem 2017 v belgických Antverpách jako druhý ročník turnaje.\n\nTurnaj s celkovým rozpočtem 660 375 eur patřil do kategorie ATP World Tour 250. Nejvýše nasazeným hráčem ve dvouhře se stal desátý tenista světa David Goffin z Belgie. Jako poslední přímý účastník do hlavní singlové soutěže nastoupil německý 107. hráč žebříčku Cedric-Marcel Stebe.\n\nŠestnáctý singlový titul na okruhu ATP Tour získal Francouz Jo-Wilfried Tsonga. Premiérovou společnou trofej ze čtyřhřy si odvezl americko-indický pár Scott Lipsky a Divij Šaran.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1332662", "url": "https://cs.wikipedia.org/wiki?curid=1332662", "title": "MSV Brünn", "text": "MSV Brünn\n\nMSV Brünn (celým názvem: Militärsportverein Brünn) byl německý vojenský fotbalový klub, který sídlil v Brně v Protektorátu Čechy a Morava. Klub patřil pod pozemní jednotky Wehrmacht.\n\nZaložen byl v roce 1942. Hned v úvodní sezóně zvítězila vojenská jedenáctka v Gaulize Sudetenland, čímž si zajistila účast v konečné fázi německého mistrovství. V prvním kole klub narazil na vítěze Gauligy Ostmark – First Vienna FC 1894, tomuto klubu podlehl na jejich domácí půdě poměrem 2:5. V rámci reorganizace německých vrcholových soutěží byl klub pro následující sezónu přeřazen do nově založené Gauligy Böhmen-Mähren. I v této soutěži vojenská jedenáctka dokázala zvítězit a i po druhé za sebou si tak zajistila místenku v konečné fázi mistrovství. Ovšem i tentokráte narazil klub v prvním kole na First Viennu, které v Brně podlehl poměrem 3:6. Zanikl v roce 1945 po postupném ústupu německých vojsk z území města.\n\nNejvětším úspěchem klubu bylo jednorázové vítězství v Gaulize Sudetenland a Gaulize Böhmen-Mähren, jedné ze skupin tehdejší nejvyšší fotbalové soutěže na území Německa. Nejznámějším hráčem klubu byl Lukas Aurednik; mj. dvanáctinásobný reprezentant Rakouska, pětinásobný mistr Rakouska a mistr Francie z ročníku 1955/56.\n\n\n\nZdroj: \n\n\n\nZdroj: \n\n\n"}
{"id": "1332663", "url": "https://cs.wikipedia.org/wiki?curid=1332663", "title": "Letiště Vratislav", "text": "Letiště Vratislav\n\nLetiště Mikuláše Koperníka Vratislav (polsky: \"Port lotniczy Wrocław im. Mikołaja Kopernika\"; IATA: WRO, ICAO: EPWR) je mezinárodní letiště obsluhující město Vratislav v polském Slezsku. Nachází se 10 kilometrů jihozápadně od centra města. Bylo pojmenováno podle Mikuláše Koperníka. Má tři terminály – pro vnitrostátní, mezinárodní a nákladní lety. Má jednu m dlouho ranvej. V roce 2016 odbavilo cestujících. K září 2017 zde měly leteckou základnu společnosti Ryanair, Wizz Air a Enter Air.\n\nBylo postaveno v roce 1938 jako \"Flugplatz Breslau-Schöngarten\" Němci před druhou světovou válkou, když bylo město součástí Německa. Později bylo využíváno Sověty, od roku 1945 slouží také jako civilní letiště. První mezinárodní pravidelný let s cestujícími odsud vzlétl v roce 1993 do Frankfurtu nad Mohanem. V roce 2001 byla otevřena nová řídící věž. V roce 2005 bylo letiště pojmenováno po polskému astronomovi Mikulášovi Koperníkovi a zároveň byla otevřena nová část terminálu. Další rozšíření proběhlo v roce 2012.\n\n\n"}
{"id": "1332666", "url": "https://cs.wikipedia.org/wiki?curid=1332666", "title": "18. ročník udílení Screen Actors Guild Awards", "text": "18. ročník udílení Screen Actors Guild Awards\n\n18. ročník udílení Screen Actors Guild Awards se konal 29. ledna 2012 ve Shrine Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 2011. Nominace oznámily dne 14. prosince 2012 herečky Judy Geer a Regina King. Ceremoniál vysílaly stanice TNT a TBS.\n\nTučně jsou označeni vítězové.\n"}
{"id": "1332669", "url": "https://cs.wikipedia.org/wiki?curid=1332669", "title": "17. ročník udílení Screen Actors Guild Awards", "text": "17. ročník udílení Screen Actors Guild Awards\n\n17. ročník udílení Screen Actors Guild Awards se konal 30. ledna 2011 ve Shrine Exposition Center v Los Angeles v Kalifornii. Ocenění se předalo nejlepším filmovým a televizním vystoupením v roce 2010. Nominace oznámily dne 16. prosince 2010 herečky Rosario Dawson a Angie Harmon. Ceremoniál vysílaly stanice TNT a TBS.\n\nTučně jsou označeni vítězové.\n"}
{"id": "1332673", "url": "https://cs.wikipedia.org/wiki?curid=1332673", "title": "Stockholm Open 2017", "text": "Stockholm Open 2017\n\nStockholm Open 2017, oficiálně od roku 2017 se jménem sponzora Intrum Stockholm Open 2017, byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v aréně Kungliga tennishallen. Probíhal mezi 16. až 22. říjnem 2017 ve švédské metropoli Stockholmu jako čtyřicátý devátý ročník turnaje.\n\nTurnaj s celkovým rozpočtem 660 375 eur patřil do kategorie ATP World Tour 250. Nejvýše nasazeným hráčem ve dvouhře se stal osmý tenista světa Grigor Dimitrov z Bulharska. Jako poslední přímý účastník do hlavní singlové soutěže nastoupil španělský 92. hráč žebříčku Nicolás Almagro.\n\nJubilejní dvacátý singlový titul na okruhu ATP Tour vyhrál Argentinec Juan Martín del Potro, jenž tak obhájil trofej z předchozího ročníku. Premiérovou společnou trofej ze čtyřhry si odvezla rakousko-chorvatská dvojice Oliver Marach a Mate Pavić.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražení:\n\n\nNásledující páry obdržely divokou kartu do hlavní soutěže:\n\n\n"}
{"id": "1332676", "url": "https://cs.wikipedia.org/wiki?curid=1332676", "title": "Dálnice v Belgii", "text": "Dálnice v Belgii\n\nCelková délka dálnic v Belgii je 1 747 km. Nejvyšší povolená rychlost na dálnicích je pro osobní automobily 120 km/h. Dálniční poplatky v Belgii neexistují, zpoplatněn je pouze tunel Liefkenshoektunnel v Antverpách a to prostřednictvím mýta. Většina belgických dálnic jsou tříproudové a jsou osvětlené i v noci, protože v době mimo špičku je v Belgii přebytek jaderné energie. Belgie má po Nizozemsku druhou nejhustší síť dálnic v Evropě. Ty jsou využívány řidiči mnoha národností, země se nachází na významné dopravní křižovatce, která propojuje západní Evropu. Od roku 1989 jsou místní dálnice pod správou všech tří belgických regionů: Vlámska, Bruselu a Valonska.\n\nDálnice jsou v Belgii označovány písmenem A (\"autosnelweg\" - nizozemsky dálnice, \"l'autoroute\" - francouzsky dálnice, \"autobahn\" - německy dálnice). \n\n"}
{"id": "1332679", "url": "https://cs.wikipedia.org/wiki?curid=1332679", "title": "Kotaneč (hradiště)", "text": "Kotaneč (hradiště)\n\nKotaneč je pravěké výšinné sídliště a snad také hradiště severovýchodně od stejnojmenné vesnice u Manětína v okrese Plzeň-sever. Lokalita se nachází v přírodní rezervaci Střela v místech zvaných \"Na Hradišti\" na ostrožně nad soutokem bezejmenného potoka s řekou Střelou v nadmořské výšce okolo 450 metrů. \n\nOjedinělý starší nález kamenné sekerky a zlomek keramiky získaný v roce 1982 při archeologickém výzkumu Jaroslavem Baštou a Darou Baštovou prokázal eneolitické osídlení lokality. Další nálezy pochází z pozdní doby bronzové, kdy byla ostrožna nejspíše opevněna, a třináctého až čtrnáctého století. Středověká keramika by snad mohla souviset s využitím nenápadné ostrožny jako útočiště.\n\nOstrožnu s převýšením 40–50 metrů tvoří skalní hřbet, který se v zadní části rozšiřuje do plošiny o rozměrech 40 × 50 metrů. Jedinými pozůstatky staveb jsou nevýrazné pozůstatky příkopu a valu, které se nachází v nejužším místě ostrožny.\n\n\n"}
{"id": "1332680", "url": "https://cs.wikipedia.org/wiki?curid=1332680", "title": "Ṕ", "text": "Ṕ\n\nṔ (minuskule ṕ) je speciální znak latinky. Nazývá se P s čárkou. Je velice málo používáno, používá se především v málo používaných jazycích washo (asi 10 lidí) a chimani (asi 6000 lidí). Jediný běžně používaný jazyk, kde se Ṕ vyskytuje, je abcházština (asi 112 740 lidí), v jejímž přepisu je jako Ṕ přepisován znak Ҧ, je však používáno velice zřídka. V Unicode má velké písmeno kód U+1E54, malé U+1E55.\n"}
{"id": "1332681", "url": "https://cs.wikipedia.org/wiki?curid=1332681", "title": "Blok 11A (Nový Bělehrad)", "text": "Blok 11A (Nový Bělehrad)\n\nBlok 11A (v srbské cyrilici Блок 11А) se nachází v severní části Nového Bělehradu. Vymezen je ulicemi \"Bulevar Mihajla Pupina\" z jižní a západní strany a \"Trešnjinog cveta\" z východní strany. Na rozdíl od řady dalších bloků Nového Bělehradu netvoří tento obytné bloky, ale především hotely a sídla firem. Mezi jednu z největších z nich patří \"Energoprojekt Holding\". Nacházela se zde také budova velvyslanectví Čínské lidové republiky, která byla v roce 1999 zničena při bombardování Svazové republiky Jugoslávie. \n\nBlok byl navržen a vymezen v roce 1948 při vzniku původního urbanistického plánu pro Nový Bělehrad. Jako jeden z mála je trojúhelníkovitého tvaru. Výstavba jednotlivých objektů zde byla zahájena až později, než ve zbytku sídliště, a to v roce 1978. Vzhledem k tomu, že se nepodařilo zastavět celý, se stal po liberalizaci poměrů v Srbsku a zavedení tržního hospodářství lukrativním místem pro výstavbu nových bytů. V letech 2006–2013 byla proto jeho východní část zastavěna novými obytnými jednotkami. Vybudován zde byl ještě později i Hotel Falkensteiner (2015) a velvyslanectví Japonska. \n\n"}
{"id": "1332682", "url": "https://cs.wikipedia.org/wiki?curid=1332682", "title": "Prokletý zámek", "text": "Prokletý zámek\n\nProkletý zámek je komická opera o jednom jednání českého skladatele Jana Zdeňka Bartoše na libreto Zdeňka Lorence. Měla premiéru 3. června 1951 v Krajském oblastním divadle v Ústí nad Labem.\n\nJan Zdeněk Bartoš se živil nejprve jako výkonný umělec – houslista, později však studoval kompozici na Pražské konzervatoři a v mistrovské škola u Jaroslava Křičky, kterou ukončil roku 1943. Při studiu vytvořil své první velké hudebně-dramatické dílo, melodramatický balet \"Hanuman\" na námět stejnojmenného zvířecího eposu Svatopluka Čecha (1941). Jevištnímu dílu se intenzivně věnoval po konci druhé světové války, kdy napsal několik hudeb k činohrám. Po únorovém převratu napsal řadu skladeb ve formách propagovaných dobovou kulturní politikou, jako kantáty \"Běžec míru\", \"Krásná země\" a \"V míru žít\", lidová zpěvohra \"Rýparka\" nebo dramatické pásmo \"My havíři\".\n\nV téže době vznikla ze spolupráce se spisovatelem Zdeňkem Lorencem jednoaktová komická opera pod názvem \"Prokletý zámek\". Měla na rozdíl od většiny tehdy komponovaných oper současný námět v duchu dobové satiry maloměšťáctví. Oba autoři tehdy pracovali na ministerstvech – Bartoš na ministerstvu školství a kultury, Lorenc na ministerstvu informací a osvěty. Opera měla premiéru v červnu roku 1951 v Ústí nad Labem, její další osud však ovlivnilo to, že Zdeněk Lorenc byl tehdy politický pronásledován; již koncem roku 1950 byl propuštěn ze zaměstnání a od února 1952 byl vězněn. Podle záznamů se při výsleších mimo jiné hájil slovy „Jsem socialista, propaguji socialismus, zejména libretem k II. socialistické opeře ‚Proklatý zámek‘.“ Opera po první repríze opustila ústecký repertoár a jiné divadlo ji nenastudovalo.\n\nJan Zdeněk Bartoš napsal následně roku 1955 ambicióznější čtyřaktovou operu \"Útok na nebe\" podle hry Jindřicha Zpěváka \"Pařížská komuna\", ta však na rozdíl od \"Prokletého zámku\" nebyla nikdy provedena.\n\nFlétna, hoboj, dva klarinety, fagot; dva lesní rohy, trubka, pozoun; tympány, bicí souprava; smyčcové nástroje (housle, violy, violoncella, kontrabasy).\n"}
{"id": "1332708", "url": "https://cs.wikipedia.org/wiki?curid=1332708", "title": "Zacharzowická stezka", "text": "Zacharzowická stezka\n\nZacharzowická stezka – černě značená turistická trasa ve Slezském vojvodství.\n\nStezka vede po polních silnicích. Na ní se nachází dřevěno–cihlový římsko-katolický farní kostel Všech Svatých v Sierotách a hrob slezského povstalce pod tímto kostelem nebo dřevěný kostel Svatého Vavřince v Zacharzowicích.\n\n"}
{"id": "1332710", "url": "https://cs.wikipedia.org/wiki?curid=1332710", "title": "Larisa Pelešenková", "text": "Larisa Pelešenková\n\nLarisa Pelešenková ( ; * 29. února 1964, Slancy) je bývalá ruská atletka, halová mistryně světa a Evropy ve vrhu koulí.\n\nJejím prvním úspěchem bylo druhé místo na halovém mistrovství Evropy v roce 1988. Stejného umístění dosáhla v roce 1994. V následující sezóně byla kvůli užití dopingu potrestána zastavením činnosti na čtyři roky a byla jí odebrána zlatá medaile z halového mistrovství světa v Barceloně z tohoto roku. Po uplynutí trestu vybojovala v roce 2000 titul halové mistryně Evropy a stříbrnou medaili v soutěži koulařek na olympiádě v Sydney. Jejím posledním úspěchem byl titul halové mistryně světa v roce 2001.\n\n\n"}
{"id": "1332713", "url": "https://cs.wikipedia.org/wiki?curid=1332713", "title": "Old Vic", "text": "Old Vic\n\nOld Vic je divadlo v centru Londýna poblíž železniční stanice Waterloo na rohu ulic The Cut a Waterloo Road ve čtvrti Lambeth. Stejné jméno nesl také soubor, z kterého vznikl v roce 1963 soubor nového Národního divadla Londýn. Divadlo Old Vic bylo založeno v roce 1818 jako \"Royal Coburg Theatre\", od roku 1833 \"Royal Victoria Theatre\". V roce 1871 bylo divadlo přestavěno a znovuotevřeno jako \"Royal Victoria Palace\". Od roku 1880 se nazývalo \"Royal Victoria Hall\". Později se mu začalo říkat Old Vic. Hlavní sál má kapacitu diváků.\n"}
{"id": "1332714", "url": "https://cs.wikipedia.org/wiki?curid=1332714", "title": "Lopucha", "text": "Lopucha\n\nLopucha je komická opera („hudební veselohra“) o jednom jednání českého skladatele Josefa Bartovského na libreto, které skladatel upravil a přeložil podle stejnojmenné komické aktovky chorvatského spisovatele Milana Begoviće. (Podle Jana Branbergera byla složena původně na text srbochorvatský.)\n\n\"Lopuchu\" napsal Bartovský roku 1940, přičemž již o dva roky dříve napsal jinou hudební veselohru o jednom dějství rovněž podle předlohy Milana Begoviće, totiž operu \"Neteř biskupova\". Zatímco však \"Neteř biskupovu\" uvedlo po skončení druhé světové války roku 1946 plzeňské divadlo, \"Lopucha\" zůstala neprovedena.\n\nNa statku sedláka Marka ve vesnici Zagora slouží krásné osiřelé děvče Maša. Je svatojánský podvečer a její milý Joca, chlapec ze vsi, ji přichází pozvat na kopec k ohňům. Dává jí též drobný dárek z lásky. Maša mu přislibuje, že ho doprovodí.\n\nAle nejen Jopca o ni jeví zájem, i záletník Marko, přestože je ženat, na ni má laskominy a věří, že by u ní pochodil. Aby ji však na statku sobě nablízku udržel, pojal úmysl ji vmanévrovat do sňatku se slaboduchým a jednookým pastýřem Aćimem. nyní tedy využívá nepřítomnosti své ženy Boji a láká Mašu na dostaveníčko na seník. Maša na jeho nabídku naoko přistupuje a slibuje, že na něho bude na seníku čekat. Jenže Markův plán je ještě záludnější: poslat za sebe na seník Aćima. Sám hospodář odchází do krčmy.\n\nZatím se vrací Boja. byla u staré vědmy Lucy, a ta jí z rozpáleného olova vyvěštila, že ji její manžel podvádí. Maša toto hádání potvrzuje a vypráví Boji, jak ji Marko zval na seník. Radí hospodyni, aby manžela nachytala a šla na místo schůzky sama. Boja zamyšleně přisvědčuje a odchází.\n\nPo chvíli se Marko vrací z krčmy s pocitem uspokojení, že se jeho důmyslná intrika osvědčila. S překvapením nachází Mašu ve světnici a ještě s větším údivem se dozvídá, že na seníku je jeho žena Boja. Aćim odtamtud právě přichází, rozzářen zážitkem ze seníku. I on je zaskočen tím, že nalézá Mašu zde, Aby chránila čest své paní i zdrceného Marka, tvrdí mu Maša, že na místě našel babu Lucu. Přicházející Boja se v nastalé situaci ihned orientuje a Mašina slova potvrzuje: protože prý věděla, že Marko je v krčmě, a tedy nemůže přijít na seník sám, poslala tam pro jistotu babu Lucu. Zklamaný Aćim je terčem posměchu ostatních.\n\nZa okny je vidět planoucí ohně a slyšet Jocu, jak volá Mašu ven. Ani Marko už po dnešní příhodě nemá proti jejich známosti námitky.\n"}
{"id": "1332716", "url": "https://cs.wikipedia.org/wiki?curid=1332716", "title": "Neteř biskupova", "text": "Neteř biskupova\n\nNeteř biskupova nebo též Biskupova neteř je komická opera („hudební veselohra“) o jednom jednání českého skladatele Josefa Bartovského na libreto, které skladatel upravil a přeložil podle stejnojmenné komické aktovky chorvatského spisovatele Milana Begoviće. (Podle Jana Branbergera byla složena původně na text srbochorvatský.)\n\nBartovský tuto komickou aktovku napsal již roku 1938, uvedena byla až po druhé světové válce. Premiéra se konala 20. prosince 1946, a to – stejně jako v případě všech ostatních profesionálně provedených oper tohoto plzeňského skladatele – v Městském divadle v Plzni. Divadlo ji tehdy uvedlo v kombinaci se starší operní aktovkou \"U Božích muk\" rovněž plzeňského skladatele Stanislava Sudy. Oproti skladatelově originální verzi názvu \"Neteř biskupova\" divadlo zvolilo modernější \"Biskupova neteř\". Bartovský následně roku 1940 napsal další operu podle Begovićovy aktovky, totiž hudební veselohru \"Lopucha\", ta však nikdy uvedena nebyla. Ani \"Neteř biskupova\" nebyla vícekrát nastudována.\n\n(V ložnici biskupa orleánského, na sklonku starého režimu) Je večer a biskupův věrný majordomus se třemi famuly připravují lože pro Jeho Excelenci. Ta se dnes vrací ze svatby své neteře Jeanne-Marie se starým markýzem de Chapeaurouge. Z biskupova doprovodu nejprve vstupuje jeho páže Gaston, kterého poslal biskup domů předem, protože se zdál nemocný. Gaston je zesláblý a horečnatý, a i když příčinu svého rozpoložení – totiž lásku k Jeanne-Marie – skrývá, majordomus se jí snadno dovtípí. Ač se to nezdá, býval totiž i monsignore v mládí veselý chlapík a v doprovodu nynějšího majordoma v Paříži užíval života naplno po všech stránkách, ba dokonce bral taneční hodiny u slavné Marie-Madeleine Guimardové, jejíž portrét od Fragonarda dosud zdobí biskupovu ložnici.\n\nJe k půlnoci. Biskup dorazí v dobré náladě ze svatební hostiny. Pochvaluje si, že Jeanne-Marie podle všeho nese svůj osud statečně. Rozděluje poslední pokyny – svému vikáři vrací koncept zítřejšího kázání, v němž jen vyškrtl některé příliš vášnivé útoky na neznaboha Voltaira, a Gastonovi dává praktické rady pro jeho zítřejší odjezd na studia do Paříže, nějaké peníze, jakož i doporučující dopis pro slečnu Guimardovou. Soucítí s pážetem, o jehož citech k Jeanne-Marie ví, ale její rodina ji markýzi zasnoubila už jako malé dítě, náhradou za nesplacenou půjčku, a Gaston se s tím má smířit.\n\nGaston pomáhá biskupovi s převlékáním do nočního úboru, když v tom vběhne Jeanne-Marie. Prchá před svatební nocí s novomanželem, ale biskupovi vypráví, že se k jejímu loži blížil nějaký bílý duch a strašně ji vyděsil. Biskupovy námitky umlčí tím, že si umane naučit ho tančit allemandu. Biskup se milované neteři poddává. Je ohlášen markýz a Jeanne-Marie skokem mizí v načechrané biskupově posteli.\n\nMarkýz však nereklamuje svou ženu zpět, jen jí přináší krabici bonbonů. Jeanne-Marie vykoukne z polštářů. Je prý hotova chotě následovat, ale diktuje si podmínky: musí ihned poslat Gastona do Paříže, aby pro ni nakoupil lehké kupé, čtyřiadvacet párů střevíců, dvacet klobouků a tak dále, včetně domácích mazlíčků jako opici a papouška. Markýz žádosti vyhoví a svěřuje Gastonovi k obstarání těchto dámských nezbytností značnou sumu peněz. Jeanne-Marie tedy opouští své útočiště a odchází s markýzem. Ten ovšem netuší, že se s Gastonem smluvila na útěku a zítra ho bude doprovázet do Paříže.\n\nSpokojený Gaston pomáhá neméně spokojenému biskupovi do lože. Jeho Excelence si libuje, jak jsou podušky od Jeanne-Marie příjemně vyhřáty, a dává si na dobrou noc nechat číst novou kapitolu z Voltairovy \"Panny\".\n\n"}
{"id": "1332720", "url": "https://cs.wikipedia.org/wiki?curid=1332720", "title": "Sydney S. Shulemson", "text": "Sydney S. Shulemson\n\nSydney Simon Shulemson, DFC (22. října 1915 – 25. ledna 2007 Florida) byl kanadský stíhací pilot během druhé světové války. Zároveň se stal nejvíce dekorovaným kanadským vojákem všech dob. \n\nByl židovského původu, jeho předkové pocházeli z ortodoxní židovské rodiny z města Bacău v jižním Rumunsku. Do Montréalu se přistěhovali na konci 19. století.\n\nVyrůstal v Montrealu, následně studoval na McGillově universitě. Do Royal Canadian Air Force vstoupil 10. září 1939 a v roce 1942 zde promoval na letecké škole. Ihned byl zařazen k 404. peruti RCAF ve skotském Wicku, kde létal na strojích Bristol Beaufighter. Svůj první sestřel si připsal za zničený německý létající člun. Velmi brzy se stal průkopníkem techniky raketových útoků na lodě Osy v Severním Atlantiku.\n\nOkamžitě po skončení druhé světové války se zapojil do budování nově vzniklého Izraelského letectva a neúnavně rekrutoval piloty a sháněl letadla pro nově vzniklý stát.\n\nOženil se v roce 1989, poté žil na Floridě, kde také v roce 2007 zemřel ve věku 92 let.\n\n\n"}
{"id": "1332727", "url": "https://cs.wikipedia.org/wiki?curid=1332727", "title": "Coreca", "text": "Coreca\n\nCoreca (v místním dialektu Coraca nebo Corica) je obec, která se nachází na jihu Itálie v provincii Cosenza. V roce 2014 zde žilo 650 obyvatel. Obec se nachází v blízkosti velkého města Campora San Giovanni. Na západ od města se nachází Tyrhénské moře.\n\nV obci se nachází kostel, který se začal stavět v roce 1964, jeskyně, které byly ve druhé světové válce útočištěm místních obyvatel a vojáků nebo několik jiných památek a monumentů.\n\n"}
{"id": "1332731", "url": "https://cs.wikipedia.org/wiki?curid=1332731", "title": "Žena v trojúhelníku", "text": "Žena v trojúhelníku\n\nŽena v trojúhelníku (op. 38) je opera („hudební drama“) o třech jednáních a šesti obrazech českého skladatele Josefa Bartovského na libreto Josefa Entnera. Po pohádkové \"Písni modrých hor\" je to skladatelova druhá profesionální opera. Bartovský na ní pracoval už v roce 1929 a dokončil ji v roce 1931. Premiéra se však konala 4. února 1937 Městském divadle v Plzni, skladatelově působišti. Dirigoval ji Antonín Barták a režii měl Jan Vávra.\n\nPodle popisu v \"Poledním listu\" „Děj opery řeší naturalisticky psychologické drama ženy-démona a tří mužů. Opera je komponována pro jazzový orchestr a je kombinací melodramatu s moderním stylem operním.“ Forma jazzové opery, jež byla velmi populární ve druhé polovině 20. let 20. století (Ernst Křenek: \"Jonny spielt auf\", Jaroslav Křička: \"Bílý pán aneb Těžko se dnes duchům straší\", raná díla Bohuslava Martinů), ani poněkud pokleslý námět však už neodpovídaly vkusu konce 30. let a Bartovského opera prošla celkem bez pozornosti. Jiná divadla ji neuvedla.\n\n(1. obraz – Prolog – Periferie města) Recitovaný prolog uvádí příběh, jímž je „hra démona hříchu a vášně se třemi srdci“. Děj začíná, když se na předměstí velkého města setkají po dlouhé době dva dávní přátelé, malíř Felicien a básník Arne. Jejich osud byl podobný – oba uprchli z města najít klid a inspiraci v přírodě, ale oba znovu přitáhlo vzrušení, jež nabízí velkoměsto. A to se hned dostaví v podobě setkání s krásnou a tajuplnou ženou. Ač je to setkání jen letmé, stačí k tomu, aby v rozjitřených srdcích obou umělců vyvolalo vášnivou touhu.\n(2. obraz – Komnata v paláci) Feliciana i Arneho zavede hledání bohatého mecenáše do paláce markýze, který je znám jako přítel umělců všeho druhu. Markýz je hostí a slibuje jim odměnu, vytvoří-li pro něj každý dílo na dané téma: co nejvěrněji zachytit absolutní ženskou krásu. Umělcům neujde, že stěny komnaty již zdobí čtyři portréty krásných žen různých epoch; pátý rám je prázdný. Markýz vysvětluje, že jde o rodové prokletí. V každém století se v jejich rodině vyskytne žena, jež přijímala lásku mnoha mužů, nedokázala ji však opětovat. Vždy se za to dočkala krvavého konce, aby čest rodu byla očištěna.\n\n(3. obraz – Přístavní krčma) Kontrastem k nádhernému šlechtickému sídlu, ale pro umělce stejně přirozeným prostředím je živá přístavní krčma. V hlučné zábavě se zde setkávají námořníci s nevěstkami, studenti a umělecká bohéma. Šantánová zpěvačka Clair zpívá lascivní písně, zatímco Felicien črtá její portrét. Myšlenku, že by Clair mohla být modelem pro alegorii ženské krásy, však ihned zavrhne, když do putyky vstoupí Yvonna. Malíř na vše zapomíná a vyznává jí na místě lásku. Yvonna se mu vysměje – do přístavní krčmy přirozeně nepřišla hledat citlivého intelektuála. Odchází zavěšena do statného, hrubého námořníka.\n\n(4. obraz – Salon vily v Nizze) Na večírku zbohatlické smetánky Yvonna baví společnost zpěvem francouzské písně a z přítomných mužů, kteří ji obletují, nejpříznivěji přijímá dvoření zámožného bankéře. Vrhá se i do hazardní hry a bezstarostně v ní prohrává všechny své šperky. Pohoršeným varováním náhodně přítomného básníka Arneho nepopřává sluchu. I po odchodu ostatní společnosti se Arne zdrží. Yvonna jej chvíli dráždí, ale moralizující poeta se svou nudnou láskou ji záhy omrzí a posílá ho pryč. Na odchodu ještě Arne zahlédne, jak Yvonna to, co mu odepřela, věnuje bankéři.\n\n(5. obraz – Komnata v paláci) Lhůta uplynula a oba umělci přinášejí markýzi výsledky své práce. Felicien přináší Yvonninu podobiznu a zavěšuje ji do prázdného rámu, Arne o ní předčítá báseň. Teprve nyní navzájem zjišťují, že oba milovali stejnou ženu – a se stejným výsledkem. Markýz jejich hněv utišuje a navrhuje jim, aby ho vybili symbolickým gestem. Pověsí na závěs v rohu knihovny papír s namalovaným červeným srdcem a nabídne umělcům revolvery, sám si vezme třetí. Felicien i Arne střílejí do srdce jako do terče, jen markýz svou kulku směruje do podlahy. Poté závěs rozhrne; visí za ním spoutaná Yvonna krvácející z prostřeleného srdce. Umělcům zděšeným ze zločinu, do něhož byli vmanévrováni, pak vypráví, že Yvonna byla jeho nevěrná, bezcitná manželka a on tímto činem naplnil, co pro takový případ stanovila rodinná legenda.\n\n(6. obraz – Epilog – Periferie města) Oba umělci opouštějí město. Na předměstí si mlčky podávají ruce na rozloučenou a odcházejí každý na jinou stranu. Vypravěčovými slovy končí povídka „o ženě v trojúhelníku tří mužů“.\n"}
{"id": "1332736", "url": "https://cs.wikipedia.org/wiki?curid=1332736", "title": "Mezinárodní letiště Tchaj-jüan Wu-sü", "text": "Mezinárodní letiště Tchaj-jüan Wu-sü\n\nMezinárodní letiště Tchaj-jüan Wu-sü (, IATA: TYN, ICAO: ZBYN) je mezinárodní letiště u Tchaj-jüanu, hlavního města provincie Šan-si v Čínské lidové republice. Leží ve vzdálenosti přibližně patnácti kilometrů jihovýchodně od centra Tchaj-jüanu.\n\nVzniklo v roce 1939 a poslední zásadní rekonstrukcí prošlo v letech 2006–2007, aby mohlo v době letních olympijských her v roce 2008 sloužit návštěvníkům her jako doplňkové k pekingskému letišti.\n"}
{"id": "1332740", "url": "https://cs.wikipedia.org/wiki?curid=1332740", "title": "Seznam dílů seriálu Misfits: Zmetci", "text": "Seznam dílů seriálu Misfits: Zmetci\n\nToto je seznam dílů seriálu \"Misfits: Zmetci\". Britský sci-fi televizní seriál \"\" měl premiéru na stanici Channel 4.\n\n<onlyinclude></onlyinclude>\n\n"}
{"id": "1332745", "url": "https://cs.wikipedia.org/wiki?curid=1332745", "title": "Seznam dílů seriálu Láska ke hvězdám", "text": "Seznam dílů seriálu Láska ke hvězdám\n\nToto je seznam dílů seriálu \"Láska ke hvězdám\". Americký romantický sci-fi televizní seriál \"Láska ke hvězdám\" měl premiéru v roce 2014 na stanici The CW.\n\n<onlyinclude></onlyinclude>\n\n"}
{"id": "1332753", "url": "https://cs.wikipedia.org/wiki?curid=1332753", "title": "Stráž nad Nežárkou (zámek)", "text": "Stráž nad Nežárkou (zámek)\n\nStráž nad Nežárkou je hrad přestavěný na zámek ve stejnojmenném městě v okrese Jindřichův Hradec. Stojí na východním okraji města na ostrožně nad řekou Nežárkou. Založen byl ve druhé polovině třináctého století pány ze Stráže. V roce 1570 vyhořel a později byl přestavěn v pozdně renesančním slohu. Barokní přestavba proběhla po roce 1715 za Černínů. V první polovině dvacátého století byla významnou majitelkou zámku operní pěvkyně Ema Destinnová. Zámek je chráněn jako kulturní památka ČR.\n\nHrad založili ve druhé polovině třináctého století páni ze Stráže, kteří byli jednou z větví Vítkovců. První písemná zmínka o něm pochází z roku 1284, kdy na něm sídlil Sezema z Hradce. Jeho potomkům hrad patřil až do roku 1474, kdy pravděpodobně zemřel poslední mužský příslušník rodu, kterým byl nejvyšší zemský sudí Jiří ze Stráže. Hrad po něm zdědila jeho sestra Kateřina provdaná za Jana z Donína. Dalším majitelem se neznámým způsobem stal Jan ze Šelmberka. Stráž nakonec zůstala pánům z Donína, protože po roce 1483 ji zdědil nezletilý Bedřich z Donína, za kterého panství spravoval jeho strýc Bořivoj z Donína a na Okoři.\n\nNa počátku šestnáctého století se majitelem stal Václav Vencelík z Vrchovišť, jehož pět synů se pro špatné hospodaření zadlužilo, a proto roku 1518 prodali hrad, město a dvůr Stráž Václavovi z Liběchova za sedm tisíc kop grošů. Součástí prodeje byly také vesnice Pístina, Příbraz, Libořezy, Mníšek, Stříbřec, Mláka, Novosedly, Kolence a Klec. Od potomků Václava z Liběchova panství koupil Jan starší z Lobkovic na Nové Bystřici a Točníku. Od něj Stráž roku 1577 koupil Vilém z Rožmberka, který pověřil Jakuba Krčína, aby rozšířil rybniční soustavu na panství. Petr Vok z Rožmberka roku 1596 část panství s hradem prodal Adamovi z Hradce za 26 tisíc kop míšeňských. Adam však téhož roku zemřel a jeho syn Jáchym Oldřich přenechal Stráž své sestře Lucii Otilii provdané za Viléma Slavatu. Někdy v té době nejspíše proběhla renesanční přestavba a Slavatům zámek patřil až do roku 1693, kdy jej jako věno získal Vratislav ze Šternberka. V letech 1715–1733 zámek patřil Františku Josefu Černínovi z Chudenic.\n\nOd doby, kdy zámek patřil Slavatům, nesloužil jako panské sídlo. Roku 1735 jej koupil rytíř Jan Petr Jungwirt a nechal ho barokně přestavit. Dalšími majiteli se stali roku 1752 hrabě Prospero Berchtold z Uherčic, roku 1796 svobodný pán Josef Hillgartner z Lilienberka, roku 1800 Josef z Lilienbornu a roku 1811 Jan František Lippa. Od něj zámek téhož roku koupil svobodný pán Karel Ludvík Leonhardi. V letech 1914–1930 zámek patřil operní pěvkyni Emě Destinnové.\n\nDvoudílný hrad se skládal z hradního jádra a předhradí, z jehož zástavby se dochovala čtverhranná věž přestavěná na zvonici u budovy základní školy. Tomáš Durdík předpokládal její pozdně gotický původ, ale podle Památkového katalogu vznikla až na přelomu šestnáctého a sedmnáctého století. Hrádní jádro chránila hradba zpevněná okrouhlou baštou v jihovýchodním nároží. Dominantou čela jádra je věž opatřená břitem. Bývala považována za raně gotický bergfrit, ale vzhledem ke stavební podobě vyšších pater byla postavena nejspíše až v patnáctém století, i když je možné, že spodní část snad až do úrovně druhého patra je starší. Hradní palác stával severně od věže.\n\nDochovaný trojkřídlý zámek má půdorys písmene U. Do dvora se vchází portálem pod věží a jiný zazděný portál se nachází na druhé straně věže.\n\n\n"}
{"id": "1332757", "url": "https://cs.wikipedia.org/wiki?curid=1332757", "title": "Rijeka dubrovačka", "text": "Rijeka dubrovačka\n\nRijeka dubrovačka je název pro záliv, který se nachází severně od města Dubrovníka, za vrcholem Srđ. Tvoří jej mořem zatopené údolí řeky Ombla. \n\nPrvní historicky doložený název zálivu byl \"Arion\", poté byl známý pod názvem \"Umbla\". Slovanský název \"Rijeka dubrovačka\" je poprvé doložen ve 12. století. Název Ombla se používá dnes pro řeku, která do zálivu teče (a která při nižší hladině moře během doby ledové tekla dnem dnešního zálivu).\n\nŘeka Ombla je jedna z nejkratších na světě. Vyvěrá u obce Komolac, cca pět kilometrů od ústí do moře, z vápencové skály pod vrcholem Golubov Kamen. Voda pro vyvěračku se sbírá podzemními řekami z území, které je součástí Bosny a Hercegoviny. Jedním z jejich zdrojů je také řeka Trebišnjica a několik dalších ponorných řek z Popova pole. Po několika stech metrech od vyvěračky u obce Komolac začíná údolí řeky, které se nachází pod hladinou moře. Poté pokračuje západním směrem v šířce cca 200-300 m okolo obcí Dračevo Selo, Gornje Obuljeno až k přístavu Gruž. Samotné údolí řeky je v této zatopené části hluboké až 26 metrů. U Gruže je její údolí překonáno mostem. \n\nZáliv byl populární destinací pro odpočinek již v dobách existence Dubrovnické republiky. Některé tehdejší šlechtické rodiny (např. Sorgo, Resti, Caboga, Bona, Gozze, Stay, Zamagna, Giorgi, Gradi a Gondola) si zde zbudovaly rozsáhlé vily. Dnes se zde nachází celá řada chat a turistických letovisek. Podle sčítání lidu z roku 2001 zde žilo 8 475 obyvatel. Od roku 1964 je údolí řeky předmětem ochrany přírody.\n"}
{"id": "1332759", "url": "https://cs.wikipedia.org/wiki?curid=1332759", "title": "Goetheturm", "text": "Goetheturm\n\nGoethova věž (německy \"Der Goetheturm\") byla dřevěná 43, 3 metrů vysoká vyhlídková věž, čítající 196 schodů, postavená kolem roku 1931 na počest plánovaného 100. výročí úmrtí německého spisovatele Johanna Wolfganga von Goetha, jež se nacházela v městské části Sachsenhausen ve Frankfurtu nad Mohanem a jež náležela ke zdejším oblíbeným výletním místům. \n\nDne 12. října 2017 byla věž zapálena a zcela lehla popelem. Dle vyjádření německé policie ze stejného dne vše nasvědčuje tomu, že se mohlo jednati o žhářský čin. \n"}
{"id": "1332763", "url": "https://cs.wikipedia.org/wiki?curid=1332763", "title": "Big Show", "text": "Big Show\n\nPaul Donald Wight Jr. (* 8. února 1972), známý pod ringovým jménem Big Show, je americký profesionální wrestler a herec. Poprvé debutoval roku 1995 ve World Championship Wrestling (WCW) pod ringovým jménem The Giant. Díky své výšce je desátým nejvyšším wrestlerem v historii WWE, je sedminásobným světovým šampiónem.\n\nV současnosti je neaktivní kvůli zranění, které mu způsobil Braun Strowman při zápasu 4. září 2017.\nBig Show od roku 1996 do roku 2016 účinkoval v 9 filmech:\n\n\n\n\n\n\n\n\n\n\n\n\n\n\n\nNěkteré s těchto Finisherů Big Show přestal používat nebo je používá velmi vzácně.\n"}
{"id": "1332764", "url": "https://cs.wikipedia.org/wiki?curid=1332764", "title": "Seznam hor a kopců Katalánska podle výšky", "text": "Seznam hor a kopců Katalánska podle výšky\n\nToto je tabulka hor a kopců v Katalánsku podle nadmořské výšky:\n"}
{"id": "1332767", "url": "https://cs.wikipedia.org/wiki?curid=1332767", "title": "Warnsdorfer FK", "text": "Warnsdorfer FK\n\nWarnsdorfer FK (celým názvem: Warnsdorfer Fußballklub) byl německý fotbalový klub, který sídlil ve městě Warnsdorf v Protektorátu Čechy a Morava. Založen byl v roce 1931 po fúzi klubů DFC Warnsdorf a SK Edelgrund Warnsdorf. Po německé anexi Sudet se stal členem nově založené Gauligy Sudetenland. První ročník byl odehrán turnajovým způsobem, ve kterém se klub dostal až do finále. Zde porazil bývalý ligový celek Teplitzer FK poměrem 4:0 a zajistil si tak účast v konečné fázi německého mistrovství. V základní skupině 2b narazil na Dresdner SC (prohry 1:3 a 1:5) a FC Schweinfurt 05 (prohry 1:4 a 2:4). Zanikl v roce 1940 po založení stranického klubu NSTG Warnsdorf.\n\nSvé domácí zápasy odehrával na stadionu Platz am Hauptbahnhof. Klubové barvy byly modrá a bílá. Největším úspěchem klubu bylo jednorázové vítězství v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\n\n\nZdroj: \n\n\n\nZdroj: \n\n"}
{"id": "1332772", "url": "https://cs.wikipedia.org/wiki?curid=1332772", "title": "Radovan Charvát", "text": "Radovan Charvát\n\nRadovan Charvát (* 9. dubna 1948, Praha) je český překladatel a publicista, zabývající se literárními překlady z německého jazyka.\nPo studiu na Střední průmyslové škole elektrotechnické v Praze pokračoval dále ve studiu na ČVUT, kde vystudoval energetiku se zaměřením na matematiku. Následně byl zaměstnán jako matematik-analytik v ČEZu. Techniku definitivně opustil v roce 1984 a začal se věnovat tlumočnictví a překladatelství z němčiny a angličtiny. V roce 1986 strávil jako tlumočník rok v Africe. Na přelomu 80.–90. let studoval krátce na univerzitě Johanna Wolfganga von Goetha ve Frankfurtu nad Mohanem se zaměřením na germanistiku a anglistiku a na překlady z němčiny do angličtiny a vice versa. \n\nPo roce 1994 se věnuje pouze literárním překladům z němčiny a různým překladům z humanitní oblasti, např. pro Kabinet architektury v Ostravě, Muzeum Kampa nadace Jana a Medy Mládkových, překládá pro produkci animovaných filmů Maurfilm, spolupracuje s Českým rozhlasem, Českou televizí (s režiséry Alešem Kisilem a Jiřím Fiedorem). Překládá pro Goethe Institut, nakladatelství Opus, Prostor, Paseka, pulchra, arbor vitae, Argo, Volvox Globator, přeložil texty pro Ivana Steigera a Pavla Růta. Píše články pro Lidové noviny, Revolver Revue, Souvislosti, časopis A2 a revue Pandora, spolupracuje s něm. nakladatelstvími Suhrkamp, Wallstein, Hanser, J. B. Metzler a S. Fischer. Je v představenstvu Mezinárodní společnosti Thomase Bernharda ITBG. Překládal texty pro Cenu Ingeborg Bachmannové v Klagenfurtu. \n\nJe rozvedený, má syna Jana (* 1985) a vnučky Karlu a Františku.\n\nDo českého jazyka převedl z němčiny kupříkladu tyto autory: Jana Faktora, Thomase Bernharda, W. G. Sebada, Roberta Walsera, Hanse Hennyho Jahnna, Otfrieda Preußlera, Stena Nadolného, Tilmana Rammstedta, Patricka Rotha, Roberta Musila, Victora Klemperera, Hermanna Hesseho, Libuši Moníkovou, Waltera Sernera či Arno Schmidta.\n\n"}
{"id": "1332775", "url": "https://cs.wikipedia.org/wiki?curid=1332775", "title": "Yvonne Ridleyová", "text": "Yvonne Ridleyová\n\nYvonne Ridleyová (* 23. dubna 1958) je britská novinářka, aktivistka, kritička sionismu a muslimka.\n\nV lednu 2014 byla nominována na Cenu muslimky roku.\n\nV roce 2001 byla zajata Tálibánem v Afghánistánu a následně zadržována po dobu 11 dní. O dva roky později konvertovala k islámu.\n"}
{"id": "1332779", "url": "https://cs.wikipedia.org/wiki?curid=1332779", "title": "Poustevna Nanebevstoupení (Solovecký klášter)", "text": "Poustevna Nanebevstoupení (Solovecký klášter)\n\nPoustevna Nanebevstoupení () je jedna z pousteven Soloveckého kláštera, nacházející se na vrchu \"Sekirný\", druhém nejvyšším bodu Soloveckého ostrova. Nachází se zde unikátní chrám Nanebevstoupení Páně, který slouží zároveň jako maják.\n\nDávno před založením poustevny Nanebevstoupení chovali solovečtí mniši vrch Sekirný v úctě. Sám jeho název je spojen s údajným zázrakem, který se měl stát za časů svatých Savvatije a Germana Soloveckých, žijících tehdy nedaleko, na břehu Borového zálivu. Podle legendy tito zakladatelé Soloveckého kláštera našli kdysi nedaleko od svých cel plačící ženu karelského rybáře. Ta jim vypověděla, že ji dva světlí mladíci (andělé) bili pruty a říkali při tom: \"Odejděte z tohoto místa, vy zde žít nemůžete. Tady bude panovat klášterní řád a shromáždí se zde mnoho mnichů ve jménu božím.\" Na paměť této události získal vrch název Sekirný (od slovesa \"сечь\" , tedy \"bít\", \"šlehat\").\n\nPřes to přese všechno zde poustevna vznikla teprve v polovině 19. století za představeného Porfirije. V letech 1860-1862 byl postaven chrám Nanebevstoupení Páně s majákem. Poustevna byla oficiálně založena roku 1861. O něco později byla postavena dvoupatrová budova cel pro potřeby bratří a poustevníků a také ruská sauna z valounů, konírna a kopaná studna. Pod kopcem na místě, kde měli podle legendy andělé zbít rybářovu ženu, vznikla kaple zasvěcená zázraku archanděla Michaela v Chónách. Na svazích byly založeny zahrady.\n\nV létě žilo v poustevně až 6 bratří, na zimu zůstávali 2 až 3 mniši vedoucí poustevnický život. V létě přijíždělo velké množství poustevníků, kteří chtěli pobývat na místě zázračného zjevení andělů a kochat se krásnými výhledy z vrchu.\n\nVe 20. a 30. letech 20. století zde byla pobočka Soloveckého tábora zvláštního určení. Objekty poustevny byly přeměněny na tzv. trestní izolátor. Vězni zde byli drženi v krutých podmínkách, mučeni, na úpatí kopce probíhaly masové popravy.\n\nDuchovní život byl v poustevně obnoven roku 1992, kdy se zde po dlouhé době opět sloužila bohoslužba. V témže roce byl na úpatí kopce vztyčen poklonný kříž na památku soloveckých novomučedníků (kanonizovaných obětí komunistických represí). V roce 1993 byla do poustevny z muzea Kolomenskoje navrácena ikona Zázrak archanděla Michaela v Chónách.\n\nMniši se do poustevny vrátili na základě výnosu patriarchy Alexije II. roku 2003. Zároveň byla započata rekonstrukce chrámu Nanebevstoupení Páně.\n\nRoku 2006 byly na jihozápadním svahu objeveny masové hroby 26 vězňů Soloveckého tábora zvláštního určení. Za zemřelé byla odsloužena panychida a hroby byly označeny kříži s údajem o počtu pohřbených.\n\nV roce 2009 navštívil poustevnu patriarcha moskevský a vší Rusi Kirill, aby zde uctil památku svého děda, který zde byl kdysi vězněn.\n\nStále je v provozu také maják umístěný ve věži chrámu Nanebevstoupení Páně, který sloužil svému účelu i v sovětském období. Dodnes se jedná o nejvyšší maják Bílého moře.\n"}
{"id": "1332782", "url": "https://cs.wikipedia.org/wiki?curid=1332782", "title": "Letiště Slaný", "text": "Letiště Slaný\n\nLetiště Slaný (ICAO: LKSN) je veřejné vnitrostátní letiště u města Slaný ve Středočeském kraji. Nachází se 1,5 km jižně od jeho centra, při silnici, spojující Slaný a Netovice, poblíž dálnice D7. Má dvě travnaté přistávající dráhy a leží v nadmořské výšce 329 metrů. Provozuje ho Aeroklub Slaný.\n\n\n\n"}
{"id": "1332783", "url": "https://cs.wikipedia.org/wiki?curid=1332783", "title": "NSTG Graslitz", "text": "NSTG Graslitz\n\nNSTG Graslitz (celým názvem: Nationalsozialistische Turngemeinde Graslitz) byl německý fotbalový klub, který sídlil ve městě Graslitz v okupovaných Sudetech. Založen byl v roce 1939 po zániku původního Deutscher FC Graslitz 08, který byl založen v roce 1908. V roce 1940 zvítězil v Gaulize Sudetenland a zajistil si tak účast v konečné fázi německého mistrovství. V základní skupině 1b narazil na Vorwärts-Rasensport Gleiwitz (1. zápas – 2:4, 2. zápas – 4:4) a SK Rapid Wien (1. zápas – 0:7, 2. zápas – 1:7). Zanikl v roce 1945 po postupném ústupu německých vojsk z území města.\n\nSvé domácí zápasy odehrával na stadionu Unter-Graslitz. Největším úspěchem klubu bylo jednorázové vítězství v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\n\nZdroj: \n\n\n\nZdroj: \n\n\n"}
{"id": "1332785", "url": "https://cs.wikipedia.org/wiki?curid=1332785", "title": "Rosenthal-Bielatal", "text": "Rosenthal-Bielatal\n\nRosenthal-Bielatal je obec v německé spolkové zemi Sasko, nacházející se v zemském okrese Saské Švýcarsko-Východní Krušné hory. Má obyvatel.\n\nRosenthal-Bielatal leží v oblasti Saského Švýcarska na česko-německé státní hranici. Nadmořská výška se pohybuje od 533 m v blízkosti státní hranice až k 160 m v ústí Cunnersdorfského potoka do Bělé. Obcí neprochází železnice.\n\nRosenthal je v písemných pramenech prvně zmiňován roku 1356 jako „Rosental“, Bielatal pak v roce 1412 jako „die Bela“. K sloučení do té doby samostatných obcí došlo roku 1994.\n\nRosenthal-Bielatal se dělí na 3 místní části\n\n\n\n\n"}
{"id": "1332787", "url": "https://cs.wikipedia.org/wiki?curid=1332787", "title": "Cizinci ve městě", "text": "Cizinci ve městě\n\nCizinci ve městě (v originále \"The Comfort of Strangers\") je román britského spisovatele Iana McEwana z roku 1981. Jedná se o autorův druhý román, jehož děj se odehrává v nejmenovaném městě (detailní popis ale napovídá, že by se mohlo jednat o Benátky). V roce 1990 byla vytvořena filmová adaptace tohoto románu s názvem Podivná pohostinnost, podle scénáře Harolda Pintera. Film se odehrává v Benátkách a zahráli si v něm Rupert Everett, Christopher Walken, Helen Mirrenová a Natasha Richardson.\n\nHlavními hrdiny jsou Mary a Colin, anglický pár, který se vydal na dovolenou do nejmenovaného města. Mary je rozvedená a má dvě děti, Colin je její andělsky krásný milenec a zná se s ní už sedm let. I když spolu nežijí, mají spolu hluboce intimní, vášnivý vztah. Zdá se ale, že se nudí. Jednoho večera se pár ztratí mezi kanály a spřátelí se s energickým místním obyvatelem Robertem. Ten je vezme do baru. Později trvá na tom, že je musí pozvat k sobě domů, kde se setkají také s jeho ženou Caroline. Nejprve jsou skvěle pohoštěni, postupně však vychází najevo, že jejich hostitelé mají mezi sebou velmi podivný vztah – Robert je produktem sadistické výchovy a Caroline, trpící silnými bolestmi zad, masochisticky vzhlíží k mužům jako k pánům, jimž by se\nženy měly podřídit. Při dalším setkání, kdy jsou Robert s Caroline sbaleni na cestu, Robert Colina a Mary rychle rozdělí a vezme Colina na dlouhou procházku městem. Během procházky Robert mluví výhradně s muži, jazykem, kterému Colin nerozumí. Později mu Robert prozradí, že mužům tvrdil, že je Colin jeho milenec.\nMezitím Caroline vypráví Mary vše o svém sadomasochistickém vztahu s Robertem. Robert se prý brzy začal ke Caroline chovat násilně, obzvlášť při sexu. Jednou jí během styku dokonce zlomil záda, což způsobilo Carolininu neustávající bolest a kulhání. Přesto Caroline přiznává, že jistým způsobem se jí líbí, že jí manžel ubližuje a pohrdá jí. Nakonec si dokonce společně představovali, jak někoho zabijí. Mary se moc nevyjadřuje k tomu, co se zrovna dozvěděla. Později Caroline vaří čaj a vede Mary do ložnice. Mary je překvapená, když tam najde zeď plnou fotek, na kterých je Colin. Pomalu začne chápat, co asi Caroline a Robert s Colinem zamýšlejí, v tom se ale najednou cítí velmi unavená a usíná. Krátce poté se Colin s Robertem vrací z procházky a Colin si všimne, že se s Mary něco vážného děje. Ukáže se, že jí Caroline hodila do čaje drogu, která ji ochromila, ale jen tolik, aby Maryn mohla vidět. Mary se nemůže hýbat ani varovat Colina, Colin stále nemá tušení o tom, co se stane. Mary se pak může jen bezbranně dívat na to, jak se Robert a Caroline začnou Roberta dotýkat, líbat ho a jak Robert nakonec rozřízne Colinovi zápěstí žiletkou. Colin vykrvácí a Mary omdlí. Později se probudí v nemocnici a zjistí, že Robert a Caroline jsou i se všemi svými věcmi dávno pryč. Policie později Mary suše sdělí, že takové zločiny jsou tam běžné.\nMcEwanův román zkoumá povrchní blízkost, kterou mezi sebou Mary a Colin mají. Znají se už sedm let a často zapomínají na to, že jsou dva rozdílní lidé. Tahle blízkost, kromě toho že je projevem jejich lásky, způsobuje jejich slabost a dětinskost. Způsobuje jim bolest a Robertovi umožňuje, aby je zneužil. Na velmi znepokojujícím vrcholu vyprávění je vidět, že McEwan se zabývá dvěma hlavními tématy. Prvním je sadistické chování Roberta a submisivita Caroline, které reprezentují syrovou, děsivou lidskou sexualitu. Druhým jsou Robertovy činy, které jsou zasazeny do kontextu jeho dětství. To poukazuje na to, že za jeho chování nese zodpovědnost rodinná výchova s dominantním, autoritativním otcem, submisivní matkou a silnějšími staršími sestrami.\n\nRomán byl téměř bez výjimky vysoce oceněn jak ve Spojeném království, tak ve Spojených státech amerických. Kritik John Leonard pro The New York Times napsal: \"Neexistuje žádný čtenář, který by Cizince ve městě nedočetl do konce, černokněžník se dal do práce\". Leonard nazval McEwana \"jedním z mála anglických autorů fikce, kteří v dnešní době paří k temné Evropě: je to Samuel Beckett s jistým genitálním myšlením a spisovatel s ohromným talentem\".\n"}
{"id": "1332790", "url": "https://cs.wikipedia.org/wiki?curid=1332790", "title": "NSTG Prag", "text": "NSTG Prag\n\nNSTG Prag (celým názvem: Nationalsozialistische Turngemeinde Prag) byl německý sportovní klub, který sídlil v Praze v Protektorátu Čechy a Morava. Založen byl v roce 1940 po zániku původního FC Deutscher Sportbrüder Prag, který byl založen v roce 1899. V roce 1941 zvítězil v Gaulize Sudetenland a zajistil si tak účast v konečné fázi německého mistrovství. V základní skupině 1b narazil na Tennis Borussia Berlin (1. zápas – 1:3, 2. zápas – 0:0) a Dresdner SC (1. zápas – 2:4, 2. zápas – 0:1). Zanikl v roce 1945 po postupném ústupu německých vojsk z území města.\n\nSvé domácí zápasy odehrával na stadionu Bei der Kaisermühle (dnešní Císařský mlýn v Bubenči). Největším úspěchem klubu bylo jednorázové vítězství v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\nDalším slavným oddílem NSTG byl oddíl ledního hokeje, který se v ročníku 1944 zúčastnil posledního Velkoněmeckého mistrovství v ledním hokeji. V základní skupině B odehrál tři zápasy, skončil ovšem s nula body po třech porážkách. První zápas klub odehrál 8. ledna 1944 v berlínském Friedrichshainu proti týmu LTTC Rot-Weiß Berlin. Zápas skončil vítězstvím LTTC poměrem 3:0 (2:0, 0:0, 1:0). Druhý zápas se měl odehrát 16. ledna 1944 v Düsseldorfu proti Düsseldorferu EG, ovšem pro nedostavení hráčů NSTG byl zápas kontumován ve prospěch hráčů Düsseldorfu. Třetí zápas byl odehrán ve východopruském Königsbergu proti místnímu EV Königsberg. Zápas skončil těsnou výhrou domácích poměrem 1:0.\n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1332793", "url": "https://cs.wikipedia.org/wiki?curid=1332793", "title": "Věznice Světlá nad Sázavou", "text": "Věznice Světlá nad Sázavou\n\nVěznice Světlá nad Sázavou je česká věznice s ostrahou v severozápadní části města Světlá nad Sázavou, určená pro odsouzené ženy. \nKapacita věznice je 760 osob. \nK 15. říjnu 2017 se v ní nacházelo 857 odsouzených. \nJe to jediná česká věznice, kde si odpykávají svůj trest i odsouzené ženy – matky s dětmi do tří let.\n\nVe věznici je zřízeno několik oddělení pro různé skupiny odsouzených: \n\nVzdělávání žen ve výkonu trestu zajišťuje od roku 2001 školské vzdělávací středisko (ŠVS) Věznice Světlá nad Sázavou. \n\nČást odsouzených pracuje přímo ve věznici na zajištění jejího provozu, část pracuje u externích subjektů. \nPřibližně 100 (s plánovanou kapacitou až 300) odsouzených našlo práci ve výrobní hale postavené v roce 2006 v bezprostřední blízkosti věznice s přímým propojením do areálu, čímž se zaměstnanost ve světelské věznici dostala téměř na 70 %.\n\nAreál, ve kterém věznice sídlí byl postaven v roce 1987, jako škola v přírodě a k tomutu účelu sloužil do roku 1999. \nJako věznice funguje od roku 2000, kdy byl komplex předán do užívání Vězeňské služby České republiky. \n"}
{"id": "1332795", "url": "https://cs.wikipedia.org/wiki?curid=1332795", "title": "LSV Olmütz", "text": "LSV Olmütz\n\nLSV Olmütz (celým názvem: Luftwaffen-Sportverein Olmütz) byl německý vojenský fotbalový klub, který sídlil ve městě Olmütz v Protektorátu Čechy a Morava. Klub patřil pod letecké jednotky Luftwaffe. Založen byl v roce 1940. V roce 1942 zvítězil v Gaulize Sudetenland a zajistil si tak účast v konečné fázi německého mistrovství. V předkole klub narazil na vítěze Gauligy Ostmark – First Vienna FC 1894, tomuto klubu podlehl na Andrově stadionu poměrem 0:1. Zanikl v roce 1944.\n\nSvé domácí zápasy odehrával na Andrově stadionu. Klubové barvy byly červená a bílá. Největším úspěchem klubu bylo jednorázové vítězství v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\n\nZdroj: \n\n\n\nZdroj: \n\n\n"}
{"id": "1332798", "url": "https://cs.wikipedia.org/wiki?curid=1332798", "title": "Chan (příjmení)", "text": "Chan (příjmení)\n\nChan jsou čínská příjmení\n\nZnámí nositelé příjmení Chan:\n\n"}
{"id": "1332802", "url": "https://cs.wikipedia.org/wiki?curid=1332802", "title": "NSTG Brüx", "text": "NSTG Brüx\n\nNSTG Brüx (celým názvem: Nationalsozialistische Turngemeinde Brüx) byl německý sportovní klub, který sídlil ve městě Most \"(německy Brüx)\" v anektovaných Sudetech. Založen byl v roce 1939 po zániku původních sportovních klubů Deutsche Sport-Brüder Brüx a Schwalbe Brüx. V roce 1944 zvítězil v Gaulize Sudetenland a zajistil si tak účast v konečné fázi německého mistrovství. V prvním kole klub narazil na vítěze Gauligy Nordbayern – 1. FC Nürnberg, tomuto klubu podlehl na domácí půdě v Mostě poměrem 0:8. Zanikl v roce 1945 po postupném ústupu německých vojsk z území města.\n\nSvé domácí zápasy odehrával na stadionu Paredler Straße s kapacitou 5 000 diváků. Největším úspěchem klubu bylo jednorázové vítězství v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\n\nZdroj: \n\n\n\nZdroj: \n\n\n"}
{"id": "1332832", "url": "https://cs.wikipedia.org/wiki?curid=1332832", "title": "Dassault Mystère", "text": "Dassault Mystère\n\nOznačení Dassault Mystère se může vztahovat na tyto typy letadel:\n\n"}
{"id": "1332834", "url": "https://cs.wikipedia.org/wiki?curid=1332834", "title": "Tilman Rammstedt", "text": "Tilman Rammstedt\n\nTilman Rammstedt (* 2. květen 1975, Bielefeld) je německý spisovatel, jenž se stal v roce 2008 za román „\"Der Kaiser von China\"“ laureátem jak Ceny Ingeborg Bachmannové, tak i Ceny Annette von Drosten Hülshoffové.\n\nTilman Rammstedt je synem německého sociologa a vysokoškolského učitele Ottheina Rammstedta. Studoval filozofii a srovnávací literární vědu na univerzitách v Edinburghu, Tübingenu a Berlíně. V roce 2009 se stal na dva měsíce stipendistou Pražského literárního domu autorů německého jazyka.\n\n\n\n\n"}
{"id": "1332843", "url": "https://cs.wikipedia.org/wiki?curid=1332843", "title": "Lucie Černíková", "text": "Lucie Černíková\n\nLucie Černíková (* 19. prosince 1981 Rakovník) je česká herečka a zpěvačka. Absolvovala Gymnázium Zikmunda Wintra v Rakovníku a Konzervatoř Jaroslava Ježka. Vystupovala v Semaforu, Divadle Jiřího Grossmanna, Hudebním divadle Karlín, Divadle Broadway a Divadle Hybernia. Hrála v televizních seriálech \"Horákovi\", \"Ordinace v růžové zahradě\", \"Cukrárna\", \"Cesty domů\" a \"Modrý kód\", televizních filmech \"Společník\", \"Sůva z nudlí\" a \"Peklem s čertem\" a krátkometrážním filmu \"Zajatec lesa\". Jako zpěvačka spolupracovala s Vladimírem Hronem, Jakubem Smolíkem a orchestrem Zatrestband. Jejím manželem je hudebník Lukáš Pavlík, mají dceru.\n\n"}
{"id": "1332846", "url": "https://cs.wikipedia.org/wiki?curid=1332846", "title": "Energetická bilance", "text": "Energetická bilance\n\nEnergetická bilance může mít význam v těchto oborech:\n"}
{"id": "1332853", "url": "https://cs.wikipedia.org/wiki?curid=1332853", "title": "P̄", "text": "P̄\n\nP̄ (minuskule p̄) je speciální znak latinky. Nazývá se P s vodorovnou čárkou. V současnosti se nepoužívá v žádném jazyce, ale dříve se používal ve středověkých rukopisech ve francouzštině a latině jako zkratka pro slovo pre. V Unicode má P̄ kód U+0050 U+0304 a p̄ kód U+0070 U+0304\n"}
{"id": "1332855", "url": "https://cs.wikipedia.org/wiki?curid=1332855", "title": "Seznam dílů seriálu Alcatraz", "text": "Seznam dílů seriálu Alcatraz\n\nToto je seznam dílů seriálu \"Alcatraz\". Americký dramatický televizní seriál \"Alcatraz\" měl premiéru na stanici Fox.\n\n<onlyinclude></onlyinclude>\n\n"}
{"id": "1332857", "url": "https://cs.wikipedia.org/wiki?curid=1332857", "title": "Litologie", "text": "Litologie\n\nLitologie (z řeckého \"lithos\", kámen a \"logos\" slovo) byla původně obecná nauka o horninách. Dnes tento termín označuje především vědu, která se zabývá zkoumáním a popisem usazených hornin. Jde tedy o petrografii sedimentů neboli všeobecnou sedimentologii, tedy o popis vlastností hornin, které lze pozorovat prostým okem. Patří sem mimo jiné vyhodnocování stavby horniny, její zrnitost, vrstevnatost, barva a podobně. Tento popis pak slouží k jejich rozdělení do jednotlivých litostratigrafických jednotek pro účely geologického mapování.\n"}
{"id": "1332858", "url": "https://cs.wikipedia.org/wiki?curid=1332858", "title": "Sammy Sosa", "text": "Sammy Sosa\n\nSammy Sosa, celým jménem Samuel Kelvin Peralta Sosa (* 12. listopadu 1968 San Pedro de Macorís) je bývalý baseballista z Dominikánské republiky, hrající na pozici pravého polaře. Roku 1985 podepsal kontrakt s Texas Rangers, působil ve farmářských klubech do roku 1989, kdy debutoval v Major League Baseball. Později hrál za Chicago White Sox (1989–1991), Chicago Cubs (1992–2004) a Baltimore Orioles (2005), kariéru zakončil v roce 2007 v Texas Rangers. V roce 1998 získal cenu pro nejužitečnějšího hráče ligy, sedmkrát byl nominován k Major League Baseball All-Star Game (1995, 1998–2002 a 2004). Je členem 30-30 Clubu pro hráče, kteří dosáhli za sezónu třicet homerunů a třicet ukradených met. Zaznamenal ve své kariéře 609 homerunů a je na devátém místě historické tabulky MLB. V roce 1999 získal cenu časopisu \"Sports Illustrated\" pro nejlepšího sportovce roku (spolu s dalším baseballistou Markem McGwirem).\n\n"}
{"id": "1332859", "url": "https://cs.wikipedia.org/wiki?curid=1332859", "title": "P̈", "text": "P̈\n\nP̈ (minuskule p̈) je speciální znak latinky. Nazývá se P s přehláskou. Používá se pouze v jazycích araki a mavea, které jsou používány na Vanuatu. Tyto jazyky jsou však extrémně ohrožené, dohromady je používá pouze 46 lidí, z čehož 8 lidí používá jazyk araki a 38 mavea, a jelikož se P̈ v žádném jiném jazyce nepoužívá, je považováno taktéž za ohrožené. V Unicode má majuskulní podoba kód U+0050U+0308 a minuskulní U+0070U+0308.\n"}
{"id": "1332867", "url": "https://cs.wikipedia.org/wiki?curid=1332867", "title": "Můj syn", "text": "Můj syn\n\nMůj syn (v italském originále Mio figlio) je italský dvoudílný film, který odvysílal televizní kanál Rai 1 ve dnech 9. a 10. ledna 2005. Film zachycuje vztah otce-policisty ke svému synovi, který se nevědomky zaplete do případu vraždy.\n\nFederico Vivaldi pracuje jako policejní inspektor v Terstu. Po rozvodu žije se svým synem Stefanem, který studuje práva a nastoupil jako policista do stejného okrsku. V adventním čase se Stefano zúčastní párty na pobřeží. Druhého dne je na místě nalezena mrtvá dívka v pánském oblečení. Oblečení patří Stefanovu příteli Damienovi, po kterém začne policie pátrat. Stefano Damiena varuje a ten se nejprve ukrývá v převleku a poté odjíždí za rodiči do Rakouska. Federico si začíná dělat o Stefana starosti. Ten se právě bezdůvodně rozešel se svou snoubenkou Laurou a s otcem odmítá mluvit. Vyšetřování vraždy pokračuje jen velmi pozvolna. Federico zjistí spojitost Stefana s podezřelým Damienem a Stefan otci řekne pravdu, že je gay, a že Damien je jeho utajený milenec. Pro Federica je toto zjištění šok, který musí zpracovat. Z vyšetřování je odvolán kvůli střetu zájmů. Pátrá tedy po vrahovi na vlastní pěst, aby očistil pověst svého syna. Stefano pátrá také, aby pomohl Damienovi. Společně jedou do Rakouska, aby přivezli Damiena, a cestou Federico navazuje nový vztah se svým synem i jeho přítelem. Po návratu do Terstu odhalí skutečného vraha díky novým skutečnostem.\n"}
{"id": "1332877", "url": "https://cs.wikipedia.org/wiki?curid=1332877", "title": "Litostratigrafie", "text": "Litostratigrafie\n\nLitostratigrafie je geologický vědní obor, který je podoborem stratigrafie a zabývá se popisem a systematickým tříděním posloupností hornin na základě jejich litologie (zejména popisu vnějšího vzhledu hornin) a jejich stratigrafických vztahů. Jedná se zejména o jejich relativní stratigrafickou pozici vůči okolním horninovým celkům. Tyto vztahy lze určit pomocí geometrických a fyzikálních okolností, jež udávají, které vrstvy či tělesa hornin jsou starší, a které mladší. Následně lze horniny kategorizovat do systému litostratigrafických jednotek, jako členy, souvrství, skupiny a podobně. Členění na litostratigrafické jednotky má význam při geologickém mapování, kdy může pomoci jak ke zjednodušení chápání geologické stavby území, tak při porovnávání horninových sekvencí ve větších oblastech nebo v různých částech světa. Litostratigrafie je základní metodou stratigrafie.\n\nLitostratigrafie se opírá o základní poznatky geologie, petrologie a stratigrafie. Paleontologické nálezy pro ni mají význam, jen pokud slouží jako indikátory sedimentačního prostředí nebo jako horninotvorné fosilie (jež tvoří např. lumachely neboli sedimentární horniny vytvořené z úlomků či celých schránek rozličných bezobratlých živočichů, obvykle mlžů). \n"}
{"id": "1332878", "url": "https://cs.wikipedia.org/wiki?curid=1332878", "title": "Chlmec", "text": "Chlmec\n\nChlmec je obec na Slovensku v okrese Humenné v Prešovském kraji ležící na úpatí Vihorlatských vrchů.\nPrvní písemná zmínka pochází z roku 1451. Nachází se zde moderní římskokatolický kostel svaté Máří Magdaleny. V blízkosti obce je lyžařské středisko.\n\n"}
{"id": "1332879", "url": "https://cs.wikipedia.org/wiki?curid=1332879", "title": "V̈", "text": "V̈\n\nV̈ (minuskule v̈) je speciální znak latinky. Nazývá se V s přehláskou. Používá se pouze v jazycích araki a mavea, které jsou používány na Vanuatu. Tyto jazyky jsou však extrémně ohrožené, dohromady je používá pouze 46 lidí, z čehož 8 lidí používá jazyk araki a 38 mavea, a jelikož se V̈ v žádném jiném jazyce nepoužívá, je považováno taktéž za ohrožené. V Unicode má majuskulní podoba kód U+0056U+0308 a minuskulní U+0076U+0308.\n"}
{"id": "1332882", "url": "https://cs.wikipedia.org/wiki?curid=1332882", "title": "C̈", "text": "C̈\n\nC̈ (minuskule c̈) je speciální znak latinky. Nazývá se C s přehláskou. Používá se v současnosti pouze v čečenštině, kde se jedná o znak cyrilice Ч a reprezentuje neznělou postalveolární afrikátu (t͡ʃ). Čte se přibližně jako české Č.\n"}
{"id": "1332887", "url": "https://cs.wikipedia.org/wiki?curid=1332887", "title": "Lackovce", "text": "Lackovce\n\nLackovce jsou obec na Slovensku v okrese Humenné v Prešovském kraji ležící 4 km na východ od města Humenné.\nPrvní písemná zmínka pochází z roku 1317. Nachází se zde římskokatolický kostel Nejsvětějšího Srdce Ježíšova.\n\n"}
{"id": "1332889", "url": "https://cs.wikipedia.org/wiki?curid=1332889", "title": "Kostel svatého Štěpána (Stari Grad)", "text": "Kostel svatého Štěpána (Stari Grad)\n\nKostel svatého Štěpána ve Starém Gradu (chorvatsky: ) je barokní farní kostel města Stari Grad na ostrově Hvar v Chorvatsku. Je zasvěcen svatému Štěpánovi, papeži a mučedníku. Stojí na východní straně malého náměstí svatého Štěpána (), v historickém centru města Stari Grad.\n\nByl postaven v roce 1605 na místě staršího kostela, který byl zasvěcen rovněž svatému Štěpánovi. Ten byl postaven v 11./12. století, a sloužil jako sídelní kostel hvarského biskupa od roku 1147, kdy byla diecéze založena až roku 1278, kdy moc nad ostrovem převzala Benátská republika a biskupství bylo přemístěno do města Hvar. Kostel byl vážně poškozen během osmanského útoku admirála Uluç Ali na ostrov Hvar v roce 1571, po bitvě u Lepanta 7. října 1571.\n\nJakmile se město zotavilo z této devastace, ruiny staré katedrály a přilehlého biskupského paláce byly zbořeny a v roce 1605 začala stavba nového kostela.\n\nSoučasný kostel ve stylu dalmatského baroka je trojlodní bazilika se čtvercovou apsidou, zbudovaná z kamene z blízkého ostrova Korčula. Tento kámen postupnou oxidací mění barvu na červenou-hnědou. Stavba je dílem místních řemeslníků. Hlavní portál ve středu západního průčelí, a pravděpodobně celé průčelí je práce Ivana Pomeniće z ostrova Korčula, který rovněž pracoval na stavbě katedrály svatého Štěpána ve městě Hvar.\n\nBarokní průčelí má půlkruhový štít, velký střední portál a dva menší boční portály, které jsou dílem Marka Foretiće z Korčuly a rodinné dílny Skarpa ze Starého Gradu. Nad středním portálem je okno ve formě rozety.\n\nKlenba lodi je vyzdobena štuky, které napodobují pozdně gotické žebrové klenby. Kostel má dřevěný chór a nachází se zde řada cenného vybavení od známých umělců. Kamenná křtitelnice z roku 1592 je dílem architekta a sochaře Tryfuna Bokaniće (1575 – 1609) z města Pučišća na ostrově Brač., hlavní oltář je dílem Benátské dílny Alessandra Tremignona z roku 1702. V severní lodi je dřevěný kříž ze 17. století na oltáře Svatého Kříže z černého mramoru, práce architekta a sochaře Andrea Bruttapelle (1728-1782) z roku 1773. V jižní lodi stojí oltář Svatého Antonína Paduánského z první poloviny 18. století a oltář z 19. století s postavami svatých Kosmy a Damiána a svaté Lucie. Vedle ní je nejcennější dílo v kostele, triptych benátského malíře Francesca di Gerolamo de Santacroce (1516-1584) zobrazující Pannu Marii, Svatého Jana Křtitele a Svatého Jeronýma.\n\nZvonice stojí mimo kostel. Podle nápisu nad dveřmi byla dokončena v roce 1753. Další nápis v latině uvádí, že kamenné bloky spodní části věže byly součástí městských hradeb antického města Pharos, řeckého předchůdce dnešního Starého Gradu, a že brána do města byla v tomto místě. Ve zdi v přízemí je reliéf pocházející z 2. století našeho letopočtu, který znázorňuje římskou obchodní loď.\n\nJižně od kostela se nalézá kamenný reliéf Eróta, původně patrně náhrobek z doby antického osídlení.\n\n"}
{"id": "1332892", "url": "https://cs.wikipedia.org/wiki?curid=1332892", "title": "Maškovce", "text": "Maškovce\n\nMaškovce jsou obec na Slovensku v okrese Humenné v Prešovském kraji.\nPrvní písemná zmínka pochází z roku 1574. Nachází se zde řeckokatolický chrám svatého Petra a Pavla z 18. století.\n\n"}
{"id": "1332893", "url": "https://cs.wikipedia.org/wiki?curid=1332893", "title": "Ḧ", "text": "Ḧ\n\nḦ (minuskule ḧ) je speciální znak latinky. Nazývá se H s přehláskou. Vyskytuje se pouze v kurdštině, kde nemá ale status samostatného písmena. Čte se přibližně jako české h a zapisuje se jako znak ح. V Unicode má Ḧ kód U+1E26 a ḧ kód U+1E27.\n"}
{"id": "1332894", "url": "https://cs.wikipedia.org/wiki?curid=1332894", "title": "Geological Society of America", "text": "Geological Society of America\n\nGeological Society of America, Inc. (česky \"Americká geologická společnost\", zkratka GSA) je nezisková organizace zaměřená na vědy o Zemi.\n\nSpolečnost jako odnož American Association for the Advancement of Science (\"Americká asociace pro rozvoj vědy\") byla založena v roce 1888 v Ithace ve státě New York. Zakladateli byli James Hall, James Dwight Dana, Alexander Winchell, John J. Stevenson, Charles H. Hitchcock, John R. Procter a Edward Orton.. Od roku 1968 se její sídlo nachází ve městě Boulder v Coloradu. V dubnu 2013 měla více než 25 000 členů ve více než 100 zemích, šest regionálních sekcí v Severní Americe, mezinárodní sekci a 17 specializovaných oddělení.\n\nPrvním prezidentem byl James Hall, společnost měla v začátku 100 členů. Dalších 43 let vzrůstal počet členů pomalu až do roku 1931, kdy jich bylo 600. Prezident GSA R. A. F. Penrose Jr. v roce 1930 věnoval na rozvoj 4 miliony dolarů a odstartoval její další růst.\n\nPosláním GSA je „podpora výzkumu v geovědách, služba společnosti, podpora profesního života svých členů“. Hlavními aktivitami je sponzorování vědeckých setkání a vydávání vědecké literatury, zejména časopisů \"Geological Society of America Bulletin\" (běžně známý jako \"GSA Bulletin\") a \"Geology\". Novějšími projekty jsou online časopis \"Geosphere\". V únoru 2009 začala GSA vydávat časopis \"Lithosphere\". Volně a online dostupný je měsíčník \"GSA Today\".\n\nPrezidenty Geological Society of America byli:\n\n"}
{"id": "1332896", "url": "https://cs.wikipedia.org/wiki?curid=1332896", "title": "Dálnice v Severní Makedonii", "text": "Dálnice v Severní Makedonii\n\nCelková délka dálnic v Severní Makedonii je 242 km. Nejvyšší povolená rychlost na dálnicích je pro osobní automobily 120 km/h. Na severomakedonských dálnicích funguje mýtný systém pro všechna vozidla.\n\nPlán výstavby první dálnice na území dnešní Severní Makedonie se objevil za dob bývalé Jugoslávie. Jednalo se o tzv. Dálnici Bratrství a jednoty, která propojovala největší jugoslávská města Lublaň, Záhřeb a Bělehrad se Severní Makedonií napříč celou zemí. První úsek této dálnice na severomakedonském území byl otevřen v roce 1979. Dnes se jedná o dálnici A1. V současnosti zažívá Severní Makedonie velký boom ve výstavbě dálnic, v roce 2017 by měla být dokončena dálnice A3, o rok později, v roce 2018 dálnice A2 a plánuje se také dálnice A4, která spojí severomakedonskou metropoli Skopje s Kosovem.\n\nDálnice jsou v Severní Makedonii označovány písmenem A (\"avtopat\", v azbuce \"автопат\" – makedonsky dálnice), někdy také písmenem M \n"}
{"id": "1332897", "url": "https://cs.wikipedia.org/wiki?curid=1332897", "title": "Svobodné území", "text": "Svobodné území\n\nSvobodné území ( \"Vilna terytorija\") neboli Machnovščyna () vzniklo během Ruské občanské války (1917\"–\"1922) na jihovýchodě dnešní Ukrajiny v důsledku pokusu o vytvoření bezstátní anarchistické společnosti a existovalo mezi lety 1918 až 1921.\n\nBěhem těchto čtyř let zde pod ochranou Revoluční povstalecké armády vedené Nestorem Machnem fungovaly „svobodné sověty“ a libertariánské komuny. Počet obyvatel se pohyboval kolem sedmi miliónů lidí.\n\nV březnu 1920 území obsadily jednotky bílé armády pod vedením Antona Děnikina a ustanovily zde dočasnou vládu Jižního Ruska. Ke konci měsíce se však Děnikinovy jednotky pod náporem Rudé armády stáhly. Machnovy jednotky podporovaly Rudou armádu partyzánskými útoky za bělogvardějskou linií.\n\nPřestože machnovci bývají označování za formu vlády, Svobodné území bylo organizováno na základě anarchistických zásad a machnovci hráli čistě vojenskou úlohu. Nestor Machno, označovaný jako „baťko“ (otec), nebyl sám o mnoho více než vojenský stratég a poradce. O „moci“ nebo „vládě“ v pravém slova smyslu se tedy nedá mluvit.\n\nOd listopadu 1918 do června 1919 budovali machnovci na Ukrajině bezstátní anarchistickou společnost zvanou Svobodné území. Toto území se rozkládalo mezi dnešními městy Berďansk, Doněck, Záporoží a Dněpropetrovsk. Většinu obyvatel tvořili rolníci a dělníci a společnost byla založena na rovnosti, solidaritě a vědomí, že práce každého má pro její fungování svůj význam. Na společných záležitostech se domlouvali na setkáních, kterých se mohl účastnit každý a díky kterým každý věděl, co je potřeba dělat.\n\nSpolečnost Svobodného území se přizpůsobovala anarchistickým hodnotám a nejvyšší možnou míru sociální spravedlnosti zajišťovala politika svobodných komunit. Systém vzdělávání byl postaven na zásadách katalánského anarchisty Francisca Ferrera a ekonomika na svobodné směně mezi venkovskými a městskými oblastmi podle teorie Petra Kropotkina. Předmětem směny bylo veškeré zboží od zemědělských plodin a dobytka po průmyslové výrobky.\n\nNestor Machno požadoval svobodu „slova, tisku, shromažďování“ a „odborového organizování“, kterou považoval za nezcizitelné právo. Machnovci organizovali sjezdy sovětů, na které vysílaly své zástupce dělnické, rolnické a vojenské rady a kterých se mohly účastnit všechny politické skupiny a strany. Přestože Machno bolševiky nazýval diktátory, i oni se mohli těchto sjezdů účastnit. Naproti tomu na území ovládaném bolševiky se národních sjezdů mohli účastnit pouze bolševici, ostatní politické skupiny se mohly účastnit pouze některých místních sjezdů a i na těch měli bolševici právo veta.\n\nMachnovci podle vlastních slov odmítali centralizovanou formu vlády a podporovali „svobodné sověty pracujícího lidu“. Revoluční povstalecká armáda ve svém prohlášení z roku 1920 odmítla autoritářské instituce jakou byla sovětská tajná policie Čeka a mimo to prohlásili státní milice, policii a armádu za zrušené. Lid měl místo těchto organizací vytvořit vlastní sebeobranu organizovanou pouze dělníky a rolníky. Historik Heather-Noël Schwartz tvrdí, že Machno netoleroval autoritářské organizace, a proto také rozpustil sovětské revoluční výbory. Bolševici na druhé straně Machna obviňovali z využívání vlastní tajné policie.\n\nPrvním oficiálním pokusem bolševiků o oslabení Machna byl Trockého Rozkaz č. 1824 ze 4. června 1919, který zakazoval organizování sjezdů. O machnovcích v rozkazu prohlašoval, že neustále ustupují bílé armádě a vedení hnutí obviňoval z neschopnosti, zločineckých sklonů a zrady.\n\nKomunistická vláda v Petrohradu byla ze začátku Machnovým spojencem a nechávala mu pro jeho libertariánký experiment prostor, postupem času se však Machnovščyna, jako ohnisko anarchistického vlivu a zdroj inspirace pro ostatní volnomyšlenkáře, stala pro bolševiky hrozbou. Bolševici obnovili propagandu označující Svobodné území za vojenský režim a nakonec začali provádět překvapivé vojenské výpady proti machnovským jednotkám. Tyto výpady znamenaly konečný rozpor mezi machnovci a bolševiky.\n\nBolševický tisk prohlašoval, že vůdci svobodného území nejsou voleni demokraticky, ale že jsou jmenováni Machnovou vojenskou klikou. Prohlašoval také, že sám Machno odmítl poskytnout jídlo pro sovětské železničáře a telegrafisty, že v machnovské ústavě jsou zakotveny tajné popravy a mučení a že Machnovy jednotky přepadají konvoje Rudé armády. Mimo to byla anarchistická organizace Nabat obviněna z teroristických útoků na ruském území.\n\nEkonomika Svobodného území byla směsicí ekonomik vrámci anarchokomunismu a mutualismu, přičemž továrny, farmy a železnice se staly družstvy a vytvořilo se několik bezpeněžných společenství. Většina území pokračovala ve využívání peněz, ale po ruské občanské válce se měla podle plánú ujat anarchokomunistická ekonomika.\n\nUkrajinský anarchista Viktor Belash popsal ve svých pamětech vlajky, které Ukrajinská revoluční povstalecká armáda používala: „[...] ústředí povstalecké armády bylo obklopeno obrovskými černými transparenty [...] V sousední budově, kde byly prostory okresního sovětu rolnických a vojenských poslanců, vlály dvě vlajky nesoucí nápisy ‚Moc plodí parazity. Ať žije Anarchie!‘ a ‚Veškerou moc sovětům hned teď!‘“\n\nV knize \"Židovské pogromy: 1917–1921\", kterou napsal Z. S. Ostrovský, byla fotografie vlajky s bílou lebkou a zkříženými hnáty s mottem „Smrt všem, kteří stojí v cestě pracujícím lidem!“ v černém poli, která se dnes připisuje Ukrajinské revoluční povstalecké armádě (URPA).\nNestor Machno (vůdce URPA) ale popřel, že by jeho vojáci používali tuto vlajku.\n\n\n"}
{"id": "1332900", "url": "https://cs.wikipedia.org/wiki?curid=1332900", "title": "Karla Prokšová", "text": "Karla Prokšová\n\nKarla Prokšová (provdaná Geussová) (18. září 1885, Bohušice – 7. května 1971, Praha) byla česká prozaička a dramatička, témata čerpala především z Hané.\n\nNarodila se v Bohušicích, v rodině láníka Františka Prokeše a jeho manželky Kateřiny, rozené Doležalové. Do měšťanské školy chodila v Moravských Budějovicích. V té době bydlela u svých prarodičů v Lukově. Osobně se znala s básníkem Otokarem Březinou, který žil od roku 1901 v nedalekých Jaroměřicích nad Rokytnou.\n\nDne 15. listopadu 1909 se Karla Prokšová provdala v Jaroměřicích nad Rokytnou za vdovce Artura Geusse (1881–??), úředníka úřadu pro vyměřování poplatků v Praze. První manželka Artura Geusse zemřela 20. března 1909. Z prvního manželství měl Artur Geuss dceru Marii (1903–??) a syna Artura (1904–??). Karle Prokšové-Geussové se v manželství narodil syn Arnošt (1910–??). V roce 1921 bylo její manželství prohlášeno za rozloučené.\n\nSpisovatelské dráze se věnovala od počátku 20. let dvacátého století, kdy ji k ní přivedl tehdejší redaktor deníku Venkov Petr Fingal (1889–1940). V té době žila především z honorářů za své příspěvky, které uplatňovala především v periodikách spjatých s agrární stranou.\n\nJe pohřbena na pražském hřbitově Malvazinky.\n\nPřestože otcovo příjmení bylo \"Prokeš\" a spisovatelka sama byla v úředních dokumentech (matrika oddaných, soupis pražských obyvatel) zapsána jako \"Prokešová\", svá díla vydávala důsledně pod příjmením \"Prokšová\" či \"Prokšová-Geussová\".\n\nKarlu Prokšovou většinou inspiroval hanácký venkov, který byl protikladem ke zkaženosti velkoměsta. Předválečná krititika přijímala její díla spíše vlažně; ve své době ale byla oblíbená a to jak její tvorba pro dospělé, tak divadelní hry pro děti. Jazykově využívala tzv. horácké nářečí svého rodiště, které patří do podskupiny hanáckých (středomoravských) nářečí.\n\nDo periodik přispívala Karla Prokšová ve 20. a 30. letech 20. století. Jednalo se o povídky, ale i romány na pokračování.\n\n\n\n\n"}
{"id": "1332901", "url": "https://cs.wikipedia.org/wiki?curid=1332901", "title": "GSA", "text": "GSA\n\nGSA může být:\n\n"}
{"id": "1332902", "url": "https://cs.wikipedia.org/wiki?curid=1332902", "title": "Demons &amp; Wizards (album, Demons &amp; Wizards)", "text": "Demons &amp; Wizards (album, Demons &amp; Wizards)\n\n"}
{"id": "1332904", "url": "https://cs.wikipedia.org/wiki?curid=1332904", "title": "Ohradzany", "text": "Ohradzany\n\nOhradzany jsou obec na Slovensku v okrese Humenné v Prešovském kraji ležící v jižní části Nízkých Beskyd.\nPrvní písemná zmínka pochází z roku 1317. Nachází se zde římskokatolický kostel Nanebevzetí Panny Marie. V roce 1934 se tady narodil první arcibiskup Košickej arcidiecézy Alojz Tkáč.\n\n"}
{"id": "1332906", "url": "https://cs.wikipedia.org/wiki?curid=1332906", "title": "Ï", "text": "Ï\n\nÏ (minuskule ï) je písmeno latinky. Nazývá se I s přehláskou. Používá se v afrikánštině, katalánštině, nizozemštině, francouzštině, galicijštině, velštině a jižní sámštině. V Unicode má velké písmeno kód U+00CF, malé U+00EF.\n\n"}
{"id": "1332911", "url": "https://cs.wikipedia.org/wiki?curid=1332911", "title": "Takahaši", "text": "Takahaši\n\nTakahaši (高橋, doslova „vysoký most“) je japonské příjmení.\n\n\n"}
{"id": "1332912", "url": "https://cs.wikipedia.org/wiki?curid=1332912", "title": "Nová Bystřice (zámek)", "text": "Nová Bystřice (zámek)\n\nNová Bystřice je hrad přestavěný na zámek ve stejnojmenném městě v okrese Jindřichův Hradec. Hrad byl založen v první polovině čtrnáctého století. Od osmdesátých let čtrnáctého století patřil Krajířům z Krajku a roku 1420 ho dobylo husitské vojsko vedené Janem Žižkou. Koncem šestnáctého století ho získali Lobkovicové, po nich Kinští a další šlechtické rody. V roce 1774 zámek vyhořel a od té doby byl využíván zejména k hospodářským účelům. Zámecký areál je chráněn jako kulturní památka ČR.\n\nPrvní písemná zmínka o hradu pochází z roku 1341. O čtyřicet let později získal landštejnské panství s Bystřicí Konrád Krajíř z Krajku, jehož potomkům patřilo až do roku 1575. Konrádův syn Lipolt vedl spory s Rožmberky a pány z Hradce, a proto Jan mladší z Hradce město i hrad Bystřici dobyl a vrátil je zpět až po uzavření příměří roku 1405. Podruhé byl hrad s městem dobyt a vypálen Janem Žižkou na počátku husitských válek v roce 1420. Krajířové je nechali opravit. Lipoltovým nástupcem se stal jeho syn Volf Krajíř z Krajku, který měl pět synů, z nichž Bystřici roku 1489 převzali Jiří a Konrád Krajířové. Volf však žil v na bystřickém zámku až do své smrti v roce 1491. Bystřické panství nakonec připadlo Konrádovi, který po roce 1512 žil častěji na zámku v Brandýse nad Labem, a Bystřici přenechal svému bratrovi Volfu Krajířovi z Krajku, který zastával funkce nejvyššího kancléře a do své smrti v roce 1554 také nejvyššího purkrabího. Z jeho pěti synů Bystřici zdědili Jan a Vilém Krajířové z Krajku. Jan zemřel již v roce 1564 a Vilém postupně získal dědické podíly svých bratrů. Po Vilémově smrti v roce 1572 panství zdědil jeho synovec Julius Krajíř z Krajku, jehož poručníci je o tři roky později prodali Janovi staršímu z Lobkovic, který za město se zámkem, tvrzí Chlumcem, několika dvory a dvaceti vesnicemi zaplatil 95 tisíc kop míšeňských.\n\nJan starší z Lobkovic zemřel roku 1590 a novým majitelem se po vyrovnání s dalšími dědici stal Jiří Popel z Lobkovic, který bystřické panství téhož roku prodal Oldřichu Felixovi z Lobkovic za sedmdesát tisíc kop českých grošů. Ten už v roce 1593 Bystřici vyměnil s Lidmilou z Lobkovic za její díl bílinského zámku, Ročova a opouštěné Pravdy. Lidmila krátce před svou smrtí v roce 1602 Bystřici prodala Radslavovi z Vchynic a Tetova. Za něj v roce 1607 zámek spolu s částí města vyhořel, ale během tří let byl opraven v renesančním slohu.\n\nRoku 1615 panství koupila za 125 tisíc kop míšeňských Lucie Otýlie Slavatová, rozená z Hradce a provdaná za Viléma Slavatu z Chlumu. V roce 1626 Bystřici převzal její syn hrabě Adam Pavel Slavata, který nechal zámek opravit po požáru města v roce 1651. Po něm panství přešlo na Ferdinanda Viléma Slavatu a roku 1682 na jeho bratra Jana Jiřího Jáchyma Slavatu. Po jeho smrti panství zdědil mladší bratr František Leopold Vilém Slavata, který však zemřel bezdětný roku 1691. Posledním dědicem se tak stal Jan Karel Jáchym Slavata, který byl karmelitánským mnichem a o dědictví neměl zájem. Bystřici proto zdědil svobodný pán Jan Leopold z Fünfkirchenu, který byl synem Kateřiny Terezie, rozené Slavatové.\n\nZa Fünfkirchenů zámek roku 1691 znovu vyhořel, ale opět byl obnoven. Po dalším požáru roku 1774 však hraběnka Antonie z Fünfkirchenu nechala zámek obnovit jen zčásti. Posledním majitelem z jejího rodu se stal hrabě František z Fünfkirchenu, který panství roku 1807 prodal pražskému měšťanovi Ignáci Roubalovi, který nechal ze zámecké budovy vytrhat mnoho kovových součástí, což vedlo k nutnosti strhnout druhé poschodí. Poškozený zámek v roce 1810 koupila hraběnka Terezie Trauttmansdorffová. V roce zámek koupil Antonín Hochberg z Henersdorfu, který nechal postavit klasicistní tzv. nový zámek, jehož budova při pohledu z náměstí zakrývá starý zámek. Další majitelé se rychle střídali. V roce 1843 byly odstraněny zbytky druhého poschodí starého zámku a zasypány příkopy a parkán.\n\nV obraně dvoudílného hradu na východním okraji města hrála významnou roli voda. Podoba předhradí je neznámá a také informace o hradním jádře obehnaném původně parkánem jsou pouze zlomkovité. Podle historických popisů měl hrad dvě věže, z nichž jedna čtverhranná stávala u brány. Její fragmenty se dochovaly u renesančního portálu v budově nového zámku. Další pozůstatky hradu se nejspíše dochovaly v podobě valeně klenutých suterénů na východní straně. Na jižní a severní straně se dochovaly fragmenty hradeb.\n\nDochovaný zámek má čtyři křídla postavená okolo ústředního dvora. Na východním průčelí se nachází protáhlý balkón nesený krakorci. Východní stranu náměstí uzavírá budova nového zámku s renesančním portálem z roku 1611, u kterého jsou ve zdivu patrné fragmenty gotického zdiva. Portálem se vchází na první nádvoří v místech, kde se nacházelo předhradí gotického hradu.\n\n"}
{"id": "1332914", "url": "https://cs.wikipedia.org/wiki?curid=1332914", "title": "Robson", "text": "Robson\n\nRobson může být:\n\n\n"}
{"id": "1332917", "url": "https://cs.wikipedia.org/wiki?curid=1332917", "title": "M̈", "text": "M̈\n\nM̈ (minuskule m̈) je speciální znak latinky. Nazývá se M s přehláskou. Používá se v jazycích araki a mavea, které jsou používány na Vanuatu, a v jazyce ocaina, používaném v Kolumbii. Všechny tyto jazyky jsou však extrémně ohrožené, dohromady je používá pouze 112 lidí, z čehož 8 lidí používá jazyk araki, 38 mavea a 66 ocaina, a jelikož se M̈ nepoužívá v žádném jiném jazyce, je považováno taktéž za ohrožené písmeno. V Unicode má majuskulní podoba kód U+004DU+0308 a minuskulní U+006DU+0308.\n"}
{"id": "1332919", "url": "https://cs.wikipedia.org/wiki?curid=1332919", "title": "T̈", "text": "T̈\n\nT̈ (minuskule ẗ) je speciální písmeno latinky. Nazývá se T s přehláskou. Používá se přepisech jazyků používajících arabské písmo, kde reprezentuje znak ﺔ. Většinou je znám pouze minuskulní tvar ẗ, majuskulní tvar byl nově zaveden, není příliš známý a počítače mohou mít problém ho zaznamenat.\n"}
{"id": "1332927", "url": "https://cs.wikipedia.org/wiki?curid=1332927", "title": "Mikroplasty", "text": "Mikroplasty\n\nMikroplasty je obecné označení, užívané pro různorodé úlomky plastů o velikosti od 100 nanometrů až po 5 milimetrů, které se vyskytují ve vodě, v půdě i ve vzduchu jako součást jejich znečištění. Je to směs vláken, kuliček či zlomků nepravidelného tvaru, z nichž část je záměrně v takové podobě vyráběna (primární mikroplasty), ale většina vzniká postupným nalámáním, fragmentací větších kusů plastů (sekundární mikroplasty). Tyto mikroplasty se posléze hromadí v oceánech (často na dně), kde by mohly ohrožovat tamní životní prostředí. Nicméně metaanalýza z roku 2018 ukázala, že zatím nejsou dostatečné důkazy o tom, že to ohrožuje či neohrožuje životní prostředí. Navíc například přírodní vlákna jsou nalézána ve vodě častěji než umělá vlákna, ale oboje jsou spojena s jistými riziky.\n\nPrimární mikroplasty se přidávají do nátěrových barev nebo zcela běžné kosmetiky (zubní pasty, mýdla, šampóny, čisticí mléka a jiné). Přidávají se jako abrazivum či pro zlepšení viskozity či vzhledu. Sekundární vznikají zejména mechanickým otěrem pneumatik a opotřebováním plastových tkanin.\n\nSedimenty na dně oceánů ukazují, že míra usazování mikroplastů se zdvojnásobuje přibližně každých 15 let (podobně jako výroba plastů) již od poloviny 20. století.\n\nV ČR je průměrná koncentrace mikroplastů v povrchové vodě necelé 4 částice na litr. Temže v Londýně obsahuje přes 80 mikroplastů na litr. Významným znečišťovatelem je zubní pasta. Jedna dávka zubní pasty (1,6 gramu) obsahuje 4000 plastových částic, ale čistírny odpadních vod jsou schopny zadržet až 99,9 % mikroplastů. Dle zjištění společnosti Orb Media je „přes 80 procent kohoutové vody ve světě kontaminováno mikročásticemi plastů“. Nicméně pokud se konzumuje balená voda, tak se v USA zkonzumuje o 90 000 mikroplastických částic více než z kohoutové vody. Čajový sáček uvolňuje ještě více mikroplastů. Dle vědců z univerzity v belgickém Gentu jsou dále mikroplasty přítomné i v mořských plodech, či rybách.\nUSA zakázaly používání plastových mikrokuliček. Ve Velké Británie od roku 2018 platí zákon, zakazující prodej kosmetických přípravků, obsahující mikroplasty. Roku 2019 byl navržen zákaz přidávaných mikroplastů i pro EU.\n\nMikroplasty nejsou zamořeny jen oceány, ale i ovzduší. Například v Londýně, jenž je evropským městem s vůbec největší koncentrací mikroplastů v ovzduší, na jeden metr čtvereční dopadlo v průběhu 24 hodin 575 – 1008 mikroplastových částeček. Důkazem toho, že mikroplasty cirkulují v ovzduší po celém světě je i fakt, že byly nalezeny dokonce i ve sněhu v arktidě.\n\nZásadním problémem je tedy zejména jejich vdechování. Existuje řada studií poukazujících na to, že mikroplasty při vniknutí do plic vyvolávají zánětlivé reakce, projevující se dušností a kašlem a v případě dlouhodobě vysoké expozice mohou způsobit až zjizvení plic.\n\n"}
{"id": "1332929", "url": "https://cs.wikipedia.org/wiki?curid=1332929", "title": "Alarich (Svébové)", "text": "Alarich (Svébové)\n\nAlarich ( \"Alaricus\") (5. století?) byl svébský král, který vládl přibližně v letech 465 až 470. O tomto panovníkovi se nedochovaly téměř žádné informace, kromě toho, že vedl spolu s Hunimundem a přidruženými germánskými kmeny tažení proti ostrogotskému králi Theodemirovi v letech 465 až 469. V roce 469 byl Theodemirem poražen v bitvě u Bolie.\n"}
{"id": "1332941", "url": "https://cs.wikipedia.org/wiki?curid=1332941", "title": "Mezinárodní letiště Wen-čou Lung-wan", "text": "Mezinárodní letiště Wen-čou Lung-wan\n\nMezinárodní letiště Wen-čou Lung-wan (, IATA: WNZ, ICAO: ZSWZ) je mezinárodní letiště u Wen-čou v provincii Če-ťiang v Čínské lidové republice. Do 25. dubna 2013 se jmenovalo mezinárodní letiště Wen-čou Jung-čchiang ().\n\nLeží ve východní části obvodu Lung-wan, ve vzdálenosti přibližně čtyřiadvacet kilometrů jihovýchodně od centra a zhruba kilometr jihozápadně od ústí řeky Ou-ťiang do Východočínského moře.\n\nLetiště bylo uvedeno do provozu 12. června 1990.\n"}
{"id": "1332945", "url": "https://cs.wikipedia.org/wiki?curid=1332945", "title": "Nazarovo", "text": "Nazarovo\n\nNazarovo () je město v Krasnojarském kraji v Ruské federaci. Při sčítání lidu v roce 2010 mělo přes dvaapadesát tisíc obyvatel.\n\nNazarovo leží v Nazarovské pánvi na levém, jižním břehu Čulymu, pravého přítoku Obu. Od Krasnojarsku, správního střediska kraje, je vzdáleno přibližně dvě stě kilometrů západně.\n\nPřes Nazarovo prochází železniční trať vedoucí z Ačinsku (kde je napojena na Transsibiřskou magistrálu) do Abakanu.\n\nVesnice zde byla založena v roce 1700 a později pojmenována po svém zakladateli.\n\nPo roce 1945 nastává výrazný rozvoj v souvislosti s průmyslovou těžbou uhlí.\n\nV roce 1946 se Nazarovo stává sídlem městského typu a v roce 1961 městem.\n"}
{"id": "1332947", "url": "https://cs.wikipedia.org/wiki?curid=1332947", "title": "Dálnice v Bulharsku", "text": "Dálnice v Bulharsku\n\nDálnice v Bulharsku mají v současnosti (2018) délku 786 km. V Bulharsku je pro osobní automobily nejvyšší povolená rychlost na dálnicích 140 km/h, na rychlostních silnicích pak 120 km/h. Pro vjezd na bulharskou dálnici je potřeba mít platnou dálniční známku. Ta je nutná nejen na dálnicích, ale téměř na všech silnicích I. třídy, tedy i na obchvatech a rychlostních silnicích.\n\nRozhodnutí o výstavbě bulharské dálniční smyčky, skládající se ze tří dálnic: Trakija (A1), Chemus (A2) a Černo more (A5), bylo přijato 19. května 1964 v tehdy socialistickém Bulharsku. Hlavními projektanty dálnice byli inženýři Gabrail Gabrailov a Ivan Kolarov. Výstavba byla zahájena v roce 1973 a až do roku 1989 byla prováděna především společností \"Pătni stroeži\" (Пътни строежи), takže do roku 1990 bylo v Bulharsku více jak 270 km dálnic. Po vstupu Bulharska do Evropské unie v roce 2007 se pomocí přidělených fondů podařilo stavbu dálniční sítě urychlit. Od roku 2010 jsou postupně zprovozňovány nové důležité úseky. Hlavní a nejdůležitější bulharská dálnice A1, která spojuje metropoli Sofii a největší bulharská města s pobřežím Černého moře byla dobudována v červenci 2013.\n\nDálnice jsou v Bulharsku označovány písmenem A (\"Avtomagistrala,\" v azbuce \"Aвтомагистрала\" – bulharsky dálnice) \n\n"}
{"id": "1332954", "url": "https://cs.wikipedia.org/wiki?curid=1332954", "title": "Ryan Shazier", "text": "Ryan Shazier\n\nRyan Shazier (* 6. září 1992) je profesionální hráč amerického fotbalu, narodil se ve městě Lauderdale Lakes ve státě Florida a vystudoval Ohio State University. V roce 2014 byl draftován týmem Pittsburgh Steelers, kde působí dodnes na pozici inside linebackera, působil také v Pro Bowlu, ve kterém hrál za konferenci AFC proti NFC.\n"}
{"id": "1332955", "url": "https://cs.wikipedia.org/wiki?curid=1332955", "title": "Touched by the Crimson King", "text": "Touched by the Crimson King\n\n\n"}
{"id": "1332958", "url": "https://cs.wikipedia.org/wiki?curid=1332958", "title": "Bindi Sue Irwin", "text": "Bindi Sue Irwin\n\nBindi Sue Irwin (* 24. července 1998 Buderim, Queensland) je australská herečka, ochránkyně přírody a tanečnice. Je zároveň dcerou slavného lovce krokodýlů Stevea Irwina.\nOd dvou let se začala objevovat v otcových televizních relacích jako třeba \"Zápisník lovce krokodýlů\". Jejím prvním filmem byl \"The Wiggles: Wiggly Safari\" v roce 2002. S otcem natáčela až do jeho smrti v roce 2006, kdy už moderovala svůj vlastní dokumentární seriál \"Bindi the Jungle Girl\" vysílaný v roce 2008. V roce 2007 se účastnila 20. ročníku udílení Nickelodeon Kids' Choice Awards v Los Angeles.\n\nSvou první hlavní roli si zahrála v roce 2010 spolu s Beau Bridgesem ve filmu \"\", o tři roky později se objevila ve filmu \"Návrat na zapomenutý ostrov\".\n\nV roce 2015 se stala vítězkou dvacáté první řady americké taneční soutěžní show Dancing with the Stars, se svým profesionálním partnerem Derekem Houghem.\n\nJe držitelkou ocenění Logie Award a Daytime Emmy Award.\n\n\n"}
{"id": "1332961", "url": "https://cs.wikipedia.org/wiki?curid=1332961", "title": "Ẅ", "text": "Ẅ\n\nẄ (minuskule ẅ) je speciální znak latinky. Nazývá se W s přehláskou. Vyskytuje se v jazycích používaných v Kamerunu (ngiemboon, ngomba), v jazyce tsimshian, používaným v Kanadě a v jazyce pchin-jin. Čte se jako labiopalatální aproximanta (ɥ), což je vyslovování přibližně mezi j a d. Majuskulní tvar má v Unicode kód U+1E84, minuskule U+1E85.\n"}
{"id": "1332964", "url": "https://cs.wikipedia.org/wiki?curid=1332964", "title": "Kelim", "text": "Kelim\n\nKelim je koberec zhotovený gobelínovou technikou. Textilie je vzorována útkem v různých barvách tak, že na konturách vzoru obepíná útek osnovní nit a vrací se zpět, takže na těchto místech vznikají \"štěrbiny\" ve směru osnovy (viz nákres) a lícní i rubní strana koberce má stejný vzhled . \n\nV hovorové mluvě se označení kelim někdy používá pro všechny podlahové krytiny s výjimkou vázaných koberců. \n\nKelim se zhotovuje na dřevěném, zpravidla vertikálně postaveném rámu, na který se napíná osnova. Útek se zanáší prsty (výjimečně také malým člunkem) mezi osnovní niti a přiráží s pomocí hřebene k hotové tkanině. \nOsnova bývá bavlněná, méně často vlněná, útek je zpravidla z čisté vlny barvené přírodními barvivy, jen na velmi jemné kelimy se používá hedvábná příze. \n\nV odborné literatuře se uvádí asi 20 asijských a evropských států, ve kterých se kelim komerčně vyrábí, hlavní střediska výroby se nacházejí v turecké Anatolii, v Íránu, Ázerbájdžánu a také na Balkáně. \n\nNapř. z Ázerbájdžánu je nejznámějších 5 druhů kelimu a z Turecka 14 druhů (nebo motivů). Sběratelé tam platí za zbytky historických kelimů až 100 000 USD za kus.\n"}
{"id": "1332965", "url": "https://cs.wikipedia.org/wiki?curid=1332965", "title": "Dálnice v Řecku", "text": "Dálnice v Řecku\n\nCelková délka dálnic v Řecku je asi 2500 km, Řecka má tedy nejhustší síť dálnic v jihovýchodní Evropě. Nejvyšší povolená rychlost na dálnicích je pro osobní automobily 130 km/h. Na řeckých dálnicích funguje mýtný systém pro všechna vozidla. Do 50. let minulého století se dálnice v Řecku vůbec neodlišovaly od silnic. Až od roku 1963 jsou tu postupně zaváděny různé definice pro dálnici.\n\nDálnice jsou v Řecku označovány písmenem A (\"Aftokinitodromos\" /\"Αυτοκινητόδρομος\" řecky dálnice) \nDalší silnice I. třídy, někdy také označovány jako dálnice:\n"}
{"id": "1332966", "url": "https://cs.wikipedia.org/wiki?curid=1332966", "title": "Formamid", "text": "Formamid\n\nFormamid nebo methanamid je amid odvozený od kyseliny mravenčí, lze jej také považovat za aldehyd kyseliny karbamové. Je to čirá kapalina mísitelná s vodou, se zápachem podobným jako u amoniaku. Je výchozí surovinou ve výrobě sulfonamidů a ostatních léčiv, pesticidů a kyseliny kyanovodíkové. Používá se ke změkčování papíru. Rozpouští mnoho iontových sloučenin, pryskyřic a plastifikátorů.\n\nFormamid se při teplotě 180 °C částečně rozkládá na oxid uhelnatý a amoniak, přičemž také vznikají malá množství kyanovodíku a vody. Za přítomnosti kyseliny v pevném skupenství jako katalyzátoru vzniká více HCN:\n\nDříve se formamid vyráběl reakcí kyseliny mravenčí s amoniakem, čímž vznikal mravenčan amonný, který se poté zahřátím přeměnil na formamid:\n\nSoučasná průmyslová výroba formamidu se skládá z jediné reakce, karbonylaci amoniaku:\n\nFormamid může být vyroben rovněž dvoustupňovým procesem zahrnujícím amonolýzu mravenčanu methylnatého, který se získá z oxidu uhelnatého a methanolu:\n\nFormamid lze též získat aminolýzou mravenčanu ethylnatého:\n\nFormamid se používá na výrobu kyanovodíku a jako rozpouštědlo při zpracovávání nejrůznějších polymerů jako je například polyakrylonitril.\n\nFormamid je složkou ochranných směsí používaných při kryokonzervaci tkání a orgánů.\n\nTato látka se také používá jako stabilizér RNA v gelové elektroforéze, kde má za úkol deionizovat RNA. V kapilární elektroforéze se používá ke stabilizaci (jednotlivých) vláken denaturované DNA.\n\nDalší využití nachází jako přísada v sol-gelových roztocích, kde zabraňuje prasknutí během spékání.\n\nČistý formamid se používá jako alternativní rozpouštědlo pro elektrostatické samouspořádávání polymertových nanofilmů.\n\nFormamid je rovněž používán na přímou přípravu primárních aminů z ketonů přes jejich N-formylderiváty Leuckartovou reakcí.\n\nBylo zjištěno, že formamid zahřátý na 130 °C se v přítomnosti ultrafialového záření přeměňuje na guanin. S formamidem jako základním stavebním kamenem počítají některé hypotézy vzniku života.\n\nFormamid je mírně dráždivý pro oči, kůži a sliznice. Vdechnutí většího množství par této látky vyžaduje lékařské ošetření. Má také teratogenní účinky. U formamidu byla prokázána hematotoxicita pro zvířata, tato látka je nebezpečná při delší expozici vdechnutím, pozřením a absorpcí skrz kůži. Nikdy by s ním nemělo být manipulováno bez odpovídajících ochranných pomůcek jako jsou rukavice a ochranné brýle.\n"}
{"id": "1332972", "url": "https://cs.wikipedia.org/wiki?curid=1332972", "title": "Mahábhárat (pohoří)", "text": "Mahábhárat (pohoří)\n\nPohoří Mahábhárat ( महाभारत श्रृंखला \"mahābhārat shrinkhalā\") známé též jako Nižší či Malý Himálaj ( \"Lower Himalayan Range\") nebo Himáčal je velké východo-západní horské pásmo Himálaje, které se zdvíhá do výšky od 3700 do 4500 m. Jeho hřeben je souběžný s hlavním a podstatně vyšším pásmem Himálaje. Táhne se od řeky Indu v Pákistánu přes severní Indii, Nepál, Sikkim a Bhútán. Avšak východně od Bhútánu, jak se obě horská pásma přiblíží k Brahmaputře, začínají být těžko rozlišitelná. Hřeben Mahábháratu je souběžný i s nižším pásmem Siváliku, který se táhne na jih od něj. \n\nTéměř neobydlené jižní svahy Himáčalu jsou velmi příkré, což je způsobeno geologickým zlomem zvaným \"Main Boundary Thrust\". Severní svahy Mahábháratu jsou natolik mírné, že umožňují existenci horských pastvin a terasovitých polí. Ve výškách nad 2000 m hustota osídlení slábne a zemědělství založené na pěstování obilnin ustupuje sezónnímu pastevectví a pěstování plodin snášejících chlad, jako jsou brambory.\n\nVětšina etnik obývajících Mahábhárat, jako jsou Nepálci, Névárci, Magarové, Gurungové, Tamangové, Raiové a Limbuové, patří do tibetobarmské jazykové rodiny, nicméně nejpočetnější skupinu tvoří indoevropští Paháriové, příslušníci kast Bráhmana, Kšatrija nebo Čátrí. Nižší oblasti na jih od zlomu bývaly kdysi zamořené malárií. Obývaly je skupiny původních obyvatel, u nichž se vyvinula přirozená imunita, etnika Thárů a Mitilů. \n\nPohoří Mahábhárat tvoří významný hydrografický předěl, který protíná relativně málo řek. Vodní toky, jež odvodňují Himálaj, vytvářejí rozvětvený systém řek stékajících na jih k severním svahům Mahábháratu, jímž se prořezávají kaňony velkých řek, jako je Ghághra na západě, Gandak v centrální části a Kósí na východě.\n"}
{"id": "1332973", "url": "https://cs.wikipedia.org/wiki?curid=1332973", "title": "Kaštanovec", "text": "Kaštanovec\n\nKaštanovec (\"Castanopsis\") je rod rostlin z čeledi bukovité. Jsou to většinou stálezelené stromy s jednoduchými střídavými listy a drobnými květy v klasovitých nebo latovitých květenstvích. Plodem jsou oříšky obklopené nepravidelně pukající číškou. Rod zahrnuje asi 120 druhů a je rozšířen v tropické a subtropické Asii. Kaštanovce jsou těženy pro dřevo, četné druhy mají jedlé plody. Druhy \"Castanopsis cuspidata\" a \"C. sieboldii\" jsou pěstovány jako okrasné dřeviny.\n\nKaštanovce jsou stálezelené nebo řidčeji opadavé stromy. Listy jsou jednoduché, střídavé, obvykle dvouřadě rozložené. Květy jsou jednopohlavné, drobné a nenápadné, uspořádané ve vzpřímených, klasovitých nebo latovitých, zpravidla jednopohlavných květenstvích. Samčí květy jsou většinou uspořádány ve svazečcích nebo řidčeji jednotlivé a mají pěti až šestilaločné okvětí. Obsahují 9 až 12 tyčinek a drobné zbytky zakrnělého semeníku. Samičí květy jsou jednotlivé nebo ve svazečcích po 3 až 5. Semeník obsahuje 3 komůrky a nese 3 čnělky. Plodem je oříšek. Oříšky jsou vejcovité nebo zploštělé, po 1 až 4 obklopené ostnitou, nebo řidčeji hrbolkatou, šupinatou až téměř hladkou číškou. Plody většinou dozrávají 2. rokem.\n\nRod kaštanovec zahrnuje asi 120 druhů. Je rozšířen v tropické a subtropické Asii. Z Číny je udáváno celkem 58 druhů, z toho 30 endemických. V jihovýchodní Asii roste asi 34 druhů.<ref name=\"mam-7/2\"></ref> Areál rozšíření rodu sahá od severovýchodní Indie přes Čínu po Japonsko a přes Indočínu a jihovýchodní Asii po Novou Guineu. V jihovýchodní Asii rostou kaštanovce v nížinných až montánních tropických deštných lesích v nadmořských výškách do 2500 metrů. Vyhýbají se oblastem se sezónním klimatem a nerostou na vápencových podložích. Druh \"Castanopsis acuminatissima\" dominuje v některých typech montánních lesních porostů na Nové Guineji.\n\nKvěty kaštanovců jsou silně vonné a navštěvuje je podobně jako květy litokarpu drobný hmyz sbírající pyl (např. mouchy z čeledi bzučivkovití), přesto však u těchto rostlin převažuje opylování větrem. Plody jsou šířeny ptáky a hlodavci.\n\nRod \"Castanopsis\" je třetím největším rodem čeledi bukovité. Byl popsán v roce 1841. První ucelenou monografii rodu uveřejnila Aimée Antoinette Camus v roce 1929 a bylo v ní popsáno celkem 112 druhů rozdělených do 3 sekcí. Později její dílo doplnila anglická botanička Euphemia Cowan Barnett, která celkem 119 popsaných druhů rozdělila do 11 skupin. Původně byly do rodu \"Castanopsis\" řazeny i 2 americké druhy, které jsou však v současné taxonomii oddělovány do samostatného rodu \"Chrysolepis\"\n\nČetné druhy kaštanovců jsou těženy pro dřevo, které je v jihovýchodní Asii obchodováno pod názvem \"berangan\". Je středně tvrdé, středně těžké až těžké a poměrně pevné. Používá se zejména na kryté stavby, k výrobě palet, šindelů či nábytku.\nMnohé kaštanovce mají jedlé plody.\nDruh \"Castanopsis cuspidata\" a blízce příbuzný druh \"C. sieboldii\" (někdy uváděný jako varieta předchozího druhu) je v klimaticky příhodných oblastech světa pěstován jako okrasná dřevina. Byly vypěstovány i okrasné kultivary, např. 'Angyo Yellow' s panašovanými listy.\n\n"}
{"id": "1332976", "url": "https://cs.wikipedia.org/wiki?curid=1332976", "title": "Proopiomelanokortin", "text": "Proopiomelanokortin\n\nProopiomelanokortin (POMC) je prekurzorový polypeptid obsahující 241 aminokyselinových zbytků. POMC se syntetizuje v hypofýze z pre-proopiomelanokortinu (pre-POMC), prekurzorového polypeptidu složeného z 285 aminokyselin, přičemž po translaci se odstraní sekvence 44 aminokyselin signálních peptidů.\n\nPOMC se štěpí a vzniká více peptidových hormonů. Každý z těchto peptidů je zabalen do velkých vezikul s jádrem o velké hustotě, které se v reakci na vhodnou stimulaci uvolňují z buněk exocytózou:\n\nGen POMC se nachází na chromozomu 2p23.3 a je exprimován jak v předním, tak i ve středním laloku hypofýzy. Tento gen kóduje prekurzor hormonu polypeptidu s 285 aminokyselinami, který podstupuje rozsáhlé tkáňově specifické posttranslační zpracování štěpením enzymy podobnými subtilisinu známými jako prohormon konvertázy. Tento kódovaný protein se syntetizuje hlavně v kortikotrofních buňkách předního laloku hypofýzy, kde se využívají čtyři místa štěpení. Hlavními koncovými produkty jsou adrenokortikotropin (ACTH), který je nezbytný pro normální steroidogenezi a udržení normální adrenální hmotnosti a β-lipotropin. V rámci polypeptidového prekurzoru však existuje alespoň osm potenciálních míst štěpení a v závislosti na typu tkáně a dostupných konvertázách může při zpracování vzniknout až deset biologicky aktivních peptidů, které jsou zapojené do různých buněčných funkcí. Místa štěpení se skládají ze sekvencí Arg-Lys, Lys-Arg nebo Lys-Lys. Enzymy zodpovědné za zpracování peptidů POMC zahrnují prohormon konvertázu 1 (PC1), prohormon konvertázu 2 (PC2), karboxypeptidázu E (CPE), peptidyl α-amidující monooxygenázu (PAM), N-acetyltransferázu (N-AT) a prolylkarboxypeptidázu (PRCP).\n\nZpracování POMC zahrnuje glykosylace, acetylace a rozsáhlé proteolytické štěpení v místech, kde se zjistilo, že obsahují oblasti základních proteinových sekvencí. Nicméně proteázy, které tato místa štěpení rozpoznávají, jsou pro každou tkáň specifické. V některých tkáních, včetně hypotalamu, placenty a epitelu, lze použít všechna místa štěpení, což vede ke vzniku peptidů, které hrají roli při udržování homeostázy bolesti a energie, stimulaci melanocytů a imunitní modulaci. Zahrnují několik různých melanotropinů, lipotropinů a endorfinů, které se nacházejí v adrenokortikotropinových a β-lipotropinových peptidech.\n\nPOMC syntetizují:\n\n\nVelká molekula POMC je zdrojem několika důležitých biologicky aktivních látek. POMC lze enzymaticky štěpit na následující peptidy:\n\nPřestože je 5 N-koncových aminokyselin β-endorfinu totožných se sekvencí [Met]enkefalinu, obecně se nepředpokládá, že se β-endorfin konvertuje na [Met]enkefalin. Místo toho se [Met]enkefalin vytváří z vlastního prekurzoru – proenkefalinu A.\n\nK tvorbě β-MSH dochází u lidí, ale ne u myší nebo potkanů, což je způsobeno tím, že se u hlodavců nevyskytuje enzymatické místo zpracování POMC.\n\nMutace v tomto genu byly spojeny s časným nástupem obezity, adrenální nedostatečností a pigmentací červených vlasů.\n\nAutoři jedné studie dospěli k závěru, že polymorfismus byl s vyššími hladinami inzulínu nalačno spojen pouze u obézních pacientů. Tato zjištění podporují hypotézu, že dráha melanokortinu může u obézních subjektů modulovat metabolismus glukózy, což naznačuje možnou interakci genu a prostředí. Varianta POMC může být zapojena do přirozené anamnézy polygenní obezity, což přispívá k podpoření teorie o spojitosti mezi diabetem typu 2 a obezitou.\n\nDetekční mutace, která se vyskytuje u psů plemen labradorský retrívr a flat coated retrívr, je spojena se zvýšeným zájmem o potravu a následnou obezitou. \n\nDva lidé s deficiencí POMC byli léčeni setmelanotidem, což je agonista receptoru melanokortinu-4.\n\nUkázalo se, že proopiomelanokortin interaguje s receptorem melanokortinu 4.\n\n"}
{"id": "1332979", "url": "https://cs.wikipedia.org/wiki?curid=1332979", "title": "Z̈", "text": "Z̈\n\nZ̈ (minuskule z̈) je speciální znak latinky. Nazývá se Z s přehláskou. Vyskytuje se pouze v přepisu udmurtštiny do latinky, kde je za něj přepisován znak Ӟ, v latince se písmeno Z̈ jako takové nepoužívá. Čte se jako znělá alveopalatální afrikáta (d͡ʑ), což se vyslovuje přibližně jako dž. V Unicode má velké písmeno kód U+005AU+0308 a malé U+007AU+0308.\n"}
{"id": "1332980", "url": "https://cs.wikipedia.org/wiki?curid=1332980", "title": "Karlsbader FK", "text": "Karlsbader FK\n\nKarlsbader FK (celým názvem: Karlsbader Fußballklub) byl německý fotbalový klub, který sídlil ve městě Karlsbad v okupovaných Sudetech. Založen byl v roce 1912 po zániku původního klubu německé menšiny ve městě – Internationaler Sport Club (ISC Karlsbad). Zanikl v roce 1940 po založení stranického klubu NSTG Karlsbad. Klubové barvy byly modrá a zelená.\n\nNejvětším úspěchem klubu bylo vítězství v mistrovství německého svazu v ČSR (ročník 1929/30; Deutschen Fußball-Verbandes der ČSAF).\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1332981", "url": "https://cs.wikipedia.org/wiki?curid=1332981", "title": "Hof-Musici", "text": "Hof-Musici\n\nBarokní soubor \"Hof-Musici\" je hudební těleso založené cembalistou Ondřejem Mackem roku 1991 (tehdy jako \"Cappella Accademica\").\n\n\"Hof-Musici\" je hudební soubor, který se specializuje na tzv. poučenou interpretaci barokní hudby, tzn. s použitím dobových hudebních nástrojů, včetně barokní operní gestiky. Tomu odpovídá repertoár zaměřený zejména na hudbu italských (neapolských a benátských), či německých skladatelů, jejichž díla byla prováděna v zemích Habsburské monarchie.\n\nTěleso je složené z řady vynikajících českých i zahraničních profesionálních hudebníků a umělců, kteří se scházejí při provádění barokních operních děl.\n\n\nAnsámbl Hof-Musici se svým vedoucím Ondřejem Mackem natočil několik DC a DVD s hudbou z období baroka:\n"}
{"id": "1332984", "url": "https://cs.wikipedia.org/wiki?curid=1332984", "title": "Aminolýza", "text": "Aminolýza\n\nAminolýza je chemická reakce, při níž se molekula rozpadá na dvě části reakcí s amoniakem nebo aminem.\n\nPříkladem aminolytické reakce je nahrazení halogenu v alkylové skupině (R-X) aminem (R'-NH) a odštěpení halogenovodíku (HX):\n\nDalší běžný příklad je reakce primárního nebo sekundárního aminu s karboxylovou kyselinou nebo jejím derivátem za vzniku amidu. Tato reakce je široce využívána, obzvláště při syntéze peptidů. Prostou adicí aminu na karboxylovou kyselinu vzniká sůl této kyseliny a zásada. Aby bylo tomuto zabráněno, je nejprve potřeba karboxylovou kyselinu „aktivovat“, což se často provádí jejím převedením na reaktivnější derivát (například anhydrid nebo acylhalogenid). V některých případech mohou vysoké teploty (nad 200 °C) ostraněním vody zabránit tvorbě soli bez potřeby „aktivace“ karboxylové skupiny. Nevýhodou tohoto postupu je to, že se sloučeniny mohou při takovýchto teplotách rozkládat.\n\nVolba aktivované karboxylové skupiny nebo reakčního činidla je v syntéze peptidů důležitá, jelikož nesprávná volba může vést k racemizaci.\n"}
{"id": "1332986", "url": "https://cs.wikipedia.org/wiki?curid=1332986", "title": "NSTG Asch", "text": "NSTG Asch\n\nNSTG Asch (celým názvem: Nationalsozialistische Turngemeinde Asch) byl německý sportovní klub, který sídlil ve městě Asch v okupovaných Sudetech. Založen byl v roce 1939 po zániku původních sportovních klubů FV Sportbrüder Asch a Deutscher Sportverein Asch. Zanikl v roce 1945 po postupném ústupu německých vojsk z území města. Své domácí zápasy odehrával na stadionu In der Prexflur. Klubové barvy byly modrá a bílá.\n\nNejvětším úspěchem klubu byla jednoroční účast v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332989", "url": "https://cs.wikipedia.org/wiki?curid=1332989", "title": "Seznam dílů seriálu Superkočky", "text": "Seznam dílů seriálu Superkočky\n\nToto je seznam dílů seriálu \"Superkočky\". Americký komediálně-dramatický televizní seriál \"Superkočky\" měl premiéru v letech 2010–2011 na stanici The CW.\n\n<onlyinclude></onlyinclude>\n\n"}
{"id": "1332991", "url": "https://cs.wikipedia.org/wiki?curid=1332991", "title": "Kyselina 2,3-dihydroxyskořicová", "text": "Kyselina 2,3-dihydroxyskořicová\n\nKyselina 2,3-dihydroxyskořicová je aromatická karboxylová kyselina, jeden z izomerů kyseliny kávové.\n\nTato látka je metabolitem nacházejícím se mimo jiné v lidské moči.\n"}
{"id": "1332994", "url": "https://cs.wikipedia.org/wiki?curid=1332994", "title": "Kyselina 2,5-dihydroxyskořicová", "text": "Kyselina 2,5-dihydroxyskořicová\n\nKyselina 2,5-dihydroxyskořicová je aromatická karboxylová kyselina, jeden z izomerů kyseliny kávové.\n\nKyselina 2,5-dihydroxyskořicová se vyrábí oxidací kyseliny o-kumarové peroxodisíranem draselným.\n"}
{"id": "1332995", "url": "https://cs.wikipedia.org/wiki?curid=1332995", "title": "NSTG Aussig", "text": "NSTG Aussig\n\nNSTG Aussig (celým názvem: Nationalsozialistische Turngemeinde Aussig) byl německý sportovní klub, který sídlil ve městě Ústí nad Labem v anektovaných Sudetách. Založen byl v roce 1939 po zániku původního sportovního klubu Deutscher Fußballklub Aussig. Zanikl v roce 1945 po postupném ústupu německých vojsk z území města. Své domácí zápasy odehrával střídavě na stadionech Aussig-Prödlitz a Städtische Kampfbahn Kleische. Klubové barvy byly černá a bílá.\n\nNejvětším úspěchem klubu byla celkem pětiletá účast v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332998", "url": "https://cs.wikipedia.org/wiki?curid=1332998", "title": "Kyselina 3,5-dihydroxyskořicová", "text": "Kyselina 3,5-dihydroxyskořicová\n\nKyselina 3,5-dihydroxyskořicová je aromatická karboxylová kyselina, jeden z izomerů kyseliny kávové.\n\nTato látka je metabolitem nacházejícím se mimo jiné v lidské moči.\n"}
{"id": "1333001", "url": "https://cs.wikipedia.org/wiki?curid=1333001", "title": "NSTG Bodenbach", "text": "NSTG Bodenbach\n\nNSTG Bodenbach (celým názvem: Nationalsozialistische Turngemeinde Bodenbach) byl německý sportovní klub, který sídlil ve městě Tetschen-Bodenbach v okupovaných Sudetech. Založen byl v roce 1939 po zániku původního sportovního klubu SV Bodenbach. Zanikl v roce 1945 po postupném ústupu německých vojsk z území města.\n\nNejvětším úspěchem klubu byla celkem dvouroční účast v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333002", "url": "https://cs.wikipedia.org/wiki?curid=1333002", "title": "NSTG Böhmisch Leipa", "text": "NSTG Böhmisch Leipa\n\nNSTG Böhmisch Leipa (celým názvem: Nationalsozialistische Turngemeinde Böhmisch Leipa) byl německý sportovní klub, který sídlil ve městě Böhmisch Leipa v okupovaných Sudetech. Založen byl v roce 1939 po zániku původního sportovního klubu Deutscher SV Böhmisch Leipa. Zanikl v roce 1945 po postupném ústupu německých vojsk z území města. Své domácí zápasy odehrával na stadionu Vogelwiese.\n\nNejvětším úspěchem klubu byla celkem tříletá účast v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333003", "url": "https://cs.wikipedia.org/wiki?curid=1333003", "title": "NSTG Budweis", "text": "NSTG Budweis\n\nNSTG Budweis (celým názvem: Nationalsozialistische Turngemeinde Budweis) byl německý sportovní klub, který sídlil ve městě Budweis v Protektorátu Čechy a Morava. Založen byl v roce 1939 po zániku většiny menších sportovních klubů německé menšiny ve městě. Zanikl v roce 1945 po postupném ústupu německých vojsk z území města. Klubové barvy byly černá a bílá.\n\nNejvětším úspěchem klubu byla celkem dvouroční účast v Gaulize Sudetenland a Gaulize Böhmen-Mähren, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n\n"}
{"id": "1333004", "url": "https://cs.wikipedia.org/wiki?curid=1333004", "title": "Hunulf", "text": "Hunulf\n\nHunulf ( \"Onoulphus\") (5. století - 493 Ravenna) byl římský generál skirského původu na konci 5. století. V letech 477 až 479 sloužil jako magister militum Východořímské říše v provincii Illyricum, poté byl generálem u svého bratra a italského krále Odoakera. \n\nByl skirského původu. Jeho otec byl král Edeko. Spolu se svým bratrem Odoacerem byl vychováván na dvoře hunského vůdce Attily. Ve 40. letech 5. století vstoupil do římské armády, kde byl podněcován k tomu, aby porušil smlouvu s Ostrogóty. V roce 469 se svým otcem Edekem připojil ke králi Hunimundovi v bitvě u Bolie, kde byli společně s koalicí germánských kmenů poraženi ostrogótským králem Theodemirem. Po této bitvě se o kmenu Skirů nedochovaly žádné informace, podle Jordanese se kmen pravděpodobně sloučil s kmeny Rugiu a Herulů.\n\nOd roku 477 působil jako magister militum v Ilýriku. V tomtéž roce na příkaz císaře Zena zabil římského konzula Armatu, navzdory tomu, že byl pod jeho ochranou.\n\nSvou pozici v Ilýriku si udržel až do roku 479, kdy upadl v nemilost. Poté nalezl útočiště u svého bratra Odoacera, který se stal italským králem. Pod ochranou Odoacera vedl boje s králem Rugijů Frederichem. Snažil se evakuovat spojence a přesídlit je do Itálie. Zbývající Rugiové utekli a uchýlili se k Ostrogótům. Opuštěná provincie byla v roce 493 obsazena Langobardy.\n\nLoajální k bratru Odoacerovi zůstal i v boji proti ostrogótskému králi Theodorichovi Velikému, během obléhání Ravenny v roce 493, v niž byl král Odoacer zabit. Po smrti Odoacera hledal Hunulf útočiště v kostele, ale byl zde dostižen a zabit ostrogótskými lukostřelci.\n\n"}
{"id": "1333005", "url": "https://cs.wikipedia.org/wiki?curid=1333005", "title": "Osobní kniha", "text": "Osobní kniha\n\nOsobní kniha je kniha, která je vytvářena a následně vyráběna zpravidla v jednom exempláři pro konkrétní osobu, typicky jako dárek pro dítě. Taková originální kniha bývá většinou napsána předem a konkrétní osobě se dodatečně přizpůsobuje. Zřídka bývá kniha psána autorem přímo na míru. Osoba, většinou dítě, pro kterou je kniha určena, v osobní knize vystupuje jako hlavní hrdina a má jeho charakteristické vlastnosti. V anglicky mluvících zemích se vžil název \"personalized book\". Osobní kniha vychovává ke čtenářství – dítě se lépe soustředí, pokud příběh pojednává o něm.\n\nHistorie osobních knih vznikla v roce 1981, kdy John Helfty začal vyrábět a distributorům dodávat polotovary pro výrobu jednoduchých osobních knih.\n\nV takové knize je přizpůsobeno jméno hlavního hrdiny, kvůli jednoduchosti provedení se v knize vyskytuje pouze v prvním pádu. Za tímto účelem bývá kniha již předem napsána autorem a text bývá většinou velmi jednoduchý. V současné době pokročilých technologií pro práci s textem se tento typ už téměř nevyskytuje.\n\nV propracovanějších knihách jsou v textu také osoby kamarádů, bydliště hlavní postavy. V takových knihách se jména hrdinů vyskytují také v různých pádech a běžných mluvnických obratech. Výrobci mají předem sériově vyrobeny desky a ilustrované listy. Textová část knihy bývá vytvořena v textovém editoru a vytištěna běžnou počítačovou tiskárnou. Následně jsou jednotlivé části seskládány, sešity kancelářskou sešívačkou a slepeny. Nejstarším výrobcem této kategorie osobních knih je americká firma Create-A-Book , v Evropě je to třeba rumunský výrobce Carti personalizate. \n\nKnihy této úrovně jsou většinou vysázeny v grafických studiích, typicky použitím sofistikovaných automatizovaných publikačních nástrojů (ADTP). Hlavním rozdílem od pouze textově přizpůsobených osobních knih je navíc úprava ilustrací na míru podle zadání. V obrázcích se přizpůsobuje například tón pleti, oči i vlasy hlavního hrdiny, často také oblečení, oděvní doplňky, drahý kámen podle měsíčního znamení apod. Celá taková kniha se sází, tiskne digitálním tiskem a následně knihařsky zpracovává bez použití polotovarů. Na první pohled se kniha pozná tak, že jméno hlavního hrdiny je obsaženo také v názvu knihy, na deskách a hřbetu knihy. Jedním z předních výrobců je třeba britská společnost Wonderbly, německá Framily , české Originální knihy nebo Knihy s duší.\n\nVýrobce takové knihy má stejný příběh napsán v několika dějových liniích, ze kterých si vybere buď zadavatel nebo je verze zvolena výrobcem na základě zadání (typicky jména a příjmení). Nejdále v této kategorii pokročil britský výrobce Wonderbly s příběhem o ztraceném jménu \"The Little Boy Or Girl Who Lost Their Name\", ve které zvířátka skládají jméno a příjmení narozenému dítěti.\n\nJedná se o jedinečný příběh napsaný podle zadání, následně ilustrovaný, redakčně zpracovaný, vytištěný a svázaný. Pro zadavatele je ovšem jak časově, tak především finančně nejnáročnější.\n\nV češtině se tento typ publikace nazývá \"Originální kniha\". Knihy vycházeji např. s titulem \"Moje jméno\" v rozlišení pro chlapce a dívky. Někdy se též pro tento produkt používá anglicismus \"personalizovaná kniha\".\n"}
{"id": "1333008", "url": "https://cs.wikipedia.org/wiki?curid=1333008", "title": "NSTG Komotau", "text": "NSTG Komotau\n\nNSTG Komotau (celým názvem: Nationalsozialistische Turngemeinde Komotau) byl německý sportovní klub, který sídlil ve městě Chomutov v okupovaných Sudetech. Založen byl v roce 1939 po zániku původního sportovního klubu Deutschen FK Komotau. Zanikl v roce 1945 po osvobození města od německých vojsk. Své domácí zápasy odehrával na stadionu Sportplatz Komotau s kapacitou 8 000 diváků. Klubové barvy byly černá, červená a bílá.\n\nNejvětším úspěchem klubu byla celkem čtyřletá účast v Gaulize Sudetenland, jedné ze skupin tehdejší nejvyšší fotbalové soutěže na území Německa. Mimo mužský fotbalový oddíl měl sportovní klub i jiné oddíly, mj. oddíl ledního hokeje – ten se stal v ročníku 1942 účastníkem německé nejvyšší hokejové soutěže.\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1333010", "url": "https://cs.wikipedia.org/wiki?curid=1333010", "title": "NSTG Eger", "text": "NSTG Eger\n\nNSTG Eger (celým názvem: Nationalsozialistische Turngemeinde Eger) byl německý sportovní klub, který sídlil ve městě Eger v okupovaných Sudetech. Založen byl v roce 1939 po zániku původních sportovních klubů Deutsche Sportbrüder Eger a Deutscher SV 1910 Eger. Zanikl v roce 1945 po postupném ústupu německých vojsk z území města. Své domácí zápasy odehrával na Hilaria-Stadionu. Klubové barvy byly černá a bílá.\n\nNejvětším úspěchem klubu byla celkem dvouroční účast v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333011", "url": "https://cs.wikipedia.org/wiki?curid=1333011", "title": "Waco (minisérie)", "text": "Waco (minisérie)\n\nWaco je americká televizní minisérie založená na události známé jako obležení Waco. Minisérie měla premiéru 24. ledna 2018 na americké stanici Paramount Network. Všech šest dílů vytvořili John Erick Dowdle a Drew Dowdle.\n\nMinisérie pojednává o 51 denním střetu mezi FBI, ATF a sektou Davidiáni Davida Koresha, jež se udál roku 1993 v texaském městě Waco. Střet následně vyústil ve smrtelnou přestřelku. Série se detailně zaměřuje na životy lidí z obou stran.\n\n\n\n\nV březnu 2017 bylo oznámeno, že se série bude natáčet v okrese Santa Fe County. 10. dubna 2017 bylo New Mexico Film Office vydáno tiskové prohlášení, že hlavní natáčení začne v polovině dubna a skončí na konci června.\n\n"}
{"id": "1333012", "url": "https://cs.wikipedia.org/wiki?curid=1333012", "title": "LSV Eger", "text": "LSV Eger\n\nLSV Eger (celým názvem: Luftwaffen-Sportverein Eger) byl německý vojenský sportovní klub, který sídlil ve městě Eger v okupovaných Sudetech. Klub patřil pod letecké jednotky Luftwaffe. Zanikl v roce 1944. Své domácí zápasy odehrával na Hilaria-Stadionu.\n\nNejvětším úspěchem klubu byla jednoroční účast v Gaulize Sudetenland, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333014", "url": "https://cs.wikipedia.org/wiki?curid=1333014", "title": "NSTG Jägerndorf", "text": "NSTG Jägerndorf\n\nNSTG Jägerndorf (celým názvem: Nationalsozialistische Turngemeinde Jägerndorf) byl německý sportovní klub, který sídlil ve městě Jägerndorf v Protektorátu Čechy a Morava. Založen byl v roce 1939 po zániku místních sportovních klubů (včetně Jägerndorfer SV 1919). Zanikl v roce 1945 po postupném ústupu německých vojsk z území města.\n\nNejvětším úspěchem klubu byla celkem dvouroční účast v Gaulize Sudetenland a Gaulize Böhmen-Mähren, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333015", "url": "https://cs.wikipedia.org/wiki?curid=1333015", "title": "NSTG Troppau", "text": "NSTG Troppau\n\nNSTG Troppau (celým názvem: Nationalsozialistische Turngemeinde Troppau) byl německý sportovní klub, který sídlil ve městě Opava v Sudetách anektovaných Německem. Založen byl v roce 1939 po zániku původního sportovního klubu Deutsche SV Troppau. Zanikl v roce 1945 po postupném ústupu německých vojsk z území města. Své domácí zápasy odehrával na stadionu DSV-Platz am Schützenhaus.\n\nNejvětším úspěchem klubu byla celkem tříletá účast v Gaulize Sudetenland a Gaulize Böhmen-Mähren, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333017", "url": "https://cs.wikipedia.org/wiki?curid=1333017", "title": "To the Bone", "text": "To the Bone\n\nTo the Bonemůže být:\n\n"}
{"id": "1333025", "url": "https://cs.wikipedia.org/wiki?curid=1333025", "title": "LSV Boelcke Prossnitz", "text": "LSV Boelcke Prossnitz\n\nLSV Boelcke Prossnitz (celým názvem: Luftwaffen-Sportverein Boelcke Prossnitz) byl německý vojenský fotbalový klub, který sídlil ve městě Prossnitz v Protektorátu Čechy a Morava. Klub patřil pod letecké jednotky Luftwaffe. Pojmenován byl podle Oswalda Boelckeho, německého stíhacího pilota za první světové války. Zanikl v roce 1945 po postupném ústupu německých vojsk z území města.\n\nNejvětším úspěchem klubu byla celkem tříletá účast v Gaulize Sudetenland a Gaulize Böhmen-Mähren, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333026", "url": "https://cs.wikipedia.org/wiki?curid=1333026", "title": "DaKine", "text": "DaKine\n\nDaKine je americká outdoorová oděvní společnost, která se specializuje na sportovní oblečení a sportovní náčiní pro extrémní sporty. Společnost sídlí v Hood River v Oregonu. Firma byla založena na Havaji, jméno pochází z havajského dialektu, kde výraz \"da kine\" znamená \"druh\". Nyní společnost sídlí v Hood River v Oregonu, výrobky jsou vyráběny v zahraničí, společnost vyrábí nejrůznější sportovní potřeby pro profesionální a amatérské sportovce. DaKine vyrábí potřeby pro lyžování, cyklistiku, windsurfing, powerkiting, snowboarding, surfing a skateboarding.\n\nDaKine byla založena v roce 1979 v Maui County na Havaji Robem Kaplanem. V roce 1986 došlo k přesunu sídla společnosti do Hood River v Oregonu ve Spojené státech amerických, zde firma stále sídlí (2017). V srpnu 2009 DaKine získala Billabong International Limited za přibližně 100 miliónů amerických dolarů. Společnost se přesunula do nových prostor o rozloze 2300 čtverečných metrů podél řeky Columbia v Hood River v červnu 2013. V témže roce společnost Billabong prodala\nspolečnosti DaKine společnost Altamont Capital Partners za 70 miliónů amerických dolarů. V roce 2016 firma uzavřela původní pobočku v Haiku na Havaji. Od tohoto roku společnost má své kanceláře pouze v Oregonu, Oahu a v Annecy ve Francii.\n\nDaKine prodává batohy, oděvy, sportovní oblečení, zavazadla a příslušenství pro muže, ženy a děti.\n\nSpolečnost přijala sociálně dodržovaný standard Social Accountability International's SA8000, který je založený na primárních mezinárodních právech obsažených v úmluvách Mezinárodní organizace práce, Všeobecné deklarace lidských práv a Úmluvy o právech dítěte.\n\n\n\n\n\n\n\n\n"}
{"id": "1333028", "url": "https://cs.wikipedia.org/wiki?curid=1333028", "title": "DSV Brünn", "text": "DSV Brünn\n\nDSV Brünn (celým názvem: Deutsche Sportverein Brünn) byl německý fotbalový klub, který sídlil v Brně za Protektorátu Čechy a Morava. Založen byl v roce 1918 pod názvem DSV Amateure Brünn. Svůj poslední název nesl od roku 1942. Zanikl v roce 1945 po postupném ústupu německých vojsk z území města.\n\nNejvětším úspěchem klubu byla celkem dvouroční účast v Gaulize Sudetenland a Gaulize Böhmen-Mähren, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1333030", "url": "https://cs.wikipedia.org/wiki?curid=1333030", "title": "MSV Mährisch Weißkirchen", "text": "MSV Mährisch Weißkirchen\n\nMSV Mährisch Weißkirchen (celým názvem: Militärsportverein Mährisch Weißkirchen) byl německý vojenský fotbalový klub, který sídlil ve městě Mährisch Weißkirchen v Protektorátu Čechy a Morava. Klub patřil pod pozemní jednotky Wehrmacht. Zanikl v roce 1945 po postupném ústupu německých vojsk z území města.\n\nNejvětším úspěchem klubu byla jednoroční účast v Gaulize Böhmen-Mähren, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333031", "url": "https://cs.wikipedia.org/wiki?curid=1333031", "title": "Aleš Holický ze Šternberka", "text": "Aleš Holický ze Šternberka\n\nAleš Holický ze Šternberka (též uváděn jako Aleš ze Šternberka na Týřově; okolo roku 1390 – 19. března 1455) byl český šlechtic a vojevůdce z rodu pánů ze Šternberka. Byl podporovatelem nejdříve Zikmunda Lucemburského, po jeho smrti se postavil na stranu Jiřího z Poděbrad. Na začátku roku 1437 byl jmenován nejvyšším zemským komorníkem, čímž se stal čtvrtým nejvyšším zemským stavovským úředníkem Českého království.\n\nAleš Holický se narodil přibližně okolo roku 1390 jako syn Oldřicha ze Šternberka a jeho manželky Markéty Planské ze Žeberka. Vyrůstal se svými dvěma sourozenci, sestrou Kateřinou a starším bratrem Smilem, na rodové tvrzi v Holicích. Situace pánů ze Šternberka nebyla v té době příliš dobrá: rod byl kvůli početným větvím zchudlý.\n\nRoku 1397 Oldřich ze Šternberka zemřel a poručíkem pro jeho tři děti se stal Jan Zaječický ze Šternberka. První zmínka o Aleši Holickém ze Šternberka ale pochází až z roku 1401, kdy se oženil s Eliškou z Dubé a Lipé.\n\nV roce 1420 Aleš Holický ze Šternberka vstoupil do služeb Zikmunda Lucemburského. Roku 1422 hrad Křivoklát dobyl husitský hejtman Žibřid z Chříče. načež se spojili Aleš a Hanuš z Kolovrat, aby hrad získal zpět, což se jim 10. srpna toho toku povedlo. Nedlouho po tom, co hrad dobyli, k němu ale přitáhl Žibřidův bratr Absolon a získal jej zpět. Aleš a Hanuš znovu začali obléhání a přinutili Absolona na útěk. Ten se ukryl v Rakovníku, kam ho oba katoličtí válečníci pronásledovali, jenže při poslední potyčce vypukl požár a Absolonovi se podařilo utéct do Žatce. I tak ale bylo získání Křivoklátu oceněno: Zikmund hrad nechal přepsat na Aleše Holického. Daroval Alešovi též hrad Týřov, který je sice v současné době pouze malou zříceninou, v 15. století to ale byl nedobytý a rozlehlý hrad.\n\n16. října roku 1423 byl svolán Svatohavelský sněm, který měl vyústit v převzetí moci nad rozvrácenou zemí a vytvoření koalice mezi umírněnými husity a katolíky. Mezi zúčastněnými nechyběl ani Aleš Holický. Během sněmu bylo rozhodnuto, že bude zvoleno dvanáct zemských správců – šest katolíků a šest kališníků –, jejichž úkolem bude realizovat plán na ukončení válek. Jako nový zemský správce byl zvolen i Aleš, společně například s Čeňkem z Vartemberka nebo Oldřichem II. z Rožmberka. Holický byl nucen změnit svoji náboženskou politiku a především se zavázal k přijetí podobojí. Ačkoliv ho k přijetí víry přinutily okolnosti, u nové víry již zůstal a začal se pohybovat v okruhu umírněných husitů, například Menharta z Hradce.\n\nSe svými oddíly se účastnil bitvy u Lipan, která skončila porážkou husitských radikálů.\n\nV lipanské bitvě sice radikální husité prohráli, tím ale husitské války zcela nekončily. Dále pokračovaly četné boje, v dubnu 1435 například Aleš Holický s dalšími vojsky obléhal hrad Ostromeč, kde sídlil hejtman Filip z Padařova.\n\n28. říjnu 1435 se sjel velký sněm do Prahy, účastnil se i Aleš Holický ze Šternberka. Právě tehdy bylo rozhodnuto, že pokud Zikmund Lucemburský splní podmínky, podpoří šlechta jeho nárok na trůn.\n\n28. ledna 1437 byl Zikmundem jmenován do funkce nejvyššího zemského komorníka. Také se stal královým rádcem. Již v prosinci toho roku ale král zemřel a Aleš Holický odmítal podpořit nárok jeho zetě Albrechta Habsburského na České království. Místo toho se spojil se vdovou po Zikmundovi, Barborou Celjskou, a rozhodl se podpořit Jagellonce. Již několik dní po Albrechtově korunovaci do Čech vpadly polská vojska se skupinou českých šlechticů vedenou Ptáčkem z Pirkštejna. V této odbojové skupině nechyběl ani Aleš Holický ze Šternberka, který začal polské vojáky obsazovat na své hrady. Sám se stáhl za hradby Tábora a další vojenské tahy prováděl Alešův jediný syn Petr. Pokus o dosazení jagellonského krále ale nakonec skončil neúspěchem a vojska se vrátila zpět do Polska, kam se stáhl i Šternberk a Ptáček z Pirkštejna. Ve funkci nejvyššího komorníka Aleše Holického nahradil Jan z Rýzmberka a ze Skály, nicméně již roku 1439, když Albrecht Habsburský zemřel, získal své postavení znovu a udržel si jej až do své smrti.\n\nV září roku 1444 se konal v Kutné Hoře sjezd, na němž mělo být rozhodnuto, kdo, po smrtí Ptáčka z Pirkštejna, bude vést spojené východočeské landfrýdy. Účastnili se Aleš i jeho syn Petr a nakonec byl jako nový hejtman zvolen v té době asi pětadvacetiletý Jiří z Poděbrad. Aleš Holický Jiřího podporoval, účastnil se i jeho tažení na Prahu a následného válčení poděbradské jednoty, v jejímž čele stál Jiřík, a jednoty strakonické, kterou vedl Oldřich II. z Rožmberka. Holický se ale snažil válce zabránit, nakonec byl zvolen jedním ze čtyř ubrmanů, kteří řešili spory mezi jednotami. Spolupráce ubrmanů ale vázla a nakonec stejně došlo ke zbrojení. Aleši Holickému se například podařilo dobýt Kundratice, jejichž pánem byl Vilém z Riesenberka. Vše nakonec skončilo bitvou u Rokycan a později mírovou smlouvou sepsanou na Vlčtejně.\n\nRoku 1454 od Aleše Holického koruna odkoupila Křivoklát. Nedlouho potom, 19. března 1455, Aleš Holický ze Šternberka v dopoledních hodinách zemřel. Stalo se tak buďto na hradě Křivoklátě nebo na Českém Šternberku. Byl pohřben v Sázavském klášteře. Alešův syn Petr zemřel již roku 1454 a zůstal po něm syn Petr, který byl po smrti děda svěřen do opatrovnictví Zdeňka Konopišťského ze Šternberka.\n\nV roce 1420 zemřel v bitvě pod Vyšehradem Petr Konopišťský ze Šternberka a od roku 1424 byl Aleš Holický jmenován poručíkem pro jeho děti, syna Petra a dceru Elišku. Dětem sice zůstala matka, Perchta z Kravař, ta se ale dostala do finančních problémů a uzavřela s Alešem smlouvu, že on zaplatí její dluhy, za což se stane poručíkem obou dětí a správcem jejich dědictví. V případě, že by obě děti zemřely, stal by se dědicem právě on.\n\nVztahy v rodině Šternberků ale nebyly ideální: svědčí o tom například dokument sepsaný v Českém Krumlově a který pojednává o tom, že v případě potřeby je Aleš ze Šternberka povinen chránit Perchtu z Kravař před svým starším bratrem Smilem. Ani se samotnou Perchtou ale Aleš Holický nevycházel dobře: vyčítal jí například to, že nechává svého syna Petra pobývat u Oldřicha II. z Rožmberka, ačkoliv věděla, že on a Petrův poručík spolu mají spory.\n\nAleš Holický ze Šternberka byl ženatý dvakrát: poprvé v roce 1401, kdy si vzal Elišku z Dubé a Lipé, později si neznámého roku vzal Elišku z Boskovic. Z prvního manželství se dochovala zmínka o jediném potomkovi: synu Petrovi. S Eliškou z Boskovic pak měl Aleš Holický dceru Kateřinu. Petr zemřel sice rok před svým otcem, ale zajistil pokračování rodu: se svojí ženou Annou von Seinsheim měl syna, taktéž Petra. Ten se stal významným státníkem své doby: byl hejtman kouřimského kraje, nejvyšším zemským sudím a nejvyšším zemským komořím. Holická větev Šternberského roku pokračovala až do začátku 18. století, kdy vymřela po meči. Konopišťská větev stále existuje.\n\nRoku 1422 dobyl hrady Křivoklát a Týřov a císař Zikmund mu je daroval za válečné zásluhy. Právě na Křivoklátě sídlil minimálně do roku 1454 a nakonec zde i zemřel. Když jeho bratr Smil roku 1433 zemřel, zdědil Aleš Holický Brandýs nad Orlicí, avšak nevlastnil jej dlouho. Do roku 1453 pak od pánů z Plavna držel v zástavě Bečov.\n\nAleš Holický ze Šternberka chtěl uplatnit své dědické právo na rodové majetky v okolí řeky Sázavy a částečně se mu to povedlo: když kolem roku 1440 zemřel Petr ze Šternberka, získal Český Šternberk. Petrův další zámek, Konopiště, ale dostal Zdeněk Veselský ze Šternberka. Ve skutečnosti ale byla pro Aleše situace s dědictvím horší, než se zdála: o práva se dělil s Anežkou ze Šternberka a pravidelná výplata ze statků připadla Zdeňkovi.\n\nJe též možné, že byl správcem Karlštejna, přesné údaje se ale nedochovaly.\n\n\n"}
{"id": "1333032", "url": "https://cs.wikipedia.org/wiki?curid=1333032", "title": "MSV Olmütz", "text": "MSV Olmütz\n\nMSV Olmütz (celým názvem: Militärsportverein Olmütz) byl německý vojenský fotbalový klub, který sídlil ve městě Olmütz v Protektorátu Čechy a Morava. Klub patřil pod pozemní jednotky Wehrmacht. Zanikl v roce 1945 po postupném ústupu německých vojsk z území města.\n\nNejvětším úspěchem klubu byla jednoroční účast v Gaulize Böhmen-Mähren, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333033", "url": "https://cs.wikipedia.org/wiki?curid=1333033", "title": "MSV Kremsier", "text": "MSV Kremsier\n\nMSV Kremsier (celým názvem: Militärsportverein Kremsier) byl německý vojenský fotbalový klub, který sídlil ve městě Kremsier v Protektorátu Čechy a Morava. Klub patřil pod pozemní jednotky Wehrmacht a působil na \"„Rejdišti“\" vybudovaném ve středu cyklistického velodromu, které bylo hřištěm Hanácká Slavie. Ta se v té době musela spokojit s hřištěm v Podzámecké zahradě. Klub zanikl v roce 1945 po postupném ústupu německých vojsk z území města.\n\nNejvětším úspěchem klubu byla jednoroční účast v Gaulize Böhmen-Mähren, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1333035", "url": "https://cs.wikipedia.org/wiki?curid=1333035", "title": "Kostel mennonitů v Leeru", "text": "Kostel mennonitů v Leeru\n\nKostel mennonitů v Leeru je klasicististní budova z roku 1825.\n\nHistorie mennonitské náboženské obce sahá zhruba do roku 1540, kdy se v Leeru usídlili náboženští uprchlíci z Nizozemska. Věnovali se především tkalcovství a obchodu a v době raného novověku učinili z Leeru sídlo produkce lnu. Před vybudováním kostela se komunita scházela v pronajatých prostorech. V roce 1825 byl vybudován současný mennonitský kostel v klasicistním slohu. V roce 2006 prošel celkovou rekonstrukcí, která kostel uvedla do původního stavu.\n\nLeerští mennonité užívali až do počátku 20. století jako církevní jazyk nizozemštinu. V současnosti má komunita okolo 100 členů a angažuje se v ekumenické práci s jinými místními církvemi.\n\nKostel mennonitů je jednolodní kostel bez věže. V kostele se nacházejí varhany z roku 1860, které byly v letech 2013–2014 restaurovány a v roce 2014 znovu uvedeny v provoz.\n\n"}
{"id": "1333037", "url": "https://cs.wikipedia.org/wiki?curid=1333037", "title": "Jan Anderle", "text": "Jan Anderle\n\nJan Anderle (1900, Vyškov – 13. prosince 1982, Mylhúzy, Alsasko, Francie) byl český zkušební pilot a konstruktér, tvůrce kabinového motocyklu, takzvaného dálníku.\nV roce 1914 se v Brně začal učit strojním zámečníkem. Poté absolvoval kurs pro strojvedoucí a stal se železničním zaměstnancem, strojvůdcem lokomotiv. V roce 1918 bojoval v řadách rakousko-uherské armády na Piavě v Itálii. Roku 1921 nastoupil v Olomouci službu v Československé armádě. V jejím rámci absolvoval pilotní školu v Chebu a po jejím úspěšném zakončení nastoupil jako instruktor létání v Prostějově. V roce 1929 opět změnil působiště a stal se v Praze na 3 roky zkušebním pilotem továrny Letov. Jeho úkolem bylo zalétávat tovární malá a střední letadla. Potom působil 1 rok jako šéfpilot u leteckého oddělení firmy Baťa ve Zlíně a další rok jako šéfpilot u továrny Walter v Praze - Jinonicích. V roce 1935 se vrátil jako zkušební pilot zpět do továrny Letov.\n\nOd roku 1926 se začal zúčastňovat leteckých závodů. Hned v roce 1926 vyhrál na stíhacím letounu Letov Š-20 závod kolem republiky. V letech 1932 a 1934 se zúčastnil mezinárodních leteckých soutěží Challenge. V létě 1932 na starším letounu Breda Ba.15S (tovární letoun firmy Walter) s upraveným motorem Walter Junior (výkon zvýšen na 88 kW (120 k) - tento motor byl později použit pro variantu Walter Junior-Major) se zúčastnil Mezinárodního závodu turistických letadel Evropou (Challenge 1932). Mezi letci z Československa byl druhý, ale v celkovém pořadí obsadil až 19. místo, což nelze považovat za úspěch.\nLetoun RWD-9 byl speciálně navržen pro IV. ročník mezinárodní soutěže Challenge de Tourisme International, která se uskutečnila ve Varšavě na přelomu srpna a září 1934. V samotné soutěži Challenge 1934, která se konala ve dnech 28. srpna - 16. září 1934, Jan Anderle na polském letoun RWD-9W s československou imatrikulací OK-AMD a motorem Walter Bora obsadil 8. místo.\nV květnu 1935 opět už jako tovární pilot Letova vytvořil na letounu Letov Š-331 s licenčním motorem Walter Mistral K 14 vybaveným kompresorem (Gnome-Rhône 14K) československý výškový rekord 10 651 m. Mimo to tento letoun patřil k nejrychlejším jednomístným stíhacím letounům, byla mu oficiálně naměřena rychlost 407 km/h. Letoun Letov Š-331 konstruktéra ing. Aloise Šmolíka byl v podstatě totožným strojem se stíhacím letounem Letov Š-231. Jan Anderle tak překonal 11 let starý rekord Josefa Nováka s hodnotou 9 140 m, kterého dosáhl na letounu Aero A-18 s motorem Walter IV.\n\nV červnu 1935 byl Jan Anderle s letounem Letov Š-331 na předváděcích akcích v Království Jugoslávie a v carském Bulharsku. V Bělehradu a v Novém Sadu byl 10. června předvádět letoun a jeho schopnosti vojenské letecké komisi a armádní generalitě. Poté přeletěl do Sofie, kde jeho produkci na letišti Božurište sledovali důstojníci bulharského letectva a generálního štábu vč. cara Borise III. a carevny Joanny. \n\nVe svém volném čase Anderle navrhoval a vyráběl různá šlapací vozítka a později i jednostopá motorová vozidla. To byli předchůdci jednostopého dálníku s benzinovým pohonem. První takový stroj vznikl v letech 1938–1941, kdy jeho tvůrce nemohl jako pilot létat. \n\nZa okupace byl Jan Anderle na udání zatčen Gestapem a vyslýchán. \n\nPo válce se stal šéfpilotem a konstruktérem českého výrobce letadel Aero. K jeho úkolům patřilo letadla nejen zalétávat, ale také předvádět jejich schopnosti na mezinárodních veletrzích. Po únoru 1948 se Anderle při jedné ze služebních cest do Anglie rozhodl v cizině zůstat. Po 3 měsících se však na naléhání manželky vrátil. Byl okamžitě zatčen, obviněn ze špionáže, zrady a diverze a odsouzen k trestu smrti. Později mu byl trest zmírněn na 15 let. Pět z nich strávil v jáchymovských uranových dolech, dva roky v nemocnici. Po podmínečném propuštění v roce 1957 strávil nuceně šest let na stavbě lipenské přehrady. \n\nPřes veškerou nepřízeň osudu a životní zvraty však Jan Anderle neztratil chuť dál vylepšovat svůj dálník. Tak spatřily v letech 1961 a 1967 světlo světa verze Frontcar. \n\nV roce 1967 se Anderle rozhodl opustit Československo a emigroval do Německa a pak do Mylhúz ve Francii, kde se živil jako soustružník v dílnách na letišti Habsheim a přitom se dál věnoval vývoji dálníku. Ve spolupráci se Švýcarem Arnoldem Wagnerem a českým emigrantem Vladimírem Pohořelým navrhl v roce 1982 i „převratný“ dálník Peraves-W18 se samonosnou laminátovou karoserií. Jeho dokončení se však již nedočkal.\n\n"}
{"id": "1333038", "url": "https://cs.wikipedia.org/wiki?curid=1333038", "title": "Klyne", "text": "Klyne\n\nKlyne je nizozemské popové duo, založené v roce 2014, tvořené zpěvákem Nickem Kleinem a producentem a hudebníkem Ferdousem Dezhadem. Původně se duo jmenovalo po zpěvákovi Nick Klein, ale v roce 2015 se přejmenovalo na Klyne. Ve stejném roce vydalo první single \"Paralyzed\". \n\n\n"}
{"id": "1333043", "url": "https://cs.wikipedia.org/wiki?curid=1333043", "title": "Star Boys", "text": "Star Boys\n\nStar Boys je deváté studiové album české popové kapely Těžkej Pokondr. Album vyšlo v roce 2017.\n"}
{"id": "1333044", "url": "https://cs.wikipedia.org/wiki?curid=1333044", "title": "Michał Sieczkowski", "text": "Michał Sieczkowski\n\nMichał Sieczkowski (* 26. dubna 1978, Lodž, Polsko) je polský divadelní a filmový herec a režisér. \n\nVystudoval Divadelní akademii ve Varšavě (abs. 2001). Mezi léty 2003–2012 vystupoval ve varšavských divadlech (Teatr Rozmaitości, Teatr Dramatyczny, Teatr Polonia a Teatr Polski). Od roku 2012 žije trvale v Praze a hostuje v Národním divadle.\n\nVe filmu debutoval poprvé v roce 2000 v Cieslarově filmu \"Lebensborn – Pramen života\".\n\nV roce 2009 veřejně uvedl, že je gay. Jeho současným partnerem je český divadelní režisér Lukáš Trpišovský.\n\n"}
{"id": "1333045", "url": "https://cs.wikipedia.org/wiki?curid=1333045", "title": "Dáma a Král", "text": "Dáma a Král\n\nDáma a Král je český kriminální seriál vysílaný na TV Nova od 22. října 2017. Hlavní role ztvárňují Matěj Hádek, Tereza Hofová, Miroslav Donutil, Jan Cina a Michal Dalecký.\n\nPachatel loupeže století Prokop Král (Matěj Hádek) se po 15 letech v úkrytu dostává na svobodu. Šéf advokátní kanceláře Černý, Braunová & spol. Rudolf Černý (Miroslav Donutil) ho přivede do své společnosti, aby společně s Lenkou Braunovou (Tereza Hofová) za pomoci začínajícího právníka Jiřího Mladého (Jan Cina) vyšetřovali různé případy a zločiny, ze kterých jsou obviněni klienti advokátní kanceláře.\n\n"}
{"id": "1333054", "url": "https://cs.wikipedia.org/wiki?curid=1333054", "title": "Felix Antonín Scheffler", "text": "Felix Antonín Scheffler\n\nFelix Antonín Scheffler, zéž Felix Anton Schöpfler (29. srpna 1701 Mainburg - 10. ledna 1761 Praha) byl český malíř bavorského původu, autor četných nástěnných a oltářních maleb vrcholného a pozdního baroka v Čechách a ve Slezsku, často pracoval ve službách benediktinů.\nNarodil se v bavorském Mainburgu, kde se nejprve učil v dílně svého otce Wolfganga Schefflera. Dále se učil v Mnichově v dílně Kosmy Damiána Asama malířem oltářních obrazů a barokních nástěnných maleb, zejména iluzivních architektur. Se svým učitelem údajně odjel na svou prvou praxi malovat fresky do benediktinského kláštera v Lehnickém Poli. Od té doby často pracoval ve službách benediktinů ve východních Čechách, ve Slezsku i v Praze. \nJako jeho první samostatné dílo se uvádí výmalba ložnice na zámku Durlach z let 1727-1728. O rok později spolu se svým bratrem Christophem Thomasem vyzdobil freskami schodiště biskupské rezidence ve Wormsu na objednávku Franze Ludwiga von Pfalz-Neuburg, který byl zároveň kurfiřtem mohučským, biskupem vratislavským a velmistrem Řádu Německých rytířů. Z jeho iniciativy rytíři po roce 1730 ve Slezsku založili kostel sv. Kříže v Nyse, který Scheffler vymaloval. Roku 1752 se usadil ve Vratislavi, oženil se s Marií Barborou Heigelovou a pracoval zde pro církev i světskou šlechtu. Roku 1734 jej ve Vratislavi angažoval jako svého dvoního malíře Filip Ludvík ze Sinzendorffu.\n\nV Praze se usadil před rokem roku 1747 s rodinou, vstoupil do malířského cechu, a zde také zemřel. Do Bavorska odtud vyjížděl malovat jen v sezóně.\n\n\n\n\n\n"}
{"id": "1333057", "url": "https://cs.wikipedia.org/wiki?curid=1333057", "title": "Galerie nových mistrů", "text": "Galerie nových mistrů\n\nGalerie nových mistrů (německy Galerie Neue Meister) v Drážďanech patří svými přibližně 300 vystavenými obrazy z 19. a 20. století k nejdůležitějším německým galeriím zabývajícími se modernou. Těžiště sbírky tvoří německý romantismus, měšťanský realismus 2. poloviny 19. století a impresionismus. Galerie vznikla v roce 1931 z moderního oddělení Drážďanské obrazové galerie. Galerie Neue Meister je začleněna do Státních uměleckých sbírek Drážďany (Staatlichen Kunstsammlungen Dresden). Od roku 1965 se nachází v budově Albertinum na Brühlově terase.\n\nPočátky sbírky jsou spjaté s Drážďanskou obrazovou galerií (Dresdner Gemäldegalerie). Poté, co se Bernhard August von Lindenau stal ředitelem Královských muzeí, začaly se pro nově zřízené Moderní oddělení ve větší míře nakupovat soudobá umělecká díla. Lindenau pro ně v roce 1843 zřídil nadaci ve výši 700 zlatých ročně. Také akademická rada, která měla na starosti sbírkotvornou činnost Umělecké akademie a Drážďanské obrazové galerie, určila 50 % čistého zisku ze všech akademických uměleckých výstav na nákup obrazů. Přesto se nové akvizice musely omezit především na německé malíře, protože galerie i tak disponovala omezenými finančními prostředky.\n\nAž do roku 1882 se ve sbírce nalézala jen čtyři významná díla německého romantismu: Od Caspara Davida Friedricha \"Dva muži pozorují měsíc\" a \"Pohanský hrob\", od Ludwiga Richtera pak \"Svatební průvod na jaře\" a \"Přívoz přes Labe pod Střekovem u Ústí\". Za ředitele Karla Woermanna se ale díky umělecky ambiciózním nákupům kolekce Moderního oddělení výrazně rozšířila. Poté, co se v roce 1897 konala v Drážďanech mezinárodní umělecká výstava, zakoupila galerie také obrazy cizích soudobých malířů.\n\nZa Hanse Posseho, který se stal ředitelem galerie v roce 1910, se v Moderním oddělení vytvořily dodnes stěžejní tematické okruhy: německý romantismus, měšťanský realismus 2. poloviny 19. století a impresionismus. V důsledku založení Drážďanského muzejního spolku roku 1911 a Podpůrného spolku Drážďanské brazové galerie v roce 1917 byla galerie finančně velmi posílena.\n\nV roce 1931 byla Galerie nových mistrů jako samostatná expozice Drážďanské obrazové galerie umístěna do budovy zvané Sekundogenitura na Brühlově terase. V rámci akce \"zvrhlé umění\" nacisté 56 významných obrazů zabavili a prodali. Při bombardování Drážďan 13. února 1945 shořelo 196 obrazů na nákladním autě.\n\nRoku 1959 byla Galerie nových mistrů založena znovu. Od roku 1965 se nachází v budově Albertinum. Za existence Německé demokratické republiky se podařilo získat některé zabavené obrazy zpět.\n\nDne 19. června 2010 bylo Albertinum po rozsáhlých sanačních pracích a přestavbách znovuotevřeno. Sanace budovy a vestavba depozitáře chráněného před povodněmi byly po záplavách v roce 2002 nezbytné. Po přestěhování Grünes Gewölbe (Zelené klenby) do rezidenčního zámku má galerie k dispozici další prostory. Zde se na ploše 1200 m² konají výstavy soudobého umění.\n\nCelkový sbírkový fond galerie obnáší přibližně 3000 obrazů; asi 300 z nich, zahrnujících období od 19. století po současnost, je vystaveno. Kromě toho se ve výstavních prostorách prezentují sochy ze sbírky plastik z téhož období.\n\n\n"}
{"id": "1333059", "url": "https://cs.wikipedia.org/wiki?curid=1333059", "title": "Alias Grace (minisérie)", "text": "Alias Grace (minisérie)\n\nAlias Grace je kanadsko-americká televizní minisérie režírovaná Mary Harronovou. V hlavní roli je obsazena Sarah Gadonová. Je založena na stejnojmenné knize od Margaret Atwoodové a adaptována Sarah Polleyovou. V Kanadě je vysílána stanicí CBC Television a mezinárodně zveřejněna na Netflixu. Minisérie obsahuje šest dílů. Na CBC měla premiéru 25. září 2017 a na Netflixu 3. listopadu 2017. \n\n\n"}
{"id": "1333061", "url": "https://cs.wikipedia.org/wiki?curid=1333061", "title": "Godless (minisérie)", "text": "Godless (minisérie)\n\nGodless je americká dramatická webová televizní minisérie od Scotta Franka. Produkce minisérie začala v Santa Fe v září 2016 a jejích sedm dílů bylo zveřejněno dne 22. listopadu 2017 na Netflixu.\n\n\n\n\n"}
{"id": "1333063", "url": "https://cs.wikipedia.org/wiki?curid=1333063", "title": "Kostel svatého Rocha (Stari Grad)", "text": "Kostel svatého Rocha (Stari Grad)\n\nKostel svatého Rocha ve Starém Gradu (chorvatsky: ) je zasvěcen patronu tohoto města. Nachází se v centru města na nároží ulic Petra Scutteri a Kod Svetog Roka v těsné blízkosti Hektorovićovy vily Tvrdalj.\n\nKostel byl postaven v 16. století stejnojmenným bratrstvem za podpory Petra Hektoroviće. V roce 1783 byla přistavěna zvonice. V roce 1898 byla přistavěna boční kaple. Během těchto prací byla pod schodištěm do kostela nalezena mozaiková podlaha bývalých římských lázní.\n\nV kostele se nachází oltář z roku 1774, jehož autorem je Andrija Bruttapela. Na oltáři je socha svatého Rocha z nezjištěné benátské řezbářské dílny.\n\nKaždoročně je dne 16. srpna pořádána slavnost sv. Rocha, patrona města, kdy je tato socha nesena v čele procesí.\n\nKostel byl v roce 2017 opraven.\n\nNa posledním stupni schodiště do kostela je vytesán nápis:\nPAVIMENTUM MUSIVUM THERMARUM ROMANARUM\nREPERTUM A. MDCCCXCVIII SUBEST\nTento nápis upozorňuje na nález římské mozaiky v roce 1898, viz výše.\n\nNa prahu kostela stojí:\nSUDALIBUS SCHOLAE S. R. HIC QUIESCENTIBUS REQUIEM\n\nNad vstupním portálem je nápis:\nAD LAVDEM DEI ET\nHONOREM TVVM BEATE\nROCHE TEMPLVM HOC EDIFI\nCAVIMVS ORA EVM PRO NOBIS\nET PROTEGE NOS. M.D.L.X.VIIII\n"}
{"id": "1333066", "url": "https://cs.wikipedia.org/wiki?curid=1333066", "title": "Sonobe (prefektura Kjóto)", "text": "Sonobe (prefektura Kjóto)\n\nSonobe (japonsky: 園部町, přepis \"Sonobe-chō\" nebo \"Sonobe-čó\") bylo město v Japonsku (v distriktu Funai v prefektuře Kjóto).\n\nV roce 2003 mělo Sonobe asi 16 958 obyvatel, hustotu zalidnění mělo 164,99 lidí na km² a rozlohu 102,78 km².\n\nMěsto v podstatě zaniklo 1. ledna 2006, protože se spojilo s městy Hijoši a Jagi z distriktu Funai a s městem Mijama z distriktu Kitakuwada. Spojením těchto měst vzniklo nové město Nantan, jehož je Sonobe administrativním centrem.\n\nZe Sonobe pochází Šigeru Mijamoto, herní designér, tvůrce světa Super Mario a postav Maria a Luigiho.\n"}
{"id": "1333069", "url": "https://cs.wikipedia.org/wiki?curid=1333069", "title": "Internetová televize", "text": "Internetová televize\n\nInternetová televize (též on-line televize) je digitální distribuce televizního obsahu (televizních pořadů) po veřejném internetu. Doplňuje tak klasické pozemní televizní vysílání, kabelovou televizi a satelitní televizi. Pro obsah vysílaný internetovou televizí se používá pojem webová televize.\n\nK největším poskytovatelům internetové televize patří nezávislé služby jako Netflix a Amazon Video, služby vlastněné tradičními televizemi (HBO Go, Hulu) či videoportály YouTube a Vimeo. V Česku patří k internetovým televizím např. Stream.cz, MALL.TV nebo DVTV.\n"}
{"id": "1333070", "url": "https://cs.wikipedia.org/wiki?curid=1333070", "title": "Jan Ferák", "text": "Jan Ferák\n\nJan Ferák (8. července 1913 Ústí – 14. května 1942 Barentsovo moře) byl československý vojenský pilot, který se na straně republikánů zúčastnil španělské občanské války. \n\nVe Španělsku bojoval jako pilot bombardéru, po návratu do Československa ve vzpomínkách uveřejněných v časopise \"Ahoj\" ale tvrdil, že létal i jako stíhač a dosáhl několika sestřelů. Tyto neověřené informace byly později, zejména v době komunistického režimu, přebírány různými autory a Ferák byl prezentován jako letecké eso. Podle posledních výzkumů se údaje o Ferákově kariéře stíhače s největší pravděpodobností nezakládají na pravdě. \n\nPo německé okupaci uprchl Ferák přes Polsko do Sovětského svazu. V roce 1942 se v Buzuluku přihlásil do vznikajícího československého praporu. Protože množství československých letců v SSSR nestačilo k vytvoření samostatné letecké jednotky, bylo rozhodnuto o jejich odeslání k československým perutím ve Velké Británii. Během cesty zahynul Jan Ferák společně s několika dalšími letci na palubě křižníku HMS \"Trinidad\", který byl napaden německými letouny a potopen.\n\nNarodil se jako jediný syn kováře a rolníka Jana Feráka staršího a jeho manželky Aloisie rozené Dudové. Měl starší sestru Vlastu. Po obecné škole v Ústí a měšťanské škole ve Vsetíně se vyučil strojním zámečníkem a automechanikem. V lednu 1931 získal výuční list, odstěhoval se z domova, půl roku pracoval jako automechanik v Holešově a 1. října 1931 nastoupil do prostějovské Školy pro odborný dorost letectva. \n\nPo absolvování školy narukoval 1. srpna 1933 jako pilot k Leteckému pluku 1. Byl přezkoušen u cvičné letky ve Kbelích a poté nastoupil k pozorovací letce 3 v Milovicích. Zde létal na strojích Aero AP-32. Nadřízenými byl hodnocen příznivě a byl postupně povýšen na svobodníka (15. října 1933) a desátníka (10. října 1934). Na konci října 1934 byl převelen k pozorovací letce 15 Leteckého pluku 3 ve Vajnorech. V létě 1935 absolvoval šestitýdenní stíhací kurz, během něhož byl 16. července povýšen na četaře. Od 16. srpna 1935 sloužil u stíhací letky 38, vyzbrojené převážně letouny Avia BH-33, která byla umístěna také ve Vajnorech.\n\nJeho kariéra stíhače trvala velmi krátce, neboť již 9. září byl obviněn z celkem šesti krádeží peněz na vojenských ubikacích. Byly mu prokázány tři (140 Kč a 2× 100 Kč), ke kterým se také přiznal. Zbylých obvinění byl zproštěn pro nedostatek důkazů. Brigádní soud v Bratislavě jej 19. září 1935 odsoudil k degradaci na vojína a k podmíněnému trestu čtyř týdnů vězení se zkušební dobou na tři roky. Po odsouzení byl vyloučen z řad letců a převelen k pěchotě.\n\nOd 22. října 1935 sloužil u Pěšího pluku 42 v Terezíně. Degradaci a službu u pěchoty nesl velmi těžce, své psychické problémy řešil alkoholem a také morfiem. Jeho stav se zhoršil natolik, že 6. března 1936 byl na týden umístěn na pozorování na neuro-psychiatrické oddělení Divizní nemocnice č. 1 v Praze. Krátce poté, 15. března, byl z armády propuštěn v hodnosti vojína v záloze.\n\nUsadil se v Praze a nastoupil jako montér do leteckého oddělení ČKD ve Vysočanech. V této době byl kontaktován neznámým mužem, který po něm žádal fotografie budov ČKD. Ferák to oznámil na policii, protože se domníval, že muž je německý agent. Sám Ferák byl ale zanedlouho vyšetřován pro podezření z vyzvědačství ve prospěch Německa. Odpověděl totiž na inzerát, zveřejněný v československém tisku, ve kterém byli hledáni spolupracovníci, působící v letectví, pro lipský letecký časopis \"Die Flugwelt\". Žádný takový časopis ale neexistoval a československé úřady měly podezření (které se v roce 1938 potvrdilo), že jde o akci německé zpravodajské služby. Řízení proti Ferákovi bylo zastaveno, protože žádné důkazy o vyzvědačství nebyly nalezeny a on sám nabídl spolupráci policejním orgánům.\n\nV červenci 1936 vypukla španělská občanská válka a na podzim začala KSČ organizovat ilegální nábor dobrovolníků pro boj na straně republikánů. Jan Ferák v této době s KSČ sympatizoval, účastnil se stranických schůzí a dalších akcí. Nabídku k cestě do Španělska dostal Ferák pravděpodobně od komunistického poslance Otto Synka.\nFerák se vydal na cestu do Španělska společně s dalšími dvěma čs. dobrovolníky na konci listopadu 1936, do výcvikového střediska interbrigád v Albacete dorazil v prosinci. Zde byl přidělen jako pilot bombardéru k \"Escadre André Malraux\" pod velením André Malrauxe. Jednotka byla vyzbrojena bombardéry Potez 540/542 a stíhačkami Nieuport-Delage NiD 52 a Dewoitine D.371. Krátkou dobu operovala z letiště Alcalá de Henares nedaleko Madridu, poté byla přesunuta do Alicante. V bojích při neúspěšné obraně Málagy během ledna a února 1937 jednotka utrpěla těžké ztráty a v březnu byla rozpuštěna.\n\nPoté nastoupil Ferák do bombardovací jednotky \"Grupo 11 de Bombardeo Nocturno\" (nazývané také \"Grupo Mixto No. 11\" nebo \"Grupo Potez\"). Vyzbrojena byla šesti Potezy 540 a 542, dvěma Blochy MB.210 a jednotlivými kusy Fokkerů F.VII, F.IX, F.XII a F.XVII. Ferák se stal velitelem letky vyzbrojené Potezy a byl povýšen na kapitána. Palubními střelci ve Ferákově osádce byli Češi Josef Soušek a Zdeněk Talaš. \n\nDne 31. května 1937 bombardoval Ferák se svým Potezem město Palma de Mallorca. Po náletu byl napaden třemi Fiaty CR.32 z italské jednotky, umístěné na ostrově. Ferák se pokusil s poškozeným letounem, kterému hořel levý motor, nouzově přistát na pobřeží Mallorky. Letoun ale havaroval a shořel. Ferák při nezdařeném přistání utrpěl popáleniny a posléze byl zajat, ostatní členové posádky včetně Souška a Talaše zahynuli na místě, nebo zanedlouho zemřeli na následky zranění. Zraněný Ferák byl do 26. června léčen ve vojenské nemocnici v Palmě de Mallorca. Zde ho navštívil velitel místní letecké základny Ramón Franco, mladší bratr generála Franka. Společně s dalšími šesti zajatými republikánskými letci byl Ferák 19. července 1937 v Hendaye na španělsko-francouzské hranici vyměněn za sedm italských a německých letců. \n\nPo krátkém odpočinku se vrátil zpět do Španělska. Jeho další nasazení není zcela jasné, bojově pravděpodobně již nelétal. Nakrátko se vrátil ke své původní jednotce, poté působil na barcelonském letišti, ze kterého přelétával s novými a opravenými letouny k bojovým jednotkám. Později (oficiálně od 28. prosince 1937) sloužil jako instruktor u nově formované jednotky, vyzbrojené americkými letouny Vultee V-1. Šlo o původně dopravní letouny, které byly ve Španělsku přestavěny na lehké bombardéry. Jednotka byla bojově nasazena až v době Ferákova odchodu ze Španělska.\n\nNa začátku dubna 1938 se Ferák vrátil zpět do Československa. Po návratu byl bez peněz a neúspěšně požadoval finanční podporu od Rudé pomoci (v té době v Československu zakázané a působící pod krycím názvem \"Solidarita\"). Neposkytnutí pomoci vedlo k ochlazení jeho vztahů s komunisty. To se projevilo i v jeho vzpomínkách ze Španělska, které pod názvem \"Ve stihačce a bombarďáku nad Španělskem\" během roku 1938 vycházely na pokračování v časopise \"Ahoj\" a v nichž byl k působení komunistů ve Španělsku dosti kritický. Nezveřejnil je pod svým jménem, ale pouze pod šifrou KOL. S jejich zpracováním mu pomáhal jeho kamarád ze služby v československém letectvu Václav Kubec. Dle policejních záznamů se v této době Ferák veřejně politicky neangažoval. Žil opět v Praze a pracoval jako strojní zámečník v Avii. Seznámil se s Marií Talašovou (* 1917), sestrou svého padlého spolubojovníka ze Španělska Zdeňka Talaše, a 7. února 1939 se s ní oženil.\n\nPo německé okupaci a vzniku Protektorátu Čechy a Morava se Ferák jako bývalý interbrigadista obával represí. Proto 15. dubna 1939 manželé Ferákovi Protektorát opustili a přes Polsko emigrovali do Sovětského svazu. Byli ubytováni nedaleko Moskvy v letním sídle („dače“) společně s vedoucími komunistickými emigranty (Gottwald, Kopecký, Slánský, Šverma, Nejedlý a další) a jejich manželkami. Ferák se úporně snažil o přijetí do řad sovětského letectva, ale neúspěšně. Po pěti měsících byli manželé Ferákovi odesláni do Čeljabinsku, kde Jan Ferák začal pracovat jako soustružník v traktorovém závodě. Marie Feráková zde 21. března 1940 porodila dceru Janu. Jejím kmotrem byl Vendelín Opatrný.\n\nPodle vzpomínek Marie Ferákové byl život v Čeljabinsku velmi těžký a Jan Ferák proto vícekrát neúspěšně žádal o přeložení na jiné místo. V červnu 1940 byli manželé povoláni zpět do Moskvy, kde jim komunistický poslanec Josef Krosnář oznámil, že pro ně zajistil lepší místo ve Vorošilovgradě. Ferák zde pracoval také v traktorovém závodě. Podmínky ve Vorošilovgradě byly snesitelnější až do napadení SSSR nacistickým Německem, kdy se město stalo cílem německých náletů. V prosinci 1941 bylo rozhodnuto o evakuaci traktorového závodu před postupujícími Němci a Ferákovi absolvovali vyčerpávající čtyřicetidenní cestu vlakem do Alma-Aty v Kazachstánu. Během cesty jejich dcera vážně onemocněla a po příjezdu do Alma-Aty málem zemřela. \n\nV únoru 1942 odjel Ferák do Buzuluku a přihlásil se do nově formovaného československého praporu. Od 14. února byl zařazen do štábní roty v hodnosti četaře, 6. března byl povýšen na rotného. Již 28. března se ale se skupinou dalších letců vydal na cestu do Murmanska, odkud měli být přepraveni lodí do Velké Británie. Počet československých letců v SSSR totiž nestačil k vytvoření samostatné letecké jednotky, o což se neúspěšně pokoušel plukovník Josef Berounský, vyslaný z Londýna. Bylo proto rozhodnuto přesunout letce k československým perutím v RAF.\n\nSkupina pod velením Berounského vyplula 28. dubna 1942 z Murmanska na palubě britského lehkého křižníku HMS \"Edinburgh\" (třída \"Edinburgh\"), který byl součástí ochrany konvoje QP 11. Po útocích německých ponorek a torpédoborců byl ale \"Edinburgh\" tak poškozen, že 2. května musel být potopen britským torpédoborcem. Skupina československých letců byla zachráněna a dopravena zpět do Murmanska, kromě Berounského, který zahynul.\n\nSpolečně s ostatními vyplul Ferák znovu z Murmanska 13. května na palubě britského lehkého křižníku HMS \"Trinidad\" (třída \"Crown Colony\") v konvoji QP 13. Druhý den plavby, 14. května 1942, začaly na \"Trinidad\" útočit německé torpédové a bombardovací letouny. Po několika neúspěšných útocích byl křižník zasažen čtyřmi pumami, svrženými Junkersem Ju 88. Čtvrtá explodovala v podpalubním prostoru, kde se ukryl Ferák spolu se třemi dalšími letci. Nikdo z nich nepřežil.\n\nJan Ferák byl 31. srpna 1942 vyznamenán Československým válečným křížem 1939 \"in memoriam\".\n\n"}
{"id": "1333072", "url": "https://cs.wikipedia.org/wiki?curid=1333072", "title": "Letiště Gran Canaria", "text": "Letiště Gran Canaria\n\nLetiště Gran Canaria (IATA: LPA, ICAO: GCLP) (španělsky: \"Aeropuerto de Gran Canaria\") je mezinárodní letiště na kanárském ostrově Gran Canaria. Nachází se na východní části ostrova 18 km jižně od jeho hlavního města Las Palmas de Gran Canaria. Má dvě ranveje dlouhé 3100 metrů a leží v nadmořské výšce 24 m. Bylo založeno v roce 1930\n\nV roce 2016 odbavilo cestujících, což byl nárůst 13,6 % oproti minulému roku. Leteckou základnu zde k roku 2017 mají letecké společnosti Binter Canarias, Naysa, Norwegian Air International, Vueling a Ryanair.\n"}
{"id": "1333077", "url": "https://cs.wikipedia.org/wiki?curid=1333077", "title": "Webová televize", "text": "Webová televize\n\nWebová televize je původní televizní obsah (např. webový seriál) produkovaný pro veřejné vysílání přes World Wide Web. Je součástí internetové televize.\n\nPočátky audiovizuálních webových televizních pořadů sahají do poloviny 90. let 20. století, tehdejší možnosti však byly limitovány pomalým internetovým připojením a neexistencí streamování. Dlouhou dobu se také jednalo o nezávislé projekty. Zlom nastal kolem roku 2005, kdy vznikly streamovací služby YouTube, Vimeo a Dailymotion, umožňující nahrávat uživatelům jejich vlastní obsah. V roce 2009 vznikly ceny Streamy Awards určené webovým televizním projektům. Velký rozmach webové televize nastal po roce 2012, kdy vlastní pořady začaly produkovat společnosti Netflix či Amazon.\n"}
{"id": "1333078", "url": "https://cs.wikipedia.org/wiki?curid=1333078", "title": "The Punisher (seriál)", "text": "The Punisher (seriál)\n\nMarvel's The Punisher, či zkráceně The Punisher, je americký webový televizní seriál od Steva Lightfoota, založený na stejnojmenném antihrdinovi Marvel Comics. Seriál je umístěn v Marvel Cinematic Universe (MCU), sdílí kontinuitu s filmy a seriály MCU a je spin-offem \"Marvel's Daredevil\". Je produkován společností Marvel Television ve spolupráci s firmou ABC Studios, přičemž showrunnerem je Steven Lightfoot.\n\n\"The Punisher\" byl zveřejněn 17. listopadu 2017 na Netflixu. V prosinci 2017 bylo oznámeno, že seriál získal druhou řadu, která měla premiéru dne 18. ledna 2019. Dne 18. února 2019 bylo Netflixem oznámeno zrušení seriálu po dvou řadách.\n\nFrank Castle, v New York City známý jako \"Punisher\", prahne po pomstě na těch, kteří jsou zodpovědní za smrt jeho rodiny. Postupem času však odhaluje ještě větší spiknutí, než je smrt jeho ženy a dětí.\n\n\n\n\n"}
{"id": "1333079", "url": "https://cs.wikipedia.org/wiki?curid=1333079", "title": "Ferreira", "text": "Ferreira\n\nFerreira je portugalské příjmení, které znamená „kovář“. Jeho nositeli jsou:\n\n"}
{"id": "1333080", "url": "https://cs.wikipedia.org/wiki?curid=1333080", "title": "Gormond a Isembart", "text": "Gormond a Isembart\n\nGormond a Isembart (\"Gormond et Isembart\") je francouzský středověký hrdinský epos, jeden z tzv. \"chansons de geste\", patřící do \"Karolínského (královského) cyklu\". Pochází z počátku 12. století a podle některých historiků může být dokonce starší než \"Píseň o Rolandovi\". Z písně se dochoval jen tzv. bruselský zlomek (dva pergamenové listy vzniklé kolem roku 1130) se 666 asonovanými verši v anglonormandštině, její obsah však byl zrekonstruován podle následujících prozaických zpracování. Samotný zlomek obsahuje závěrečné scény z rozhodující bitvy mezi Saracény a franským vojskem.\n\nEpos je založen na pověsti dochované v kronice opatství Saitn-Vaast dokončené roku 1088. Historická událost, která je v pozadí písně je však nájezd Normanů z Anglie do severní Francie v letech 880-881, nad kterými zvítězil král Ludvík III. (v písni je však o Ludvíka I.).\nRytíř Isembard, po matce synovec krále Ludvíka, se stane obětí intrik a zažije mnohá bezpráví. Jeho bratr je zavražděn a jeho sestru král donutí, aby se stala ženou vraha. Když mu dá král vybrat mezi popravou a vyhnanstvím. Isembard nalezne útočiště u saracénského král Gormonda. Odvrhne křesťanství a stane se muslimem. Zradí tak svého pána i víru otců. S Gormondovým vojskem vtrhne do hrabství Ponthieu v dolní Pikardii, do svého dědictví po otci. Vyplení kraj a zapálí klášter v Saint-Riquier. Nakonec padne společně s Gormondem ve veliké bitvě a je pochován jako odpadlík v nesvěcené půdě. Ze sedla jej vyhodí vlastní otec, který jej před bitvou prosil, aby se vrátil k Bohu a šetřil rodnou zemi.\n\nPostavy Isembarta, Ludvíka i Gormonda nejsou v eposu schematické. Saracénský král Gormond je pravý epický hrdina, kterému je Ludvík důstojným soupeřem. Samotný Ludvík je sice krutý a vůči Isembartovi nespravedlivý, ale jako pravý král dokáže ochránit svou zemi a v Gormondovi ctí rytířského odpůrce. Isembart sice zapřel Krista, ale v úzkostech volá Pannu Marii. Stane se sice odpůrcem Franků, ale v nitru duše ctí krále Ludvíka, který tak dobře hájí svou vlast. V posledních okamžicích svého života, proklínán jako zrádce svými rodáky, se stane zase křesťanem.\n\n"}
{"id": "1333087", "url": "https://cs.wikipedia.org/wiki?curid=1333087", "title": "Punisher (rozcestník)", "text": "Punisher (rozcestník)\n\nVýraz Punisher může mít různé významy:\n\n"}
{"id": "1333090", "url": "https://cs.wikipedia.org/wiki?curid=1333090", "title": "Jessica Jones (seriál)", "text": "Jessica Jones (seriál)\n\nMarvel's Jessica Jones, či zkráceně Jessica Jones, je americký webový televizní seriál od Melissi Rosenbergové, založený na stejnojmenném hrdinovi Marvel Comics. Seriál je umístěn v Marvel Cinematic Universe (MCU), sdílí kontinuitu s filmy a seriály MCU a je druhým seriálem odkazujicím k crossoveru \"Marvel's The Defenders\". Je produkován společností Marvel Television ve spolupráci s firmou ABC Studios, přičemž showrunnerem je Melissa Rosenberg.\n\nVšech 13 dílů první řady bylo zveřejněno dne 20. listopadu 2015 na Netflixu. V lednu 2016 bylo oznámeno, že seriál získal druhou řadu, která byla zveřejněna 8. března 2018.\n\n12. dubna 2018 bylo oznámeno, že seriál získal třetí řadu. Dne 18. února 2019 bylo Netflixem oznámeno, že třetí řada je poslední řadou seriálu.\n\nPo tragickém ukončení své superhrdinské kariéry se Jessica Jones snaží začít znovu jako soukromé očko ve městě New York City. Při její práci mnohdy narazí na lidi s pozoruhodnými schopnostmi.\n\n\n\n"}
{"id": "1333091", "url": "https://cs.wikipedia.org/wiki?curid=1333091", "title": "Jessica Jones (rozcestník)", "text": "Jessica Jones (rozcestník)\n\nVýraz Jessica Jones může mít různé významy:\n\n"}
{"id": "1333092", "url": "https://cs.wikipedia.org/wiki?curid=1333092", "title": "Dálnice ve Španělsku", "text": "Dálnice ve Španělsku\n\nDálnice ve Španělsku představují 11. nejdelší dálniční síť na světě. V roce 2016 bylo ve Španělsku 17 109 km dálnic. Ve Španělsku se rozlišují dva typy dálnic: autopista a autovía, které se od sebe liší použitými standardy. Zpoplatnění dálnic zde funguje formou mýtného systému, nicméně většina sítě nepodléhá žádnému zpoplatnění. Maximální povolená rychlost na španělských dálnicích je 120 km/h. Některé dálnice také spadají do správy jednotlivých autonomních společenství případně i měst.\n\nVe Španělsku existují dva typy dálnic: autopista (značeno AP) a autovía (značeno A). Ačkoliv musejí oba typy splňovat základní podmínky (všechna křížení musejí být mimoúrovňová, minimální rychlost 60 km/h, oddělené vozovky pro oba směry jízdy, více než jeden jízdní pruh pro každý směr), v některých aspektech se liší. Na autovíu může být přímo nájezdem připojena přilehlá budova, u autopisty musí být pro tento účel zřízena souběžná obslužná komunikace. Technicky se jedná hlavně o rozdíl v minimálních poloměrech směrových a výškových zakružovacích oblouků, případně v šířkách jízdních pruhů. (Rozdíl je tedy minimální, asi jako mezi dálnicemi a rychlostními silnicemi v Česku do roku 2015.) Autovíi každopádně většinou splňují požadavky i na dálnice vyšší kategorie.\n\nAutopisty většinou bývají zpoplatněny mýtným systémem, zatímco na autovíi se neuplatňuje žádné mýto, ani dálniční známky.\n"}
{"id": "1333094", "url": "https://cs.wikipedia.org/wiki?curid=1333094", "title": "Hradiště v Česku", "text": "Hradiště v Česku\n\nHradiště v Česku (na Moravě označovaná též jako \"hradiska\") jsou opevněná sídliště na území Česka budovaná s dlouhými přestávkami od neolitu až do raného středověku. Na rozdíl od některých vrcholně středověkých hradů nebo měst hradiště obvykle nejsou krajinnými dominantami, protože se dochovala jen v podobě nevýrazných terénních reliktů, kterými jsou příkopy a valy.\n\nRaně středověká hradiště byla ve své době označována jako hrady, a proto je správným označením těchto staveb termín \"raně středověké hrady.\" Svou podobou se však hradiště od vrcholně středověkých hradů velmi lišila.\n\nVýsledky archeologických výzkumů prezentuje několik archeologických skanzenů. Jedním z nich je netolické hradiště, na kterém byl zrekonstruován úsek původní hradby.\n\nDatování vzniku a existence českých hradišť vychází z tradice staršího bádání, ale skutečně ověřených lokalit existuje jen malé množství a řada míst dosud datována nebyla. Základním datovacím materiálem bývá keramika, ale na některých místech se dosud žádnou nelézt nepodařilo. Mnoho lokalit bylo osídlených ve více časových obdobích a keramika získaná na takových lokalitách často patří více kulturám. V takových případech nelze jednoduše spojovat osídlení danou kulturou a existenci opevnění. Potvrdit současnost keramiky a opevnění umožňuje pouze destruktivní archeologický výzkum.\n\nZ neolitu je známá řada areálů vymezených pomocí příkopů, palisád a náspů bez vnitřní konstrukce, které však neměly charakter opevnění. Jejich funkcí bylo oddělit určitý prostor vyhrazený nejspíše pro kultovní účely (např. rondely. Obranou funkci popírá také umístění podobných objektů v krajině, protože pro ně byla volena místa snadno dostupná. Teprve v závěru neolitu se objevují první nevelké lokality s opevněním označované jako hradiště nebo opevněná výšinná sídliště.\n\nPrvní nepochybně prokazatelná hradiště pochází z eneolitu. Předpokládá se, že byla budována jako forma obrany před výraznými zvraty společenské a hospodářské struktury, ke kterým v eneolitu docházelo. Základním způsobem opevnění byl příkop s palisádou na vnitřním okraji. Používaly se však také celokamenné hradby nebo hradby kombinující dřevo a kámen. V případě významnějších lokalit docházelo k budování vícenásobných linií opevnění. Vzhledem k tomu, že způsob opevnění se objevil přímo ve vrcholných parametrech, předpokládá se jejich import ze zahraničí. Stavbu nejspíše řídili specialisté, ale základní práce vykonávali místní obyvatelé. Řada objektů vznikla podél dálkových cest, a proto jsou některá hradiště považována za obchodní stanice.\n\nV dlouhém období doby bronzové docházelo ke kolísání počtu opevněných objektů. Ze starší doby bronzové spojované s únětickou kulturou se dochovaly ojedinělé zlomky opevnění, které jsou často narušené a překryté pozůstatky mladších staveb. Koncem starší doby bronzové stavěli příslušníci věteřovské skupiny rozsáhlé pevnosti se skořepinovými hradbami, dřevěnými i kamennými stěnami. V období mohylových kultur opevněné objekty mizí a objevují se až v jejich závěrečné fázi. Jejich opevnění tvořila kombinace různě profilovaného příkopu a hradby.\n\nV mladší a pozdní době bronzové na českém území žili různé skupiny kultury popelnicových polí. Jejich příslušníci stavěli drobná ostrožná hradiště ale i rozsáhlé opevněné areály na výrazných ostrožnách a plochých výšinnách. Stupeň jejich poznání není velký, ale z některých výzkumů mladobronzových a pozdněbronzových hradišť pochází doklady o využívání různých technologií při stavbě jednoho hradiště.\n\nNa Moravě se v době bronzové objevila první nížinná opevněná sídliště. Jejich opevnění dvorcového charakteru byla tvořena kombinací příkopu a palisády. Nejbližší analogické objekty ze stejné doby jsou známé z území Bavorska.\n\nPro starší dobu železnou je typické budování dvorců, které byly sídly tehdejších elit, v různě výrazných polohách. Jejich opevnění tvořil příkop s palisádou, které mohly být v případě potřeby znásobeny. Archeologicky byla prozkoumána lokalita halštatského dvorce u Štítar, kde byly odkryty stopy po čtyřech pásech palisádového opevnění. Zároveň byla na ostrožnách a výrazných terénních zlomech zakládána hradiště, z nichž část zanikla pravděpodobně požárem. Jejich zánik je spojován s rozsáhlými válečnými událostmi, které vedly k velkým změnách dálkových obchodních cest.\n\nObdobí výrazné stavební aktivity nastalo od počátku šestého do závěru pátého století před naším letopočtem. Hradiště z tohoto období se obvykle nachází na místech s velkým převýšením. Existují lokality s rozsáhlým obvodovým opevněním i drobná hradiště s důkladným opevněním přístupových stran ostrožen.\n\nČasně laténská hradiště vznikala v Čechách i na Moravě již v pátém století před naším letopočtem. Mezi dobře prozkoumané lokality patří Závist, kde časně laténské osídlení navázalo na pozdně halštatské sídliště, ale údaje z jiných lokalit nejsou k dispozici.\n\nV mladším období laténské kultury od osmdesátých let druhého století před naším letopočtem vznikala hradiště označovaná jako oppida. Jejich společným znakem je existence obvodového opevnění a velký rozsah chráněné plochy, který se pohybuje od desítek hektarů po více než sto hektarů. Zároveň však vznikala opevnění menšího rozsahu označovaná jako jejichž zástupcem v Čechách je například Zvíkov. Období jejich výstavby je spojováno s příchodem keltských skupin z oblasti předalpské Galie, které si s sebou přinesly pokročilé znalosti stavebního umění.\n\nHradby laténských hradišť byly na čelní straně tvořeny dřevěnými sloupy umístěnými v přibližně pravidelných rozestupech. Prostor mezi kůly a za nimi byl vyplněn zdivem z nasucho kladených kamenů zpevněných dřevěnou roštovou konstrukcí vyplněnou nasypaným materiálem. V případě potřeby mohla být hradba znásobena do více linií. Před hradbou se mohla nacházet soustava zídek nebo příkopů kolmých ke hradební linii, jejichž účelem bylo omezit pohyb útočníků v tomto prostoru. Vstup do hradišť umožňovaly brány často klešťovitého typu. Tvořila je hradební zdí sevřená ulička ukončená vraty. Nad nimi se nacházel objekt, který umožňoval čelní obranu vrat a zároveň pohyb obránců mezi oběma křídly hradby. Podle podobnosti provedení hradeb na jednotlivých lokalitách je pravděpodobné, že řízením stavby se zabývaly skupiny zkušených stavitelů.\n\nZ období, kdy na českém území žily germánské kmeny, se nedochovaly pozůstatky opevněných objektů stavěných domácím obyvatelstvem. Jejich absence se vysvětluje odlišnými vojenskými strategiemi Germánů, které nepočítaly se stálým opevněním, a dokonce je považovaly za projev strachu a změkčilosti. Existují úvahy, že centrem Marobudovy říše mohlo být jedno z bývalých keltských oppid (Závist nebo Stradonice), ale jejich germánské osídlení, s výjimkou několika drobných objektů na Závisti, nebylo prokázáno. Z pátého století je doloženo osídlení některých starších hradišť na Moravě (např. Staré Zámky, Obřany).\n\nSpecifickým typem opevněných objektů jsou fortifikace budované římskými vojsky na Moravě. K archeologicky prozkoumaným místům patří římská vojenská pevnost u Mušova. Dále byly leteckou archeologií odhaleny a částečně prozkoumány pozůstatky římských opevněných pochodových táborů.\n\nDoba hradištní zahrnuje období raného středověku vymezené přibližně lety 600–1200 a spojené se slovanským osídlením. Předpokládá se, že Slované znali jednoduché formy opevnění v podobě palisád, příkopů a valů, ale archeologické důkazy o existenci hradišť v šestém a sedmém století chybějí. Z písemných pramenů je známá pevnost Wogastisburg, u které roku 632 došlo k bitvě mezi vojsky Sámovy říše a franského krále Dagoberta I., ale její skutečnou polohu neznáme. Na existenci opevněných objektů ukazují doklady časně slovanského osídlení míst, na kterých později vznikla skutečná hradiště. Pravděpodobně plnily funkci obranných nebo útočištných pevností.\n\nPrvní archeologicky doložená opevnění pochází až z osmého století. Jejich pozůstatky ovšem bývají překryté hradbami mladších stavebních fází. Tato nejstarší hradiště nejspíše sloužila jako strážní nebo obranné body a v některých případech snad také jako dočasná nebo trvalá sídla tehdejších elit. Mezi nejstarší doložená hradiště patří Klučov z osmého či dokonce závěru sedmého století. Na Moravě ze stejné doby pochází palisádová opevnění Mikulčic, Starých Zámků nebo hradiště v Radslavicích.\n\nV průběhu první poloviny devátého století počet hradišť rostl a měnila se také jejich podoba. Jednoduché palisádové hradby přestávaly dostačovat požadavkům na zajištění dostatečné bezpečnosti, a začaly je nahrazovat komplikovanější stavby, jejichž významnou složkou se stal kámen. Příčinou mohla být přítomnost velkých vojsk Karla Velikého, která se v letech 791–796 pohybovala v blízkosti českého území a jejichž součástí byly oddíly specialistů na dobývání a stavbu obléhacích strojů. Druhým důvodem byla emancipace slovanských elit, které potřebovaly kvalitní objekty k zajištění mocenské opory a správy území. Nové lokality měly podobu malých výšinných objektů i rozsáhlých nížinných hradišť, která se v době Velkomoravské říše koncentrovala zejména na jižní Moravě. Soustřeďovaly se do nich hospodářské, správní a vojenské funkce. V centrálních hradištích se s příchodem křesťanství začaly stavět první kamenné kostely.\n\nRostoucí plocha hradišť členěných hradbami na vnitřní hrad a předhradí jim umožnila poskytovat v případě nebezpečí útočiště obyvatelstvu z okolí. Rozvíjející se přemyslovský stát potřeboval zajistit správu území. V polovině desátého století proto vznikla tzv. hradská soustava, kterou tvořil v Čechách i na Moravě systém správních hradů, kde se shromažďovaly a uskladňovaly dávky vybrané od obyvatelstva.\n\nOd devátého století tvořil základní typ opevnění příkop, za kterým stála dřevohlinitá hradba s čelní stěnou zpevněnou zdí z nasucho kladených kamenů. Linie opevnění mohly být v případě potřeby znásobeny. Postupem času se v průběhu desátého až dvanáctého století zvyšovala výška i šířka hradeb. V Bílině je z dvanáctého století archeologicky doložená hradba široká devatenáct metrů.\n\n\n\n"}
{"id": "1333095", "url": "https://cs.wikipedia.org/wiki?curid=1333095", "title": "Kennecott (Aljaška)", "text": "Kennecott (Aljaška)\n\nKennecott, známý též jako Kennicott nebo Kennecot Mines (doly Kennecott) je opuštěné důlní městečko nacházející se v největším státě USA, na Aljašce. Leží na jihovýchodě státu v blízkosti kanadských hranic, v Národním parku Wrangell-St. Ellias. Nejbližším městem je McCarthy, na jih od něj se nachází město Valdez. V Kennecottu se zpracovávala ruda z okolních měděných dolů, fungoval v letech 1911–1938 (s krátkou přestávkou v roce 1932). Roku 1986 byl zařazen na seznam Národních historických památek Spojených států amerických.\n\nV létě roku 1900 spatřili dva zlatokopové, Jack Smith a Clarence L. Warner „zelenou plochu v místech, u nichž nebylo pravděpodobné, aby se na nich nacházela travnatá louka“. Ukázalo se, že zahlédli malachit, který se zde vyskytoval společně s chalkocitem. Nezávisle na nich, jen o několik dní později, objevil chalkocit ve stejných místech i geolog Artur Coe Spencer.\n\nVe stejné době hledal na Aljašce investiční příležitost důlní inženýr Stephen Birch. Měl finanční podporu rodiny Havemeyerů a dalšího investora, Jamese Ralpha. Roku 1901 místo navštívil a poté, co strávil měsíce mapováním a odběrem vzorků, potvrdil, že oblast Bonanza patří, nebo alespoň v dané době patřila, k největších známým nalezištím mědi na světě.\n\nDo roku 1905 se Birchovi úspěšně podařilo vyřídit veškeré právní záležitosti a mohl začít shánět finance potřebné k rozvoji oblasti. Podařilo se mu opatřit přes 30 milionů dolarů, které byly použity k výstavbě železnice (jež byla započata roku 1907), která spojovala Kennecott s městem Cordova, z něhož navazovalo spojení parními loděmi do dalších států USA, a také k rozvoji samotného městečka Kennecott.\n\nMěstečko Kennecott získalo své jméno podle ledovce Kennicott (anglicky \"Kennicott Glacier\"), vedle nějž bylo vystavěno. Ledovec byl pojmenován roku 1899 během výzkumů geologem Oscarem Rohnem po Robertu Kennicottovi. Administrativní chybou, které se údajně dopustil sám Birch, vzniklo hláskování Kennecottu s písmenem „e“ namísto „i“.\n\nKe Kennecottu náleželo pět dolů: Bonanza, Jumbo, Mother Lode, Erie a Glacier. Poslední z uvedených byl důl povrchový a těžilo se z něj pouze v létě. Bonanza a Jumbo se nacházely ve vzdálenosti 4,8 km od Kennecottu, na horském hřebenu Bonanza. Důl Mother Lode ležel na východní straně hřebenu a Erie byl umístěn 6 km na severozápad, nad ledovcem Root (anglicky \"Root Glacier).\" Doly Bonanza, Jumbo, Mother Lode a Erie byly propojeny tunely. Ruda z dolů byla svážena vozíky, jejichž trasa končila v dolech Bonanza a Jumbo. Z Kennecotu byla následně převážena po 315 km dlouhé železnici zvané Copper River and Northwestern Railway (CRNW) do města Cordova.\n\nPrvní vlak naložený rudou vyjel roku 1911. Vrchol produkce nastal v roce 1916, během nějž byla vyprodukována ruda v hodnotě 31,4 milionů dolarů.\n\nVe 30. letech 20. století se zásoby rudy již velmi ztenčily. Roku 1929 byl zavřen důl Glacier. Následovalo zavření dolu Mother Lode v červenci 1938, v září tohoto roku byly uzavřeny i zbývající tři doly, Erie, Jumbo a Bonanza.\n\nPoslední vlak opustil Kennecott 10. listopadu 1938, čímž se z Kennecottu stalo město duchů.\n\nKennecott fungoval od výstavby roku 1909 až do roku 1938, s krátkou přestávkou v roce 1932. Z dolů bylo vytěženo přes 4,6 milionů tun rudy, a to převážně z dolů Bonanza, Jumbo a Mother Lode. Kennecott vykázal hrubý výnos přes 200 milionů dolarů a čistý zisk vyšší než 100 milionů.\n\nRoku 1938 vznesl Ernest Gruening návrh, aby byl Kennecott zachován jako národní park. Doporučení předané prezidentovi Franklinu D. Rooseveltovi v roce 1940, aby ustanovil Kennecott národní památkou, však nikam nevedlo. Nicméně 2. prosince 1980 byl za národní park prohlášen Wrangell-St. Elias National Park, v němž se městečko Kennecott nachází.\n\nKennecott byl od roku 1939 až do poloviny 50. let 20. století opuštěný, osidlovala jej pouze tříčlenná rodina, která zde plnila funkci strážců objektu, a to až do roku 1952. Koncem 60. let byly učiněny pokusy o vytěžení zbylých zásob rudy, přičemž přeprava by probíhala letecky. Z důvodu vysokých nákladů byl tento pokus nevýnosný. Zhruba ve stejnou dobu nařídila společnost, která byla vlastníkem území, zbourání městečka. Chtěli se tím vyhnout odpovědnosti za potenciální neštěstí. Několik budov bylo zbouráno, avšak práce nebyly nikdy dokončeny a valná většina budov městečka zůstala stát. V dobách, kdy bylo město opuštěné, si návštěvníci a obyvatelé nedalekých osad rozebrali většinu drobných předmětů a artefaktů. Některé z nich byly navráceny a jsou uchovávány v různých archivech.\n\nK pozoruhodnostem Kennecottu patří i červená barva budov, která byla zvolena z prostého důvodu, jednalo se v dané době o nejlevnější barvu. V městečku se však nacházela i budova bílá, nemocnice, která byla vybavena vůbec prvním rentgenem na celé Aljašce.\n\nOd 80. let 20. století se Kennecott stal oblíbenou turistickou destinací, avšak znovu osídlen již nikdy nebyl. Od nejbližšího města McCarthy je vzdálen 7,2 km, spojení zajišťuje placená kyvadlová doprava. Kromě prohlídek samotného městečka mohou turisté vyrazit na túru do opuštěných dolů Bonanza, Jumbo a Erie.\n\nOsoby, které se podílejí na turistickém ruchu oblasti, bydlí nejčastěji ve městě McCarthy nebo na soukromých pozemcích přiléhajících ke Kennecottu.\n\nRoku 1986 byl Kennecott zařazen na seznam Národních historických památek Spojených států amerických. Správa národního parku získala do svého vlastnictví většinu městečka roku 1998 a v současnosti pracuje na renovaci všech budov. Některé domy však zůstávají v rukou soukromých vlastníků, stejně jako přilehlé pozemky.\n"}
{"id": "1333096", "url": "https://cs.wikipedia.org/wiki?curid=1333096", "title": "Terrance Zdunich", "text": "Terrance Zdunich\n\nTerrance Zdunich (*23. července 1976, Kalifornie) je americký herec, spisovatel, skladatel, producent, ilustrátor a výtvarník známý zejména díky své roli Graverobbera ve filmu \"Repo! The Genetic Opera\" a Lucifera ve filmu \"The Devil's Carnival.\"\n\nV roce 1998 Zdunich úspěšně ukončil studium na Otis College of Art and Design a nastoupil k Sony Pictures Animation jako ilustrátor storyboardů. Mimo jiné se tak podílel na vytváření animovaných pořadů jako \"Roughnecks: The Starship Troopers Chronicles\" a \"Max Steel\". Kvůli své kreativní frustraci v roce 2002 ze studia odešel a začal se věnovat ilustraci na volné noze. Během tohoto období pracoval i na úspěšné televizní sérii \"Sběratelé kostí\" studia Fox. Jako tvůrce storyboardů se podílel na hraných filmech jako \"What We Do Is Secret,\" který se věnuje příběhu punkové skupiny \"Germs\", nebo na filmu \"Útěk do divočiny\" režiséra Seana Penna. Na částečný úvazek pracoval i jako lektor malby a kresby ve městě Calabasas v Kalifornii.\n\nBěhem přechodu ze studiové spolupráce na autorskou tvorbu se Terrance zapsal do kurzu herectví na South Coast Repertory Theatre, kde se seznámil se svým budoucím kreativním partnerem, Darrenem Smithem. V roce 1999 spolu zformovali rockové duo \"The Gallery\" a začali vytvářet divadelní rockovou hudbu ve formě krátkých, desetiminutových oper.Jako duo vystupovali na losangeleské divadelní i klubové scéně. Po úspěchu první desetiminutové opery, \"The Necro-merchant‘s Debt\" (tj. \"Dluh Nekro-kupce\"), se rozhodli původně krátkou operu rozšířit na celovečerní divadelní představení, které poté přejmenovali na \"Repo! The Genetic Opera\".\n\nV roce 2001 dali Zdunich a Smith dohromady malou skupinu herců a hudebníků a začali hrát \"Repo!\" jako jednoaktovku v losangeleských klubech. První celovečerní inscenace se \"Repo!\" dočkalo v Hollywoodském divadle John Raitt Theatre pod taktovkou Darrena Lynna Bousmana. Již během tohoto představení byl Zdunich obsazen do role vypravěče – Graverobbera. \"Repo!\" se na scénu vrátilo v roce 2004 ve West Hollywood SplitID Theatre a svoji poslední inscenaci si splnilo v roce 2005 v experimentálním divadle West Theatre v New Yorku. V této inscenaci Zdunich nejen účinkoval, ale zároveň ji i režíroval.  \n\nV roce 2006 dali Zdunich, Bousman a Smith dohromady krátkometrážní, desetiminutový film, ve kterém účinkoval sám Zdunich, Shawnee Smith, Michael Rooker a J. LaRose. Film byl představen agentům a producentům z Endeavor Agency v Beverly Hills v Kalifornii. V roce 2008 se \"Repo!\" pod záštitou Lionsgate a Twisted Pictures konečně dostalo na filmová plátna. Hereckých postů se ujali osobnosti jako Anthony Head, Alexa Vega, Paul Sorvino a Sarah Brightman. Zdunich si ponechal svoji původní roli Graverobbera/vypravěče a pustil se mimo jiné i do tvorby animovaných komiksových sekvencí a práce producenta. I přes svoje relativně malé pole působnosti (\"Repo!\" bylo uvedeno jen v 11 amerických kinech) si dílo získalo fanoušky po celém světě a vybudovalo si ohromnou kultovní základnu. Ve čtenářské anketě časopisu Rolling Stone se \"Repo!\" umístilo mezi top 25 kultovními filmy všech dob. Zdunich i v současnosti cestuje po Spojených státech a navštěvuje tzv. „stínová“ promítání filmu, cony i soukromé akce.\n\nV roce 2009 se Zdunich rozhodl navrátit se zpět ke svým ilustrátorským kořenům a pustil se do soukromého projektu komiksové série \"The Molting\". \"The Molting\" vychází nezávisle, očekává se celkem dvanáct kapitol. Než Zdunich nakreslil byť jen jedinou stránku komiksu, vytvořil kompletní rámec příběhu. Nové vydání se objeví vždy jednou za pár měsíců. Kreslířem je pouze on sám, s dokončením mu asistuje Oceano Ransford, který se věnuje písmu, a koloristi Brian Johnson a Molly Rodmanová. Zdunich připouští, že příběh je z části založený na jeho vlastních zážitcích z dob vyrůstání v jižní Kalifornii. Svůj tvůrčí proces rovněž dokumentuje formou blogových článků pod hlavičkou „Molting with the Molting“. K říjnu 2012 vyšlo celkem 7 kapitol: \"Guilty Susie, The Happiest Place on Earth, Ootheca, Lethal Raids, Mother’s Day, Allied Forces and Supernatural Aid (tj. Provinilá Susie, Nejšťastnější místo na Zemi, Ootheca, Smrtící nájezdy, Den matek, Spojenecké síly a Nadpřirozená pomoc)\".\n\n28. května 2010 Terrance debutoval na filmovém festivalu Sacramento Horror Film Festival se svým projektem „The Tutor“ (tj Tutor). Jedná se o týdenní instruktážní videa, jejichž styl Terrance popisuje jako „něco mezi Bobem Rossem a Tedem Bundym“. Jako Tutor učil své diváky, jak namalovat například zátiší. Zároveň podporoval účast publika na projektu občasnými „domácími úkoly“, které se obvykle týkaly tvorby videa nebo zátiší a byly k nalezení na Tutorově doprovodném blogu. 23. října 2010 byl projekt ukončen Hollywoodskou kulturní událostí nazvanou „Tutorova Galerie“. Během události došlo na Zdunichovo živé vystoupení a vernisáž děl vytvořených jeho žáky.\n\nV roce 2012 uvedli Zdunich a Bousman ve spolupráci se skladatelem Saarem Hendelmanem novinku \"The Devil‘s Carnival (tj. Ďáblův karneval).\" Film trvá pouhých 56 minut a z principu popírá konvenční modely filmové distribuce. Ve filmu účinkují herci z velkých pláten i z televize, mezi nimi například Sean Patrick Flanery a Dayton Callie, spolu s rockovými hvězdami jako je Emilie Autumn nebo Ivan L. Moody. Premiéra proběhla formou exkluzivního promítání během jedné jediné noci v šedesáti městech napříč Spojenými státy a Kanadou. Turné se postupem času vyvinulo ve standardnější promítání doplněné o setkání s herci, diskuze, kostýmové soutěže, živá vedlejší představení a promítání záznamů ze zákulisí.\n\nPo úspěchu prvního filmu a následujícího turné si Zdunich zopakoval roli Lucifera v pokračování \"Alleluia! The Devil‘s Carnival,\" které vyšlo v roce 2015. Nově se k hereckému obsazení přidali i Adam Pascal, Barry Bostwick, David Hasselhoff, Tech N9ne a Ted Neely.\n\nV průběhu turné Zdunich oznámil vznikající hudební spolupráci se skladatelem Saarem Hendelmanem, projekt „American Murder Song“. Jedná se o sbírku originálních balad se společným motivem vraždy, tematicky zasazenou do Ameriky roku 1816.\n\nVětšina Zdunichových projektů se vyznačuje poměrně temnými motivy. Svým fanouškům opakovaně dokazuje svoji lásku pro vše hrůzostrašné, jeho tvorba je tak obvykle označována jako hororová. V jeho prvotních dílech, například v komiksu \"God and the Box\" (k nalezení na jeho webu), je možné si povšimnout opakujícího se motivu brouků, především pak švábů. Jeho webová stránka je plná všelijaké havěti, která na návštěvníka vyskakuje spolu se střípky faktů o jednotlivých druzích. Zdunich chová šváby jako domácí mazlíčky. Nechal se slyšet, že jeho slabost pro tyto tvory pramení z jejich obvykle nepochopené nátury a houževnatosti – což jsou vlastnosti, se kterými se Zdunich ztotožňuje.\n"}
{"id": "1333098", "url": "https://cs.wikipedia.org/wiki?curid=1333098", "title": "Individual Challenge Cup 2017", "text": "Individual Challenge Cup 2017\n\nIndividual Challenge Cup 2017 (ICC 2017) byl VIII. ročník mezinárodní soutěže jednotlivců ve field trialu retrieverů, který se konal 7. a 8. října 2017 v Rakousku. Pořadatelem soutěže byl Österreichischer Retriever Club (ÖRC).\n\nKaždá členská země mohla vyslat 2 psy. Nakonec se soutěže zúčastnilo 29 psů z 15 zemí. Vítězem se stal Emmanuel Cormier z Francie se psem Cool Mint Arlet Star před Tomi Sarkkinenem z Finska se psem Wijmas Mumin.\n\nÖRC nominoval čtyři rozhodčí.\nSeznam soutěžících z jednotlivých zemí (řazeno podle země).\n\nPrvní den proběhla kvalifikace do nedělního finále (řazeno podle startovního čísla).\nNíže tabulka obsahuje pouze účastníci, kteří byli klasifikováni.\n\n"}
{"id": "1333107", "url": "https://cs.wikipedia.org/wiki?curid=1333107", "title": "Hampton", "text": "Hampton\n\nHampton může být:\n\n\n"}
{"id": "1333114", "url": "https://cs.wikipedia.org/wiki?curid=1333114", "title": "Light music", "text": "Light music\n\nLight music (\"lehká hudba\") je obecný termín, který označuje převážně Britský hudební styl „odlehčené“ orchestrální hudby, která vznikla v 19. století a funguje až do současnosti. Její rozkvět nastal v polovině 20. století.\n\nStyl je „jednodušší“ formou západní klasické hudby a vyznačuje se převážně kratšími skladbami a suitami, které jsou zaranžovány pro širší publikum. Tento způsob byl obzvláště populární během doby rozvoje rozhlasového vysílání, kdy program stanic jako například BBC Light Programme tvořily převážně kompozice lehké hudby.\n\nLehká hudba, občas označována i jako mood music (\"hudba pro náladu\") či concert music (\"koncertní hudba\"), se často pojí s žánrem easy listening, přestože je tato interpretace zavádějící. Ačkoli je light music převážně britská záležitost, byla populární i v USA a zbytku Evropy, a spousta skladeb je stále známá díky jejich používání ve filmech či znělkách rozhlasových a televizních pořadů.\n\nPřed vrcholným romantismem se oddělili od západní klasické hudby skladatelé jako Wolfgang Amadeus Mozart či Joseph Haydn tím, že začali pro své symfonie a opery komponovat kratší a méně obsáhlé skladby (např. \"Malou noční hudbu\"). Mezi další ukázky rané evropské lehké hudby patří operety skladatelů jako Franz von Suppé či Arthur Sullivan, dále pak salonní hudba, valčíky a pochody Johanna Strausse II a jeho příbuzných. Straussovský valčík se postupně stal běžným vzorem pro lehkou hudbu (pro představu například \"Night of Gladness\" Charlese Ancliffa nebo \"Valse Septembre\" Felixe Godina ). Tyto skladby ovlivnily základy „lehčí“ verze klasické hudby v 19. a na počátku 20. století.\n\nŽánr light music má pravděpodobně svůj původ u přímořských orchestrů, které v Británii vzkvétaly během 19. a na počátku 20.století. Orchestry měly rozsáhlý repertoár, od klasické hudby až po populární písně a balady. Postupně vznikala spousta kratších orchestrálních skladeb, zkomponovaných tak, aby oslovily širší publikum. Za zmínku stojí, že i „vážní“ skladatelé, jako byl např. Sir Edward Elgar, napsali pro tento žánr řadu populárních skladeb, jako například \"Salut d'Amour\", \"Nursery Suite\" či \"Chanson de Matin\". Dirigent Sir Thomas Beecham se proslavil tím, že své obyvkle vážné orchestrální koncerty zakončoval takzvanými „lízátky“, což byly méně vážné, krátké či zábavné skladby, které orchestr hrál jako přídavky. V podobném duchu se nesly i rané koncerty Henryho Wooda, který se inspiroval „promenádními koncerty“  v rekreačních zahradách Londýna.\n"}
{"id": "1333117", "url": "https://cs.wikipedia.org/wiki?curid=1333117", "title": "Ripanjský tunel", "text": "Ripanjský tunel\n\nRipanjský tunel (v srbské cyrilici Рипањски тунел) se nachází v blízkosti stejnojmenné obce jižně od srbské metropole Bělehradu. Jednokolejný železniční tunel je dlouhý 1,646 km a vede v severo-jižním směru. Je součástí trati Bělehrad–Niš a nachází se na traťovém kilometru 29,987.3–31,600.35.\n\nTunel byl budován v letech 1881–1884 jako součást nejstarší železniční trati na území Srbska. Jednalo se první stavbu svého typu v zemi. Jeho výstavba byla s blízkým Ripanjským viaduktem přes řeku Rajlu jednou z nejnáročnějších částí trasy. Účastnilo se jí několik tisíc lidí. Proražen byl v lednu 1883; ražen byl ve vápenci a pískovci. Zprovoznění tunelu se uskutečnilo ale až v lednu 1884, a dokončení stavby zpomalilo otevření celé tratě.\n\nNedlouho po zprovoznění se podpěrná zeď u tunelu zřítila a stavba tak musela být opravována. O nekvalitnosti železničních staveb a možném zřícení celého tunelu tehdy psala radikální strana. \n"}
{"id": "1333118", "url": "https://cs.wikipedia.org/wiki?curid=1333118", "title": "Agares", "text": "Agares\n\nAgares také Agarat, Agaros, či Agarus je jeden z démonů popisovaných v grimoárech.\n\nAgares je v grimoárech Livre des Esperitz, Pseudomonarchia Daemonum, Lemegeton a Dictionnaire Infernal popisován jako vévoda pekla, vládnoucí východu. Zobrazuje se jako starý muž jedoucí na krokodýlu a jestřábem na ruce. Učí jazyky a je schopen zničit důstojnost, a způsobuje zemětřesení. Vládne 31 legiím démonů a někdy se uvádí 36. \n\nJe spojen s 5-9 stupněm Berana, 25. - 29. březnem, v tarotu s dvěma holemi, krvavou barvou, s hvozdíkem, Marsem či Merkurem, mědí, s živlem vzduchu či ohně a tygrem.\n\n"}
{"id": "1333120", "url": "https://cs.wikipedia.org/wiki?curid=1333120", "title": "Martin Jaroš", "text": "Martin Jaroš\n\nMartin Jaroš (* 27. září 1976 Benešov) je český marketingový odborník. Je autorem několika známých reklamních kampaní, například pro české telekomunikační operátory T-Mobile, Vodafone nebo Oskara.\n\nOd roku 2001 působil ve firmě Oskar Mobil, později ve Vodafonu, pro který zpracoval reklamu s čivavami a s Petrem Čtvrtníčkem v hlavní roli. Od roku 2012 pracoval pro T-Mobile, kde vytvořil reklamní kampaň s Chuckem Norrisem. Od února 2013 pracoval pro katarského operátora QTel a podílel se na jeho rebrandingu na Ooredoo.\n\nJaroš je také autorem humoristického blogu \"Vosa na jazyku\" založeného roku 2003 a obnoveného v roce 2013.\n\nV komunálních volbách v roce 2010 kandidoval jako nestraník za TOP 09 do Zastupitelstva města Benešova, ale neuspěl. Poprvé vstoupil do politiky v roce 2016, kdy založil politické Hnutí NE, se kterým se chystal kandidovat ve sněmovních volbách. K tomu ale nakonec nedošlo. Po prezidentských volbách v roce 2018 oznámil vstup do politiky znovu. Dostal nabídku – od TOP 09. Zvažoval také vstup k Pirátům. V dubnu 2018 ale nakonec oznámil, že založí novou stranu.\n\n"}
{"id": "1333128", "url": "https://cs.wikipedia.org/wiki?curid=1333128", "title": "Jonathan Sadowski", "text": "Jonathan Sadowski\n\nJonathan Sadowski (* 23. listopadu 1979 Chicago, Illinois) je americký herec. Je známý svou rolí Joshe Kaminskiho v rodinném sitcomu \"Mladí a hladoví\" stanice ABC Family. Také hrál Paula Antonia, nejlepšího přítele Violy Hastingové, v komedii \"Super náhradník\" či Henryho Godsona v sitcomu \"$h*! My Dad Says\" na stanici CBS.\n\n"}
{"id": "1333192", "url": "https://cs.wikipedia.org/wiki?curid=1333192", "title": "Čihadelské rybníky", "text": "Čihadelské rybníky\n\nPřírodní památka Čihadelské rybníky se nachází poblíž obce Kněžičky a představuje tři menší rybníky ležící v Oboře Kněžičky (Žehuňská obora). Území je veřejnosti běžně nepřístupné. Hlavním předmětem ochrany je makrofytní vegetace přirozeně eutrofních a mezotrofních stojatých vod (nejvýznamnější je nejjižněji ležící a mělký rybník) a živočichů na tyto biotopy vázaných, zejména kuňky obecné (\"Bombina bombina\"), čolka obecného (\"Triturus vulgaris\") a šídla lučního (\"Brachytron pratense\").\n\nPřírodní památka je rovněž součástí evropsky významné lokality Žehuňsko a rozlehlé ptačí oblasti Žehuňský rybník – Obora Kněžičky soustavy Natura 2000. Z chráněných druhů živočichů a rostlin se zde dále vyskytují ještěrka obecná (\"Lacerta agilis\"), ropucha obecná (\"Bufo bufo\"), skokan zelený (\"Rana esculenta\"), užovka obojková (\"Natrix natrix\"), ostřice pozdní (\"Carex oederi\"), rdest trávolistý (\"Potamogeton gramineus\"), rdest ostrolistý (\"Potamogeton acutifolius\"), rdest světlý (\"Potamogeton lucens\"), skřípinec jezerní (\"Schoenoplectus lacustris\"), bublinatka jižní (\"Utricularia australis\") a rozrazil štítkovitý (\"Veronica scutellata\").\n"}
{"id": "1333231", "url": "https://cs.wikipedia.org/wiki?curid=1333231", "title": "Jesse Rutherford", "text": "Jesse Rutherford\n\nJesse James Rutherford (* 21. srpna 1991 Newbury Park Kalifornie) je americký zpěvák a herec, známý jako frontman rockové kapely The Neighbourhood. Zahrál si také v epizodě \"Nájezdníci\" televizního seriálu \"\".\n\nPoté co jako dítě hrál v reklamních spotech, získal v roce 2002 roli ve filmu \"Život nebo něco takového\" a v témže roce i ve filmu \"Ted Bundy\", a k tomu i malou televizní roli v epizodě \"Nájezdníci\" seriálu \"Star Trek: Enterprise\". \n\nV roce 2011 zveřejnil promo kompilaci nazvanou \"Truth Hurts, Truth Heals\". Jeho hudební kariéra s The Neighbourhood začala v roce 2012 s jejich první písní \"Female Robbery\", po níž následovala \"Sweater Weather\", která se v červnu 2013 vyšplhala na žebříčku Alternative Songs časopisu \"Billboard\" až na první místo.\n\n\n"}
{"id": "1333277", "url": "https://cs.wikipedia.org/wiki?curid=1333277", "title": "Stužák", "text": "Stužák\n\nStužák (zkratkové slovo pro \"Studenti žákům\") je platforma studentských spolků a organizací. Cílem této platformy je zvýšit zájem mladých lidí o politické dění prostřednictvím vzdělávacích workshopů a her realizovaných na středních školách. Myšlenka propojení studentských spolků a vysokoškolských studentů humanitních oborů vznikla v listopadu 2016, kdy se poprvé zástupci studentských spolků setkali, a 3. října 2017 došlo ke schválení stanov jako jednoho z kroků k formální registraci zapsaného spolku.\n\nStužák v současné době pořádá celkem 11 různých workshopů v šesti základních kategoriích: politologie, mezinárodní právo, kritické myšlení, právo, sociologie a ekonomie. Sociologii, ekonomii, politologii nebo marketing vyučuje hravými metodami. Snaží se rozbít frontální způsob výuky a využít různé formy simulací, například soudního jednání. Žáci by tak měli pochopit nejen teorii a propojení do praxe, ale především se o společenské obory zajímat. \n\nMezi členy platformy patří osm spolků a organizací:\n\nPlatformu dále podporují následující organizace a instituce:\n"}
{"id": "1333290", "url": "https://cs.wikipedia.org/wiki?curid=1333290", "title": "Context Is for Kings", "text": "Context Is for Kings\n\nContext Is for Kings je epizoda seriálu \"\". Jde o třetí díl první řady šestého seriálu ze světa Star Treku. Zveřejněn byl 1. října 2017 na internetové platformě CBS All Access.\n\nŠest měsíců od událostí v předchozí epizodě je Michael Burnhamová převážena do vězeňské kolonie Tellun. Raketoplán ovšem napadnou ve vesmírném vakuu žijící tvorové a začnou mu vysávat energii. Pilotka se pokusí ve skafandru tvorů zbavit, ale je vysána do prostoru. Raketoplán se stane neovladatelným a vězňům hrozí smrt umrznutím, nebo z nich tvorové vysají životní energii. Zatímco ostatní vězni se marně pokoušejí dostat z pout, Burnhamová odevzdaně čeká. Pak se objeví neznámá federační loď a vlečným paprskem raketoplán odtáhne do bezpečí.\n\nOním plavidlem je \"USS Discovery\", kompletně nová vědecká loď Federace. Vězni jsou nejprve odvedeni do jídelny, kde ale mezi nimi dojde ke rvačce, během které dva z trestanců zaútočí na Burnhamovou. Ta se bez problémů ubraní a je následně odvedena ke kapitánovi. Cestou projde přes můstek a zde ke svému překvapení najde Sarua v kapitánském křesle; ten ovšem není velitelem lodi, tím je kapitán Gabriel Lorca. Vyčištění raketoplánu od nákazy potrvá tři dny a Lorca chce, aby Burnhamová během té doby využila své znalosti kvantové mechaniky a pomohla jeho posádce. Burnhamová odmítne, takže jí Lorca spolupráci přikáže s konstatováním, že pro svůj cíl, tedy vítězství nad Klingony, použije kohokoliv a cokoliv. Burnhamová je odvedena na ubikace, kde se její spolubydlící a zároveň kolegyní stane kadetka Sylvia Tillyová.\n\nJejím nadřízeným se stane poručík Stamets, který není s vyhlídkou spolupráce s ní vůbec nadšený. Burnhamová splní své úkoly, ale stále jí nikdo neřekne smysl její práce, či dokonce pravé poslání \"USS Discovery\". Rozhodne se tedy proniknout do přísně střežené oblasti a zde objeví sklad plný hub rodu Prototaxites stellaviatori, což jí nepomůže. Následně je kapitán Lorca informován, že na sesterské lodi \"USS Discovery\", \"USS Glenn\", došlo k nehodě a celá posádka je mrtvá. Lorca vyšle k neovladatelnému plavidlu raketoplán, do kterého i přes odpor Stametse přiradí také Burnhamovou. Po prvním obhlédnutí \"USS Glenn\" Stamets Burnhamové vysvětlí, že podle jeho teorie není na kvantové úrovni rozdíl mezi biologií a fyzikou. Spóry hub tak jsou základními stavebními prvky života napříč celým vesmírem. Spoluautorem této teorie byl Stametsův kolega Straal, po vypuknutí války s Klingony je ale Hvězdná flotila rozdělila, aby byl jejich výzkum rychlejší. Straal působil na \"USS Glenn\" a teď je mrtvý, z čehož Stamets viní především Lorcu.\n\nNa palubě \"USS Glenn\" najde výsadek mrtvé Klingony a jednoho živého. Než se ho stačí zeptat, co se stalo, napadne Klingona neznámý tvor, zabije ho a poté začne pronásledovat také výsadek. Tvor zabije rovněž bezpečnostního důstojníka Kowskiho a začne se dobývat přes dveře k výsadku. Burnhamová ho naláká k sobě, takže ostatní mají dost času utéct k raketoplánu, následně se proplete průlezy s tvorem v patách a poté skočí do startujícího raketoplánu, který okamžitě odlétne.\n\nZpátky na \"USS Discovery\" se blíží hodina odletu raketoplánu s vězni. Lorca ovšem Burnhamové oficiálně nabídne místo na palubě lodi jako členovi posádky. Burnhamová odmítne proto, že věří, že Lorca na \"USS Discovery\" pracuje na tajné a zakázané biologické zbrani. Ten ji tedy vezme do testovací místnosti a zde jí odhalí, že pravým účelem tajného výzkumu je nový organický systém pohonu založený na spórách. S tímto druhem pohonu by \"USS Discovery\" mohla okamžitě cestovat na libovolně dlouhé vzdálenosti, a také ukončit válku s Klingony. Burnhamová souhlasí s nabídkou a stává se členkou posádky \"USS Discovery\".\n"}
{"id": "1333297", "url": "https://cs.wikipedia.org/wiki?curid=1333297", "title": "Římskokatolická farnost Pohořelice (arcidiecéze Olomouc)", "text": "Římskokatolická farnost Pohořelice (arcidiecéze Olomouc)\n\nŘímskokatolická farnost Pohořelice je územní společenství římských katolíků s farním kostelem svatého Jana Nepomuckého v děkanátu Zlín. \n\nPrvní písemná zmínka o obci pochází z roku 1255. Farní kostel byl postaven v letech 1739–1740.\n\nFarářem je od ledna 2017 R. D. Mgr. et Mgr. Miroslav Jáně.\n\nVe farnosti se pravidelně koná tříkrálová sbírka. V roce 2016 činil její výtěžek 26 801 korun.\n\nV červnu 2018 ve farnosti uděloval svátost biřmování biskup Josef Nuzík. \n"}
{"id": "1333328", "url": "https://cs.wikipedia.org/wiki?curid=1333328", "title": "Ben Moon", "text": "Ben Moon\n\nBen Moon (* 13. června 1966 Londýn) je bývalý reprezentant a britský sportovní lezec, který jako první přelezl cestu \"Hubble\" obtížnosti 8c+, později ohodnocenou jako 9a. V roce 1986 získal stříbro na mezinárodních závodech Sportroccia (stříbro) a v roce 1993 jako první zvítězil v celkovém hodnocení světového poháru v kombinaci disciplín (tehdy jen obtížnost a rychlost).\n\nNa konci osmdesátých a počátku devadesátých let byl jedním z nejlepších sportovních lezců s prvními přelezy mnoha obtížných cest. V 18 letech byl schopen přelézt cestu \"Statement of Youth\" (8a). V roce 1990 přelezl v Anglii cestu \"Hubble\", 8c+, první cestu na světě v této obtížnosti, kterou Adam Ondra v roce 2012 ohodnotil stupněm 9a a \"těžší než Action Direct\"), až v roce 2016 ji jako první cizinec přelezl Alexander Megos.\n\nJe také známý prvními přelezy cest \"Maginot linie\" a \"Agincourt\" (obě 8c francouzské klasifikace) ve Francii roku 1989. Obě cesty dlouho odolávaly místním lezcům a když uspěl, pojmenoval je provokativně po francouzských historických porážkách. V roce 2004 založil horolezeckou společnost Moon a později S7. V roce 2015 přelezl cestu Rainshadow, svou druhou cestu v klasifikaci 9a.\n\nV roce 1995 vydal Heinz Zak knihu \"Rock Stars\", kde je Ben Moon mezi nejlepšími skalními lezci spolu s dalšími sedmi Brity.\n\nV roce 2015 vyšla o jeho životě kniha \"Statement - The Ben Moon Story\" a po 25 letech vylezl také svou druhou cestu obtížnosti 9a ve svých téměř 49 letech.\n\n\n\n\n\n"}
{"id": "1333353", "url": "https://cs.wikipedia.org/wiki?curid=1333353", "title": "Aka", "text": "Aka\n\nAka může znamenat:\n"}
{"id": "1333355", "url": "https://cs.wikipedia.org/wiki?curid=1333355", "title": "Státní ústav jaderné, chemické a biologické ochrany", "text": "Státní ústav jaderné, chemické a biologické ochrany\n\nStátní ústav jaderné, chemické a biologické ochrany, v.v.i (SÚJCHBO) je veřejná výzkumná instituce zřízená Státním úřadem pro jadernou bezpečnost. Předmětem činnosti ústavu je identifikace a stanovení radioaktivních, chemických a biologických látek a hodnocení jejich účinků a také vývoj prostředků na ochranu před těmito látkami či dekontaminaci, bezpečnostní výzkum v rámci boje proti terorismu nebo proti vážným průmyslovými haváriím.\nSlouží také jako servisní instituce pro související činnosti, například analýzu \"obálek s podezřelým práškem\".\n"}
{"id": "1333357", "url": "https://cs.wikipedia.org/wiki?curid=1333357", "title": "Lahojsk", "text": "Lahojsk\n\nLahojsk (, – \"Logojsk\") je město v Minské oblasti v Bělorusku. Leží bezmála čtyřicet kilometrů severovýchodně od Minsku, hlavního města republiky, a k roku 2009 měl zhruba jedenáct tisíc obyvatel.\n"}
{"id": "1333359", "url": "https://cs.wikipedia.org/wiki?curid=1333359", "title": "WTA Finals 2017 – ženská dvouhra", "text": "WTA Finals 2017 – ženská dvouhra\n\nŽenská dvouhra WTA Finals 2017 probíhala v závěru října 2017, jakožto jedno z vyvrcholení ženské profesionální sezóny. Do singlové soutěže singapurského Turnaje mistryň nastoupilo osm nejlepších hráček v klasifikaci žebříčku Porsche WTA Race. Obhájkyní titulu byla Slovenka Dominika Cibulková, která se na turnaj jako dvacátá šestá hráčka žebříčku nekvalifikovala.\n\nRozlosování singlové soutěže proběhlo v pátek 20. října. Poprvé v kariéře do turnaje zasáhly Francouzka Caroline Garciaová, Lotyška Jeļena Ostapenková a Ukrajinka Elina Svitolinová.\n\nPo odehrání všech zápasů základní skupiny spolu soupeřily o post světové jedničky Simona Halepová a Karolína Plíšková. Plíšková musela vybojovat titul, aby Halepovou z tohoto postu sesadila. To se jí ovšem nepodařilo, když skončila v semifinále na raketě Caroline Wozniacké a Halepová tak poprvé v kariéře zakončila rok jako světová jednička.\n\nVítězkou se stala šestá nasazená Dánka Caroline Wozniacká, jež ve finále za 1.29 hodin zdolala americkou turnajovou pětku a šampionku z roku 2008 Venus Williamsovou po dvousetovém průběhu 6–4 a 6–4. Ve druhé sadě si Dánka vpracovala náskok 5–0, jenž soupeřka stáhla na rozdíl jediného gamu, ale otočit průběh již nedokázala. Málo chybující Wozniacká s 8 nevynucenými chabymi využila šest z devíti brejkových příležitostí, zatímco Williamsová na 31 vítězných míčů vytvořila 32 nevynucených chyb a čtyřikrát prolomila servis Evropanky. V probíhající sezóně si Wozniacká po zářijovém triumfu na Toray Pan Pacific Open připsala druhé turnajové vítězství, které představovalo dvacátý sedmý singlový titul na okruhu WTA Tour a první z Turnaje mistryň. Bodový zisk ji v žebříčku WTA posnul ze 6. na 3. místo. \n\n\n"}
{"id": "1333363", "url": "https://cs.wikipedia.org/wiki?curid=1333363", "title": "Taika Waititi", "text": "Taika Waititi\n\nTaika David Waititi (* 16. srpna 1975 Wellington) je novozélandský režisér, scenárista, herec a komik.\n\nZačínal na Novém Zélandu jako úspěšný komik, objevil se také v některých místních filmech a seriálech. Po roce 2000 natočil několik vlastních krátkých snímků, z nichž film \"Two Cars, One Night\" (2004) byl nominován na Oscara za nejlepší krátkometrážní hraný film. První celovečerní snímek natočil v roce 2007. Za adaptovaný scénář k filmu \"Králíček Jojo\" (2019), který také režíroval, získal Oscara a cenu BAFTA.\n\n\n"}
{"id": "1333370", "url": "https://cs.wikipedia.org/wiki?curid=1333370", "title": "Marcelová", "text": "Marcelová\n\nMarcelová je obec na Slovensku v okrese Komárno v Nitranském kraji 15 km jihovýchodě od Komárna.\nVznikla v roku 1942 spojením obcí Marcelová a Krátke Kosihy. Nachází se zde římskokatolický kostel svatého Jana Křtitele z roku 1901.\n\n"}
{"id": "1333381", "url": "https://cs.wikipedia.org/wiki?curid=1333381", "title": "WTA Finals 2017", "text": "WTA Finals 2017\n\nWTA Finals 2017, známý také jako Turnaj mistryň 2017 či se jménem sponzora BNP Paribas WTA Finals 2017 Singapore presented by SC Global, představoval jeden ze dvou závěrečných tenisových turnajů ženské profesionální sezóny 2017 pro osm nejvýše postavených žen ve dvouhře a osm nejlepších párů ve čtyřhře na žebříčku Porsche WTA Race.\n\nTurnaj se odehrával mezi 22. až 29. říjnem 2017, počtvrté v singapurské aréně Singapore Indoor Stadium, v níž byl instalován tenisový dvorec s tvrdým povrchem. Celkové odměny činily 7 500 000 amerických dolarů, prize money pak 7 000 000 dolarů.\n\nObhájkyní titulu ve dvouhře byla slovenská hráčka Dominika Cibulková, která se na turnaj nekvalifikovala. V deblové části trofej obhajoval ruský pár olympijských vítězek Jekatěrina Makarovová a Jelena Vesninová, jenž dohrál v semifinále.\n\nDosavadní finálové maximum z roku 2010 navýšila Dánka Caroline Wozniacká ziskem první trofeje Billie Jean Kingové pro vítězku dvouhry, která pro ni znamenala dvacátý sedmý singlový titul na okruhu WTA Tour. Premiérovou deblovou trofej Martiny Navrátilové si odvezl maďarsko-český pár Tímea Babosová a Andrea Hlaváčková, který vyhrál čtyři z pěti naposledy odehraných akcí. Po turnaji dvojice ukončila spolupráci.\n\nPočtvrté v historii se turnaj konal v singapurské aréně Singapore Indoor Stadium, která jej hostila mezi 22. až 29. říjnem 2017. Představoval čtyřicátý sedmý ročník ve dvouhře a čtyřicátý druhý ve čtyřhře. Událost organizovala Ženská tenisová asociace (WTA) jako součást okruhu WTA Tour 2017. Jednalo se o větší ze dvou závěrečných turnajů sezóny. Menším z nich se stal čínský WTA Elite Trophy, hraný v týdnu po skončení turnaje mistryň.\n\nSingapur se stal historicky devátým dějištěm WTA Finals, od založení v roce 1972. Práva zakoupil minimálně na pět ročníků (2014–2018). Los dvouhry proběhl 20. října a los čtyřhry se uskutečnil 24. října.\n\nSoutěže dvouhry se účastnilo osm hráček, z nichž každá v úvodních čtyřech dnech odehrála tři vzájemné zápasy v jedné ze dvou čtyřčlenných základních skupin – červené a bílé. První dvě tenistky z každé skupiny postoupily do semifinále, které bylo hráno vyřazovacím systémem pavouka. První z bílé skupiny se utkala s druhou z červené skupiny a naopak. Vítězky semifinále se následně střetly ve finále o pohár Billie Jean Kingové.\n\nDo soutěže čtyřhry nastoupilo osm párů, které od čtvrtfinále hrály vyřazovacím systémem o pohár Martiny Navrátilové.\n\nVe dvouhře byly žebříčkové body kumulovány ze šestnácti turnajů. Mezi ně se povinně započítávaly čtyři Grand Slamy, čtyři události Premier Mandatory a nejlepší výsledky ze dvou turnajů Premier 5. Tenistky měly příležitost získat body během konání 53 turnajů.\nVe čtyřhře byly žebříčkové body kumulovány z jedenácti nejlepších výsledků páru jakýchkoli turnajů v sezóně. Nemusely se tak povinně započítávat Grand Slamy ani události kategorie Premier.\n\nKonečné pořadí v základní skupině se řídilo následujícími kritérii:\n\nPrize money turnaje mistryň činily 7 000 000 dolarů.\n\n"}
{"id": "1333390", "url": "https://cs.wikipedia.org/wiki?curid=1333390", "title": "Egyptsko-československá obchodní dohoda (1955)", "text": "Egyptsko-československá obchodní dohoda (1955)\n\nEgyptsko-československá obchodní dohoda byla smlouva mezi Československem a Egyptem o obchodní výměně včetně dodávek zbraní a zbraňových systémů Egyptu podepsaná 14. září 1955. Smlouvu dojednali představitelé SSSR a Egypta. Československo ve smlouvě figurovalo namísto Sovětského svazu. Dodávkami výzbroje se Sovětský svaz začal naplno angažovat na Blízkém východě a ovlivnil tak budoucí vývoj v regionu.\n\nPo převzetí moci skupinou tzv. \"Svobodných důstojníků\" 23. července 1952, svržení egyptského krále Farúka I. a následného prohlášení Egypta republikou začala Rada revolučního vedení upevňovat svou moc mimo jiné i zásahy proti odborům či vůdcům dělnických stávek. Díky tomu SSSR vnímal převrat v Egyptě jako proamerický. Když však Rada začala nepokrytě požadovat stažení britských jednotek ze základen v Egyptě (a USA se postavili na stranu Velké Británie) zaujal SSSR vyčkávací postoj, který přešel v opatrnou podporu. Tak se kromě prohlášení o právu arabských zemí na sebeurčení zaměřovala na stále ostřejší napadání Izraele a sionismu.\nPostupem roku 1953 se navíc do stále významnějšího protikladu začaly dostávat americké a britské postoje vůči Egyptu a dalším arabským zemím a to zejména v oblasti vlivu. Toho se rozhodl Sovětský svaz (již po Stalinově smrti) využít a prezentovat se jako země bez velmocenských ambicí. Za snahou postavit proti sobě Východ a Západ stál především Gamál Násir, který se od začátku pokoušel rivality mezi mocnostmi využít. Věřil, že díky své snaze nakoupit sovětské zbraně donutí Spojené státy, aby Egyptu prodaly své zbraně. Sovětský svaz nadále stupňoval svou kritiku Spojených států a Velké Británie, které obviňoval ze snahy zatlačit arabské země do Západem řízených vojenských spolků a tím i pod svůj vliv či obstrukce, kterým bránily Spojené státy a Velká Británie vojenským dodávkám do Egypta. Tato sovětská politika vyústila v egyptsko-sovětskou obchodní dohodu z 18. srpna 1953 a sovětský souhlas s jednáním Československa a dalších socialistických zemí s Egyptem o zbrojních dodávkách. Přestože koncem roku 1953 došlo k odeslání prvních vzorků zbraní z Československa do Egypta k testování, jednání o zbrojních dodávkách uvízla na mrtvém bodě. Důvodem byly mocenské rozepře mezi egyptskými vrcholnými představiteli. Ty nakonec vyústily v uchopení moci plukovníkem Násirem na podzim roku 1954.\n\nPřerušení jednání a následný vnitropolitický boj v Egyptě (navíc podpořený Násirovým pokračujícím vyjednáváním s USA) vedl Sovětský svaz k opatrnosti ve vztahu k Egyptu. Oproti zdrženlivému postoji G. M. Malenkova, V. M. Molotova či expertům Ministerstva zahraničí SSSR prosazoval Nikita Chruščov názor vyjít egyptským návrhům maximálně vstříc. Ten nakonec zvítězil. Naproti tomu Spojené státy s finančními půjčkami či přímými dodávkami zbraní váhaly. Vadila jim zejména Násirova protiizraelská rétorika, přímá podpora proti Izraeli bojujícím palestinským fidájínům a z toho vyplývající obava, že americké zbraně budou použity právě proti Izraeli.\n\nJiž začátkem září 1954 SSSR prostřednictvím svého velvyslance naznačil Egyptu, že je ochoten jednat o prodeji zbraní, včetně těch těžkých. Po první sondáži, kterou se obnovilo jednání o zbrojních dodávkách do Egypta byla 14. února 1955 podepsána egyptsko-československá obchodní dohoda, která explicitně počítala i s vojenskými dodávkami. Československo bylo zvoleno proto, že se Sovětský svaz nechtěl dostat do konfrontace se Západem.\n\nSmlouva byla podepsána v Káhiře. Za československou stranu ji podepsal dr. Otakar Teufer, generální ředitel ministerstva zahraničního obchodu, za egyptskou generál Hasan Ragab a Samí Abú al-Futuh, státní podtajemník egyptského ministerstva zahraničí. Následně byla v dubnu téhož roku podepsána dohoda o první dodávce. Jednalo se o 50 ks modernizovaných německých tanků PzKpfw IV. montovaných v Československu na vývoz. Jednalo se o tzv. barterový obchod, při němž za dodaný materiál Egypt platil dodávkami zboží, v tomto případě bavlnou, fosfátem a dalšími komoditami. Podle jiných tvrzení se ale smlouva týkala 200 ks pistolí ráže 7.62 a nábojů do nich. Větší zbrojní dodávky v té době nebyly možné, neboť Egypt byl v té době řazen mezi kapitalistické státy a větší zbrojní dodávky těchto zemí byly zakázané.\nPřes tyto dodávky ještě Násir učinil několik pokusů o dojednání zbrojních dodávek z USA či Velké Británie, ale po obstrukcích ze strany těchto zemí se v červenci plně zaměřil na dodávky z Československa.\n\nDne 12. září 1955 byla v Praze podepsána dohoda o dodávkách leteckého, tankového a dělostřeleckého materiálu. Za egyptskou stranu dohodu podepsal vedoucí egyptské delegace Muhammad Háfiz Ismáíl, za československou stranu ministr zahraničního obchodu Richard Dvořák. V rozsahu dodávek a vzhledem k termínům nebyla československá strana svůj závazek schopna plnit v plném rozsahu a proto část dodávek poskytl Sovětský svaz formou odprodeje Československu. Dohodu o odprodeji mezi Československem a Sovětským svazem podepsali 16. září 1955 Richard Dvořák a sovětský zplnomocněnec G. S. Sidorovič.\n\nVeškeré dodávky byly odesílán do Sovětského svazu, do přístavů v Černém moři, odkud byly lodní dopravou transportovány do Egypta.\n\nCelková hodnota dodávek byla stanovena na 25 000 000 britských liber při (pro Egypťany výhodném) 2% úroku (americké odhady dodávek činily nejméně 140 000 000 dolarů). Valutami Egypťané zaplatili 25% celkové částky, zbytek byl splácen zbožím (bavlnou, rýží, fosfáty, tropickým ovocem, přízí z umělého hedvábí, lnem atd.). Tímto zbožím ale Československo muselo splácet úvěr za sovětský odprodej vojenského materiálu. Egyptské splátky Československu byly rozloženy do roku 1958.\n\nDodávky byly rozloženy do 5 etap:\n\n\n\n\n\n\nV dodávkách byly zahrnuty i radarové stanice, munice či 20 ks dopravních letadel IL-14. Od 5. února 1956 byl dodáván další dělostřelecký materiál. Kromě toho bylo v dodávkách též zahrnuto:\n\nV závěrečné etapě v roce 1957 se československá strana zavázala zajistit opravny. Egyptský požadavek, aby do dodávek byly zahrnuty i tanky T-54 a stíhací letouny MiG-19 Sovětský svaz odmítl. V první fázi Sovětský svaz odmítl i požadavek Káhiry i na dodávku těžkých tanků IS-3, později byly ale dodány. Mezi egyptskými požadavky se nacházely i zařízení a materiál pro jaderné laboratoře.\n\n16. listopadu projednal ÚV KSSS telegram, ve kterém Egypt požadoval navýšení dodávek. Odmítl sice požadavek na další ponorky, ale souhlasil s navýšením počtu MIG-15.\n\nV rámci vojenských dodávek se Československo (i SSSR) zavázalo poskytnout odpovídající zaškolení a výcvik příslušníků egyptské armády. Do Egypta odjelo z československé strany 129 odborníků a v Československu bylo uspořádáno 43 kurzů pro 130 příslušníků egyptské armády. Ze SSSR bylo vysláno do Egypta 130 odborníků.\nPrvní dodávka zbraní dorazila do egyptského přístavu v Alexandrii v noci z 20. na 21. října 1955 na sovětské lodi Krasnodar. Koncem října vyplula do Egypta nákladní loď Stalingrad, na jejíž palubě se nacházely stíhací letouny MIG-15. \n\nPoprvé Násir existenci smlouvy veřejně přiznal 27. září 1955 (ten den dorazila do Egypta první dodávka zbraní, jednalo se ale o plnění smlouvy z jara 1955). Prohlásil, že Egypt uzavřel s Československem smlouvu o dodávkách zbraní, neboť západní velmoci skončily u planých slibů a kladení podmínek. 1. října vydala sovětská tisková agentura TASS prohlášení, ve kterém se výslovně pravilo, že zbraně do Egypta dodává Československo a SSSR není jednou ze stran této dohody. Toto stanovisko zopakoval náměstek sovětského ministra zahraničí v odpovědi izraelskému velvyslanci, když řekl, že Sovětský svaz nedodává zbraně Egyptu, ani žádné další zemi na Blízkém východě a smlouva je výsledkem spolupráce dvou suverénních zemí [Československa a Egypta].\n\nV Izraeli zavládlo zděšení, neboť se vesměs předpokládalo, že se Egypt připravuje na agresi proti Izraeli. Oproti tomu odborníci upozorňovali na to, že dodávky do Egypta nedospěly a egyptské armádě potrvá až dva roky, než zvládne nové zbraně. Podle střízlivějších odhadů nebyl ale Násirův cíl rozpoutání války proti Izraeli (alespoň ne v blízké budoucnosti), ale vytvoření protiváhy proti v únoru 1955 vytvořenému tzv. Bagdádskému paktu tvořenému Tureckem, Irákem, Íránem, Pakistánem a Velkou Británií, který Násir vnímal nejen jako hrozbu pro Egypt, ale i snahu rozbít jednotu arabských zemí.\n\nPremiér Velké Británie A. Eden řekl, že sovětské dodávky zbraní zničí rovnováhu na Blízkém východě a že by bylo směšné tuto smlouvu považovat za běžnou obchodní dohodu.\n\nPřímým důsledkem uzavřené smlouvy a následných vojenských dodávek bylo odmítnutí půjčky Egyptu Světovou bankou na výstavbu Asuánské přehrady a následný Násirův odvetný krok, znárodnění Suezského průplavu.\n\n\n"}
{"id": "1333401", "url": "https://cs.wikipedia.org/wiki?curid=1333401", "title": "Izoforon", "text": "Izoforon\n\nIzoforon je α,β-nenasycený keton, bezbarvá až nažloutlá kapalina s vůní připomínající mátu. Používá se jako rozpouštědlo a jako surovina v organické syntéze.\n\nIzoforon může být degradován reakcí s hydroxylovými radikály vytvořenými fotochemicky. Poločas této reakce je kolem pěti hodin.\n\nTato látka reaguje se silnými oxidačními činidly, silnými zásadami a aminy.\n\nIzoforon se v přírodě nevyskytuje, na jeho výrobu bylo vyvinuto několik postupů. Nejčastěji používaná metoda zahrnuje autokondenzaci acetonu s KOH. Dehydrogenovaný aceton umožňuje uhlíkovým atomům na jedné molekule atakovat centrální (tedy karbonylový) uhlík druhé molekuly acetonu. Při této reakci vzniká diacetonalkohol (4-hydroxy-4-methylpentan-2-on)(1), jeho dehydratací se tvoří mesityloxid(2) a voda jako vedlejší produkt. Dehydrogenovaný aceton poté může dále v Michaelově reakci reagovat s mesityloxidem na 4,4-dimethyl-2,6-dioxoheptan-1-id (3), který atakuje vlastní karbonylový uhlík za vzniku 3-hydroxy-3,5,5-trimethylcyclohexan-1-onu (4). Dehydratací tohoto produktu se nakonec utvoří izoforon.\n\nJako katalyzátor se, má-li být vzniklý izoforon v kapalném skupenství, vetšinou používá jako katalyzátor smíšený oxid MgAlO. Pro syntézu izoforonu ve formě par je potřeba, aby autokondenzace acetonu proběhla při teplotě vyšší než 200 °C.\n\nIzoforon se používá jako rozpouštědlo v některých tiskařských inkoustech, barvách, lacích, lepidlech, kopolymerech, nátěrech a pesticidech, také jako meziprodukt v organické syntéze, složka podlahových tmelů a přípravků na konzervaci dřeva.\n\nPoužívání izoforonu jako rozpouštědla vyplynulo z výzkumu způsobů, jak likvidovat nebo recyklovat aceton, který je odpadním produktem při syntéze fenolu přes kumen.\n\nExistují tři základní deriváty izoforonu, Isoa, Isob a Isoc.\nDíky jeho cyklické struktuře bylo v několika studiích zkoumáno navázání izoforonu na DNA. Největší afinitu k DNA má z uvedených derivátů Isoc. Isob interaguje s DNA za narušení pravotočivé dvoušroubovice.\n\nIzoforonu se lze vystavit třemi způsoby: vdechnutím, vstřebáním kůží a vypitím vody, která obsahuje tuto látku.\n\nTěmito třemi způsoby může izoforon proniknout epitelovými tkáněmi, poté se stává toxickým.\n\nIzoforon je dobře absorbován a je rozpustný ve vodě. Díky tomu jej nejpravděpodobněji lze nalézt v moči. Tyto údaje byly získány ze studií na krysách.\n\nTéměř 93 % izoforonu, který se do těla dostane ústní dutinou, je během 24 hodin vyloučeno v nezměněné podobě, převážně močí a vydechovaným vzduchem. Distribuce izoforonu v organismu byla měřena pomocí radioaktivního značkování C, izotopu, který je dobře příjmán všemi tkáněmi. Nejvyšší koncentrace po 24 hodinách byly nalezeny v játrech, ledvinách a v předkožkových žlázách.\n\nMoč také obsahovala tyto deriváty izoforonu:\n\nDobrovolníci, kteří bylo vystaveni izoforonu o koncentracích 40, 80, 200 a 400 ppm pocítili dráždení v nosu, krku a na očích. Lidské oči jsou drážděny už při koncentraci 25 ppm. Silnější dráždění očí a nosu nastalo při 200 až 400 ppm.\n\nDlouhodobé vystavení izoforonu způsobuje nevolnost, únavu a depresi. Studie na zvířatech ukázaly, že dlouhodobé vdechování izoforonu ovlivňuje centrální nervovou soustavu. Minimální jsou důkazy o vadách a zpomalení růstu plodu při expozici izoforonu v průběhu těhotenství. Informace o případné reprodukční či vývojové toxicitě nebo karcinogenitě izoforonu nejsou k dispozici.\n"}
{"id": "1333409", "url": "https://cs.wikipedia.org/wiki?curid=1333409", "title": "Universal Zulu Nation", "text": "Universal Zulu Nation\n\nUniversal Zulu Nation ( \"Světový národ Zulu\") je mezinárodní hip-hopové hnutí založené umělcem Afrikou Bambaataem. Jeho zastánci se snaží šířit poselství, jež tvrdí, že hip-hop byl založen k šíření lásky, míru, jednoty a zábavy mezi obyvateli ghett a později také všech příznivců hip-hopové kultury.\n\nPůvodně bylo hnutí založeno pod názvem \"Organization\" v 70. letech 20. století z newyorského gangu \"Black Pads\", který byl z jižního Bronxu. Pár dalších gangů přispělo dalšími členy, například \"Savage Nomads\", \"Seven Immortals\" či \"Savage Skulls\". Členové hnutí začali pořádat kulturní akce pro mladé, v kterých se mísily různé druhy tanců a hudebních žánrů, což se časem stalo základními pilíři hip-hopové kultury. Zakladatel Afrika Bambaataa tvrdí, že název hnutí byl inspirován stejnojmenným filmem z roku 1964.\n\nImage hnutí zažilo několik proměn. V 70. a 80. letech 20. století nosili členové typické oděvy rozličných světových kultur, což mělo symbolizovat filozofii hnutí ohledně světové kulturní sjednocenosti. V 80. letech 20. století mělo hnutí již autonomní odnože v Japonsku, Francii, Spojeném království, Austrálii, Kanadě, Jižní Koreji a Jihoafrické republice. Ve stejné dekádě začali hip-hopoví umělci jako KRS-One, A Tribe Called Quest či kolektiv Native Tongues oslavovat africkou kulturu, Zulu Nation tak začalo přebírat doktríny z afro-centrických hnutí typu Nation of Islam, Nuwaubian Nation či Nation of Gods and Earths. V nadcházející dekádě se hnutí začalo štěpit do menších odnoží jako například Ill Crew Universal. V roce 2016 Afrika Bambaataa odstoupil z čela hnutí po obvinění ze sexuálního obtěžování mladších členů hnutí. Ronald Savage byl jeden z prvních, kdo o tomto údajném obtěžování veřejně promluvil.\n\n"}
{"id": "1333411", "url": "https://cs.wikipedia.org/wiki?curid=1333411", "title": "Bystré sedlo", "text": "Bystré sedlo\n\nBystré sedlo může znamenat:\n\n\n"}
{"id": "1333412", "url": "https://cs.wikipedia.org/wiki?curid=1333412", "title": "Marc Laidlaw", "text": "Marc Laidlaw\n\nMarc Laidlaw (narozen 1960) je americký spisovatel přispívající do žánru sci-fi a horroru a bývalý scénarista herního studia Valve Corporation. Mezi jeho nejznámnější díla patří the Dad's Nuke, The 37th Mandala a herní scénář ke hře Half-Life.\n\nLaidlaw se narodil v roce 1960 a vyrostl v Laguna Beach v Kalifornii. Na Orengonské univerzitě studoval programování počítačů děrnými štítky, avšak studium přerušil. Psal povídky a jeho první román Tátova atomovka vyšel v roce 1985. Během dalších deseti let napsal několik dalších románů, ale živil se v San Francisku jako právní referent.\n\nLaidlaw sice hrál počítačové a arkádové hry, avšak ne nijak vášnivě. Až hra Myst změnila jeho vnímání tohoto média. Posedlost touto hrou ho donutila si domů v San Francisku koupit nový počítač. Po objevení svého nového koníčku napsal tie-in novelu, odehrávající se ve světě počítačové hry Gadget: Past as Future, jménem The Third Force (1996). Jeho nejoblíběnější hrou je Thief: The Dark Project.\n\nSpolupráce s herními vyvojáři v něm vyvolala touhu vytvořit si hru vlastní. Připojil se ke společnosti Valve v době, kdy pracovali na hře Half-Life, a podílel se na jejím příběhu a level designu. Později ve Valve také pracoval na rozšířeních pro Half-Life a jejím pokračování Half-Life 2. V lednu roku 2016 opustil společnost ze dvou hlavních důvodů: jeho věk a touha psát své vlastní příběhy.\n\n25. srpna 2017 Laidlaw zveřejnil na svém blogu článek na názvem \"Epistle 3\" , který popisuje děj nevydané třetí epizody Half-Life 2, který sepsal během svého působení ve Valve. Kvůli právům však změnil jména postav a lokací. Na svém Twitterovém účtu na otázku, zdali je Epistle 3 oficiálním pokračováním, odpověděl, že v tomto bodě je to jen čistá fanfikce.\n\n\nLaidlaw také napsal desítky povídek, z nichž jedna (Kluci ze čtyřstý, 400 Boys) byla přeložená do češtiny a vydaná v rámci sbírky povídek Zrcadlovky: Kyberpunková antologie.\n\nNapsal také sérii o bardovi jménem Gorlen, který díky prokletí získal ruku chrliče:\nKnihy \"The Orchid Eater\", \"The Third Force\" a The \"37th Mandala\" jsou k nalezení uvnitř skříňky hlavního protagonisty Gordona Freemana hry Half-Life, pravděpodobně jako odkaz na Laidlawovu spolupráci na jejím ději a level designu. Ve stejné lokaci lze také najít skřínku se jménem \"Laidlaw\". Další kniha, ačkoliv fiktivní, The Extreme Aggrotato, se dá najít v laboratoři Eliho Vance z Half-Life 2.\n\n"}
{"id": "1333414", "url": "https://cs.wikipedia.org/wiki?curid=1333414", "title": "Webový seriál", "text": "Webový seriál\n\nWebový seriál je audiovizuální narativní dílo seriálového charakteru, vydávané nebo vysílané prostřednictvím World Wide Webu. Oproti televizním seriálům, včetně těch produkovaných webovými televizemi, se obvykle liší svými tvůrci, délkou, kvalitou a jinými parametry. Webové seriály nemívají velký rozpočet, často jsou vytvářeny nezávisle nebo malými produkčními společnostmi a bývají autorské, obvykle bez známých herců. Některé webové seriály jsou vytvářeny na amatérské nebo poloprofesionální bázi. Délka jednotlivých dílů webových seriálů často dosahuje pouze několika minut, některé však mohou mít díly se stopáží blížící se 30 minutám. Vznik webových seriálů souvisí s Webem 2.0.\n\nKolem roku 2010 vzniklo několik cen udělovaných webovým seriálům. Patří k nim Streamy Awards, Indie Series Awards či IAWTV Awards.\n\nKe známým webovým seriálům patří např. \"The Guild\" (2007–2013) od Felicie Day.\n"}
{"id": "1333427", "url": "https://cs.wikipedia.org/wiki?curid=1333427", "title": "Luke Cage (seriál)", "text": "Luke Cage (seriál)\n\nMarvel's Luke Cage, či zkráceně Luke Cage, je americký webový televizní seriál od Cheoa Hodari Cokera, založený na stejnojmenném hrdinovi Marvel Comics. Seriál je umístěn v Marvel Cinematic Universe (MCU), sdílí kontinuitu s filmy a seriály MCU a je třetím seriálem odkazujicím k crossoveru \"Marvel's The Defenders\". Je produkován společností Marvel Television ve spolupráci s firmou ABC Studios, přičemž showrunnerem je Cheo Hodari Coker.\n\nVšech 13 dílů první řady bylo zveřejněno dne 30. září 2016 na Netflixu. V prosinci 2016 bylo oznámeno, že seriál získal druhou řadu. Druhá řada s 13 díly byla na Netflixu zveřejněna 22. června 2018.\n\nKdyž při sabotovaném experimentu dostane super sílu a nezničitelnou kůži, stává se z Luka Cage uprchlík, který se snaží začít nový život v Harlemu. Brzy se však musí ponořit do své minulosti a bojovat za záchranu města.\n\n\n\n"}
{"id": "1333435", "url": "https://cs.wikipedia.org/wiki?curid=1333435", "title": "Doplňovací volby do Senátu Parlamentu České republiky 2004", "text": "Doplňovací volby do Senátu Parlamentu České republiky 2004\n\nDoplňovací volby do Senátu Parlamentu České republiky 2004 se konaly ve dvou obvodech. První kolo volby proběhlo 8. a 9. října 2004 a druhé kolo proběhlo 15. a 16. října 2004. Volilo se v volebním obvodu č. 20 - Praha 4 a v volebním obvodu č. 54 - Znojmo.\n\nDosavadní senátor Josef Zielenec byl v roce 2004 zvolen do Evropského parlamentu.\n\nVýsledky voleb:\nDosavadní senátor Vladimír Železný byl v roce 2004 zvolen do Evropského parlamentu.\n\nVýsledky voleb:\n"}
{"id": "1333439", "url": "https://cs.wikipedia.org/wiki?curid=1333439", "title": "Luke Cage (rozcestník)", "text": "Luke Cage (rozcestník)\n\nVýraz Luke Cage může mít různé významy:\n\n"}
{"id": "1333449", "url": "https://cs.wikipedia.org/wiki?curid=1333449", "title": "Antonio Maria Abbatini", "text": "Antonio Maria Abbatini\n\nAntonio Maria Abbatini (okolo roku 1600 Tiferno, dnes Città di Castello – 1677 nebo 1679 tamtéž) byl italský hudební skladatel, pedagog a teoretik\n\nAbbatini byl žákem svého strýce Lorenza Abbatiniho, který byl kapelníkem v katedrále svého rodného města. Jeho dalším učitelem byl patrně Giovanni Bernardino Nanino. Po smrti svého strýce krátce převzal jeho místo v katedrále. Poté vstoupil do Papežského semináře v Římě (\"Pontificio Seminario Romano Maggiore\"), kde byl později jmenován kapelníkem. Od roku 1627 působil Abbatini jako maestro di cappella v Lateránské bazilice v Římě. V roce 1629 se vrátil do svého rodného města. V roce 1632 získal místo kapelníka v katedrále v Orvietu (\"Cattedrale di Santa Maria Assunta\"). Od roku 1635 do roku 1640 opět působil ve svém rodném městě. Od roku 1640 byl kapelníkem v bazilice Santa Maria Maggiore. V letech 1646–1649 byl dirigentem v bazilice sv. Vavřice v Damasu. Vrátil se do Říma a opět působil v katedrále Santa Maria Maggiore až do roku 1677. V tomto roce se opět vrátil do Tiferna, kde pak byl kapelníkem až do své smrti.\n\nKomponoval chrámovou hudbu i opery. Je považován za jednoho z hlavních představitelů vrcholného barokního monumentálního stylu. Jeho \"commedia per musica\" \"Dal male il bene\" z roku 1654, položila základy pro vývoj komické opery, který vyvrcholil v 18. století stylem opera buffa. Vedle svých hudebních děl napsal několik hudebních učebnic: \"Discorsi o lezioni accademiche\" (1663-1668).\n\n\n\n\n\n"}
{"id": "1333453", "url": "https://cs.wikipedia.org/wiki?curid=1333453", "title": "Bystrá lávka", "text": "Bystrá lávka\n\nBystrá lávka (cca 2314 m) je horský přechod, který leží v Soliskovém hřebeni mezi Bystrými vežičkami a Bystrými hrby ve Vysokých Tatrách na Slovensku. Od roku 1993 tvoří turistickou spojnici Mlynické a Furkotské doliny, když do něj byla posunuta žlutá turistická značka, která do té doby vedla přes Bystré sedlo. Je dostupná jen v letní sezóně od 15. června do 31. října.\n\nZ lávky jsou stejně jako ze sedla nádherné výhledy na Štrbský štít, hřeben Bášt, Veľké Solisko, Kriváň, Okrúhle, Capie a Vyšné Wahlenbergovo pleso.\n"}
{"id": "1333454", "url": "https://cs.wikipedia.org/wiki?curid=1333454", "title": "Doplňovací volby do Senátu Parlamentu České republiky 1999", "text": "Doplňovací volby do Senátu Parlamentu České republiky 1999\n\nDoplňovací volby do Senátu Parlamentu České republiky 1999 se konaly jen v jednom obvodu. Volby proběhly 27. a 28. října 1999 a volilo se ve volebním obvodu č. 27 - Praha 1.\n\nDoplňovací volby se konaly z důvodu úmrtí dosavadního senátora Václava Bendy. \n\nvýsledky voleb:\n"}
{"id": "1333459", "url": "https://cs.wikipedia.org/wiki?curid=1333459", "title": "Iron Fist (seriál)", "text": "Iron Fist (seriál)\n\nMarvel's Iron Fist, či zkráceně Iron Fist, je americký webový televizní seriál od Scotta Bucka, založený na stejnojmenném hrdinovi Marvel Comics. Seriál je umístěn v Marvel Cinematic Universe (MCU), sdílí kontinuitu s filmy a seriály MCU a je čtvrtým seriálem odkazujicím k crossoveru \"Marvel's The Defenders\". Je produkován společností Marvel Television ve spolupráci s firmou ABC Studios a Devilina Productions. Showrunnerem první řady byl Scott Buck a druhé Raven Metzner.\n\nVšech 13 dílů první řady bylo zveřejněno dne 13. března 2017 na Netflixu. I přesto, že seriál získal vcelku negativní hodnocení od kritiků, tak byl v červenci 2017 prodloužen. Druhá řada měla premiéru 7. září 2018 a byla kritiky kladněji přijata než první.\n\nDanny Rand, kluk, o kterém se předpokládalo že byl 15 let mrtvý, se vrátí do New York City, aby získal zpět svou rodinnou společnost od Harolda Meachuma a jeho dětí, Warda a Joy. Když se však objeví, musí si vybrat mezi odkazem své rodiny a povinnostmi Iron Fista. Získá nazpět svůj 51% podíl ve firmě. První den v práci rozhodne o ceně léků, které zachrání tisíce životů. Postaví se radě, a pod vlivem svého učení z kláštera rozhodne léky prodávat za výrobní cenu. Poté se zabývá svržením a zničením Ruky (zločinecké organizace). Což je jeho úděl vyvoleného Iron Fista. Pomáhá mu lektorka juda Colleen Wingová, se kterou se časem sblíží. Koupí dům, ve kterém se nachází její dojo a tím vyřeší její finanční problémy.\n\n\n\n"}
{"id": "1333468", "url": "https://cs.wikipedia.org/wiki?curid=1333468", "title": "Samsung Galaxy A5 (2017)", "text": "Samsung Galaxy A5 (2017)\n\nSamsung Galaxy A5 (2017) je smartphone s operačním systémem Android, vyráběný společností Samsung Electronics. Byl představen 2. ledna 2017 spolu se Samsungem Galaxy A3 (2017) a Samsungem Galaxy A7 (2017). Šlo o první představení nového produktu společnosti Samsung od ukončení prodeje Galaxy Note 7 v říjnu 2016.\n\nSamsung Galaxy A5 (2017) disponuje technologií Exynos 7880 SoC, která se skládá z osmi procesorů ARM Cortex-A53 podporující GPU Mali-T830, 3 GB RAM a 32 GB interního úložiště, které lze rozšířit na 256 GB prostřednictvím slotu MicroSD, který lze použít i pro druhý Nano-SIM. Zařízení obsahuje nevyjímatelnou baterii, jako jeho předchůdce, s kapacitou 3000mAh a možností rychlonabíjení. Jeho další funkce, které jsou podobné vlajkovým lodím roku 2016, zahrnují voděodolnost (stupeň krytí IP68), \"Always On Display\" a 3D sklo s Gorilla Glass 4. Nový \"Always On Display\" funkce zobrazuje hodiny, kalendář a notifikace, když je zařízení v úsporném režimu.\n\nSmartphone běží na operačním systému Android 6.0.1 Marshmallow s rozhraním Grace UX (poslední verze Android 8.0.0 Oreo při ukončení prodeje).\n\nPo jeho uvedení oznámila společnost Samsung, že prodají až 20 milionů těchto smartphonů v západní a východní Evropě, Africe, Asii a Latinské Americe. Na rozdíl od svých předchůdců nebude Samsung Galaxy A5 (2017) uveden ve Spojených státech. Samsung Galaxy A5 (2017) se však, na rozdíl od vydání v roce 2016, bude prodávat v Kanadě.\n\n"}
{"id": "1333469", "url": "https://cs.wikipedia.org/wiki?curid=1333469", "title": "Lauren Booth", "text": "Lauren Booth\n\nLauren Boothová (narozena jako Sarah Jane Boothová 22. července 1967) je britská novinářka, aktivistka, muslimka a kritička sionismu a britské zahraniční politiky. V současné době pracuje jako spisovatelka na volné noze a mediální konzultantka. \n\nNarodila se a vyrostla v severním Londýně. Boothová je šestou dcerou herce Tonyho Bootha a nevlastní sestrou Cherie Blair (manželka bývalého premiéra Tonyho Blaira).\n\nV roce 2010 Boothová konvertovala k islámu poté, co si vzala praktikujícího sunnitského muslima. Změnila si jméno na Lauren.\n"}
{"id": "1333472", "url": "https://cs.wikipedia.org/wiki?curid=1333472", "title": "SV Elversberg", "text": "SV Elversberg\n\nSV Elversberg (celým názvem: Sportvereinigung 07 Elversberg e. V.) je německý fotbalový klub, který sídlí v sárské obci Spiesen-Elversberg. Založen byl v roce 1907 pod názvem FC Germania Elversberg. Svůj současný název nese od roku 1952. Od sezóny 2014/15 působí v Regionallize Südwest, čtvrté německé nejvyšší fotbalové soutěži. Největším úspěchem klubu je celkem trojnásobné vítězství v sárském zemském poháru. Klubové barvy jsou černá a bílá.\n\nSvé domácí zápasy odehrává na Waldstadionu Kaiserlinde s kapacitou 10 000 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1333474", "url": "https://cs.wikipedia.org/wiki?curid=1333474", "title": "Starodub", "text": "Starodub\n\nStarodub (rusky a ) je město v Ruské Federaci, správní středisko Starodubského rajonu v Brjanské oblasti. Jde o významné město ukrajinské historické země Starodubecko (Starodubščyna) nebo také Severie.\n\nPodle sčítání obyvatel z roku 2008 zde žije 18 399 lidí.\nMěsto se nachází na řece Babynec, pravém přítoku řeky Bablja, přítoku řeky Sudosti (přítok řeky Desny).\n\nPodle místní legendy je Starodub pojmenován na počest mohutného silného dubu, který se nacházel v centru města, na náměstí. Podle současných znalostí tamější obyvatelé dub uctívali. Byl považován za posvátný strom boha Peruna. Lze dovozovat, že Starodub byl v pohanských dobách kulturním a duchovním centrem Severjanů. Pohané se tu příležitostně scházeli pod silnými větvemi dubu, přinášeli sem své náboženské oběti a pořádali slavnosti, v nichž opěvovali veliké a nádherné síly přírody.\n\nZbytky víry ve starý dub přežívaly dokonce až do 19. století, kdy v některých vesnicích Starodubského kraje rolníci pokládali do stájí části hromem poškozených dubů v přesvědčení, že dodá sílu jejich koním. Jak napsal místní historik Alexander Rubec, ještě ve třicátých letech 19. století rostl ve Starodubu dub s obrovskou korunou, pod kterou se vešlo až patnáct vozů. Roku 1840 dub uschl a městská rada ho nařídila vykopat i s kořeny, čímž „zničila slavnou historickou památku Starodubu“. V roce 1909, v blízkosti Kyjeva, vyzvedli archeologové ze dna řeky Desny 20metrový dub, do jehož kmene byly vpraveny čelisti čtyř kanců, které byly v dávných dobách považovány za posvátné a měly chránit člověka. \n\nMěsto je známo z 11. století jako pevnost Černigovského knížectví. V letopisech se město poprvé zmiňuje v roce 1096 ve spojení s válkami mezi kmeny Kypčaků. Na přelomu 12. a 13. století bylo město centrem Starodubského knížectví. V roce 1239 bylo město zničeno Tatary. \n\nVe 14. století se oblast stala součástí Litevského velkoknížectví a město centrem Starodubského okresu. Na počátku 16. století oblast získalo Ruské carství. \n\nV roce 1616 ho dobyla polská vojska a v souladu s podmínkami Děulinského příměří v roce 1618 město přešlo pod správu Republiky obou národů. Následně v roce 1620 městu bylo uděleno magdeburské právo a znak. \n\nV roce 1648 v průběhu Chmelnického povstání vedeného Bohdanem Chmelnickým ukrajinské vojsko osvobodilo město. Podle sčítání lidu v roce 1654 v Starodubu žilo 538 kozáků. Od roku 1663 se město stalo vojensko-administrativním centrem Starodubského regimentu. V roce 1666 na prosbu starodubských obyvatel získalo město carský list, který potvrdil práva městské samosprávy. \n\nZa Kozáckého hetmanátu se v okolí Starodubu těžila železná ruda a vyrábělo se z ní železo. Hejtman Ivan Mazepa od 9. května 1690 povolil starodubskému plukovníkovi Michalovi Myklaševskému zřídit dva doly na těžbu rudy.\nV roce 1781 se Starodub stal krajským městem Novgorodsko-Siverské gubernie a od roku 1802 Černigovské gubernie.\n\nMezi lety 1917–1918 byl Starodub součástí Ukrajinské lidové republiky (podle zákona z 2.-4. března 1918 se měl stát centrem Siverského kraje) a později Ukrajinského státu. \n\nV roce 1919 bylo město násilně začleněno do RSFSR.\n\nPo druhé světové válce se ruská komunistická moc uchýlila k odstraňování zděných budov z dob hejtmanátu. Zejména byl zničen kostel svatého Jana, postavený v roce 1720 prostředky hejtmana Jana Skoropadského, a dále katedrála Proměnění Páně, postavená ve stylu ukrajinského baroka, a kostel svatého Mikuláše. \n\nVe městě je rozvinut především potravinářský průmysl (továrny na sýr a konzervy a také pekárna).\n\n\n\n\n"}
{"id": "1333477", "url": "https://cs.wikipedia.org/wiki?curid=1333477", "title": "Móry", "text": "Móry\n\nSlovenské příjmení Móry (pravděpodobně pocházel z maďarského příjmení Móri) patří následujícím osobnostem:\n\n"}
{"id": "1333478", "url": "https://cs.wikipedia.org/wiki?curid=1333478", "title": "Retina displej", "text": "Retina displej\n\nRetina displej je obchodní název pro displeje na bázi IPS panelu s větší hustotou pixelů vyvíjené firmou Apple. Apple podal žádost o registraci výrazu „Retina“ jako ochranné známky týkající se počítačů a mobilních zařízení u úřadu pro patenty a ochranné známky Spojených států, kanadského úřadu pro duševní vlastnictví a na Jamajce. 27. listopadu 2012 úřad pro patenty a ochranné známky Spojených států schválil žádost firmy Apple a výraz Retina se stal registrovanou ochrannou známkou pro počítače a jejich vybavení.\n\nTyto vylepšené displeje se v průběhu let postupně rozšířila na všechna Apple zařízení jako jsou iPhone, iPod Touch, iPad, Apple Watch, MacBook, MacBook Pro, a iMac. Apple pro své displeje používá u každého zařízení trochu jiný název, například Retina HD u iPhone 6 a novějších, nebo Retina 4K/5K u iMac.\nParametry Retina displeje nejsou jednoznačně dány, ale liší se v závislosti na velikosti, typu zařízení a pozorovací vzdálenosti. U displejů s menší pozorovací vzdáleností je použita větší bodová hustota (PPI), u displejů s větší pozorovací vzdáleností je PPI menší. U novějších zařízení zaznamenal displej zlepšení ve velikosti (iPhone 6 Plus), jasnosti (iPhone 6 Plus, iMac s displejem Retina 4K/5K), ale i v jemnosti - větší PPI (iPhone X). Nové displeje s vyšším PPI nesou názvy „Retina HD Display“, „Retina 4K/5K Display“ a „Super Retina HD Display“.\n\nPři představení iPhone 4 Steve Jobs řekl, že optimální bodová hustota pro pozorovací vzdálenost 25-30 cm je 300 PPI. Použitelnou jednotkou pro tento parametr je pixel na úhel (PPD), která bere v úvahu jak rozlišení obrazovky, tak pozorovací vzdálenost. Na základě Jobsova navrhovaného čísla 300 začíná Retina displej na hodnotě 57 PPD. 57 PPD znamená, že pravoúhlý trojúhelník s výškou rovnou pozorovací vzdálenosti a horním úhlem 1 stupně bude mít základnu na obrazovce zařízení, zabírající 57 bodů. Touto univerzální jednotkou lze vyjádřit kvalitu jakéhokoliv displeje bez ohledu na jeho velikost. PPD není parametr displeje jako je tomu např. u rozlišení nebo bodové hustoty, ale závisí na pozorovací vzdálenosti. Oddálením zraku od displeje tedy tuto hodnotu měníme. Matematicky to lze vyjádřit jako: 2dr*tan(0,5°), kde d je pozorovací vzdálenost a r je rozlišení obrazovky v pixelech ku jednotce délky.\n\nV praxi přechod na Retinu znamená zdvojení pixelů v každém směru, tedy čtyřnásobné rozlišení. Tato změna přináší ostřejší obraz při stejných fyzických rozměrech. Výjimkou je iPhone 6 Plus, jehož rozlišení narostlo třikrát na každé straně.\n"}
{"id": "1333481", "url": "https://cs.wikipedia.org/wiki?curid=1333481", "title": "Daniel Ďurkovič", "text": "Daniel Ďurkovič\n\nDaniel Ďurkovič (* 1957) je bývalý slovenský fotbalista, obránce.\n\nV československé lize hrál v sezóně 1977/78 za Dukla Banská Bystrica. Nastoupil ve 3 ligových utkáních. Gól v lize nedal. V nižších soutěžích hrál i za Dynamo Dolný Kubín a BZVIL Ružomberok.\n\n"}
{"id": "1333485", "url": "https://cs.wikipedia.org/wiki?curid=1333485", "title": "Ladislav Kutil", "text": "Ladislav Kutil\n\nLadislav Kutil (* 9. února 1976) je bývalý český boxer a reprezentant, několikanásobný mistr České republiky. Jeho trenéry byli Svatopluk Žáček a Rostislav Osička. V roce 1994 juniorský mistr i mistr ČR, mistr ČR také v letech 1995, 1998, 2000 a 2001, vítěz Bundesligy. \n\n\n"}
{"id": "1333486", "url": "https://cs.wikipedia.org/wiki?curid=1333486", "title": "Samsung Galaxy A5", "text": "Samsung Galaxy A5\n\nSamsung Galaxy A5 může znamenat tři smartphony řady Samsung Galaxy:\n\n"}
{"id": "1333492", "url": "https://cs.wikipedia.org/wiki?curid=1333492", "title": "Vyšné Tomanovské pleso", "text": "Vyšné Tomanovské pleso\n\nVyšné Tomanovské pleso je ledovcové jezero ve skupině Tomanovských ples v Tomanovské dolině, jež je horní větví Tiché doliny v Západních Tatrách na Slovensku. Má rozlohu 0,1925 ha a je 62 m dlouhé a 41 m široké. Dosahuje maximální hloubky 1,7 m a objem vody v něm činí 1234 m³. Leží v nadmořské výšce 1597 m.\n\nOkolí plesa je porostlé travou a kosodřevinou. Na jihovýchodě se zvedají svahy Liptovské Tomanové a na jihozápadě svahy Poľské Tomanové. Na západě se nacházejí Malé a Nižné Tomanovské pleso a ve vzdálenosti půl kilometru vede Polsko-slovenská státní hranice.\n\nPleso má dva nepravidelné drobné povrchové přítoky a odtéká z něj na severovýchod zdrojnice Tomanova potoka, který o něco níže překonává Tomanovský vodopád. Rozměry jezera v průběhu času zachycuje tabulka:\nPleso není veřejnosti přístupné. Červená turistické značce z Rázcestí pod Tomanovou, která vedla 400 m severně dále na Tomanovské sedlo a do Polska byla zrušena v roce 2008.\n\n\n"}
{"id": "1333493", "url": "https://cs.wikipedia.org/wiki?curid=1333493", "title": "Bromid hořečnatý", "text": "Bromid hořečnatý\n\nBromid hořečnatý je anorganická sloučenina, hořečnatá sůl kyseliny bromovodíkové. Často se používá jako mírné sedativum a antikonvulzivum k léčbě nervových poruch.. Je velmi dobře rozpustný ve vodě a v přírodě se vyskytuje v malých množstvích v některých minerálech, jako jsou bischofit a karnalit, a v mořské vodě.\n\nBromid hořečnatý lze vyrobit reakcí kyseliny bromovodíkové s oxidem hořečnatým a následnou krystalizací produktu nebo reakcí uhličitanu hořečnatého s kyselinou bromovodíkovou a získání pevného produktu odpařováním.\n\nBromid hořečnatý se používá jako katalyzátor mnoha reakcí. První z nich je bezrozpouštědlová výroba dihydropyrimidinonů, které se nejčastěji používají ve farmaceutickém průmyslu. Jsou předepisovány jako blokátory vápníkového kanálu a HIVgp-120-CD4 inhibitory. MgBr se také používá jako sedativum. V kombinaci s CHCl katalyzuje reakci, která vytváří specifická centra symetrie a chirality při hydrogenaci alkenů. Navázaný na ethylovou skupinu se využívá k regiospecifické analýze triglycerolů. O hexahydrátu bromidu hořečnatého se uvažovalo o jeho možném využití jako zpomalovače hoření. Bylo zjištěno, že 0,125M roztok hexahydrátu MgBr přidaný k bavlně zpomaluje hoření.\n"}
{"id": "1333496", "url": "https://cs.wikipedia.org/wiki?curid=1333496", "title": "Cloak &amp; Dagger (seriál)", "text": "Cloak &amp; Dagger (seriál)\n\nMarvel's Cloak & Dagger, či zkráceně Cloak & Dagger, je americký televizní seriál od Joea Pokaskiho, založený na stejnojmenných hrdinech Marvel Comics. Seriál je umístěn v Marvel Cinematic Universe (MCU) a sdílí kontinuitu s filmy a seriály MCU. Je produkován společností Marvel Television ve spolupráci s firmou ABC Signature Studios, přičemž showrunnerem je Joe Pokaski.\n\nPrvní řada má deset dílů. První a druhý díl byl vysílán dne 7. června 2018 na stanici Freeform. Poslední díl se vysílal dne 2. srpna. Seriál se setkal s pozitivní reakcí kritiků, především si pochvalovali výkon Olivie Holt a Aubreyho Josepha, umístění v New Orelans a příběh. Stanice objednala druhou řadu v červenci 2018. Ta měla premiéru dne 4. dubna 2019. Dne 24. října 2019 byl seriál službou Netflix zrušen.\n\nTandy Bowen a Tyrone Johnson, dva mladiství z různých prostředí, získají super schopnosti a postupem času mezi nimi vzniká romantický vztah. Brzy si uvědomí, že jejich schopnosti fungují lépe když jsou spolu.\n\n\n\n\n"}
{"id": "1333506", "url": "https://cs.wikipedia.org/wiki?curid=1333506", "title": "Vápník-48", "text": "Vápník-48\n\nVápník-48 (Ca) je nejtěžší přírodní izotop vápníku, jeho přirozený výskyt se pohybuje okolo 0,187 %.\n\nJelikož se jedná o pozorovatelně stabilní nuklid relativně bohatý na neutrony, je vhodným výchozím materiálem pro vytváření nových jader v urychlovačích částic tříštivými i fúzními reakcemi s dalšími jádry, například při syntéze oganessonu. U těžších jader je obecně potřeba vyšší poměr neutronů a protonů k dosažení maximální stability, takže jsou potřeba na neutrony bohaté výchozí materiály.\n"}
{"id": "1333516", "url": "https://cs.wikipedia.org/wiki?curid=1333516", "title": "Věda 24", "text": "Věda 24\n\nVěda 24 je týdeník vysílaný každou neděli na zpravodajském kanále ČT24 České televize.\n\nPořad shrnuje to nejdůležitější, co se stalo v uplynulém týdnu ve světě vědy. Informuje o úspěších českých i zahraničních vědců a nabízí vědecké pohledy na aktuální dění prostřednictvím autorských reportáží a rozhovorů doplněných přehlednými grafikami. Věda 24 přináší širší pohled na události jednoho týdne a zasazuje je do srozumitelného kontextu – tak, aby se v nich orientovali nejen odborníci daného oboru.\n\nNovinky z oblasti vědy sleduje také web redakce veda24.cz a facebookový a twitterový profil. Nová média jsou tu úzce provázána s televizním vysíláním. Články jsou zpravidla doplněny reportážemi nebo rozhovory na dané téma odvysílanými na ČT24 či bonusovými materiály, které se ve vysílání neobjevily.\n\nVěda 24 se vysílá od 11. září 2016 každou neděli od 18.30 do 18.55 na ČT24. Pořad je možné sledovat i živě na iVysílání České televize, po odvysílání je k dispozici v internetovém archivu. Moderátory pořadu jsou Daniel Stach a Jaroslav Zoula, dramaturgyní Kateřina Fifková a editorkou Gabriela Cihlářová.\n\n\nVěda 24 je spolu s Hyde Parkem Civilizace a Vědeckým interview jedním z pořadů redakce vědy. Ta vznikla 5. září 2016 jako pátá zpravodajská redakce České televize (vedle domácí, zahraniční, ekonomické a kulturní). Jejím úkolem je denně nabízet vědecká témata napříč vysíláním ČT24 – od ranního Studia 6 a denního kontinuální vysílání až po hlavní zpravodajskou relaci Události a večerní pořady 90‘ ČT24 a Události, komentáře. Vedoucí redakce je Kateřina Fifková, hlavním moderátorem Daniel Stach.\n\n\"„Aktuálním událostem na poli vědy se v denním zpravodajství věnujeme dlouhodobě, čtyři roky vysíláme také diváky i odbornou veřejností ceněný Hyde Park Civilizace, kolem kterého se nám podařilo vybudovat silný redakční tým. Vznik nové redakce je tak logickým krokem, který přinese systematičtější zastoupení původních témat z oblasti české vědy i zahraničních výzkumů v denním zpravodajství a samostatných pořadech ČT24,“\" řekl ke vzniku redakce ředitel Zpravodajství České televize Zdeněk Šámal.\n\n"}
{"id": "1333524", "url": "https://cs.wikipedia.org/wiki?curid=1333524", "title": "New Warriors (pilotní díl)", "text": "New Warriors (pilotní díl)\n\nMarvel's New Warriors, či zkráceně New Warriors, je neodvysílaný pilotní díl amerického televizního seriálu od Kevina Biegela, založený na stejnojmenném týmu Marvel Comics. Díl je umístěn v Marvel Cinematic Universe (MCU) a sdílí kontinuitu s filmy a seriály MCU. Byl produkován společností Marvel Television ve spolupráci s firmou ABC Signature Studios, přičemž showrunnerem se stal Kevin Biegel.\n\nV hlavní rolích se objevili Milana Vayntrub jako Doreen Green / Squirrel Girl a Derek Theler jako Craig Hollis / Mister Immortal, kteří spolu s Jeremym Tardym, Calum Worthyovou, Matthewem Moyem a Kate Comerovou tvoří New Warriors. \n\nPremiéra seriálu byla plánována na rok 2018, přičemž první řada měla čítat deset dílů. Původní premiéra měla proběhnout na stanici Freeform, nicméně ta v listopadu 2017 od vysílání opustila. Pro seriál se tak hledala nová televizní stanice. V září 2019 byl však seriál oficálně zrušen.\n\nŠest mladých lidí se supersílou a schopnostmi, které se velmi liší od Avengers, se snaží udělat pro svět něco dobrého, i když nejsou připraveni stát se hrdiny.\n\n\n\nKoncem roku 2016 začaly studia Marvel Television a ABC Studios produkovat několikadílný půlhodinový komediální seriál založený na superhrdinském týmu New Warriors se Squirrel Girl, přičemž ten byl nabízen kabelovým a streamovacím sítím. V dubnu 2017 objednala stanice Freeform seriál \"Marvel's New Warriors\" s tím, že se bude jednat o první seriál Marvelu natočený způsobem single-camera a délka jednoho dílu bude dosahovat půl hodiny. Kevin Biegel, který se díky Marvel Television připojil k projektu dávno předtím, než byl seriál objednán stanicí Freeform, byl blíže k dohodě o postu scenáristy a showrunnera. Výkonní viceprezidenti studia Marvel Television Jeph Loeb a Jim Chory spolupracují na seriálu jako výkonní producenti.\n\nKarey Burkeová, výkonná viceprezidentka pro plán a vývoj stanice Freeform, uvedla, že měla zájem pracovat na Squirrel Girl dávno předtím, než se Marvel rozhodl s projektem posunout kupředu a než Freeform objednal svůj vlastní Marvel seriál \"Marvel's Cloak & Dagger\". Burkeová také cítila, že Freeform je nejlepší stanicí pro \"New Warriors\": „Marvel viděl naše spojení s dospívající mládeží a společně jsme se rozhodli vytvořit obsah pro toto mladé publikum... Bylo pro nás důležité najít ty správné postavy, které by s publikem cítily a hovořily...“ V červenci 2017 bylo oznámeno, že se showrunnerem stal Kevin Biegel.\n\nZačátek castingu měl začít hned po oznámení seriálu v dubnu 2017. Burkeová poznamenala, že s herečkami Annou Kendrickovou a Shannou Purserovou, které měli zájem o to hrát Squirrel Girl, diskutovala. Dodala, že stanice za svojí existenci „dala vzniku mnoha hvězdám“, nicméně tato postava ji postavila do nevídané pozice: „Postava má hodně zajímavých vlastností. Zajímá mě, zdali se na její ztvárnění obě herečky cítí.“ Kendricková nakonec odešla a dodala, že o roli neměla skutečný zájem. V červenci 2017 byla do role zvažována také Mae Whitmanová, která o ni měla zájem, nakonec ji však nemohla přijmout kvůli obsazení v seriálu \"Good Girls\". Na začátku července bylo oznámeno hlavní obsazení seriálu: Milana Vayntrub jako Doreen Green / Squirrel Girl, Derek Theler jako Craig Hollis / Mister Immortal, Jeremy Tardy jako Dwayne Taylor / Night Thrasher, Calum Worthy jako Robbie Baldwin / Speedball, Matthew Moy jako Zach Smith / Microbe a Kate Comer jako Deborah Fields / Debrii]].\nNa konci července 2017 byl do vedlejší role Ernesta Vigmana obsazen Keith David.\n\nOd listopadu 2017 již seriál neměl oficiální premiéru na Freeformu. Pilot prý překonal očekávání a zájem o projekt mělo i vedení společnosti Disney. Nicméně Marvel chtěl premiéru stanovit na rok 2018, ale Freeform zjistil, že ve svém programovém rozvrhu nemá pro seriál místo a tak projekt vrátil Marvelu. Ten se snažil najít novou stanici vlastněnou Disneym pro premiéru v roce 2018 a zajištěním objednání dvou řad. Předpokládalo se, že produkce zbylých dílů první řady začne v lednu 2018. Nicméně byla pozdržena do doby, dokud se seriálu neujme nová televizní stanice. \n\nV červnu 2018 Loeb uvedl, že Marvel stále hledá novou stanici. Diskutovalo se o možném přesunu na streamovací služby Disney+ a Hulu. Ani jedna z nich však neměla zájem o obnovení seriálu a výrobu první řady. V září 2019 byl tak seriál oficiálně zrušen.\n\n"}
{"id": "1333525", "url": "https://cs.wikipedia.org/wiki?curid=1333525", "title": "Pedro Pons", "text": "Pedro Pons\n\nPedro Pons (* 1969 Valencie) je bývalý reprezentant a španělský sportovní lezec. Vítěz světového poháru a mistr Španělska v boulderingu. Okolo roku 2014 se staral o refugio u lezecké oblasti Chulilla.\n\n"}
{"id": "1333531", "url": "https://cs.wikipedia.org/wiki?curid=1333531", "title": "Rande naslepo", "text": "Rande naslepo\n\nRande naslepo může být:\n\n"}
{"id": "1333534", "url": "https://cs.wikipedia.org/wiki?curid=1333534", "title": "Šatovník žlutoocasý", "text": "Šatovník žlutoocasý\n\nŠatovník žlutoocasý (\"Drepanis pacifica\") je vyhynulý druh havajského šatovníka. Tento endemický druh Havajských ostrovů vyhynul kvůli ztrátě přirozeného prostředí, způsobené lidskou činností, a nadměrnému lovu.\n\nPrůměrná velikost tohoto ptáka činila 23 cm. Byl většinou černý, s jasně žlutým peřím na zádech a holeni běháků a s bílou skvrnou na křídlech. Měl malé, černé oči a asi 7,5 cm dlouhý, dolů zahnutý tmavý zobák. Mladí jedinci mohli mít zobák světlejší. Tento plachý druh žil v lesích a živil se nektarem z trubkových květů lobelek. Ozýval se dlouhým tesklivým pískáním.\n\nŠatovník byl před příchodem Evropanů jedním z nejvíce ceněných ptáků v havajské společnosti. Jeho žluté peří se využívalo k výrobě oděvů a pokrývek hlavy pro vladaře.\nOdhaduje se, že k výrobě proslulého žlutého pláště krále Kamehamehy I. bylo potřeba peří z 80 000 ptáků.  Lov ptáků pro jejich peří přispěl k významnému snížení počtu žijících jedinců tohoto živočišného  druhu.\nObyvatelé Havajských ostrovů chytali ptáky tak, že z mízy santalovníku a chlebovníku vyrobili lep, jímž pomazali okolí květu lobelky. A zatímco hladový šatovník pil nektar, jeho nohy uvízly v lepu.\nNěkteří badatelé tvrdí, že domorodci drželi šatovníky po oškubání jako drůbež a jako domácí ptáky.  Podle jiných byli prý ptáci propouštěni. I kdyby však byli ptáci po oškubání propuštěni, byli by v šoku a hrozilo by jim zranění. Nicméně havajští ptáci jsou relativně krotcí a nemají strach, jsou-li chyceni, takže mohli polapení a oškubání přežít lépe než většina ostatních ptáků.\n\nV procesu rozšiřování zemědělských ploch pro pěstování užitkových plodin a pro chov dobytka měnili evropští osadníci necitlivě životní prostředí šatovníků, což ohrožovalo jejich zdroje potravy. Dobytek se mnohdy volně pohyboval po lesích a ničil tak jejich původní ekosystém. Přestože se na to přišlo poměrně brzy, začali šatovníci rychle mizet. Jedince, kteří mohli přežít devastaci svého přirozeného biotopu, zřejmě zabily neštovice ptáků.\n\nŠatovníci žlutoocasí byli vysoce ceněni i mezi evropskými a americkými sběrateli. \n\nMnoho exemplářů tohoto ptáka se nachází v amerických a evropských přírodovědných muzeích. Zdá se, že tento druh zmizel z přírody v roce 1899, ale zprávy o jeho výskytu se objevovaly ještě několik dalších let. Poslední potvrzené pozorování proběhlo v červenci 1898 v blízkosti Kaumany na ostrově Havaj. Učinil je sběratel Henry W. Henshaw, který, jak napsal australský ekolog Tim Flannery  ve své knize \"A Gap In Nature\", postřelil ptáka, jehož pronásledoval, ten mu však utekl.\n\n"}
{"id": "1333535", "url": "https://cs.wikipedia.org/wiki?curid=1333535", "title": "Ladíme 3", "text": "Ladíme 3\n\nLadíme 3 (v anglickém originále Pitch Perfect 3) je americký muzikálový komediální film z roku 2017. Režie se ujala Trish Sie a scénáře Kay Cannon. Ve snímku hrají hlavní role Anna Kendrick, Anna Camp, Rebel Wilson, Brittany Snow, Hailee Steinfeld, Alexis Knapp, Ester Dean, Hana Mae Lee, Chrissie Fit, Kelley Jakle, Shelley Regner, Elizabeth Banks a John Michael Higgins. \n\nPremiéra filmu ve Spojených státech amerických je stanovena na 22. prosince 2017, v České republice měl premiéru o den dříve. Film získal smíšenou reakci od filmových kritiků. Celosvětově vydělal přes 183 milionů dolarů. Stal se tak druhou nejvýdělečnější muzikálovou komedií všech dob, první místo si drží \"Ladíme 2\". \n\n\n\nDne 11. dubna 2015, měsíc před premiérou druhého filmu bylo oznámeno, že Rebel Wilson si zahraje ve třetím filmu. Sama však nevěděla zda Anna Kendrick a další herečky z předchozích filmů si své role zopakují. Nechala se slyšet, že by se nebránila spin-offu o Amy.\n\nDne 10. června 2015 byl třetí film oficiálně potvrzen. Dne 15. června 2015 bylo oznámeno, že Anna Kendrick, a Rebel Wilson si zopakují své role. Dne 28. července 2015 byl potvrzen návrat Brittany Snow a producenta Paula Brookse. Dne 27. října 2015 bylo potvrzeno, že Elizabeth Banks bude film režírovat, ale dne 3. června 2016 od postu režiséra odstoupila. Dne 1. září 2016 byla do role režisérky najata Trish Sie. Dne 13. prosince 2016 byla do filmu obsazena Ruby Rose a Anna Camp podepsala smlouvu na sequel. Dne 5. ledna 2017 byla do role Charity obsazena zpěvačky Andy Allo.\n\nNatáčení bylo zahájeno 5. ledna 2017 v Atlantě v Georgii a skončilo 3. dubna 2017.\n\nPremiéra filmu ve Spojených státech amerických byla stanovena na 22. prosince 2017, v České republice měl premiéru o den dříve. Světová premiéra se odehrála v Sydney v Austrálii dne 29. listopadu 2017.\n\nFilm k 23. února 2018 vydělal 104,6 milionů dolarů v Severní Americe a 79 milionů dolarů v ostatních oblastech, celkově tak vydělal 183,6 milionů dolarů po celém světě. Rozpočet filmu činil 45 milionů dolarů. V Severní Americe byl uveden se snímky \"Zmenšování\", \"Father Figures\", \"Tvář vody\" a \"Nejtemnější hodina\". Byl projektován výdělek 27–35 milionů dolarů ze 3 447 kin za první víkend. Film za čtvrteční premiérový večer vydělal 2,1 milionů dolarů. Za první víkend vydělal 19,9 milionů dolarů a stal se třetím nejnavštěvovanějším filmem víkendu, po filmech \"\" a \"\" Následující víkend vydělal 16,8 milionů dolarů. \n\nFilm získal smíšené recenze od kritiků. Na recenzní stránce Rotten Tomatoes získal ze 116 započtených recenzí 31 procent s průměrným ratingem 4,7 bodů z deseti. Na serveru Metacritic snímek získal z 35 recenzí 40 bodů ze sta. Na Česko-Slovenské filmové databázi snímek získal 63 % ze 387 hlasů.\n\n"}
{"id": "1333548", "url": "https://cs.wikipedia.org/wiki?curid=1333548", "title": "Palác Bajkal", "text": "Palác Bajkal\n\nPalác Bajkal (Vítězné náměstí 4/684, 160 00 Praha 6 – Dejvice) vznikl na vnějším okruhu Vítězného náměstí v Praze 6 - Dejvicích v roce 1929. V objektu paláce, postaveném ve stylu neoklasicismu, byl v přízemí zřízen biograf \"Bajkal\". Ten byl následně a postupně přejmenováván na \"Kyjev\" a \"Evropa\". V přízemí byla kromě biografu zbudována i prostorná restaurace a různé obchody. V dalších poschodích paláce se nacházely kancelářské prostory, společenské místnosti a byty. Název \"Bajkal\" měl evokovat operační území na jižním břehu Bajkalského jezera. Zároveň měl tento název připomenout pohyby ešalonů (vojenských vlaků) tehdejšího \"Československého vojska na Rusi\" po transsibiřské magistrále. (Toto vojsko bylo vytvořeno v roce 1919 z původních Československých legií.) V listopadu 1948 byl palác přejmenován na \"Kyjev\". Nový název měl připomenout bojové nasazení 1. československého armádního sboru ve druhé světové válce na východní frontě. V letech po druhé světové válce sloužil palác zejména potřebám resortu ministerstva obrany pod názvem ÚDA - Ústřední dům armády. Po sametové revoluci od roku 1998 byl palác přejmenován na DAP - Dům armády Praha. Od září roku 2008 (po generální rekonstrukci paláce) slouží Dům armády Praha nejen potřebám Armády ČR ale jsou zde poskytovány hotelové služby (HOTEL DAP***) i širší veřejnosti.\n\nPo začlenění obce Dejvice do Velké Prahy ve dvacátých letech dvacátého století byla zahájena výstavba nové městské čtvrti. Podle přijatého urbanistického konceptu vznikaly po vnějším okruhu Vítězného náměstí postupně neoklasticistní budovy: Palác Bajkal, Generální štáb, obytné budovy s pasážemi a komerčními prostory jakož i areál technických vysokých škol - Českého vysokého učení technického (ČVUT). Dále od Vítězného náměstí byl postaven bohoslovecký arcibiskupský seminář, kostel Církve československé husitské a Výzkumný ústav zemědělský. Ojedinělá a do dnešní doby (2017) nepřekonaná kompozice Vítězného náměstí byla dílem pražského architekta Antonína Engela, který se ovšem konečné realizace svého návrhu nedočkal.\n\nOd podzimu roku 1938 se v Praze - Dejvicích v bytě podplukovníka Josefa Balabána (v ulici Na hutích 581/1) nebo v legionářské restauraci Bajkal na Vítězném náměstí (dnešní Dům armády Praha - DAP) začala scházet neformální skupina ve které se společně setkávali bývalí příslušníci zahraničních československých, především ruských, legií z doby první světové války (plukovník Josef Churavý, podplukovník Josef Balabán, podplukovník Josef Mašín, major letectva RNDr. Josef Jedlička, major Alois Janotka) a rovněž mladší vlastenecky smýšlející Balabánovi známí (bratr Balabánovy družky Bohuslav Sleza, ředitel Centrokomise Gustav Svoboda a lékárník Otakar Schiedeck - funkcionář skautské organizace).\n\n \n"}
{"id": "1333549", "url": "https://cs.wikipedia.org/wiki?curid=1333549", "title": "Motorwagenfabrik Excelsior", "text": "Motorwagenfabrik Excelsior\n\nMotorwagenfabrik Excelsior byl švýcarský výrobce automobilů.\n\nSpolečnost \"Motorwagenfabrik Excelsior\" založil v roce 1904 automobilový konstruktér Rudolf Egg, který v témže roce odešel ze své firmy Egg & Egli. Vozy značky Excelsior byly vyráběny v letech 1905 až 1907 ve Wollishofenu (dnes místní část Curychu) u Curyšského jezera.\n\nFirma později vyráběla jedny prvních leteckých motorů ve Švýcarsku. Před první světovou válkou Rudolf Egg spolupracoval s konstruktérem Fritzem Moserem z Saint-Aubin, po válce také s firmou Seebach Maschinenbau AG (SEMAG). Poválečné finanční těžkosti však majitele přinutily s výrobou skončit v roce 1919. Egg se pak stal dealerem vozů Renault. Zemřel v roce 1939.\n\nPrvním vyráběným modelem z roku 1905 byl licenční typ Oldsmobile Curved Dash osazený jednoválcovým motorem s výkonem 6 koní. V roce 1906 byl nahrazen čtyřválcovým motorem firmy Fafnir.\n\nDochovaný vůz Excelsior vystavuje Verkehrsmuseum v Drážďanech.\n\n"}
{"id": "1333552", "url": "https://cs.wikipedia.org/wiki?curid=1333552", "title": "Molunat", "text": "Molunat\n\nMolunat (italsky Molonta) je vesnice a přímořské letovisko v jižní Dalmácii. Administrativně je součástí opčiny Konavle. Molunat patří k nejjižnějším sídlům i přístavům v Chorvatsku; nachází se u hranice s Černou Horou a po Vitaljině je druhým nejjižnějším chorvatským sídlem. Drtivá většina obyvatel obce je chorvatské národnosti. V roce 2011 žilo v Molunatu 212 obyvatel.\n\nPoblíže Konavle se jedná spolu s městem Cavtat o jediné sídlo, které se nachází na mořském pobřeží. Důvodem, že úsek pobřeží mezi Herceg Novým a Cavtatem není osídlem, je především velmi prudký kamenitý svah, který ústí prudce do moře (tzv. Stijene Konavoske). Molunat vznikl na místě menšího zálivu (Uvala Podemetale) a v blízkosti ostrovů Veliki a Mali Školj. Název obce pochází z řeckého \"molos\", což znamená přístav.\n\nMolunat byl osídlen již ve starověku. V 15. století se stal administrativně součástí Republiky Dubrovník, stejně jako celý region Konavle. Vzhledem k tomu, že se obec nacházela na břehu nepříliš úrodných kopců a daleko od Konavelského pole, bylo jedinou možností obživy pro obyvatele Molunatu po staletí rybářství. Dubrovničané zde nechali v letech 1468–1471 vybudovat zeď, která se dochovala v určité podobě do dnešních dnů. Měla chránit sídlo před případnými nájezdy z vnitrozemí. Během archeologického průzkum v 60. letech zde byly rovněž nalezeny pozůstatky římského divadla. Rovněž zde také byly ve stejné době nalezeny pozůstatky ruské lodě z přelomu 18. a 19. století, kterou nechalo potopit francouzské námořnictvo. Molunat, stejně jako celou jižní Dalmácii získali na počátku 19. století Francouzi, ale po Vídeňském kongresu v roce 1815 připadla Rakousku.\n\nModerní rozvoj obce přinesl až turistický ruch, který zde umožnil rozvoj ubytovacích kapacit, především kempů a apartmánů. Díky tomu zde začal růst počet obyvatel; postupně získala obec vlastní kostel (zasvěcený sv. Mikuláši) i hřbitov. V roce 1890 měla vesnice 38 obyvatel, roku 1910 již 52. Od roku 1918 byla součástí Jugoslávie, za druhé světové války byla okupována fašistickou Itálií. Jako jedno z mála pobřežních míst nebyla odstoupena Itálii po rozdělení Jugoslávie v roce 1941. V roce 1991 byl Molunat předmětem bojů mezi chorvatskými ozbrojenci a Jugoslávskou lidovou armádou. Armáda obec vyplenila a vypálila a místní obyvatelstvo bylo nuceno uprchnout do vnitrozemí. Do Molunatu se vrátilo až v říjnu 1992. Poté byla obec obnovena do současné podoby.\n\nDo roku 2014 měla vesnice vlastní školu.\n\nV dnešní době je přírodní okolí obce chráněno jako přírodní rezervace. Oba zálivy, které se nacházejí v blízkosti Molunatu, mají průzračnou vodu a jsou častým cílem pro potápěče. Malá část obyvatelstva se věnuje pěstování oliv a případně vína.\n"}
{"id": "1333556", "url": "https://cs.wikipedia.org/wiki?curid=1333556", "title": "Tithon", "text": "Tithon\n\nTithon je poslední stratigrafický stupeň jury, následující po kimmeridži. Podle chronologie přijaté roku 2012 Mezinárodní komisí pro stratigrafii začal před 152,1 miliony let (± 0,9 milionu) a skončil před 145,0 miliony let (± 0,8 milionu). \n\nNázev zavedl roku 1865 německý paleontolog Albert Oppel. Epochu pojmenoval podle Tithóna, manžela bohyně úsvitu Éós, protože leží na úsvitu křídy. (Tithon se tak liší od jiných stupňů mezozoika, které jsou pojmenovány podle geografického naleziště.) Tithon je vymezen biozónou amonita \" Hybonoticeras hybonotum\", skončil objevením prvoka \"Calpionella alpina\". \n\n"}
{"id": "1333557", "url": "https://cs.wikipedia.org/wiki?curid=1333557", "title": "Bitva u Casciny", "text": "Bitva u Casciny\n\nBitva u Casciny je nedokončená ztracená malba renesančního italského umělce Michelangela Buonarotti. Znázorňuje vojáky z Florencie, které nepřítel z Pisy překvapil při koupání u obce Cascina. Zachovaly se některé studie této malby. Michelangelo ji nedokončil, protože se musel na povolání nově zvoleného papeže Julia II. do Říma, aby vystavěl jeho hrobku. Michelangelo tento obraz vytvořil kolem roku 1500 našeho letopočtu. Dílo mělo být na zdi v paláci Palazzo Vecchio.\n\n"}
{"id": "1333560", "url": "https://cs.wikipedia.org/wiki?curid=1333560", "title": "Štítary (dvorec)", "text": "Štítary (dvorec)\n\nHalštatský dvorec u Štítar je opevněné výšinné sídliště v katastrálním území Štítary nad Radbuzou u Hostouně v okrese Domažlice. Nachází se na ostrožně nad Mělnickým potokem severozápadně od osady Hostětice. Z dvorce se dochovaly pouze archeologické stopy, které jsou od roku 2000 chráněny jako kulturní památka ČR.\n\nMísto bylo osídleno již v době eneolitu, pozdní době bronzové a v raném středověku, ale nejintenzivnější osídlení zde bylo ve starší době železné, kdy zde stál opevněný halštatský dvorec z šestého století před naším letopočtem.\n\nLokalitu prozkoumal během záchranného archeologického výzkumu Miroslav Chytráček v letech 1988–1992. Byly nalezeny pozůstatky kůlových staveb, opevnění, odpadní jámy a řada dalších artefaktů. Kromě množství keramiky z různých období (pozdní doba kamenná, pozdní doba bronzová, pozdní doba halštatská) to byly například zvířecí kosti, zuhelnatělé dřevo s kusy mazanice, zlomek broušené sekery z pozdní doby kamenné jehlancová závaží nebo přesleny.\n\nCentrální část dvorce ohrazená palisádou stála v západní části ostrožny. Opevněná plocha měla obdélný půdorys o rozměrech 40  ×  47 metrů. Vnější opevnění tvořily dva pásy palisády o obdélném půdorysu se silně zaoblenými rohy a rozměry 70  ×  75 a 85  ×  95 metrů. Poblíž jihovýchodní části areálu byla prozkoumána keramická pec a několik odpadových jam se zlomky velkých nádob. Východně od opevněného dvorce se nacházelo další osídlení s doklady řemeslné výroby, které bylo na východní straně chráněno další palisádou, která přehrazovalo šíji ostrožny ve směru sever–jih.\n"}
{"id": "1333563", "url": "https://cs.wikipedia.org/wiki?curid=1333563", "title": "Rande naslepo (film, 2017)", "text": "Rande naslepo (film, 2017)\n\nRande naslepo (v německém originále Mein Blind Date mit dem Leben) je německý životopisný film z roku 2017 režiséra Marca Rothemunda. Zápletka je založena na stejnojmenné knize, kterou napsal Saliya Kahawatte. V hlavních rolích se objevili Kostja Ullmann, Jacob Matschenz a Anna Maria Mühe. Film měl premiéru v německých kinech dne 26. ledna 2017. \n\nSaliya Kahawatte se připravuje na maturitu, ale má stále větší potíže se zrakem. Na vyšetření zjistí, že trpí vzácným onemocněním a musí podstoupit okamžitou operaci očí, aby mu zůstaly alespoň zbytky zraku. Přesto však chce dokončit své středoškolské studium, což se mu po velkém úsilí povede. Jeho velkým snem je získat výuční list v luxusním hotelu. Pošle mnoho žádostí, ale všude ho odmítají kvůli jeho zdravotnímu postižení. A tak se rozhodne své postižení zamlčet a předstírat, že normálně vidí. \n\n"}
{"id": "1333568", "url": "https://cs.wikipedia.org/wiki?curid=1333568", "title": "KSV Hessen Kassel", "text": "KSV Hessen Kassel\n\nKSV Hessen Kassel (celým názvem: Kasseler Sport-Verein Hessen e. V.) je německý fotbalový klub, který sídlí v hesenském městě Kassel. Původní klub byl založen v roce 1945 pod názvem SG Kassel-Süd jako nástupce zrušeného fotbalového klubu SV Kurhessen Kassel. V roce 1947 došlo k fúzi s VfL TuRa Kassel. Původní sportovní klub zanikl v roce 1997 po vyhlášení konkursu. Nástupnickou organizací se poté stalo pouze nově založené fotbalové mužstvo. Od sezóny 2018/2019 působí v Hessenlize, páté německé nejvyšší fotbalové soutěži. Klubové barvy jsou červená a bílá.\n\nSvé domácí zápasy odehrává na Auestadionu s kapacitou 17 993 diváků. Mimo mužský fotbalový oddíl měl dřívější sportovní klub i jiné oddíly, mj. oddíl lehké atletiky, badmintonu, tenisu a stolního tenisu.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n\n"}
{"id": "1333570", "url": "https://cs.wikipedia.org/wiki?curid=1333570", "title": "Southern Hockey League 1974/1975", "text": "Southern Hockey League 1974/1975\n\nSezóna 1974/1975 byla 2. ročníkem Southern Hockey League. Vítězem se stal tým Charlotte Checkers, který skončil na prvním místě.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body;\"\n\n"}
{"id": "1333571", "url": "https://cs.wikipedia.org/wiki?curid=1333571", "title": "Tajfun Lan", "text": "Tajfun Lan\n\nTajfun Lan byla tropická cyklóna, která putovala severozápadním Tichým oceánem v říjnu 2017. Živlem bylo zasaženo především Japonsko. Tajfun měl za následek 17 mrtvých.\n\nCyklóna se zformovala 14. října 2017 poblíž Karolínských ostrovů. Kvůli bouři vypadl elektrický proud v souostroví Chuuk. 20. října se začal tajfun o průměru asi 1650 kilometrů rychle zintenzivňovat. 22. října se průměr tajfunu rozšířil na 2200 kilometrů, což z něj dělá druhou největší tropickou cyklónu v zaznamenané historii. V ten samý den zasáhlo oko tajfunu hlavní město Japonska - Tokio. Bouře se rozpadla 23. října.\n"}
{"id": "1333578", "url": "https://cs.wikipedia.org/wiki?curid=1333578", "title": "Habrovec habrolistý", "text": "Habrovec habrolistý\n\nHabrovec habrolistý (\"Ostrya carpinifolia\") je opadavý, jednodomý strom, druh z nevelkého rodu habrovec, jehož jednopohlavné samčí a samičí květy vyrůstají v oddělených květenstvích – jehnědách.\n\nJe dřevinou rozšířenou hlavně v jižní a jihovýchodní Evropě, Malé Asii a v oblastech Kavkazu, kde roste nejčastěji v podhorských a horských lesích. V Evropě hranice jeho původního areálu probíhá přes západní Francii, na severu sahá po jižní okraje Alp a sever Balkánského poloostrova, na jihu k pobřeží Středozemního moře a na východě vede přes Turecko do Libanonu i Sýrie a do severokavkazského Ázerbájdžánu a Gruzie.\n\nV české přírodě není původním druhem a přestože se na zámku Hluboká pěstuje jako okrasná dřevina již od roku 1865 a dobře snáší podnebí české kotliny, není v Česku valně rozšířen. Lze jej obvykle spatřit pouze v botanických zahradách (Botanická zahrada Univerzity Karlovy) nebo v panských parcích (Průhonický zámek, Zbraslavský klášter).\n\nHabrovec habrolistý je druhem, jemuž prospívá teplejší středomořské klima. Vyskytuje se obvykle v listnatých lesích na kamenitých svazích, ve vnitrozemí i v přímoří. V severní části rozšíření si volí místa na teplém a na vápenec bohatém podloží, kdežto v jižních oblastech i na vápno chudých. Je odolný vůči déletrvajícímu suchému počasí, snáší plné slunce a roste též v polostínu. V nárocích na kvalitu půdy a prostřední je skromný, požaduje však odvodněné stanoviště.\n\nVzdoruje mrazu, uvádí se až do -35 °C, což dokumentuje jeho výskyt Rusku v Petrohradě. Ve velmi chladných oblastech se ale někdy vyskytuje ve tvaru keře, jenž bývá jen 5 m vysoký. Roste v nadmořské výšce až 2100 m n. m, běžně se dožívá věku 100 let. Má velkou schopnost tvořit po skácení pařezové výmladky. Ploidie druhu je 2n = 16.\n\nStrom vyrůstající do výše 10 až 15 m s kmenem o průměru 30 až 50 cm a s kulatou nebo vejčitou korunou. Kůra je zprvu světle šedá a hladká, později šedě hnědá a podélně rozbrázděná. Na tenkých, hnědých letorostech zjara střídavě vyrůstají drobné, špičaté, listové pupeny kryté zelenými, hnědě olemovanými šupinami. Krátce řapíkaté listy mají vejčité čepele 4 až 10 cm dlouhé a 2 až 6 cm široké, které jsou u báze mělce srdčité až okrouhlé, na vrcholu zašpičatělé a po obvodě nepravidelně dvojitě pilovité. Mají 11 až 18 párů postranních žilek, na lícní straně jsou leskle zelené, na rubové matné a někdy bývají nesouměrné. Palisty brzy opadávají.\n\nKvětenství jsou jehnědy sestavené z květů jednoho pohlaví. Samčí jehnědy vznikají již na podzim, jsou převislé a rostou po dvou až čtyřech na koncích mladých prýtů. Jsou žlutozelené, bývají dlouhé až 10 cm a tlusté 0,5 cm a jsou tvořené květy bez okvětí, které mívají čtyři až deset krátkých tyčinek s prašníky obsahující kulatá pylová zrna. Samičí jehnědy ukryté přes zimu v pupenech se objevují až na jaře současně s rašením listů, jsou zprvu vejčité, vzpřímené a dlouhé do 5 cm, po opylení se stávají převislé a prodlužují se. Jejich samičí květy vyrůstají po dvou z paždí listenů, obsahují dvoudílný semeník se dvěma bliznami a jsou obalené třemi listenci. Květy kvetoucí v květnu a červnu jsou větrosnubné.\n\nSamičí květenství se po odkvětu vyvíjí do převislé, vejčité šištice 5 až 8 cm dlouhé, která vzdáleně připomíná chmelovou šištici. Obsahuje plody, oválné oříšky, jež jsou asi 4 mm dlouhé, hnědé a mají nevýrazná žebra. Každý oříšek je zabalen v nafouklém, zprvu žlutém a později hnědém obalu se síťnatou žilnatinou a obsahuje jedno semeno.\n\nU habrovce habrolistého často vznikají plody partenokarpicky, bez oplodnění pohlavní buňky, semena nemají vyvinutý zárodek a jejich klíčivost bývá úspěšná asi jen z 5 %. Po předchozí stratifikaci se semena vysévají brzy zjara, někdy klíčí i déle než rok. Roční semenáče bývají vysoké 5 až 15 cm a dále rostou dost pomalu, strom dosahuje plné výšky asi v 50 letech, pak už jen tloustne. Pro zahradnické účely se nejčastěji rozmnožuje kořenovými oddělky.\n\nDřevo stromu, nediferencované na běl a jádro, je načervenalé, těžké, velmi tvrdé a houževnaté. V minulosti se z něj vyráběly např. dřevěná ozubená kola nebo loukotě kol vozů a jiné namáhané součástky, jakož i kuchyňské předměty. Často je používáno jako palivo, má vysokou výhřevnost a hoří bez kouře, vyrábí se z něj též dřevěné uhlí. Pro pravidelný zdroj paliva se využívá jeho schopnosti vytvářet z pařezů výmladkový les, ze kterého se při krátké obmýtné době získává palivové dříví. V současnosti bývá habrovec habrolistý pěstován hlavně jako parková dekorativní dřevina, jejíž listy se na podzim zbarvují do zářivě žlutého odstínu.\n\n"}
{"id": "1333583", "url": "https://cs.wikipedia.org/wiki?curid=1333583", "title": "Jan Roman Irving", "text": "Jan Roman Irving\n\nJan Roman Irving rozený Ircing (* 7. března 1915 Lisov – 24. dubna 1997 Praha) byl československý letec, pilot 311 bombardovací perutě RAF. V této peruti nalétal 1024 hodin.\n\nLétat začal v roce 1931. V letech 1934-1935 absolvoval školu pro odborný dorost letectva při Vojenském leteckém učilišti (VLU) v Prostějově, kde získal kvalifikaci pilota dvoumístných letounů. Po válce se vrátil 25. srpna 1945 do Československa a začal létat pro Československé státní aerolinie, odkud byl z politických důvodů v roce 1951 propuštěn a v roce 1956 zatčen a uvězněn Státní bezpečností. V 60. letech 20. století byl částečně rehabilitován a vrátil se k Československým aeroliniím, kde létal až do odchodu do důchodu.\n\n\n"}
{"id": "1333584", "url": "https://cs.wikipedia.org/wiki?curid=1333584", "title": "Fu-ping", "text": "Fu-ping\n\nSystém \"fu-ping\" () byl systém organizace vojsk v Číně v 6. až 8. století, vzniklý v říši Západní Wej a využívaný v následujících státech – Severní Čou, Suej a Tchang.\n\nSpočíval v síti vojenských velitelství (\"fu\"), kterým podléhaly skupiny rolníků povinných vojenskou službou. Tito rolníci-vojáci (\"ping\") obdělávali půdu, přidělovanou v systému stejných polí, opatřovali si výzbroj a výstroj a cvičili se v boji, přičemž střídavě krátkodobě sloužili v posádce hlavního města. V případě války mohli být mobilizováni do armády. Mimo službu žili z výnosů své půdy, vláda proto s nimi neměla velké výdaje. \n\nSystém \"fu-ping\" byl přiměřený pro službu vojáků v hlavním městě v mírových časech a pro krátkodobá tažení. V dlouhodobých válkách odváděl muže od obdělávání polí. Proto byl koncem 7. a v průběhu 8. století postupně opouštěn a nahrazován plně profesionální žoldnéřskou armádou.\n\nSystém \"fu-ping\" vzdáleně navazoval na chanské a wejské vojenské kolonie \"tchun-tchien\". Jeho obdobou byl pozdější mingský systém vojenských rolníků \"wej-suo\".\n\nSystém vojenské služby \"fu-ping\", doslova vojáci (\"ping\") velitelství (\"fu\"), vznikl v říši Západní Wej, která ve druhé třetině 6. století ovládala severozápadní Čínu. Ve 40. letech 6. století, po ztrátě většiny armády v neúspěšné válce se státem Východní Wej, začal generál Jü-wen Tchaj, stojící v čele západowejské vlády, budovat nové vojsko v systému \"fu-ping\". Tito „vojáci velitelství“ zřejmě sloužili v tzv. 24 armádách Západní Wej.\n\nČínští vojáci \"fu-ping\" – zřejmě však nikoliv sienpejští – se měli živit zemědělstvím. Obdělávali pozemky přidělované jim státem k užívání v systému stejných polí, přičemž jedna rodina vysílala jednoho vojáka k roční službě a pět dalších rodin ho zásobilo potravinami, zbraněmi, oděvem a koněm. V rámci skupiny šesti rodin se vojáci po roce střídali. Systém vzdáleně navazoval na vojenské kolonie \"tchun-tchien\" zakládané Cchao Cchaoem na přelomu 2. a 3. století. \n\nZavedení systému \"fu-ping\" umožnilo růst početních stavů západowejské armády, skládající se pak většinou z pěších vojáků-rolníků. Říše Severní Čou, která roku 577 nahradila stát Západní Wej, disponovala 200 tisíci vojáky \"fu-ping\". Asi od poloviny 70. let 6. století začali vojáci \"fu-ping\" sloužit na rotačním principu v posádce hlavního města, Čchang-anu.\n\nZ vojáků \"fu-ping\" se časem vyvinula dědičná vojenská kasta (\"ťün-žen\", ), přičemž přešli z civilní evidence ministerstva daní do registrů ministerstva vojenství. Získali tím čestnější a vyšší postavení než obyčejní rolníci.\n\nZa Suejů byli vojáci a jejich domácnosti registrování ve vojenském resortu a kvůli válkám za sjednocení přesouváni z místa na místo dle momentálních vojenských potřeb. Po sjednocení Číny a ukončení válek mohli být – od roku 590 – usazeni a zaregistrováni civilními úřady, přičemž dostali půdu v systému stejných polí. Přitom zůstali povinni vojenskou službou, jako vojáci (\"ping\") byli připsáni ke svým velitelstvím (\"fu\"). Prakticky byl systém \"fu-ping\" sloučen se systémem stejných polí, když na jedné straně demobilizovaní vojáci dostali příděly v systému stejných polí, a na druhé straně byli vybraní muži-daňoví poplatníci zapsáni mezi povinné vojenskou službou.\n\nVojáci \"fu-ping\" byli zřejmě organizováni v plucích \"tchuan\" o 1000 mužích, které se dělily na roty \"tuej\" o 100 mužích. V čele velitelství \"fu\", plným názvem \"pchiao-ťi fu\" (velitelství kavalerie), stál obvykle generál kavalerie (\"pchiao-ťi ťiang-ťün\") a jeho zástupce, generál vozby a kavalerie (\"čche-ťi ťiang-ťün\"). Každé velitelství řídilo pluk o 800–1200 vojácích. Velitelství byla zpravidla podřízena oblastním velitelům \"cung kuan\", některá podléhala velení posádky metropole. Ta se skládala z 12 posádkových velitelství \"š’-er fu\", přičemž vojáci \"fu-ping\" se střídali ve službě v některém z těchto velitelství. Časté střídání vojáků mimo jiné oslabovalo jejich vztahy s generály velícími posádce hlavního města.\n\nRoku 605 bylo zrušeno všech 39 oblastních velitelství. Zrušeny byly i úřady čtyř velkých oblastních velitelů (\"ta cung kuan\"). Velitelství \"pchiao-ťi fu\" byla poté podřízena těm plukům metropole, kterým dodávala vojáky. Za císaře Jang-tiho (vládl 604–618) byla roku 607 velitelství \"pchiao-ťi fu\" přejmenována na \"jing-jang fu\", jejich velitelé a zástupci na \"jing-jang lang-ťiang\" a \"jing-jang fu lang-ťiang\". rozšířen jejich počet a zřizována nová i na východě a jihu říše, kde dosud prakticky neexistovala. Celkově bylo kolem roku 610 v systému \"fu-ping\" registrováno asi 600 tisíc vojáků. Reorganizována byla i posádka hlavního města. Ve dvanácti plucích sloužili vojáci \"fu-ping\", a tyto s dalšími čtyřmi elitními pluky (\"wej\") císařské tělesné stráže (levý a pravý pluk) a palácové stráže (také dva) tvořily šestnáct posádkových velitelství metropole.\n\nV prvním století existence tchangské říše byli vojáci \"fu-ping\" jádrem armády. Během přechodu Suej–Tchang se suejský systém \"fu-ping\" rozpadl, nicméně tchangská vláda ho od roku 619 začala organizovat znovu, zprvu v metropolitní oblasti (Kuan-čungu), později celé říši. Pluky velitelství \"fu\" měly cca 800 mužů. Po různých změnách názvů byla velitelství od roku 636 nazývána \"če-čchung fu\" a jejich velitelé \"če-čchung tu-wej\". Každé velitelství bylo přiděleno k jednomu z dvanácti pluků posádky metropole a vojáci velitelství se střídali v jednoměsíční službě u příslušného pluku v metropoli. Přitom vojáci z jednotek umístěných do 500 \"li\" (cca 280 km) od metropole sloužili vždy jeden měsíc z pěti, z jednotek sídlících ve vzdálenosti 500–1000 \"li\" jeden měsíc ze sedmi (kvůli delší cestě tam a zpět) atd. Včetně cesty do metropole a zpět trvala služba 72–75 dní ročně. V hlavním městě sloužilo vždy cca 50 tisíc vojáků. Příležitostně mohli být vojáci \"fu-ping\" posláni i na hranice.\n\nMimo službu se vojáci \"fu-ping\" živili zemědělstvím, přičemž byli částečně osvobozeni od daní a roboty \"cu-jung-tiao\", naopak si museli zaopatřovat většinu výzbroje a výstroje. Sloužili od 21 do 60 let věku, do seznamu vojáků byli noví zapisováni jednou za tři roky podle svého bohatství, síly a počtu mužů v domácnosti, tak aby pro ně byla služba únosná. Prvním kritériem přitom bylo bohatství rodiny, z bohatých mužů byli vybíráni silní a z nich měli přednost kandidáti pocházející z rodin s více muži. V prvních dvou třetinách 7. století byla kritéria vesměs dodržována. Nicméně v regionech, kde bylo hodně velitelství, jako v Kuan-čungu, byly vybírání i muži z chudých rodin. Obecně služba povyšovala sociální status a dávala šance na vzestup v případě vyznamenání a služebního postupu. Koncem 7. století, kdy stálé války vedly k větším nárokům na systém, se větší potřeba vojáků střetla s rozšířeným vyhýbáním se službě. Zapisování mužů chudších, slabých a jediných v domácnosti se pak stalo obecnějším jevem.\n\n\"Fu-ping\" nebyla nekvalifikovaná domobrana, ale vojáci, kteří celoživotně pravidelně cvičili a sloužili. Očekávalo se, že budou denně trénovat boj se zbraní, lukostřelbu a podobně. Přes zimu společně nacvičovali boj v útvaru a při lovech vzájemnou spolupráci. V 7. století byli efektivními vojáky.\n\nVelitelství \"fu-ping\" podléhal pluk, který se dělil na 3-5 praporů \"tchuan\" o 200 mužích, ty každý na dvě roty \"lü\" o 100 mužích, ty na dvě čety \"tuej\" po 50 mužích a ty na družstva \"chuo\" o 10 mužích. Četa \"tuej\" byla základní a nejmenší jednotkou bitevní sestavy.\n\nK roku 636 existovalo 353 velitelství \"fu\", začátkem 8. století už 633 s celkem cca 600 tisíci vojáky. Z velitelství existujících roku 636 se jich nejméně 261 nacházelo v Kuan-čungu. Většina ostatních ležela v Che-tungu a kolem Luo-jangu. Ve výsledku v militarizovaných krajích sloužil téměř každý dospělý muž, zatímco ve dvou třetinách krajů říše žádné velitelství \"fu-ping\" nebylo. Jednotky byly soustředěny v původním tchangském (resp. suejském/severočouském/západowejském) území, zřejmě protože tchangská elita z Che-tungu a Kuan-čungu nevěřila lidem z východu a jihu.\n\nMechanismus rotace vojáků zajišťoval, že nevzniknou pevné vztahy mezi generály a vojáky. Místní vůdci zase neměli možnost mobilizovat pluky \"fu-ping\" (ani třeba jen část vojáků) bez souhlasu centra. Vláda tak bránila zneužití vojsk k ozbrojenému převratu nebo povstání.\n\nArmády pro válku byly sestavovány případ od případu z vojáků mobilizovaných ve velitelstvích \"fu-ping\" a různých jiných oddílů a postaveny pod velení ad hoc jmenovaných velitelství vybíraných z velení metropolitních pluků metropole. Mobilizace vojáků \"fu-ping\" ve větším počtu oslabovala posádku metropole (protože narušovala mechanismus rotace), proto byly armády doplňovány odvedenci \"ping-mu\" nabíraných z krajů, kde nebyly pluky \"fu-ping\", a pomocnými sbory z Turkitů a jiných kočovníků, kteří sloužili pod svými náčelníky a samostatně se zásobovali. V bojích s kočovníky tvořily tyto pomocné sbory velkou část, někdy i většinu, tchangských armád. Odvedenci \"ping-mu\" byli z obyvatelstva vybíráni podle stejných kritérií jako vojáci \"fu-ping\", to jest přednostně z bohatých rodin, a v nich dle síly a počtu mužů v rodině.\n\nBěhem prvního století tchangské vlády systém \"fu-ping\" postupně oslaboval až zanikl. Podobně jako systém stejných polí předpokládal relativní uniformitu společnosti, s rozvojem ekonomiky mizelo místo pro stejná pole, a trvalé konflikty na hranicích říše byly přílišnou zátěží pro vojáky \"fu-ping\".\n\nPro dlouhodobé války v Koreji a s Tibetem od 60. let 7. století byly krátkodobé armády sestavované v systému \"fu-ping\" nedostačující. Od 70. let 7. století proto vojáci \"fu-ping\" sloužili v pohraničních posádkách po dobu 2–3 let. Dlouhá služba kladla velké nároky na systém, v letech 685–688 byl proto počet velitelství \"fu-ping\" výrazně zvýšen při růstu počtu vojáků ve velitelství z 600–1000 na 800–1200. Nová velitelství \"fu-ping\" vznikla zejména při severních hranicích, kde jejich členové vykonávali službu místo v metropoli. Nicméně přes organizační změny byla zátěž na vojáky značná a koncem 7. století se už vyhýbali svým povinnostem. Navíc se rozkládal i systém stejných polí, když v Kuan-čungu nebyl dostatek půdy.\n\nPohraniční armády založené na rotaci vojáků se ukázaly být neefektivní, neustálé příchody a odchody vojáků a střídání zkušených vojáků s nováčky přinášely mnoho obtíží. Vláda to od druhého desetiletí 8. století řešila najímáním vojáků v dlouhodobých kontraktech, čemuž nahrávalo přelidnění pociťované v říši, nedostatek půdy a z toho plynoucí růst počtu potulných bezzemků, ze kterých se vojáci verbovali. Od roku 738 již byli vojáci \"fu-ping\" posíláni na hranice jen v omezeném počtu a posádky \"fu\" byly vládou Li Lin-fua nahrazeny profesionálními pohraničními armádami pod velením vojenských komisařů \"ťie-tu-š’\".\n\nDůsledkem zániku systému \"fu-ping\" byl pokles bojeschopnosti posádky metropole, když si kvalitu zachovaly jen malé jednotky císařské gardy, zatímco muži zařazení mezi vojáky posádky byli mnohdy jen příbuzní úředníků, obchodníci a boháči, kteří si tak opatřovali daňové výhody a osvobození od roboty.\n\n"}
{"id": "1333589", "url": "https://cs.wikipedia.org/wiki?curid=1333589", "title": "Radim Hejduk", "text": "Radim Hejduk\n\nRadim Hejduk (* 10. ledna 1991 Praha) je český politik, předseda spolku Idealisté.cz a člen ČSSD.\n\nNarodil se roku 1991 v Praze. Rané dětství strávil v Japonsku, kde pracoval jeho otec, japanolog. Vystudoval gymnázium v Říčanech a ve studiu poté pokračoval na Národohospodářské fakultě Vysoké školy ekonomické v oboru Hospodářská politika. Zde získal titul magistra. Během studia se stal členem sociálně demokratické strany. Toto rozhodnutí bylo ovlivněno životem jeho dědy, který ačkoli sociálním demokratem nebyl, tak se jím cítil být. Inspirovaly ho také další osudy lidí, v jejichž okolí se pohyboval. V ČSSD se spřátelil s mladými lidmi ve svém věku, kteří založili spolek Idealisté.cz a do jeho řad sám vstoupil. V roce 2017 se profesně uvádí jako ekonom. \n\nVe volbách do Poslanecké sněmovny Parlamentu ČR v roce 2017 kandidoval na šestém místě pražské kandidátky ČSSD. Před volbami pomáhal tvořit volební program sociálních demokratů v oblasti sociálních věcí a práce. V rámci kampaně oslovoval voliče na sociální síti Facebook. Jeho profil měl v září 2017 více fanoušků než profil tehdejšího premiéra a člena sociální demokracie Bohuslava Sobotky nebo volebního lídra téže strany Lubomíra Zaorálka. Šlo o více než 17 000 příznivců. Ve volbách získal 1 153 preferenčních hlasů a do sněmovny se nedostal.\n\nV první polovině ledna 2018 oznámil svůj úmysl kandidovat do vedení ČSSD.\n\n"}
{"id": "1333590", "url": "https://cs.wikipedia.org/wiki?curid=1333590", "title": "Minou Drouetová", "text": "Minou Drouetová\n\nMinou Drouetová, vlastním jménem Marie-Noëlle Drouetová (* 24. července 1947 Hillion) je francouzská spisovatelka, hudebnice a herečka, oslavovaná v padesátých letech jako zázračné dítě.\n\nNarodila se jako nemanželské dítě a matka ji dala k adopci, ve věku půldruhého roku si ji osvojila učitelka z La Guerche Claude Drouetová. Ta pomohla dívce vyléčit oční chorobu a zaplatila jí hodiny klavíru u Lucette Descavesové. V roce 1956 vydal nakladatel René Julliard sbírku básní Minou Drouetové nazvanou \"Arbre, mon ami\" (\"Můj přítel strom\"). Verše devítileté dívky se staly senzací, prodalo se přes čtyřicet tisíc výtisků, řada kritiků však vyslovila pochybnosti o autentičnosti sbírky. Tvrdilo se, že skutečnou autorkou je ambiciózní nevlastní matka Minou a že nakladatelství chtělo zopakovat úspěch, který mělo dva roky předtím s osmnáctiletou Françoise Saganovou; záležitost byla označena za literární obdobu Dreyfusovy aféry, Jean Cocteau k tomu řekl: „Všechny devítileté děti mají básnický talent, kromě Minou Drouetové“. Texty i jejich autorka byly podrobeny odbornému zkoumání, ale bez jednoznačného výsledku. Minou se díky těmto sporům stala celebritou: koncertovala v La Scale, papež Pius XII. jí poskytl audienci, režisér Raoul André ji obsadil do hlavní role filmu \"Clara et les méchants\". Za pár let zájem opadl a Minou absolvovala školu pro zdravotní sestry, koncem šedesátých let se pokusila o comeback a vydala román, provdala se za zpěváka Patricka Fonta. Po rozvodu se odstěhovala do rodné vesnice, kde od té doby žije v ústraní. V roce 1993 vydala knihu vzpomínek, v níž odmítla obvinění z podvodu.\n\n\n"}
{"id": "1333596", "url": "https://cs.wikipedia.org/wiki?curid=1333596", "title": "Iron Fist", "text": "Iron Fist\n\nIron Fist může být:\n\n"}
{"id": "1333597", "url": "https://cs.wikipedia.org/wiki?curid=1333597", "title": "Konavosko Polje", "text": "Konavosko Polje\n\nKonavosko Polje (česky doslova \"Konaveljské pole\") je krasové polje v jižní Dalmácii, na samém jižním cípu Chorvatska. Dalo název regionu a općině Konavle. Má rozlohu 2300 ha. \n\nOkolo pole se nacházejí ze severovýchodní a jihozápadní strany různé obce, z nichž největší je Gruda. Jižně od polje je také vedena Jadranská magistrála. \n\nPolje se táhne od města Cavtat až k vesnici Karasovići ve směru severozápad-jihovýchod. Dlouhé je cca 16 km, široké až 2,1 km a rozkládá se v nadmořské výšce cca 50 m. Jeho osu tvoří řeka Kopačica. Konavosko Polje představuje jednu z mála oblastí regionu, která je využitelná pro intenzivní zemědělství; okolní krajinu tvoří především nehostinné kamenné hory. Severní mez Konavelského polje tvoří horský hřeben Sniježnica Konavoska, který se se svým nejvyšším vrcholem, Ilijin vrh, tyčí do výšky až 1200 m. Z jižní strany poté Polje vymezují Konavelské stěny, skalní útesy padající přímo do Jaderského moře. Ty přecházejí přímo do horského hřebenu Donja Banda.\n\nJedna z mála rovinatých a úrodných oblastí v regionu byla využívána již od pradávna. V dobách existence Dubrovnické republiky patřila k hlavním obilnicím státu. \n\nModerní zemědělství bylo možné rozvinout v této oblasti teprve až poté, co se podařilo efektivně polje odvodnit. Přestože se zde nachází několik potoků a řek (kromě zmíněné Kopačice zde tečou i dvě menší, Ljuta a Konavočica), nacházely se zde tradičně močály. Ty byly vysušeny poté, co byl v roce 1958 dokončen tunel, který odvádí vodu skrz těžce průchodný skalnatý terén kopců Donje Bande do Jaderského moře. Tunel byl zmodernizován v letech 1973–1977, neboť na přelomu 60. a 70. let byl zanesen a částečně poničen. Následně byla uskutečněna regulace řek, které polem protékají. Díky tomu se snížila doba trvání povodní a průměrná výška hladiny při povodních klesla o čtyři metry. Povodně však zcela nevymizely a i nadále mají vliv na nejníže položených 700 ha Konavelského polje. \n"}
{"id": "1333605", "url": "https://cs.wikipedia.org/wiki?curid=1333605", "title": "Mate Parlov", "text": "Mate Parlov\n\nMate Parlov (16. listopadu 1948 Split – 29. července 2008 Pula) byl chorvatský boxer. Jako amatér nastoupil ke 310 zápasům, z nichž prohrál pouze třináct. Získal zlatou medaili na mistrovství Evropy amatérů v boxu 1971 a 1973 a stříbrnou v roce 1969, vyhrál polotěžkou váhu na olympiádě 1972 a na mistrovství světa amatérů v boxu 1974. V letech 1975–1980 boxoval profesionálně, vyhrál 24 zápasů (z toho 12 knockoutem), tři prohrál a dva skočily nerozhodně. V roce 1978 byl mistrem světa organizace World Boxing Council v lehkotěžké váze (stal se profesionálním mistrem světa jako první reprezentant socialistické země v historii). Krátce hrál také fotbal za klub NK Staklar Pula. V roce 1984 byl trenérem jugoslávské boxerské reprezentace na olympiádě v Los Angeles.\n\nByl zvolen jugoslávským sportovcem roku 1971, 1972 a 1974, vyhrál anketu o nejlepšího chorvatského sportovce dvacátého století a umístil se také v soutěži Největší Chorvat. V Pule je po něm pojmenována hala Dům sportu Mate Parlova.\n\n"}
{"id": "1333606", "url": "https://cs.wikipedia.org/wiki?curid=1333606", "title": "Irčan (film)", "text": "Irčan (film)\n\nIrčan (v anglickém originále The Irishman) je film amerického režiséra Martina Scorseseho. Hrají v něm například Robert De Niro, Al Pacino, Joe Pesci, Bobby Cannavale, Harvey Keitel a Ray Romano. Scénář napsal režisérův dlouholetý spolupracovník Steven Zaillian podle knihy \"Irčan aneb Tak vy malujete kvartýry\" (v anglickém originále \"I Heard You Paint Houses\") od Charlese Brandta. Natáčení filmu začalo v srpnu 2017 v a okolí New Yorku a skončilo na konci prosince 2017. V lednu 2018 bylo oznámeno, že se ve snímku zahraje také rapper Action Bronson. Premiéra filmu proběhla v září 2019 na Newyorském filmovém festivalu. V listopadu 2019 byl zveřejněn na Netflixu.\n\n"}
{"id": "1333614", "url": "https://cs.wikipedia.org/wiki?curid=1333614", "title": "Vadzim Žučkevič", "text": "Vadzim Žučkevič\n\nVadzim Žučkevič (bělorusky \"Вадзім Андрэевіч Жучкевіч\") či poruštěně Vadim Žučkevič (rusky \"Вадим Андреевич Жучкевич\"; * 19. listopadu 1915, Lojeŭ, Minská gubernie, Ruské impérium – 28. února 1985) byl běloruský geograf, toponymista, tvůrce toponymické školy Běloruska, účastník Velké vlastenecké války.\n\nV roce 1939 dokončil Pedagogický institut v Minsku. Od roku 1964 vyučoval na Geografické fakultě Běloruské státní univerzity, s níž byl spojován celý život a vědeckou činnost. Ze začátku působil jako přednášející a postupem čas se vypracoval až na děkana katedry. Od roku 1971 byl doktorem zeměpisných věd. V roce 1972 se stal profesorem. V roce 1977 získal čestný titul „Čestný pracovník vysoké školy BSSR“.\n\nJiž více než 30 let se zabýval toponymií BSSR a ekonomickou geografií. Provedl toponymickou regionalizaci Běloruska. Publikoval zhruba 350 vědeckých prací. Nejznámějším dílem je „Všeobecná toponymie“ z roku 1968. Je autorem „Krátkého toponymického slovníku Běloruska“ (1974). Publikoval studii o použití obrysových map ve výuce geografie na střední škole.\n\n"}
{"id": "1333615", "url": "https://cs.wikipedia.org/wiki?curid=1333615", "title": "Kostel svatého Havla (Rožná)", "text": "Kostel svatého Havla (Rožná)\n\nKostel svatého Havla je farní kostel v římskokatolické farnosti Rožná nad Pernštejnem, nachází se na západním okraji obce Rožná. Je gotickou jednolodní stavbou stojící uprostřed hřbitova. Kostel má pravoúhlý závěr a na čelní straně má čtyřbokou věž s vnějším schodištěm. Kostel je chráněn jako kulturní památka České republiky. \n\nKostel byl postaven v druhé polovině 13. století, nejstarší částí jsou mramorová okna. Kostel je poprvé zmíněn v kronice z roku 1398. Farnost byla při kostele zřízena v roce 1573, v roce 1590 však byla farnost zrušena a připojena k farnosti v Bystřici nad Pernštejnem. Od roku 1650 pak patřila pod farnost ve Strážku. V roce 1749 pak byla farnost v obci obnovena a v roce 1765 pak byla postavena nová budova fary. Kostel pak byl mnohokrát upravován a z původní stavby tak zůstal zachován pouze vchod v gotickém slohu. V kostele byl již dříve umístěn hlavní oltář, dva boční oltáře, kůr, varhany, oratoř a sakristie. V roce 1684 byla do kostela pořízena křitelnice, v kostele také je oltářní obraz svatého Havla. K barokní přestavbě kostela došlo v 17. a 18. století. V roce 1894 do věže kostela udeřil blesk a strhl krytinu, poničil strop a roztrhl dveře.\n\nBěhem první světové války byly rekvírovány dva ze tří zvonů, dne 7. září 1924 pak byly tři nové zvony vysvěceny, tyto však byly v druhé světové válce opět zrekvírovány. V roce 1937 byl také rozšířen hřbitov u kostela, k dalšímu rozšíření hřbitova pak došlo také v roce 1987.\n\n\n"}
{"id": "1333619", "url": "https://cs.wikipedia.org/wiki?curid=1333619", "title": "Ozerov", "text": "Ozerov\n\nPříjmení Ozerov (, v ženské podobě ) nosí více osob:\n\n"}
{"id": "1333622", "url": "https://cs.wikipedia.org/wiki?curid=1333622", "title": "Tomáš Vymazal", "text": "Tomáš Vymazal\n\nTomáš Vymazal (* 11. května 1990 Brno) je český softwarový analytik a politik, od října 2017 poslanec Poslanecké sněmovny PČR, v letech 2014 až 2016 místopředseda Pirátů.\n\nVystudoval Gymnázium Brno, třída Kapitána Jaroše, maturoval v roce 2009. Pokračoval studiem aplikované informatiky na Fakultě informatiky Masarykovy univerzity, toto studium však v únoru 2013 neúspěšně ukončil. V květnu 2013 si našel zaměstnání ve společnosti \"Mavenir\" (dříve Xura či Acision), kde od té doby pracoval.\n\nTomáš Vymazal žije v Brně.\n\nOd roku 2010 je členem Pirátů. Od ledna 2014 do dubna 2016 byl 4. místopředsedou strany.\n\nV září 2016 byl jmenován místopředsedou Komise informatiky a otevřenosti radnice Rady města Brna, kde se zaměřuje na odstraňování vendor lock-in (závislost na jednom dodavateli) a použití svobodného software všude tam, kde je to možné. \n\nV krajských volbách v roce 2012 kandidoval za Piráty do Zastupitelstva Jihomoravského kraje, ale neuspěl. O zisk mandátu se pokoušel znovu, když ve volbách v roce 2016 kandidoval jako člen Pirátů za subjekt \"\"Zelení a Piráti\"\", ale opět neuspěl (tentokrát se však stal prvním náhradníkem).\n\nVe volbách do Poslanecké sněmovny PČR v roce 2013 kandidoval za Piráty v Jihomoravském kraji, ale neuspěl. Podařilo se mu to až ve volbách v roce 2017, kdy byl zvolen poslancem. V komunálních volbách v roce 2018 kandidoval za Piráty do Zastupitelstva města Brna i do městské části Brno-střed, ale ani v jednom případě neuspěl.\n\nV květnu 2018 byla odhalena informace o zneužívání poslaneckého bytu pro těžbu plně anonymní kryptoměny ZCash. Po prvotním popírání Vymazal přiznal tuto aktivitu a navrhl výtěžek věnovat na charitu. Navíc přiznal, že jako svou regionální asistentku z veřejných peněz zaměstnával vlastní švagrovou.\n"}
{"id": "1333624", "url": "https://cs.wikipedia.org/wiki?curid=1333624", "title": "Firepower", "text": "Firepower\n\nFirepower je osmnácté studiové album anglické heavymetalové skupiny Judas Priest. Vydáno bylo dne 9. března 2018 společností Epic Records. Kapela na desce pracovala s producenty Tomem Allomem, Andym Sneapem a Mike Exeterem. Jde o první album kapely od roku 1988 (\"Ram It Down\"), na němž spolupracovala s Allomem, stejně jako vůbec první ve spolupráci se Sneapem. Sneap kapelu doprovázel i na turné, které probíhalo na podporu alba, a to jako náhrada za nemocného Glenna Tiptona. První zveřejněnou písní z alba byla dne 5. ledna 2018 „Lightning Strike“. Album v době svého uvedení na trh sklidilo značně kladný ohlas mezi fanoušky i mezi hudebními odborníky. V žebříčku prodejnosti Billboard 200 se album \"Firepower\" díky 49 000 prodaných nosičům během prvního týdne od uvedení do prodeje dostalo na páté místo, které jej řadí mezi nejúspěšnější a nejprodávanější alba ve Spojených státech v téměř padesátileté historii skupiny. K písním „Lightning Strike“, „Spectre“ a \"No Surrender\" byly také natočeny videoklipy.\n\nAlbum \"Firepower\" se po svém uvedení stalo jedničkou například ve Švédsku, ale také v Česku a navíc se stalo, dle žebříčku \"Billboard\", nejlepším hardrockovým albem roku a druhým nejlepším rockovým albem roku 2018. Navzdory nadšení z velkého úspěchu alba, které je hodnoceno jako jedno z nejlepších v historii skupiny i jedno z nejlepších alb roku 2018, se skupina musela vypořádat s progresem nemoci svého klíčového kytaristy Glenna Tiptona, která mu již znemožňuje pravidelnou účast na koncertech.\n\nVšechny písně jsou napsány R. Halfordem, G. Tiptonem a R. Faulknerem.\n\n\n"}
{"id": "1333625", "url": "https://cs.wikipedia.org/wiki?curid=1333625", "title": "Vérossaz", "text": "Vérossaz\n\nVérossaz je obec v distriktu Saint-Maurice ve frankofonní části kantonu Valais (německy Wallis) ve Švýcarsku.\n\nObec Vérossaz je situována v oblasti Chablais-Faucigny nedaleko od francouzských hranic. Francouzsky mluví 97% obyvatel obce, 86% obyvatel je římskokatolického vyznání.\n\n\n"}
{"id": "1333634", "url": "https://cs.wikipedia.org/wiki?curid=1333634", "title": "Arabitol", "text": "Arabitol\n\nArabitol je organická sloučenina patřící mezi cukerné alkoholy. Lze jej vytvořit redukcí arabinózy nebo lyxózy. Existují testy na organické kyseliny, které odhalí přítomnost D-arabitolu v těle, což může značit přemnožení střevních bakterií nebo některých kvasinek (např. \"Candida albicans)\" .\n"}
{"id": "1333641", "url": "https://cs.wikipedia.org/wiki?curid=1333641", "title": "SES-11", "text": "SES-11\n\nSES-11 (též EchoStar 105) je telekomunikační družice společnosti SES S.A., která přenosovou kapacitu satelitu poskytuje společnosti Echostar. Družici vyrobila firma Airbus Defence and Space. Její pracovní pozice je nad 105. stupněm západní délky na geostacionární oběžné dráze Země, kde slouží jako náhrada starších satelitů AMC-15 a AMC-18 a poskytuje telekomunikační služby pro severní a střední Ameriku.\n\nSES-11 byla uvedena na přechodovou dráhu ke geostacionární dráze pomocí nosné rakety Falcon 9 Block 3 společnosti SpaceX, sídlem v kalifornském Hawthornu. Startovalo se z floridské rampy LC-39A a první stupeň přistál na mořské plošině Of Course I Still Love You. Ten samý první stupeň byl použit už při misi CRS-10. Statický zážeh před letem proběhl 2. října 2017 v 22:30 SELČ.\n\nPo přistání došlo k úniku paliva RP-1, které se dostalo do blízkosti robota, jenž měl být použit pro zajištění stupně na palubě. Následkem automatického vypuštění zbytků samozápalné látky triethylhliník-triethylboran (TEA-TEB) došlo ke vznícení uniklého paliva a i přes rychlé uhašení požáru došlo k poškození robota a několika dalších kontejnerů ne palubě. Stupeň byl tak k palubě připevněn klasickým způsobem, kdy se podepře zvedáky a řetězy se připevní k palubě.\n\nSatelit byl navržen a vyroben společností Airbus Defence and Space a je postavený na platformě Eurostar-3000. Při startu vážil více 5200 kg a životnost je plánována na více než 15 let. Společnost SES bude pro satelitní kapacitu využívat 24 transpondérů na frekvenci 36 MHz v pásmu C. Nabízet ji chce pod označením SES-11. Společnost EchoStar pak bude provozovat 24 transpondérů v pásmu Ku na frekvenci 36 MHz pro poskytování služeb pod jménem EchoStar 105. Přístrojům dodávají energii solární panely o výkonu 12 kW.\n"}
{"id": "1333643", "url": "https://cs.wikipedia.org/wiki?curid=1333643", "title": "Dihydroxyaceton", "text": "Dihydroxyaceton\n\nDihydroxyaceton (DHA), také známý jako glyceron, je monosacharid (trióza) patřící mezi ketózy. Používá se hlavně jako součást přípravků na opálení bez ultrafialového záření. Obvykle se získává z rostlinných zdrojů jakými jsou cukrová řepa a cukrová třtina nebo fermentací glycerolu.\n\nDHA je hygroskopický bílý krystalický prášek se sladkou chutí a charakteristickým pachem. Je nejjednodušší ketózou a nemá žádné chirální centrum a není tedy ani opticky aktivní. Obvykle se vyskytuje jako dimer (2,5-bis(hydroxymethyl)-1,4-dioxan-2,5-diol), který je rozpustný ve směsi vody a ethanolu 1:15. Právě připravený DHA se v roztoku rychle přeměňuje na monomer, který je velmi dobře rozpustný ve vodě, v ethanolu, acetonu, diethyletheru a toluenu.\n\nDHA lze připravit, společně s glyceraldehydem, mírnou oxidací glycerolu, například za použití peroxidu vodíku a železnaté soli jako katalyzátoru. Také jej lze s vysokou výtěžností získat při pokojové teplotě oxidací glycerolu vzduchem, kyslíkem či benzochinonem za použití kationtových katalyzátorů založených na palladiu.\n\nDihydroxyaceton je strukturním izomerem glyceraldehydu.\n\nFosforylovaná forma dihydroxyacetonu, dihydroxyacetonfosfát, je součástí glykolýzy a meziproduktem metabolismu fruktózy.\n\nSchopnost DHA barvit kůži zjistili němečtí vědci ve 20. letech 20. století. Bylo zjištěno, že tato látka způsobuje zhnědnutí kůže.\n\nV 50. letech Eva Wittgenstein z Univerzity v Cincinnati provedla další výzkum dihydroxyacetonu. Její studie zahrnovala použití DHA jako léčiva u dětí s glykogenózou. Tyto děti dostaly ústy vysoké dávky DHA a občas vylily látku na svou kůži. Zdravotníci si všimli, že kůže po několika hodinách vystavení se DHA zhnědla.\n\nEva Wittgenstein pokračovala s pokusy s DHA nanášením kapalných roztoků látky na svou kůži. Byla schopná zopakovat pigmentační efekt a všimla si, že DHA zřejmě neproniká přes stratum corneum (později bylo zjištěno, že tato domněnka není zcela pravdivá). Dále pokračoval výzkum schopnosti DHA změnit barvu kůže ve vztahu k léčbě pacientů s vitiligem.\n\nToto barvení kůže je netoxické a jedná se o důsledek Maillardovy reakce. DHA reaguje s aminokyselinami v bílkovině keratinu, hlavní složce kožního povrchu. Různé aminokyseliny reagují s DHA různými způsoby, čímž vznikají různé odstíny od žluté po hnědou; vzniklé pigmenty se nazývají melanoidiny, barvou jsou podobné melatoninu, který se nachází v hlubších kožních vrstvách a je zodpovědný za zhnědnutí kůže při jejím vystavení ultrafialovému záření.\n\nBakterie Acetobacter aceti a Gluconobacter oxydans využívají glycerol jako zdroj uhlíku pro tvorbu dihydroxyacetonum, který z něj vzniká ketogenezí a může ovlivnit senzorickou kvalitu vína. DHA také reaguje s prolinem za tvorby specifického aromatu. Dihydroxyaceton může ve víně ovlivnit antimikrobiální aktivitu tím, jak se naváže na SO.\n\n24 hodin po podání samoopalovacího přípravku (s přibližně 5 % DHA) je kůže obzvlášť náchylná k poškození volnými radikály vytvářenými působením slunečního světla. 40 minut poté, co výzkumníci aplikovali vysoké dávky DHA na vzorky kůže, zjistili, že při vystavení slunečním paprskům vzniklo o 180 % více volných radikálů než u neošetřené kůže. Další samoopalovací látka, erythrulóza, měla ve větších množstvích podobné účinky. Den po aplikaci takových přípravků by se člověk měl vyhnout přímému slunečnímu svitu a při pohybu venku by měl používat opalovací krém. Přestože jej některé samoopalovací přípravky obsahují, jeho účinek netrvá dlouho a samotné nepravé opálení nechrání kůži před ultrafialovým zářením.\n"}
{"id": "1333677", "url": "https://cs.wikipedia.org/wiki?curid=1333677", "title": "Ekonomika Francie", "text": "Ekonomika Francie\n\nFrancouzská ekonomika je dle nominálních čísel 7. největší ekonomika na světě a dle parity kupní síly 10. největší. V Evropě je podle nominálního HDP 3. nejsilnější ekonomikou s Velkou Británií na 2. a Německem v 1. místě. Organizace OECD sídlí v Paříži, v hlavním městě a finančním centru.\n\nKlíčovým sektorem je pro Francii chemický průmysl, který pomáhá rozvíjet další výrobní činnosti a přispívá k hospodářskému růstu. Cestovní ruch je hlavní složkou ekonomiky, protože je Francie nejnavštěvovanější destinací na světě.\n"}
{"id": "1333681", "url": "https://cs.wikipedia.org/wiki?curid=1333681", "title": "Gregor Sander", "text": "Gregor Sander\n\nGregor Sander (* 24. duben 1968, Schwerin) je německý spisovatel, žijící v Berlíně.\nNarodil se v německé spolkové zemi Meklenbursko-Přední Pomořansko. V letech 1984–87 se vyučil zámečníkem (s maturitou), poté pokračoval ve studiu ošetřovatelství (1987–90). Na počátku 90. let 20. století studoval krátce medicínu na univerzitě v Rostocku (1990–92) a ihned posléze započal studium germanistiky a dějin na Humboldtově univerzitě v Berlíně (1992–96), avšak studia nedokončil. \n\nPro jeho literární styl je patrný minimalismus, strohost a úspornost. V roce 2007 byl za svůj román, \"Abwesend\", nominován – v tzv. širší nominaci – na Německou knižní cenu. O dva roky později byl pak nominovaný na Cenu Ingeborg Bachmannové za povídkový soubor \"Zimní ryby\". \n\n\n"}
{"id": "1333687", "url": "https://cs.wikipedia.org/wiki?curid=1333687", "title": "Tomanovské plesá", "text": "Tomanovské plesá\n\nTomanovské plesá () je soubor tří ledovcových jezer nacházejících se v Západních Tatrách v Tomanovské dolině. V blízkosti ples se nachází ještě několik menších Tomanovských ok.\n\nPlesa stejně jako celá dolina nejsou veřejnosti přístupná. Červená turistická značka vedoucí dolinou byla zrušená v roce 2008.\n\n\n\n"}
{"id": "1333691", "url": "https://cs.wikipedia.org/wiki?curid=1333691", "title": "Štola Starý Martin", "text": "Štola Starý Martin\n\nŠtola Starý Martin () je historické důlní dílo na území někdejšího horního města Krupky v Krušných horách v okrese Teplice v Ústeckém kraji. Rudný důl Starý Martin je spolu s pozůstatky dědičné štoly od roku 2015 veden v rejstříku Ústředního seznamu kulturních památek České republiky pod číslem 105564.\n\nŠtola Starý Martin je součástí někdejšího nejrozsáhlejšího krupeckého důlního revíru , který se rozprostíral v oblasti krušnohorského krystalinika na území severně od Krupky a dosahoval až k vrcholových partiím Komáří hůrky (německy ). Vstup do prohlídkové štoly se nachází v nadmořské výšce cca 535 metrů na pravé straně silnice, vedoucí z Krupky do Horní Krupky a dále do Fojtovic. Zasypaný vstup do středověké dědičné štoly leží naproti v lese, přibližně padesát metrů vlevo od uvedené silnice.\n\nProhlídková štola Starý Martin zpřístupňuje návštěvníkům podmínky těžby cínových rud v oblasti severozápadní část žíly Lukáš, která historicky patřila mezi nejdůležitější rudní žíly celého krupského revíru. Plochá greisenová žíla Lukáš se svojí délkou zhruba dva kilometry mezi ostatními rudními žílami vynikala – jednalo se o nejdelší cínovou rudní žílu na území dnešní České republiky i ve střední Evropě.\n\nŽíla Lukáš má průměrně mocnost 15–20 centimetrů a její bohaté kasiteritové zrudnění dosahuje v některých úsecích až několika procent cínu bez dalších příměsí. V dolovém poli štoly Starý Martin je žíla uložena v hloubce 60–80 metrů. V nejstarších dobách zde byl cín těžen na povrchu v nadloží žíly Lukáš, později následovala těžba pomocí hloubení jam.\n\nNejstarší období těžby v této lokalitě spadá pravděpodobně do 14. století, jak dokládají četné odvaly. První písemná zmínka je obsažena až v Krupském horním řádu z roku 1482, tedy ze závěru 15. století. Hovoří se zde o ražbě a udržování hluboké dědičné štoly (místně zvané Duršlovka), jejíž ražba byla zahájena ke konci šedesátých nebo začátkem sedmdesátých let 15. století. K dolům v prostoru pod Komáří vížkou dosáhla tato štola až v polovině 16. století, kdy byla dlouhá již zhruba 1,5 kilometru. Štola, jejíž spodní úsek odvádí většinu důlních vod z celého prostoru štoly Martin, je nepřístupná.\n\nV roce 1864 koupili cínové doly u Krupky těžaři a Lewald, kteří započali s ražbou štoly Martin směrem k žíle Lukáš a posléze se soustředili na dobývání bohatých partií této žíly. V roce 1916, kdy důl přešel pod válečný provoz , byl zvětšen profil štoly a byla v ní zavedena kolejová doprava. Koncem roku 1916 byl důl prodán Škodovým závodům v Plzni. V roce 1920 se stal novým majitelem štoly Hugo Mautner, který zde zaměstnával 120 horníků. Záhy však došlo k útlumu těžby a provoz byl uzavřen v roce 1922. Zavřený důl chátral až do doby druhé světové války, kdy byla štola znovu zmožena a pokračovaly dobývky.\n\nTěžba cínu ve štole Martin byla ukončena v závěru padesátých let 20. století. V šedesátých letech 20. století byla západně od štoly Starý Martin zahájena ražba průzkumné štoly Nový Martin. Tento průzkum probíhal až do osmdesátých let 20. století, kdy byla nová štola uzavřena. V roce 1999 bylo započato s čištěním a zabezpečováním historického důlního díla, které bylo pod názvem \"Prohlídková štola Starý Martin\" v roce 2000 zpřístupněno veřejnosti. Štola, v níž byla zřízena jeden kilometr dlouhá prohlídková trasa, slouží zároveň jako hornické muzeum, jehož součástí je stálá expozice důlních nástrojů. Dne 21. ledna 2015 bylo důlní dílo na jižních svazích Komáří hůrky, sestávající ze štoly Starý Martin a z dědičné štoly , prohlášeno Ministerstvem kultury ČR za kulturní památku s platností od 19. února 2015.\n\n"}
{"id": "1333692", "url": "https://cs.wikipedia.org/wiki?curid=1333692", "title": "František Elfmark", "text": "František Elfmark\n\nFrantišek Elfmark (* 19. října 1978 Uherské Hradiště) je český počítačový inženýr, politik, od října 2017 poslanec Poslanecké sněmovny PČR, od roku 2014 zastupitel a radní města Uherské Hradiště, nestraník za Piráty.\n\nVystudoval obor počítačové elektronické systémy na Soukromé střední odborné škole v Kunovicích. Dále pak pokračoval studiem oboru aplikace výpočetní techniky v telekomunikacích na Vyšší odborné škole elektrotechnické v Olomouci, kde získal titul DiS. Od roku 2016 studoval kombinovanou formou obor marketingové komunikace na Univerzitu Tomáše Bati ve Zlíně. V roce 2019 univerzitu dokončil státní zkouškou a získal titul Bc.\n\nKromě IT prostředí ho oslovila tvorba grafiky a internetových stránek, které se začal věnovat již při škole. V roce 2001 po ukončení studia nastoupil do rodinné firmy na pozici IT technika a grafika, kde postupně nacházel nové výzvy a prohluboval své znalosti v oborech grafický design a informační technologie.\n\nOd roku 2011 začal podnikat jako OSVČ v oboru tvorby internetových stránek a grafických pracích. Ve stejném roce využil také možnosti nastoupit na hlavní pracovní poměr do propagačního oddělení uherskohradišťského Klubu kultury. Je zde zodpovědný za sazbu a tvorbu grafiky, městského zpravodaje, administraci a správu veškerých internetových stránek.\n\nFrantišek Elfmark žije s rodinou ve městě Uherské Hradiště, konkrétně v místní části Míkovice. Veřejně se angažuje jako zakladatel a jednatel zapsaného spolku \"Přátelé zpětné vazby\" (spolek podporuje začínající a amatérské hudební i jiné umělecké skupiny na Slovácku). Je členem Českého svazu ochránců přírody.\n\nV minulosti byl členem hnutí Zdravé Hradiště (ZH). V komunálních volbách v roce 2014 byl z pozice lídra kandidátky tohoto hnutí zvolen zastupitelem města Uherské Hradiště. V listopadu 2014 se navíc stal uvolněným radním města pro oblast životního prostředí, informatiky a sociálních věcí. Ještě v listopadu 2014 opustil stejně jako většina členů po neshodách hnutí Zdravé Hradiště (členem byl od března téhož roku). V komunálních volbách v roce 2018 obhájil jako nestraník za Piráty post zastupitele města Uherské Hradiště.\n\nStal se podporovatelem Pirátů. Ve volbách do Poslanecké sněmovny PČR v roce 2017 kandidoval jako nestraník za Piráty ve Zlínském kraji. Vlivem 1 504 preferenčních hlasů skončil nakonec první (původně figuroval na 2. místě kandidátky) a tím byl zvolen poslancem.\n"}
{"id": "1333695", "url": "https://cs.wikipedia.org/wiki?curid=1333695", "title": "Seznam měst v Nevadě", "text": "Seznam měst v Nevadě\n\nSeznam měst v Nevadě uvádí přehled všech devatenácti měst ve státě Nevada ve Spojených státech amerických.\n\nMěsto (city) je jediným typem samosprávných obcí v Nevadě. Ostatní nevadská sídla se nachází v nezařazeném území a jsou spravována sedmnácti okresy, do kterých je Nevada rozdělena. Svojí rozlohou zabírají města pouze 1 % území Nevady, žije v nich však asi 57 % všech obyvatel tohoto státu.\n\nNejlidnatějším městem Nevady je Las Vegas s přibližně 600 tisíci obyvatel, nejméně lidnatým je Caliente, kde žije něco přes jeden tisíc obyvatel. Podle rozlohy je největším městem Boulder City (540 km²), naopak nejmenším Lovelock (2,2 km²). Jako první získalo v roce 1875 samosprávu Carson City, které je také hlavním městem státu. Od roku 1969 nemá žádný právní status, ale obecně je považováno za městský okres, resp. za nezávislé město, jež se nenachází v žádném okrese. Nejnovějším městem je Fernley (2001).\n"}
{"id": "1333710", "url": "https://cs.wikipedia.org/wiki?curid=1333710", "title": "Věra Adámková", "text": "Věra Adámková\n\nVěra Adámková (* 19. října 1954 Praha) je česká lékařka internistka-kardioložka a politička, od roku 2017 poslankyně Poslanecké sněmovny PČR, bezpartijní za hnutí ANO 2011.\n\nV roce 1980 vystudovala 1. lékařskou fakultu Univerzity Karlovy v Praze. V letech 1980–82 působila Sedlčanech a Třebotově a od roku 1982 v pražském IKEMu. odtud přešla do Nemocnici Na Homolce kde pracovala v letech 1987–95. Od roku 1995 působí v pražském IKEMu na pracovišti preventivní kardiologie, kde se později stala přednostkou. \n\nVyučuje na 1. a 2. lékařské fakultě UK a na Fakultě biomedicínského inženýrství ČVUT. Od roku 2003 také na Jihočeské univerzitě na katedře klinických a preklinických oborů.\n\nOd 6. února 2014 je také členkou správní rady VZP, v únoru 2018 byla zvolena její předsedkyní.\n\nVe volbách do Senátu PČR v roce 2014 kandidovala jako nestraník za hnutí ANO 2011 v obvodu č. 21 – Praha 5. Se ziskem 15,76 % hlasů však skončila na 3. místě.\n\nVe volbách do Poslanecké sněmovny PČR v roce 2017 byla zvolena jako nestraník za hnutí ANO 2011 poslankyní v Praze (figurovala na 3. místě kandidátky).\n\nV roce 2019 obdržela zlatý bludný balvan v kategorii družstev (spolu s Andrejem Babišem, Tomio Okamurou a „další hvězdy českého politického nebe“) za „blábolení a šíření pitomostí v oblasti zdravotnictví a vědy“. V laudatiu byl zmíněn její výrok: \"„Právě proto, že jsem certifikovaný homeopat, musím říci, že je naprosto špatně, kdyby se pustily tyto léky do prodeje, protože obsahují velmi závažné látky, byť tedy v malém ředění, které mohou lidské tělo poškodit.“\"\n\nJe autorkou nebo spoluautorkou knih zaměřené na medicínu, např.:\n"}
{"id": "1333713", "url": "https://cs.wikipedia.org/wiki?curid=1333713", "title": "Cleveland-Lloyd Dinosaur Quarry", "text": "Cleveland-Lloyd Dinosaur Quarry\n\nCleveland-Lloyd Dinosaur Quarry (doslova \"Cleveland-Lloydský dinosauří lom\") je významná paleontologická lokalita na území státu Utah, obsahující velké množství fosilií dinosaurů a některých dalších obratlovců z období svrchní jury (asi před 150 miliony let). Zdejší sedimenty spadají do Morrisonského souvrství a poskytují zkameněliny velkého množství známých druhů dinosaurů, jako jsou teropodi \"Allosaurus\", \"Ceratosaurus\" a \"Torvosaurus\", sauropodi \"Brachiosaurus\", \"Barosaurus\" a \"Camarasaurus\" nebo ptakopánví dinosauři \"Stegosaurus\" a \"Camptosaurus\". Z jiných organismů se zde vyskytovaly želvy, početní plži nebo různé druhy rostlin.\nLokalitu objevili pastevci, kteří tudy vodili svá stáda na konci 19. století. Vědecky byla lokalita objevena roku 1927, kdy odtud bylo odvezeno asi 800 fosilních kostí a později v letech 1939-41, kdy bylo shromážděno na 1200 fosilních kostí. Od 60. a 70. let již probíhá výzkum systematicky. Na místě dnes stojí moderní návštěvnické centrum, které bylo roku 2007 renovováno a nově otevřeno. Na konci roku 2018 byla publikována studie s podrobným fotogrammetrickým měřením a mapováním lokality.\n\nPaleontologové dlouho řešili domnělou záhadu, spočívající v neobvykle vysokém počtu jedinců dravého teropoda alosaura. Celkem zde bylo objeveno přinejmenším 44 jedinců, což představovalo asi 67 % všech odkrytých dinosaurů. Mohlo jít tedy o jakousi přírodní past, která zahubila přednostně velké predátory.\n\n\n"}
{"id": "1333788", "url": "https://cs.wikipedia.org/wiki?curid=1333788", "title": "Nižné Tomanovské pleso", "text": "Nižné Tomanovské pleso\n\nNižné Tomanovské pleso je ledovcové jezero ve skupině Tomanovských ples v Tomanovské dolině, jež je horní větví Tiché doliny v Západních Tatrách na Slovensku. Má rozlohu 0,0945 ha a je 40 m dlouhé a 29 m široké. Dosahuje maximální hloubky 0,9 m a objem vody v něm činí 284 m³. Leží v nadmořské výšce 1592 m.\n\nOkolí plesa je porostlé travou a kosodřevinou. Na jihovýchodě se nachází Malé a Vyšné Tomanovské pleso a za nimi se zvedají svahy Liptovské Tomanové a na jihozápadě svahy Poľské Tomanové. Na západě ve vzdálenosti 100 m vede Polsko-slovenská státní hranice.\n\nPleso má dva nepravidelné drobné povrchové přítoky a odtéká z něj na severovýchod zdrojnice Tomanova potoka, který o něco níže překonává Tomanovský vodopád. Rozměry jezera v průběhu času zachycuje tabulka:\nPleso není veřejnosti přístupné. Červená turistická značka z Rázcestí pod Tomanovou, která vedla 100 m severně dále na Tomanovské sedlo a do Polska byla zrušena v roce 2008.\n\n\n"}
{"id": "1333897", "url": "https://cs.wikipedia.org/wiki?curid=1333897", "title": "Malé Tomanovské pleso", "text": "Malé Tomanovské pleso\n\nMalé Tomanovské pleso je ledovcové jezero ve skupině Tomanovských ples v Tomanovské dolině, jež je horní větví Tiché doliny v Západních Tatrách na Slovensku. Má rozlohu 0,0272 ha a je 36 m dlouhé a 18 m široké. Dosahuje maximální hloubky 1 m a objem vody v něm činí 90 m³. Leží v nadmořské výšce 1617 m.\n\nOkolí plesa je porostlé kosodřevinou. Na jihovýchodě se nachází ve vzdálenosti 100 m Vyšné Tomanovské pleso a na severozápadě ve vzdálenosti 200 m Nižné Tomanovské pleso. Na jihovýchodě se zvedají svahy Liptovské Tomanové a na jihozápadě svahy Poľské Tomanové. Na západě ve vzdálenosti 200 m vede Polsko-slovenská státní hranice.\n\nPleso nemá povrchový přítok ani odtok. Náleží k povodí Tomanova potoka, který o něco níže překonává Tomanovský vodopád. Rozměry jezera v průběhu času zachycuje tabulka:\nPleso není veřejnosti přístupné. Červená turistická značka z Rázcestí pod Tomanovou, která vedla 300 m severně dále na Tomanovské sedlo a do Polska byla zrušena v roce 2008.\n\n\n"}
{"id": "1333926", "url": "https://cs.wikipedia.org/wiki?curid=1333926", "title": "Homebrew Channel", "text": "Homebrew Channel\n\nHomebrew Channel (zkratka HBC) je bezplatná aplikace vyvinutá pro jednoduchý způsob, jak spustit Homebrew (neoficiální domácí software, hry vytvořené amatérskými programátory) na konzoli Nintendo Wii a Wii U.\n\nHomebrew Channel se instaluje přes kartu SD. Jakmile je nainstalován, vypadá to jako každý jiný kanál v nabídce Wii menu. Po spuštění zobrazuje seznam aplikací nalezených na kartě SD nebo externí jednotce USB. Uživatel si může vybrat aplikace, které chce nainstalovat nebo spustit pomocí ovladače Wiimote nebo GameCube. Program také kontroluje aktualizace a umožňuje jejich instalaci, pokud si to uživatel přeje. \n\nTento software je kompatibilní Wii verze 4.3 nebo nižší a s Wii U v režimu Wii (všechny verze).\n\nNa HBC se dá spustit různý homebrew software. Mezi nejznámější aplikace, co se na HBC dají spustit patří:\n\nNení přesně jasné, jaký vliv má instalace Homebrew Channelu na záruku. Nintendo tvrdí, že instalace Homebrew Channelu zruší záruku na Wii a že uživatelé už nebudou chráněni zárukou na poruchy konzole, poškození souborového systému nebo fyzické poškození.\n\n"}
{"id": "1333931", "url": "https://cs.wikipedia.org/wiki?curid=1333931", "title": "Český slavík Mattoni 2016", "text": "Český slavík Mattoni 2016\n\nDvacáté první udílení Českého slavíka Mattoni se konalo 26. listopadu v Hudebním divadle Karlín. Galavečer byl vysílán televizí Nova od 20:20 středoevropského času a moderoval ho Ondřej Sokol. Absolutním vítězem se po páté stal Karel Gott, který získal i první místo v kategorii Zpěvák roku.\n\n\n\n\n\n\n\n\n\n\n"}
{"id": "1333957", "url": "https://cs.wikipedia.org/wiki?curid=1333957", "title": "Poslanecký klub České pirátské strany", "text": "Poslanecký klub České pirátské strany\n\nPoslanecký klub České pirátské strany je uskupení poslanců zvolených za Českou pirátskou stranu ve volbách do Poslanecké sněmovny Parlamentu České republiky v roce 2017. Klub vznikl den po volbách, 22. října 2017, a má 22 členů. Předsedou klubu se stal Jakub Michálek, poslanec zvolený za Prahu a místopředseda strany. Kromě vedení si klub na své zakládající schůzi odhlasoval složení vyjednávacího povolebního týmu a také se usnesl na tom, že členové klubu budou v nové sněmovně hlasovat pro vydání poslanců za ANO Andreje Babiše a Jaroslava Faltýnka k trestnímu stíhání. Klub sídlí ve Šternberském paláci, v prostorách, které v minulém volebním období obýval poslanecký klub komunistů.\n\n"}
{"id": "1333958", "url": "https://cs.wikipedia.org/wiki?curid=1333958", "title": "Sociální klinika", "text": "Sociální klinika\n\nSociální klinika je projekt Českého institutu biosyntézy (ČIB). Cílem Sociální kliniky je poskytovat za dostupných podmínek terapeutické služby lidem, kteří se ocitli v krizové životní situaci a terapeutickou pomoc by si jinak nemohli z finančních důvodů dovolit. Příspěvek za tyto služby se odvíjí od reálných možností klientů a klientek tak, aby pro ně terapie byla dostupnou a zároveň se na její úhradě přiměřeně spolupodíleli. \n\nSociální klinika byla založena v září 2014 ředitelkou ČIBu Barborou Janečkovou. Své služby v současnosti ročně poskytuje asi 200 klientům a klientkám. Bez nároku na odměnu pro Sociální kliniku pracuje sedm desítek terapeutek a terapeutů ve více krajích ČR: Praha, Jihomoravský kraj, Jihočeský kraj, Moravskoslezský kraj, Plzeňský kraj a Středočeský kraj s pobočkami v Brně, Českých Budějovicích, Plzni a Ostravě. Terapeutkami a terapeuty Sociální kliniky se stávají především lidé s psychoterapeutickým výcvikem v biosyntéze či podobném směru profesního vzdělání. \n\nInspirací pro vznik Sociální kliniky byly obdobné projekty biosyntetických vzdělávacích center v zahraničí. První sociální klinika vznikla v biosyntetickém centru v Bahii v Brazílii pro práci s dětmi v chudinských čtvrtích. Další sociální klinika, která pracuje i s dospělými, následně vznikla v Institutu biosyntézy v Lisabonu.\n\nSociální klinika usiluje o dostupnou podporu lidem, kteří by si jinak terapeutickou pomoc nemohli z finančních důvodů dovolit a zároveň však na sobě chtějí pracovat, jsou motivovaní ke změně a uvědomují si díl své zodpovědnosti při práci na této změně.\n\nSociální klinika poskytuje krátkodobou terapii v délce 12 sezení během 6–9 měsíců za regulovaný finanční příspěvek podle individuálních možností klientek a klientů. Krátkodobá terapie je zaměřena na hlubší porozumění stávající situaci člověka, nalezení opěrných kamenů pro další práci na sobě, pojmenování a porozumění klíčovým tématům, nalezení vnitřní opory pro další růst a nasměrování případné další práce. \n\nOrganizace respektuje důležitost terapeutického vztahu – vybírá terapeutky a terapeuty co nejvíce podle individuálních potřeb a zakázky klientů a klientek.\n\nSociální klinika je postavena na hodnotovém základu biosyntézy, který zdůrazňuje respekt, bezpečí, vitální a pozitivní pohled na člověka a jeho změnu a vývoj. Při terapeutické práci se kromě obvyklého rozhovoru užívá také prohlubování uvědomění těla a dechu, pohyb, dotek, imaginace či meditace. Terapeutickým východiskem je přesvědčení, že v každém z nás se nachází zdroj růstu a uzdravení. A na této cestě je důležité propojovat a slaďovat naše tělesné prožívání, emoce a mentální procesy – vhled či porozumění celé situaci. \n\nSociální klinika zajišťuje terapeutkám a terapeutům odbornou bezplatnou podporu formou supervizí a dalšího vzdělávání, zejména v oblasti krátkodobé terapie. \n\nSociální klinika rozvíjí myšlenku „služby ze srdce“: zapojení terapeuti a terapeutky pracují jako dobrovolníci a dobrovolnice a s přesvědčením, že v životě je důležitá dobrá rovnováha toho, co dáváme a co dostáváme.\n\nV roce 2015 Sociální klinika získala evropské ocenění SozialMarie, které je udělováno výjimečným projektům z oblasti sociálních inovací.\n\n"}
{"id": "1333981", "url": "https://cs.wikipedia.org/wiki?curid=1333981", "title": "Mnich z Prüfeningu", "text": "Mnich z Prüfeningu\n\nMnich či Anonym z Prüfeningu (latinsky \"Monachus\"/\"Anonymus Prieflingensis\") byl mnich neznámého jména z kláštera svatého Jiří v Prüfeningu na okraji Řezna, autor životopisu zakladatele kláštera Oty Bamberského. Dříve byl ztotožňován s řeholníkem jménem Boto, který obýval klášter v letech 1130-1170. Rakouský medievalista Heinrich Fichtenau jej na základě paleografických a stylistickým argumentů ztotožnil s klášterním knihovníkem Wolfgerem. Ani tato hypotéza však nebyla definitivně přijata a za autor životopisu je tak stále anonymní.\n\nJeho dílo \"Vita Ottonis episcopi Babenbergensis\" (Život biskupa Oty Bamberského) či \"Vita Prieflingensis\" (Život z Prüfeningu) pochází z let 1140-1146 a zachovalo se ve velkém hagiografickém kompendiu \"Magnum Legendarium Austriacum\". Od poloviny 19. století byl tento životopis považován za nejmladší a proto nejméně hodnotný, ale později byl tento názor vyvrácen, definitivně německým historikem Adolfem Hofmeisterem v roce 1924. Toto dílo má nejméně hagiografických a fantastických prvků ve srovnání s dvěma mladšími životopisy jejichž autory byli Ebbo a Herbord. První kniha vypráví o působení biskupa Ota na dvoře polského knížete Vladislava I. Hermana a římského císaře Jindřicha IV., druhá o misijní vyprávě k Pomořanům v roce 1124 a třetí o vyprávě z roku 1128. Autor popisovaným událostem pravděpodobně nebyl osobně přítomen a nejmenuje svoje informátory, jedním z nich pravděpodobně byl biskup Adalbert Pomořanský.\n"}
{"id": "1333983", "url": "https://cs.wikipedia.org/wiki?curid=1333983", "title": "Římskokatolická duchovní správa u kostela Nanebevzetí Panny Marie Praha-Nové Město", "text": "Římskokatolická duchovní správa u kostela Nanebevzetí Panny Marie Praha-Nové Město\n\nŘímskokatolická duchovní správa u kostela Nanebevzetí Panny Marie Praha-Nové Město je samostatná duchovní správa, působící na území Římskokatolické farnosti u kostela sv. Apolináře na pražském Novém Městě v prvním pražském vikariátu.\n\nV roce 1350 založil Karel IV. na nejvyšším bodu městiště Nového Města pražského kostel Nanebevzetí Panny Marie a svatého Karla Velikého spolu s kanonií augustiniánských řeholních kanovníků. Osmiboký půdorys kostela měl odkazovat na korunovační kostel v Cáchách, v němž je pohřben Karel Veliký. Jelikož spolupatronem kostela byl stanoven právě Karel Veliký, získalo celé blízké okolí kostela a kláštera pojmenování Karlov. Za josefinských reforem byl klášter i s kostelem jako \"nadbytečný\" zrušen. V klášteře byla zřízena \"městská chorobnice\", pro jejíž potřebu byl v roce 1789 kostel opět vysvěcen. Klášteru již zůstalo jeho profánní využití. Správa kostela byla svěřena kapucínům.\n\nRoku 1809 byla při kostele zřízena expozitura, kterou mělo ve správě diecézní duchovenstvo. Krátkou dobu, pouze v letech 1855-1869, pak duchovní správu při kostele obstarávali redemptoristé. Od roku 1869 zde opět působí diecézní duchovenstvo. Od roku 1960 získalo klášter do majetku tehdejší ministerstvo vnitra a postupně zde zřídilo muzeum pohraniční stráže. Kostel se podařilo uchovat pro bohoslužebné účely a ku podivu vztahy muzea a duchovní správy byly vždy korektní.\n\nPo roce 1989 se prohloubila spolupráce duchovní správy s muzeem, kde byla zrušena expozice o pohraniční stráži a nahrazena expozicí policejního muzea. Křesťanské policejní asociaci bylo umožněno v kostele pravidelně konat ekumenické pobožnosti, zvané \"za bezpečí\".\n\n\nKostel na Karlově má svého rektora a mimo Mší svatých v českém jazyce a ekumenických bohoslužeb \"za bezpečí\" jsou v kostele slouženy pravidelně také tzv. tridentské Mše svaté, tj. Mše svaté podle misálu z roku 1962. Mimo pravidelných bohoslužeb zajišťuje duchovní správa také přípravy katechumenů k přijetí iniciačních svátostí.\n\n"}
{"id": "1334011", "url": "https://cs.wikipedia.org/wiki?curid=1334011", "title": "Strnadec guadalupský", "text": "Strnadec guadalupský\n\nStrnadec guadalupský (\"Junco insularis\") je druh strnadovitého ptáka, vyskytujícího se endemicky na ostrově Guadalupe při pobřeží Mexika na pacifické straně. Žije zde na území o rozloze asi 60 km v nadmořské výšce mezi 2 600 až 3 000 metry. Mezi lety 2008 až 2016 byl mnohými taxonomickými institucemi považován za poddruh strnadce zimního (\"Junco hyemalis\"), tehdy však došlo k opětovnému povýšení na samostatný druh.\nStrnadec guadalupský má matně šedivou hlavou se šedým zobákem, horní část těla je hnědá. Křídla s ocasem mají zbarvení černé, s výjimkou bílých okrajů ocasu. Spodní část těla je bílá, pod křídly rubínová. Ozývá se ostrým „sik” a dlouhou sérií volání.\n\nNa ostrově Guadalupe pták obývá hlavně cypřiše náležící k druhu \"Cupressus guadalupensis\", několik ptáků potom žije ve zbývajících borovicových porostech. Na začátku 20. století využíval na ostrově téměř všechna životní prostředí a za krmením se pohyboval po celém ostrově. Pohybuje se tak i v současné době, ale z celého počtu ptáků zbyla jen hrstka. Druh je nicméně přizpůsobivý, což dokazuje skutečnost, že se několik jedinců usadilo při pobřeží v nepůvodních plantážích tabáku sivého (\"Nicotiana glauca\"), protože je jeho hustý porost chrání před útoky koček.\n\nRozmnožování probíhá mezi únorem a červnem. Samice naklade do hnízda, které je tvořeno suchou trávou a umístěno v zemi nebo na spodních větvích stromů, tři až čtyři vejce. Jsou světle nazelenalá, s červenohnědými skvrnami. Při dostatku potravy se mohou ptáci rozmnožovat i dvakrát do roka. Jedna generace trvá 3,6 roku.\nStrnadec guadalupský býval hojným druhem, roku 1995 zde však žilo jen mezi 50 a 100 jedinci. Hlavním důvodem jeho ohrožení se stala introdukce koz v devatenáctém století, mající sloužit jako zdroj masa, které spásaly zdejší vegetaci. Během 70. let 20. století se namnožily natolik, že na jeden hektar připadaly čtyři kozy. Roku 1988 zbýval vlivem intenzivního pasení koz 1 km cypřišového lesa. Na ostrově se také rozšířily toulavé kočky, které lovily zdejší endemitní zvířata.\n\nKe konci 19. století byl tento druh stále hojný, ale jeho populace klesala. A. W. Anthony při shrnutí svých několika cest na ostrov poznamenal, že se druh stává stále vzácnějším, a jako hlavní viníky označil kozy, spásající stanoviště, a kočky. W. W Brownq Jr., H. W. Marsdena a Ignacia Orosa se na Guadalupe vydali během května a června v roce 1906 a ulovily zde mnoho exemplářů strnadce guadalupského pro Thayer Museum. Podle nich byl strnadec stále na ostrově hojný, ale přestože na něm žily kočky, stále se choval krotce a důvěřivě, byl tedy snadnou kořistí.\n\nV 70. letech bylo z ostrova odstraněno na 35 tisíc koz. Roku 2006 byly kozy vyhlazeny organizacemi Grupo de Ecologia y Conservacion de Islas a Island Conservation, čímž se obnovila vegetace. Ostrov byl také vyhlášen biosférickou rezervací. Pokud budou z Guadalupe odstraněny také kočky, pták zde vzhledem k tomu, že se biotop regeneruje, může opět nalézt chovná a krmná stanoviště. Jeho budoucnost vypadá lépe než během 20. století, stále však čelí riziku vyhynutí například nějakou mimořádnou událostí, jako je silná bouře či epidemie nějaké nemoci. Mezinárodní svaz ochrany přírody považuje populaci strnadce guadalupského za stoupající. Od roku 1994 jej tato organizace hodnotí jako kriticky ohrožený taxon, v roce 2008 byl ze seznamu vyškrtnut (Not Recognized) a opětovně zařazen roku 2016 jako ohrožený.\n\n"}
{"id": "1334018", "url": "https://cs.wikipedia.org/wiki?curid=1334018", "title": "Římskokatolická farnost Hovězí", "text": "Římskokatolická farnost Hovězí\n\nŘímskokatolická farnost Hovězí je územní společenství římských katolíků s farním kostelem svaté Maří Magdalény v děkanátu Vsetín. \n\nPrvní zmínka o katolickém kostele pochází z roku 1688 , podle jiných údajů z roku 1734. Nejstarší záznamy hovoří o maličkém dřevěném kostele, který byl údajně za náboženských bouří několikrát vypálen a pravděpodobně tak na přelomu 17. a 18. století padl za oběť náboženské nesnášenlivosti. V roce 1733 byl postaven nový kamenný chrám v novorománském stylu s obloukovitě klenutými okny i vchody. Největší zásluhu na jeho postavení má majitel zdejšího panství hrabě Mikuláš Illesházy, který se stal rovněž jeho patronem.\n\nV roce 1890 začala kvůli špatnému technickému stavu celková přestavba kostela. Novogotický kostel tak vznikl nadstavbou na původní, vybudováním dnešní věže, oken, rovného dřevěného stropu, věžičky a dnes užívaných vchodů.\n\nFarnost Hovězí řídilo celkem 17 farářů včetně stávajícího, například Jan Daněk, Metoděj Směták, Ferdinand Matušů nebo Jan Soldán, který zde působil 43 let. Farářem je k lednu 2018 R. D. Mgr. Vlastimil Vaněk.\n\nNa území farnosti se pravidelně pořádá tříkrálová sbírka. V roce 2017 se při ní v Hovězí vybralo 93 206 korun. O rok později činil výsledek sbírky 103 557 korun.\n\nKaždoročně se ve farnosti koná Noc kostelů. \n\nJednou za dva měsíce vychází farní věstník.\n\n"}
{"id": "1334040", "url": "https://cs.wikipedia.org/wiki?curid=1334040", "title": "Anolis", "text": "Anolis\n\nAnolis (nebo také Anoles) je plaz z rodu leguánovitých ještěrů, který byl objeven v roce 1802. Anolisové taxonomicky patří mezi leguány. Zatím je známo kolem 400 druhů a poddruhů.\n\nKladou jedno, případně dvě vejce v rámci jedné snůšky. Mláďata se vylíhnou zhruba po dvou měsících.\n\nMohou se dožít poměrně vysokého věku. V optimálních podmínkách se velké druhy mohou dožít více než 10 let, malé druhy 7 let.\n\nTypickým znakem anolisů jsou přísavné lamely na prstech, které jim umožňují pohyb po hladkém povrchu nebo skle. Také mají částečnou schopnost barvoměny. Zelení anolisové se např. mohou zbarvit do hněda nebo do téměř černé barvy. \n\nKromě predátorů (jako jsou např. ptáci nebo hadi) ohrožuje anolisy postupné ničení jejich přirozeného prostředí člověkem - vypalování a kácení lesů, pohromu napáchají i volně pobíhající hospodářská zvířata - např. kozy nebo prasata.\n\nAnolisové ovládají široké spektrum optických signálů – pohyby hlavy i celého těla. Můžeme pozorovat i vyplazování jazyka, pohyby ocasem nebo nafukování.\n\nKomunikační projevy se dají pozorovat zejména při setkání dvou navzájem se neznajících jedinců, při námluvách nebo obraně teritoria. Anolisové se nejčastěji dorozumívají napínáním hrdélka v různých intervalech a jeho opětovným stažením. Zároveň s hrdélkem ke komunikaci používají pohyby hlavou (kývání).\n\nJe rozšířený hlavně na severu Jižní Ameriky a ve Střední Americe. Také obývá ostrovy a státy v Karibském moři a část USA.\n\nVětšinou žijí na stromech nebo v jejich okolí v tropických deštných pralesech. Některé druhy jsou natolik přizpůsobivé, že se dají potkat ve městech nebo lidských obydlích (např. \"Anolis sagrei\").\n\nAnolisové přijímají hmyz, velké druhy nepohrdnou obojživelníky, plazi nebo drobnými savci. Sní i menší druhy anolisů.\n\n\n"}
{"id": "1334079", "url": "https://cs.wikipedia.org/wiki?curid=1334079", "title": "Wok", "text": "Wok\n\nWok je všestrané kruhové nádobí, podobné tenkostěnné a poněkud hlubší pánvi. Pochází z Číny. Je rozšířen hlavně na jihu Číny (zejména v provincii Kuang-tung) a jedná se o jednu z nejběžnějších kuchyňských potřeb nejen v Číně, ale také ve většině východní, jižní a jihovýchodní Asie a v nedávné době se stal populárním i ve zbytku světa.\n\nWok se používá ve spoustě různých kulinářských technik čínské kuchyně, včetně smažení, fritování, vaření, dušení, výroby polévek, uzení či pražení ořechů. Při vaření ve woku se používá náčiní s dlouhými rukojeťmi jako naběračky či špachtle, které umožňují kuchařům pracovat s jídlem, aniž by se spálili.\n"}
{"id": "1334090", "url": "https://cs.wikipedia.org/wiki?curid=1334090", "title": "Kaple svatého Jana Nepomuckého (Bechyňská Smoleč)", "text": "Kaple svatého Jana Nepomuckého (Bechyňská Smoleč)\n\nKaple svatého Jana Nepomuckého v Bechyňské Smolči je obecní kaple na návsi obce Bechyňská Smoleč v okrese Tábor v Jihočeském kraji.\n\nV rámci projektu \"Celková oprava kapličky Bechyňská Smoleč\" z roku 2003 organizovaného Nadací Občanského fóra, získala kaple grant ve výši 50.000,- Kč z něhož byla provedena celková oprava střechy, fasády a vnitřních omítek, a také zavěšení zvonu ve věžičce a nový nátěr. Předkladatelem projektu byla obec Sudoměřice u Bechyně, která se na projektu opravy také finančně podílela. \n\nDne 14. května 2017 se ve smolečské kapli sv. Jana Nepomuckého konala poutní mše, při níž byl posvěcen nový zvon. \n\n"}
{"id": "1334148", "url": "https://cs.wikipedia.org/wiki?curid=1334148", "title": "František Kopřiva (politik Pirátů)", "text": "František Kopřiva (politik Pirátů)\n\nFrantišek Kopřiva (* 30. listopadu 1995 Mladá Boleslav) je český laboratorní specialista, copywriter a politik, od října 2017 poslanec Poslanecké sněmovny PČR, člen Pirátů.\n\nMaturoval v roce 2015 na Gymnáziu Dr. Josefa Pekaře v Mladé Boleslavi. Následně začal studovat na Fakultě elektrotechnické Českého vysokého učení technického v Praze. K říjnu 2017 studuje Fakultu humanitních studií Univerzity Karlovy. Od roku 2016 pracuje v Laboratoři pro vývoj a realizaci ČVUT v Praze, kromě toho příležitostně působí jako copywriter.\n\nFrantišek Kopřiva žije ve městě Mladá Boleslav.\n\nOd roku 2014 je členem Pirátů. Je aktivním členem zahraničního odboru strany a pracovní skupiny pro mezinárodní vztahy. Od května 2015 s přestávkou působí v předsednictvu středočeského sdružení a od srpna 2015 je členem Republikového výboru. Je předsedou místního sdružení v Mladé Boleslavi.\n\nV krajských volbách v roce 2016 byl lídrem Pirátů ve Středočeském kraji, ale neuspěl (strana získala 3,48 % hlasů).\n\nVe volbách do Poslanecké sněmovny PČR v roce 2017 byl za Piráty zvolen poslancem ve Středočeském kraji z třetího místa kandidátky. Ve volbách do Evropského parlamentu v květnu 2019 kandidoval na 19. místě kandidátky Pirátů, ale nebyl zvolen.\n"}
{"id": "1334173", "url": "https://cs.wikipedia.org/wiki?curid=1334173", "title": "Mu’tazila", "text": "Mu’tazila\n\nMu’tazila ( معتزلة, separatisté, z arabského \"i'tazala\" = oddělit se) je teologicko-filozofický směr sunnitského islámu, „který do Islámské teologie zavedl racionalismus řecké filozofie a položil základy systematického dogmatismu sunny“. \n\nZakladateli této školy byli Wásil ibn Atá’ (700–748) a jeho následovník Amr ibn Ubajd († 761). Wásil byl žákem Hasana al-Basrího, který vedl jednu z prvních teologických škol v Basře. Traduje se, že Wásil se s kroužkem svého učitele rozešel v otázce muslimů, kteří se provinili těžkým hříchem. V islámu převládaly dva opačné názory: cháridžovci hlásali, že spácháním těžkého hříchu se muslim automaticky stává nevěřícím (\"káfir\"), kterého Bůh i ostatní věřící (\"mu'min\") zatracují. Murdžité naproti tomu tvrdili, že muslim zůstává věřícím i po hříchu a může ho rozsoudit pouze Bůh. Podle Wásila zůstává hříšník věřícím, a je tedy součástí komunity jako muslim, ale stává se zkaženým (\"fásiq\"), a bude tedy za svůj hřích souzen Bohem. S tímto výkladem však Hasan nesouhlasil a lakonicky to okomentoval: \"opustil nás\" (\"i’tazala anná\"), z čehož byl posléze odvozen název školy – \"mu’tazila\".\n\nStoupenci mu’tazily nazývají sami sebe „lidmi spravedlnosti a jedinosti\" (arabsky \"ahl at-tawhíd wa'l-’adl\"), což odpovídá dvěma základním dogmatům této školy, učení o jedinečnosti boží a jeho spravedlnosti. Podle nich má člověk svobodnou vůli, a je tedy zodpovědný za své konání. Páchá-li zlo, musí za to být „nemilosrdně potrestán“. \n"}
{"id": "1334181", "url": "https://cs.wikipedia.org/wiki?curid=1334181", "title": "Účtenkovka", "text": "Účtenkovka\n\nÚčtenkovka neboli Účtenková loterie je loterie Ministerstva financí ČR. Loterijní tiket představuje jakákoliv vydaná účtenka od obchodníka, která je zaregistrovaná v EET. U účtenky nezáleží na nakupovaném zboží ani tržbě. Účtenková loterie byla zřízena, aby donutila podnikatele vydávat účtenky tak, že je budou vyžadovat sami zákazníci v případě, že účtenku obchodníci sami nevydají. Výrazně se tím zvýší možnost kontroly odvodu daní, zredukuje se podnikání na černo, čímž se i zefektivní odběr daní.\n\nÚčtenkovka byla spuštěna 1. října 2017. Původně byla plánována na jeden rok, ale na základě smlouvy s dodavatelem bylo možno předpokládat, že provoz bude pokračovat i po uplynutí této doby.\nV prvním slosování bylo dne 15. listopadu 2017 rozděleno 21 tisíc výher, zúčastnilo se 478 tisíc aktivních hráčů a do slosování bylo zaregistrováno 11,1 milionu účtenek z celkově vydaných 376 milionů účtenek.\n\nHrát může každý starší osmnácti let. Účast není omezena občanstvím, registrovat se tedy mohou i cizinci. Registrace však požaduje české telefonní číslo a následná výhra může být bezhotovostně převedena pouze na tuzemský účet. Registrace v loterii není zpoplatněna.\n\nDo loterie lze zaregistrovat jen účtenky, které jsou evidované v centrálním systému EET, tedy s FIK či BKP kódem (dlouhá řada čísel, zpravidla na konci účtenky). Každou účtenku je možné přihlásit jen jednou a funguje takzvaný systém 1-1-1, tedy 1 účtenka od 1 obchodníka za 1 den. To bylo údajně zavedeno proto, aby lidé nerozdělovali nákupy a netvořili fronty na pokladnách. Počet registrovaných účtenek od různých obchodníků je však neomezený.\n\nPro registraci účtenky existují tři způsoby. Hráč může registrovat účtenku na webové stránce jednorázově. Tato registrace spočívá v opsání z účtenky 16 znaků BKP nebo FIK kódu, data, času, částky transakce, režimu tržby a DIČ obchodníka (tato položka byla v března 2018 vypuštěna). Dále musí zadávající uvést platný e-mail a telefonní číslo s českou předvolbou. \n\nDruhou možností je zřízení trvalého hráčského účtu. Hráč s trvalým účtem musí vždy též vyplnit všechny údaje z účtenky, ale nemusí už opakovaně zadávat své kontaktní údaje. Registrovaný hráč má na svém účtu přehled o registrovaných účtenkách a všech svých výhrách. Po každém losování je e-mailem informován o případných výhrách nebo prohrách a výhry (do výše 20000 Kč včetně) si může nechávat vyplácet bezhotovostním převodem.\n\nTřetí možností je registrace účtenek skrze mobilní aplikaci. Aplikaci si hráč může stáhnout do chytrého telefonu po přihlášení na webových stránkách, účtenku vyfotí a aplikace si z ní všechny potřebné údaje načte pomocí OCR a účtenku zaregistruje.\n\nPři startu Účtenkovky nebyl celkový počet účtenek registrovaným jedním hráčem za měsíc nijak omezen. Po kontroverzích s hráči, kteří registrovali měsíčně až 11 tisíc účtenek byla však pravidla změněna a celkový počet účtenek registrovaných měsíčně jedním hráčem byl omezen na 500 kusů. \n\nPo zaregistrování účtenky musí hráč vyčkat na její schválení. To trvá běžně 2 dny, ovšem čekací doba se může protáhnout až na 5 dnů. V tomto schvalovacím procesu je účtenka v systému označena jako „Ověřuje se“. Po úspěšném ověření je účtenka označena „Ve slosování“. Může však nastat i případ, kdy je účtenka označena jako „Nezaregistrována“.\n\nExistuje několik důvodů, pro takové označení. Může se jednat o účtenku prodejce, který zatím nemusí evidovat tržby v režimu EET. Další možností je, že prodejce nemá FIK ani BKP kód, nebo používá kódy falešné a snaží se tím obejít povinnou registraci. A nakonec to může být jednoduše tím, že hráč špatně opsal údaje z účtenky. Tehdy stačí jen zkusit účtenku zaregistrovat znovu či data zkontrolovat a opravit.\n\nLosování každého kola se koná 15. dne každého měsíce. Slosovatelné jsou vždy jen účtenky vydané v měsíci předcházejícím. Tyto účtenky musí být zaregistrované nejpozději do 12. dne v měsíci slosování. O vylosování své účtenky je hráč informován esemeskou nebo e-mailem. Pokud výherce nemá zřízený hráčský účet, musí si jej vytvořit do 30 dní na webu Účtenkovky a doplnit číslo bankovního účtu, nebo zvolit osobní vyzvednutí (do 20 tisíc Kč je to možné v pražském sídle společnosti Sazka). Výhra je osvobozená od daně. Účtenka se nemusí kvůli vyplacení výhry předkládat. Postačí pouze předložit kód spojený s výhrou. \nKaždý hráč může v jednom losování vyhrát i vícekrát. Pravděpodobnost výhry závisí na počtu registrovaných účtenek.\n\nPři spuštění loterie se hrálo o 21 025 výher, k nimž patřila jedna výhra v hodnotě 1 milionu Kč, 1 výhra 300 tisíc Kč, 1 výhra 200 tisíc Kč, 1 výhra 100 tisíc Kč, 20× 20 tisíc Kč, 1000× 1 tisíc Kč, 20000× sto Kč a jeden automobil v hodnotě zhruba 400 tisíc korun. Typy automobilů se v průběhu loterie různily, šlo například o Toyotu Auris Touring Sports či Ford Focus Trend Ecoboost.\n\nPo kontroverzích na konci roku 2019 se kromě omezení počtu registrovaných účtenek jedním hráčem změnilo i rozložení výher. Jejich celkový počet vzrostl na 30 215, čehož bylo dosaženo navýšením počtu stokorunových výher na 30000, zatímco počet tisícikorunových výher klesl na 200 a počet dvacetitisícových výher na 10. Zvýšením počtu losovaných účtenek se zvýšily šance hráčů na výhru, ale výrazně se snížila šance na výhru vyšší než 100 korun. \n\nÚčtenkovou loterii zajišťuje technologická společnost Diebold Nixdorf, což byla jediná firma, která se přihlásila do výběrového řízení. Ministerstvo financí odhadovalo před spuštěním loterie náklady pouze na provoz na jeden milion korun měsíčně, tedy dvanáct milionů za první rok provozu, k čemuž je třeba přičíst výhry za 65 milionů.\n\nPrimární výhoda a účel účtenkové loterie v ČR je zlepšení výběru daní. Účtenkovka má motivovat občany požadovat účtenky za každý uskutečněný nákup, čímž je podpořena kontrola obchodníků, a tedy i výběr daní. Logickou výhodou je pochopitelně také vidina výhry.\n\nNevýhodou účtenkových loterií je výchova k hazardu. Každý nákup je i vstupenka do loterie, tedy hazardní hry, což může přilákat k hazardu nejenom dospělé, ale i děti a mládež. Mnoho let se stát snažil potlačit hazard, až se nakonec sám stal jedním z největších provozovatelů loterií.\n"}
{"id": "1334186", "url": "https://cs.wikipedia.org/wiki?curid=1334186", "title": "Thunderbolt (album)", "text": "Thunderbolt (album)\n\nThunderbolt je dvaadvacáté studiové album anglické heavymetalové skupiny Saxon. Vydáno bylo 2. února roku 2018 společností Silver Lining Music. Jeho nahrávání bylo dokončeno koncem září 2017. Producent Andy Sneap následně pracoval na jeho mixingu, který byl dokončen počátkem následujícího měsíce. Název alba byl zveřejněn již v červnu 2017, tedy několik měsíců před jeho dokončením. Deska bude obsahovat například píseň „They Played Rock and Roll“, která je věnovaná skupině Motörhead. Zpěvák kapely Saxon Biff Byford na písni začal pracovat nedlouho předtím, než Lemmy, frontman Motörhead, zemřel. Původně zamýšlel, že by Lemmy v písni zpíval.\n\n\n"}
{"id": "1334202", "url": "https://cs.wikipedia.org/wiki?curid=1334202", "title": "SV Kurhessen Kassel", "text": "SV Kurhessen Kassel\n\nSV Kurhessen 93 (celým názvem: Sportverein Kurhessen von 1893) byl německý fotbalový klub, který sídlil v hesenském městě Kassel. Založen byl v roce 1893 pod názvem FC Hassia Kassel. Svůj poslední název nesl od roku 1943. Zanikl po ukončení druhé světové války, poté co byl zrušen okupačními úřady. Nepřímým nástupcem fotbalové činnosti ve městě se stalo mužstvo SG Kassel-Süd (pozdější Hessen).\n\nNejvětším úspěchem klubu byla celkem devítiletá účast v Gaulize Hessen a Gaulize Kurhessen, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1334207", "url": "https://cs.wikipedia.org/wiki?curid=1334207", "title": "Zdeněk Podal", "text": "Zdeněk Podal\n\nZdeněk Podal (* 12. dubna 1953 Hradec Králové) je český elektrotechnik a politik, od října 2017 poslanec Poslanecké sněmovny PČR, člen SPD.\n\nVyučený elektrikář před svým vstupem do vysoké politiky naposledy pracoval jako správce areálu Stříbrný rybník.\n\nZdeněk Podal žije ve městě Hradec Králové.\n\nPřed přestupem k SPD byl krajským místopředsedou Strany Práv Občanů. V roce 2016 za SPD Tomia Okamury neúspěšně kandidoval do zastupitelstva Královéhradeckého kraje.\n\nVe volbách do Poslanecké sněmovny PČR v roce 2017 byl lídrem kandidátky SPD v Královéhradeckém kraji a z této pozice byl zvolen poslancem. V komunálních volbách v roce 2018 kandidoval za hnutí SPD do Zastupitelstva města Hradce Králové, ale neuspěl.\n"}
{"id": "1334208", "url": "https://cs.wikipedia.org/wiki?curid=1334208", "title": "VfL TuRa Kassel", "text": "VfL TuRa Kassel\n\nVfL TuRa Kassel (celým názvem: Verein für Leibesübungen Turn- und Rasensportverein Kassel) byl německý fotbalový klub, který sídlil v hesenském městě Kassel. Založen byl v roce 1904 pod názvem BV Herkules Cassel. Svůj poslední název nesl od roku 1946. Zanikl v roce 1947 po fúzi s VfL Hessen Kassel. Klubové barvy byly černá a bílá.\n\nNejvětším úspěchem klubu byla celkem dvouroční účast v Gaulize Hessen a Gaulize Kurhessen, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1334217", "url": "https://cs.wikipedia.org/wiki?curid=1334217", "title": "Clydebank", "text": "Clydebank\n\nClydebank je město ve Skotsku, které se nachází deset kilometrů severozápadně od Glasgowa, na pravém břehu řeky Clyde. Žije v něm 26 640 obyvatel a je největším městem ve správní oblasti Západní Dunbartonshire (sídlem správy je ale Dumbarton). \n\nMísto bylo součástí středověkého království Strathclyde, původně se jmenovalo \"Barns o’ Clyde\". V roce 1871 zde byly založeny loděnice bratří Thomsonů (od roku 1899 firma John Brown & Company), které zapříčinily rozvoj města. K loděnicím patřil i 47 m vysoký jeřáb Titan Crane, zbudovaný v roce 1907, který je dominantou Clydebanku a od roku 2007 slouží jako vyhlídková věž. Vzhledem k významu továrny pro britskou obranyschopnost se město stalo v březnu 1941 terčem náletů, zvaných Clydebank Blitz, které si vyžádaly 528 mrtvých a stovky raněných.\n\nHlavní turistickou atrakcí jsou zbytky Antoninova valu z římských dob. \n\nV Clydebanku vznikla v roce 1982 poprocková skupina Wet Wet Wet.\n\nVe městě sídlí fotbalový klub Clydebank FC.\n\nPartnerským městem je Argenteuil ve Francii.\n"}
{"id": "1334219", "url": "https://cs.wikipedia.org/wiki?curid=1334219", "title": "Hraniční vrch (Šluknovská pahorkatina)", "text": "Hraniční vrch (Šluknovská pahorkatina)\n\nHraniční vrch, nazývaný také Hančův vrch (), je zalesněná kupa na území Mikulášovic s nadmořskou výškou 521 m. Náleží ke geomorfologickému celku Šluknovská pahorkatina, okrsku Šenovská vrchovina a podokrsku Mikulášovická vrchovina. Tvoří jej téměř výhradně středně až hrubě zrnitý granodiorit. Hraniční vrch leží na území Chráněné krajinné oblasti Labské pískovce. Severozápadně od vrcholu pramení Hančperský potok, který je se svou délkou 2 km nejdelším přítokem Mikulášovického potoka. Na východ od vrcholu se nachází pramen potoka Strouha, který v Německu teče pod názvem Heidelbach a ústí do řeky Křinice. Po krajské silnici třetí třídy III/26511 vede přes kopec žlutě značená turistická stezka spojující mikulášovické náměstí s hinterhermsdorfskou rozhlednou Weifberg. Žlutou stezku kříží modrá trasa vedoucí od Zeleného kříže a vrchu Plešný a směřující po Zlodějské stezce k Tomášovu a Tanečnici.\n\nPři hlavní přístupové cestě stojí masivní litinový kříž, věnovaný roku 1858 obcí Mikulášovice. Nedaleko od něj se nachází malý kamenný pomník připomínající Franze Schneidera, kterého na místě zabil blesk. Při křižovatce tří historických cest (Hinterhermsdorfské cesty, Zlodějské stezky a Vápenné stezky) byl roku 1904 postaven hostinec s vyhlídkovou terasou. Západně od vrcholu stála od roku 1900 menší dřevěná výletní restaurace . Obě stavby zanikly nedlouho po druhé světové válce.\n\n"}
{"id": "1334223", "url": "https://cs.wikipedia.org/wiki?curid=1334223", "title": "Th. Schneider", "text": "Th. Schneider\n\nAutomobiles Th. Schneider byl francouzský výrobce automobilů a traktorů.\n\nThéodore Schneider (1862–1932) zakladatel firmy Rochet-Schneider, založil 16. června 1910 v Besançonu společnost Automobiles Th. Schneider & Cie. Vyráběla vozy označené značkou \"Th. Schneider\". V době, kdy společnost, která nesla jeho jméno založil, byl Schneider již velmi zkušeným výrobcem automobilů. Ačkoli byl křtěn jako „Théodore Schneider“, mnoho přátel a obchodních partnerů ho znalo pod jménem „Théophile Schneider“. Použitím zkratky Th. Schneider pro svou společnost se vyhnul nutnosti rozhodovat se mezi oběma jmény. Občas ale byly vozy firmy označovány značkou \"Théo Schneider\" či \"Théophile Schneider\".\n\nTechnickým ředitelem byl do roku 1923 spoluzakladatel firmy Louis Ravel, který předtím vedl svou továrnu Automobiles Louis Ravel. Roční produkce v období do roku 1914 činila asi 200 vozů. \n\nKonkurs byl na firmu vyhlášen poprvé v listopadu 1921, ta ale dokázala přesvědčit soud, aby jí o třináct měsíců později povolil obnovení činností. Th. Schneider pak několik let dále úspěšně podnikal díky vynikající pověsti svých vozů. Významná část produkce byla vyvážena do Anglie. Finanční problémy se však v roce 1928 opět vrátily a situace skončila vyhlášením druhého bankrotu v březnu 1929. Výroba pokračovala, pravděpodobně pro zužitkování stávajícího zásob, ale počátkem roku 1930 výroba osobních automobilů skončila. Traktory vyráběla firma až do roku 1939, na trh byly uváděny pod značkou \"SADIM\".\n\nV produkci převažovaly vozy osazené čtyř a šestiválcovými bezventilovými motory se šoupátkovým rozvodem. V roce 1914 před vypuknutím války sestávala nabídka vozů ze sedmi čtyřválcových motorů o objemu mezi 1800 a 6100 cm³ a jednoho šestiválce o objemu 3200 cm³. \n\nV předválečném období se firma věnovala i automobilovým závodům. V roce 1912 zvítězil René Croquet v poprvé konané Grand Prix Belgie. Továrna se úspěšně účastnila i Grand Prix Francie. V ročníku 1912 dojel René Croquet na sedmém místě (René Champoiseau s druhým vozem odstoupil). V ročníku 1913 se vozy značky umístily na 7., 9. a 10. místě (řidiči René Champoiseau, René Thomas, René Croquet). Fernand Gabriel pro poruchu karburátoru nedojel. V posledním předválečném ročníku dojel 4. července 1914 René Champoiseau devátý, další dva vozy nedokončily. \n\nPo první světové válce pokračovala výroba předválečných vozů. Jedním z nejúspěšnějších vozů značky byl model \"10 CV\" z roku 1922 s motorem o objemu 2000 cm³. V roce 1926 následoval malý automobil s motorem o objemu 1170 cm³, označený \"VL\" (\"voiture légère\").\n\nDochovaná vozidla firmy jsou vystavena v \"Museo de Historia de la Automoción\" v Salamance a v Musée Henri Malartre v Rochetaillée-sur-Saône.\n\n\n"}
{"id": "1334232", "url": "https://cs.wikipedia.org/wiki?curid=1334232", "title": "Zajíc tmavoocasý", "text": "Zajíc tmavoocasý\n\nZajíc tmavoocasý (\"Lepus californicus\") je druh zajíce obývající západní a střední USA, na východ po Texas a na jih po severní Mexiko a Kalifornský poloostrov. Byl vysazen v Kentucky, New Jersey a na ostrově Nantucket. \n\nZajíc tmavoocasý má silné a svalnaté zadní nohy, které jsou nezbytné pro rychlý běh. Typickým znakem tohoto zajíce je černý pruh na ocase. Zajímavé zbarvení u tohoto druhu je svrchu hnědavě černé a zespodu bílé. Tento zajíc má velmi dobrý zrak, což je jednou z podmínek pro jeho přežití. Život v otevřené krajině přináší pro zajíce mnohá nebezpečí, protože se stávají častým cílem útoků predátorů. Zajíci tmavoocasí proto během dne odpočívají a jsou aktivní až za soumraku. Ačkoliv jsou spíše samotáři, někdy se sdružují do skupin. Tento typ zajíce dokáže skočit až 6 metrů daleko. Zajíc tmavoocasý měří 46–76 cm a dožívá se až 5 let (většinou ale jen rok).\n\nJako jiní zajíci je i tento druh býložravec. Živí se trávou, bylinami, větvemi.\n\n"}
{"id": "1334238", "url": "https://cs.wikipedia.org/wiki?curid=1334238", "title": "Niccolò Campriani", "text": "Niccolò Campriani\n\nNiccolò Campriani (* 6. listopadu 1987 Florencie) je italský sportovní střelec, člen policejního klubu GS Fiamme Gialle. Je absolventem americké West Virginia University. V puškařských disciplínách získal tři zlaté olympijské medaile, byl třikrát mistrem Evropy, jednou mistrem světa, třikrát vyhrál na Univerziádě a jednou na Evropských hrách. Byl uveden do síně slávy Italského olympijského výboru. \n\n\n"}
{"id": "1334239", "url": "https://cs.wikipedia.org/wiki?curid=1334239", "title": "Sniježnica Konavoska", "text": "Sniježnica Konavoska\n\nSniježnica Konavoska je pohoří v jižní Dalmácii, v nejjižnějším cípu Chorvatska. Horský hřeben se táhne jihovýchodně od města Cavtat až po hranici Černé Hory. V dobách existence Římské říše byl známý pod názvem \"Mons Cademus\". Jeho nejvyšší vrchol, Ilijin vrch, dosahuje výšky 1234 m. n m. Pohoří je dlouhé 52 km a patří k nejteplejším v Chorvatsku s nadmořskou výškou řady vrcholků nad 1000 m.\n\nVe směru na východ přes hranici s Černou Horou přechází tento horský hřeben postupně v Orjen, který dosahuje nadmořské výšky 1894 m. Východní hranici Snjiženice představuje sedlo Jablan Do-Grab (839 m) v blízkosti státní hranice. Na západě klesá k nižšímu pohoří Žaba (953 m) až k ústí Neretvy do Jaderského moře. Pohoří je přístupné po několika silnicích, a to buď od města Cavtat ze západu, nebo z vesnic Kuna Konavoska či Dunave ve východní části pohoří. S výjimkou několika málo vesnic u jižního okraje pohoří není Sniježnica nikterak osídlena, ani zemědělsky využívána. Ve východní části pohoří se nachází hrad Sokol grad. V blízkosti vesnice Kuna Konavoska se nachází nejjižnější horská chata v Chorvatsku.\n\nSilnice na vrchol pohoří byly budovány již v dobách existence Rakousko-Uherska, a to z vojenskostrategických důvodů. Z vrcholku hor bylo možné ostřelovat řadu oblastí v celé jižní Dalmácii. \n\nZ pohoří, které tvoří vápencové skalní formace, je k dispozici výhled na Jaderské moře, Konavosko Polje (jižním směrem) a vnitrozemí Bosny a Hercegoviny (severním směrem). Při dobré viditelnosti je možné spatřit i ostrovy Mljet, Korčula, Lastovo a poloostrov Pelješac, či pohoří Črvšnica, Prenj, Velež, Zelengora, Durmitor, Orjen, Lovćen, Komovi, Prokletije a další (severním a východním směrem).\n\nNejvyšší vrcholy pohoří jsou Ilijin vrh (1234 m), Velji vrh (1156 m), Kosmać (1046 m) a Štedar (1165 m).\n\nSvahy pohoří jsou pokryté typickou řídkou středozemní vegetací, mezi kterou patří např. habrovec habrolistý, smrk a makchie. Makchie přecházejí na jižních svazích postupně v borové lesy, které bývají v letních měsících ničeny častými požáry. Řídké lesy zde tvoří také ještě dub balkánský nebo borovice Heldreichova, která se vyskytuje v nejvýchodnější části pohoří. Roste zde také mandragora.\n\n"}
{"id": "1334337", "url": "https://cs.wikipedia.org/wiki?curid=1334337", "title": "Jan Jakub Kolski", "text": "Jan Jakub Kolski\n\nJan Jakub Kolski (* 29. ledna 1956 Vratislav) je polský filmový režisér, scenárista a kameraman, věnuje se také divadelní a literární tvorbě.\n\nPochází z umělecké rodiny, jeho otec Roman Kolski byl filmový střihač. Vyrůstal ve vesnici Popielawy (Lodžské vojvodství), kde se odehrává většina jeho filmů. Vliv na něho měl režisér Witold Leszczyński, malíř Jacek Malczewski a literatura magického realismu. Vystudoval filmovou školu v Lodži, pracoval ve vratislavské televizi. Natočil desítky krátkometrážních filmů, v nichž se inspiroval svojí zálibou v cestování, přírodě a horolezectví, jeho hraným debutem byl v roce 1991 \"Pohřeb bramboru\". Jeho filmy jsou lyrickými až absurdními portréty outsiderů, vyznačujícími se originální výtvarnou stylizací. V roce 1999 obdržel jeho snímek \"Dějiny filmu v Popielawách\" Polskou filmovou cenu. Zfilmoval paměti Hanny Krallové (\"Daleko od okna\") a román Witolda Gombrowicze \"Pornografie\". Film \"Benátky\" je adaptací prózy Włodzimierze Odojewského, jejíž dětský hrdina utíká před událostmi druhé světové války do světa fantazie (jednu z hlavních rolí hrála česká herečka Dana Batulková). Spolupracoval také s hudebníkem Grzegorzem Ciechowskim.\n\nByl zvolen členem Evropské filmové akademie, v roce 2011 mu byl udělen Řád znovuzrozeného Polska.\n\n\n"}
{"id": "1334369", "url": "https://cs.wikipedia.org/wiki?curid=1334369", "title": "Bílá vlajka", "text": "Bílá vlajka\n\nBílá vlajka je symbolem kapitulace. Měla a má však i jiné významy, v závislosti na historické době, lokalitě či kontextu.\n\nBílá vlajka se historicky ujala jako symbol kapitulace především proto, že ji bylo možno identifikovat i v průběhu chaotických momentů války a v minulosti bylo snadné sehnat bílou, bavlněnou látku.\n\nBílá vlajka se užívala již ve starověké Číně za dynastie Chan (může být však ještě starší). Bílá barva je ve východních kulturách spojována se smrtí, vlajka se tak vyvinula především na západě.\n\nPrvní doložený záznam o užití signalizace kapitulace pochází od římského spisovatele a historika Livia. Zmínka se týkala druhé punské války (218–201 př. n. l.), kdy kartaginská loď zobrazovala jakousi bílou vlněnou látku a větvičky z oliv.\n\nŘímský historik, právník a senátor Tacitus zmiňuje ve svém díle \"Dějiny\" (Historiae) z roku 109 druhou bitvu u Cremony v roce 69. Bílé vlajky se při ní objevily při porážce vojsk římského císaře Vitellia. V té době bylo obvyklým římským symbolem kapitulace, držení štítu nad hlavou.\n\nRoku 1550 popsal portugalský historik Gaspar Correia porážku Zamorina z Kóžikkótu, indického prince, který uznal svou porážku bílým šátkem na špejli.\n\nZmínka o bílé vlajce jako tichém znamení žádosti o vyjednávání, které mělo být stejně závazné jako v případě uzavření kapitulace, se nachází v díle \"De iure belli ac pacis\" (O právu války a míru) z roku 1625 holandského právníka Huga Grotiuse.\n\n29. července 1899 byla bílá vlajka jako oficiální mezinárodní symbol kapitulace zapsána do Haagské úmluvy. Dnes je součástí Ženevské úmluvy.\n\nBílá vlajka se užívá na motoristických soutěžích, pokud je na trati pomalejší vozidlo (např. sanitka).\n\nV NASCAR bílá vlajka signalizuje nájezd do posledního kola.\n\nV období od roku 1815 do roku 1830 byla francouzskou vlajkou bílá vlajka. Druhá restaurace se nesla ve znamení neuvěřitelných krutostí Bílého teroru (bílá byla barva francouzských králů a monarchie).\n\nV období od 27. září 1996 do 27. října 1997 byla afghánskou vlajkou bílá vlajka. Afghánistánu v té době vládl Tálibán.\n\n"}
{"id": "1334372", "url": "https://cs.wikipedia.org/wiki?curid=1334372", "title": "Filip Koryta", "text": "Filip Koryta\n\nFilip Koryta (* 2. září 1989 Kraslice) je český básník, slamer, moderátor, hudebník a pedagog. Žije v Plzni.\n\nPo maturitě na sokolovském gymnáziu absolvoval Pedagogickou fakultu Západočeské univerzity v Plzni, a to v oborech učitelství českého jazyka a literatury a psychologie pro střední školy. \n\nJe frontmanem skupin Glajstr Duo a diCaprio.\n\nMá na kontě básnické sbírky Chlípnost a S tebou a bez tebe. Dále vydal dvě sbírky slamových textů Test tvojí trpělivosti a Promiň. \n\nV žánru slam poetry je znám jako Dr. Filipitch. Dne 2. prosince 2017 se stal mistrem České republiky ve Slam poetry 2017.\n"}
{"id": "1334373", "url": "https://cs.wikipedia.org/wiki?curid=1334373", "title": "Olga Richterová", "text": "Olga Richterová\n\nOlga Richterová (* 21. ledna 1985 České Budějovice), rodným příjmením Ferjenčíková, je česká překladatelka, lingvistka a politička, od ledna 2018 první místopředsedkyně Pirátů, od října 2017 poslankyně Poslanecké sněmovny PČR, v letech 2014 až 2018 zastupitelka městské části Praha 10.\n\nPochází z Choltice na Pardubicku. Vystudovala překladatelství a tlumočnictví na Filozofické fakultě Univerzity Karlovy v Praze. V listopadu 2017 obhájila svou disertační práci a získala titul Ph.D. Žije v Praze, má dvě děti. Hlásí se k Českobratrské církvi evangelické.\n\nV roce 2012 založila občanské sdružení \"Zaostřeno na desítku\". V roce 2014 vstoupila do České pirátské strany a ve stejném roce kandidovala za koalici Vlasta do zastupitelstva Prahy 10, kam byla také zvolena.\n\nV roce 2017 kandidovala v Praze ze Piráty do Poslanecké sněmovny a ze čtvrtého místa byla zvolena poslankyní. Spolu s ní byl za stejnou stranu zvolen i její bratr Mikuláš Ferjenčík, který byl lídrem v Pardubickém kraji.\n\nV lednu 2018 byla na Celostátním fóru strany v Brně zvolena první místopředsedkyní Pirátů. V této funkci tak nahradila Vojtěcha Pikala. V komunálních volbách v roce 2018 kandidovala za Piráty na předposledním 44. místě do Zastupitelstva městské části Praha 10, ale neuspěla a mandát tak neobhájila. V lednu 2020 byla potvrzena na Celostátním fóru v Ostravě ve funkci první místopředsedkyně strany, podpořilo ji 288 z 564 hlasujících.\n\nV srpnu roku 2018 byla Richterová terčem dezinformace v podobě falešného citátu. Kromě sociálních sítí byl lživý citát publikován také na webu Parlamentních listů a řadě dalších dezinformačních médií.\n\n"}
{"id": "1334435", "url": "https://cs.wikipedia.org/wiki?curid=1334435", "title": "The Knowledge", "text": "The Knowledge\n\nThe Knowledge je patnácté studiové album anglické skupiny Squeeze. Vydáno bylo 13. října roku 2017 společností Love Records. Spolu s Glennem Tilbrookem, zpěvákem a kytaristou kapely, jej produkovali Laurie Latham a Andrew Jones. Latham se jako producent podílel i na předchozí desce \"Cradle to the Grave\" z roku 2015. V době mezi předchozím a tímto albem došlo v kapele k personálním změnám. Na novém albu již nehraje baskytaristka Lucy Shaw, kterou nahradila Yolanda Charles. Zároveň se zde představuje šestý člen kapely, sice perkusionista Steve Smith.\n\nAutory všech skladeb jsou Chris Difford a Glenn Tilbrook.\n"}
{"id": "1334539", "url": "https://cs.wikipedia.org/wiki?curid=1334539", "title": "Tomáš Martínek", "text": "Tomáš Martínek\n\nTomáš Martínek (* 23. ledna 1986 Česká Lípa) je český univerzitní lektor, podnikatel v online marketingu a politik, od října 2017 poslanec Poslanecké sněmovny PČR, v letech 2014 až 2017 zastupitel města Česká Lípa, člen Pirátů.\n\nVystudoval Provozně ekonomickou fakultu České zemědělské univerzity v Praze (získal titul Ing.). Od roku 2010 působí na PEF ČZU v Praze jako doktorand oboru informační management. Zabývá se také implementací informačních systémů jako fakultní systémový integrátor.\n\nProšel několika firmami, kde se věnoval převážně reklamě a marketingu. Od roku 2008 je podnikatelem v oboru internetového marketingu, konkrétně vlastní agenturu WebCesky.cz.\n\nTomáš Martínek žije ve městě Česká Lípa. Podporuje projekty \"Otevřená města\" či \"OpenData\". Věnuje se také výchově dětí v rámci ozdravných pobytů a skautingu.\n\nV komunálních volbách v roce 2014 byl jako nestraník za Piráty zvolen z pozice lídra kandidátky zastupitelem města Česká Lípa.\n\nV krajských volbách v roce 2016 kandidoval jako nestraník za Piráty do Zastupitelstva Libereckého kraje, ale neuspěl.\n\nVe volbách do Poslanecké sněmovny PČR v roce 2013 kandidoval jako nestraník za Piráty v Libereckém kraji, ale neuspěl. Na počátku roku 2017 se stal členem Pirátů a ve volbách v roce 2017 za ně byl zvolen poslancem. Získal 1 329 preferenčních hlasů a z původního 3. místa na kandidátce se posunul na místo první, když lídra Ondřeje Kolka přeskočil o 5 preferenčních hlasů.\n\n"}
{"id": "1334548", "url": "https://cs.wikipedia.org/wiki?curid=1334548", "title": "Štefan Kopačka", "text": "Štefan Kopačka\n\nŠtefan Kopačka (* 15. září 1952) je bývalý slovenský fotbalista.\n\nV československé lize hrál v sezóně 1977/78 za Dukla Banská Bystrica. Dal 1 ligový gól. V nižších soutěžích hrál i za Spartak Dubnica nad Váhom.\n\n"}
{"id": "1334588", "url": "https://cs.wikipedia.org/wiki?curid=1334588", "title": "Huawei P9", "text": "Huawei P9\n\nHuawei P9 je high-endový smartphone vyráběný firmou Huawei. Byl představen v dubnu 2016. Je nástupcem telefonu Huawei P8, se kterým si zachovává téměř stejný design, nově má dvoučočkovou kameru vyvinutou ve spolupráci s firmou Leica a také snímač otisku prstu. Huawei P9 má 5,2palcový Full HD IPS-NEO LCD displej a běží na operačním systému Android 6.0 Marshmallow.\n\nSmartphone byl vyvinut ve spolupráci se společností Leica Camera AG a přichází se dvěma zadními kamerami - jednu pro zachycení černobílého pohledu a další na zachycení barev. Obrázky se poté spojí a vytvoří finální obrázek s lepšími barvami a hloubkou.\n\nTelefon je vybaven chipsetem HiSilicon Kirin 955 z vlastní dílny společnosti Huawei. Procesor tohoto chipsetu využívá architekturu big.LITTLE a disponuje 4 úspornými jádry Cortex-A53 na 1,8 GHz a 4 výkonnými jádry Cortex-A72 o frekvenci 2,5 GHz. O grafický výkon se stará čip Mali-T880 se čtyřmi grafickými jádry. Telefon nabízí 3 GB RAM a 32GB interní úložiště. Existuje také varianta se 4 GB RAM a 64GB interním úložištěm.\n\nHuawei P9 disponuje čtečkou otisků prstů, která je umístěna na zádech telefonu.\n\nTelefon je osazen displejem IPS-NEO s FullHD rozlišením a úhlopříčkou 5,2″ s jemností obrazu 423 ppi.\n\nZvukové schopnosti telefonu Huawei P9 jsou na dobré úrovni. Hlasitý reproduktor je umístěn na spodní hraně telefonu a nabízí dostatečně vysokou maximální hlasitost, reprodukovaný zvuk je čistý i s náznakem basů. Zvukový výstup zajišťuje kvalitní 3,5mm jack konektor.\n\nHuawei P9 disponuje dvojitým fotoaparátem s logem značky Leica, která se podílela na jeho vývoji v rámci spolupráce, uzavřené mezi firmami Huawei a Leica, která započala v únoru 2016. Tato spolupráce se zaměřila na tyto oblasti:\n\n\nNěkterá média kritizují toto zařízení pro kopírování designu z telefonu iPhone 6 pro použití šroubků typu pentalobe.\n"}
{"id": "1334591", "url": "https://cs.wikipedia.org/wiki?curid=1334591", "title": "Sinapylalkohol", "text": "Sinapylalkohol\n\nSinapylalkohol je organická sloučenina strukturou podobná kyselině skořicové. Je syntetizován v metabolismu fenylpropanoidů, jeho přímým prekurzorem je sinapaldehyd. Tato látka patří mezi monolignoly, což je skupina látek, které jsou prekurzory ligninu a lignanů. Rovněž se jedná o biosyntetický prekurzor stilbenoidů a kumarinů.\n\n"}
{"id": "1334593", "url": "https://cs.wikipedia.org/wiki?curid=1334593", "title": "Xiaomi Redmi Note 4", "text": "Xiaomi Redmi Note 4\n\nXiaomi Redmi Note 4 je mobilní telefon vyvinutý firmou Xiaomi. Je součástí softwarové řady Redmi. Má dvě verze: Starší verze prodávaná jako Redmi Note 4 je poháněna procesorem Mediatek MT6797 Helio X20 SOC. Upgradovaná verze, prodávaná jako Redmi Note 4X a Redmi Note 4 Global, je poháněna procesorem Qualcomm Snapdragon 625 SOC. Redmi Note 4 je štíhlejší než jeho předchůdce, ale těžší a má dobře rozloženu váhu. Je robustní a pevnější než Redmi Note 3.\n\nSpolečnost Xiaomi uvedla Snapdragonovou verzi Xiaomi Redmi Note 4X v lednu 2017. Přichází s pamětí 2 GB RAM + 32 GB EMMC, 3 GB RAM + 16 nebo 32 GB EMMC a 4 GB RAM + 64 GB EMMC. Telefon má 5,5 palcový IPS displej s rozlišením 1080 x 1920 a 2.5D zakřivenou obrazovku.\n\n14. února 2017 spolu s čínskou premiérou Redmi Note 4X vydala společnost Xiaomi limitovanou edici telefonu s názvem Hatsune Miku. Sada obsahuje upravenou krabičku, mobilní telefon, powerbanku a ochranné pouzdro.\n\nGSMArena uvedla: \"Snapdragon 625, který považujeme za chipset střední třídy pro tuto generaci, poskytuje vynikající výkon s vysokou energetickou účinností a tepelnými vlastnostmi. Životnost baterie v tomto telefonu je neuvěřitelná, nadstavba MIUI je plynulá a fotoaparát disponuje za každých podmínek. Všechny tyto dobroty přicházejí v robustním kovovém těle, což přispívá k již velké hodnotě Redmi Note 4.\"\n\nPodle AndroidAuthority: \"Redmi Note 4 není perfektní, ale má obrovský potenciál, který by neváhal doporučit každému, kdo hledá smartphone střední třídy. Skvělý a přitažlivý smartphone za dobré peníze.\"\n\n"}
{"id": "1334594", "url": "https://cs.wikipedia.org/wiki?curid=1334594", "title": "Expect", "text": "Expect\n\nExpect je rozšíření skriptovacího jazyka Tcl určené pro automatizaci práce s programy, které interaktivně používají rozhraní příkazového řádku. Expect vytvořil v roce 1990 Don Libes pro unixové systémy, ale od té doby byl přenesen i na Microsoft Windows a jiné systémy.\n\nExpect se používá pro automatizaci řízení interaktivních aplikací, jako je telnet, FTP, passwd, fsck, rlogin, tip, SSH a dalších. Expect používá pseudoterminály v Unixu nebo emulaci konzole ve Windows pro spuštění požadovaného programu, se kterým pak komunikuje pomocí terminálu nebo konzolového rozhraní podobně jako by to dělal člověk. Výsledkem může být úplná automatizace činnosti nebo například poskytnutí grafického uživatelského rozhraní uživateli (při použití Tk).\n\nExpect disponuje mechanismem regulárních výrazů pro vyhledávání vzorků a obecnou programovou funkcionalitou, která umožňuje jednoduchým skriptům inteligentně řídit programy, které nemají programovací jazyk, makra nebo jiný mechanismus pro programování.\n\nExpect slouží jako „lepidlo“ umožňující propojit dohromady existující programy, které nebyly navrženy, aby vzájemně spolupracovaly. Obecně je vhodné využít co nejvíce funkcionality existujících nástrojů, než řešit problémy v Expectu.\n\nDůležitou doménou pro Expect jsou komerční softwarové produkty. Mnoho programů poskytuje ovládání pomocí příkazového řádku, ale často neumožňují psaní skriptů. Byly navrženy, aby umožňovaly správu určitého zařízení, ale výrobce často nevynaložil dostatek prostředků na plnou implementaci robustního skriptovacího jazyka. Skript v Expectu může spustit shell, používat proměnné prostředí, provádět některé unixové příkazy pro načtení dalších informací a pak vstoupit do prostředí příkazového řádku programu s nezbytnými informacemi pro dosážení záměru uživatele. Po shromáždění potřebných informací v příkazovém řádku programu může skript provést inteligentní rozhodnutí o tom, zda provést nějakou akci, a jak.\n\nPokaždé, když Expect dokončí operaci, jsou výsledky uloženy do lokální proměnné codice_1. To skriptu umožňuje shromáždit informace potřebné pro uživatele, a zároveň rozhodnout o dalším chování skriptu.\n\nExpect se často používá pro vytváření testů programů, utilit nebo vestavěných systémů. Příkladem testovacího nástroje napsaného v Expectu je DejaGnu, který byl intenzivně používán pro testování GCC, a je velmi vhodný i pro testování na vzdálených strojích například při vývoji vestavěných systémů.\n\nPro automatizaci vytváření expect skriptů lze použít nástroj nazývaný autoexpect, který sleduje činnost uživatele a pomocí heuristik vytváří skript v expectu. Přestože vygenerovaný kód může být rozsáhlý a hůře srozumitelný, lze se jím inspirovat nebo jej upravit na lepší kód.\nspawn telnet $remote_server\nexpect \"username:\"\nsend \"$my_user_id\\r\"\nexpect \"password:\"\nsend \"$my_password\\r\"\nexpect \"%\"\nsend \"$my_command\\r\"\nexpect \"%\"\nset results $expect_out(buffer)\nsend \"exit\\r\"\nexpect eof\nDalším příkladem je skript, který automatizuje FTP:\nset timeout -1\nspawn ftp $remote_server\nexpect \"username:\"\nsend \"$my_user_id\\r\"\nexpect \"password:\"\nsend \"$my_password\\r\"\nexpect \"ftp>\"\nsend \"bin\\r\"\nexpect \"ftp>\"\nsend \"prompt\\r\"\nexpect \"ftp>\"\nsend \"mget *\\r\"\nexpect \"ftp>\"\nsend \"bye\\r\"\nexpect eof\nNásleduje příklad, který ukazuje automatizaci použití SFTP (s heslem):\n\nproc connect {passw} {\n\nset user [lindex $argv 0]\nset passw [lindex $argv 1]\nset host [lindex $argv 2]\nset location [lindex $argv 3]\nset file1 [lindex $argv 4]\nset file2 [lindex $argv 5]\n\n\nif { $user == \"\" || $passw == \"\" || $host == \"\" || $location == \"\" || $file1 == \"\" || $file2 == \"\" } {\n\nspawn sftp $user@$host\n\nset rez [connect $passw]\nif { $rez == 0 } {\nputs \"\\nError connecting to server: $host, user: $user and password: $passw!\\n\"\nexit 1\nPředávání hesel jako pomocí parametrů příkazů použité v tomto příkladě, je bezpečnostní díra, protože jiní uživatelé na stejném počítači mohou heslo zjistit pomocí příkazu codice_2. Je však možné kód upravit, aby poslal heslo po vypsání výzvy:\nstty -echo\nsend_user -- \"Enter Password: \"\nexpect_user -re \"(.*)\\n\"\nsend_user \"\\n\"\nstty echo\nset PASS $expect_out(1,string)\nTento postup je bezpečnější, ale stále je problémem uložení nezašifrovaného hesla v textu skriptu.\n\nDalší příkladem je automatizované přihlášení uživatele na počítač pomocí ssh:\nset timeout 60\nspawn ssh $user@machine\nwhile {1} {\n\nwait\nclose $spawn_id\nRůzné projekty implementují funkčnost podobnou Expectu v jiných jazycích – C#, Java, Scala, Groovy, Perl, Python, Ruby, Shell a Go. Obecně se nejedná o přesné klony původního Expectu, ale často se mu velmi podobají.\n\n\n\n\n\n\n\n\n\n\n\n"}
{"id": "1334607", "url": "https://cs.wikipedia.org/wiki?curid=1334607", "title": "Sipora", "text": "Sipora\n\nSipora ( , \"Cipora\"), přepisováno též jako Zefora, je jméno jedné ze sedmi dcer midjánského kněze Jetra. Sipora se stala manželkou Mojžíše a porodila mu dva syny: Geršóma a Elíezera. Její jméno se vykládá jako \"„Pták“\" či \"„Ptáčátko“\".\n\nO Sipoře nám Bible prozrazuje například to, že v dívčím věku společně se svými sestrami pečovala o stáda svého otce a že po narození svého druhého syna nejspíš chtěla zabránit jeho obřízce. Když však viděla, že Hospodin za nedodržení obřízky ohrozil život jejího manžela, kamenným nožem vlastnoručně \"„obřezala předkožku svého syna“\". V době, kdy její muž vyváděl syny Izraele z egyptského otroctví, byla se svými dětmi od svého muže po nějakou dobu odloučena. Když však byl izraelský národ vyveden z Egypta, znovu se ke svému manželovi i se svými syny připojila.\n\nPodle židovské tradice se Sipora po obdržení Tóry na hoře Sinaj již se svým mužem sexuálně nestýkala, neboť Mojžíšova pozice vyžadovala permanentní rituální čistotu. Tuto skutečnost kritizovala Mojžíšova sestra Mirjam, když s Áronem \"„mluvila proti Mojžíšovi kvůli kúšské ženě, kterou si vzal“\". Raši považuje označení Sipory coby Kušitky neboli Etiopanky za eufemismus, jenž narážel na její půvabný vzhled. Kritika, jež se ukázala být neoprávněná a Mirjam za ni byla na přechodnou dobu stižena malomocenstvím, byla směrována proti zanedbávání manželských povinností ze strany Mojžíše.\n\n"}
{"id": "1334646", "url": "https://cs.wikipedia.org/wiki?curid=1334646", "title": "Wladimir Kaminer", "text": "Wladimir Kaminer\n\nWladimir Kaminer (rusky \"Владимир Викторович Каминер\"; transkripce Vladimir Viktorovič Kaminer; * 19. července 1967, Moskva, SSSR) je německý novinář a spisovatel, ruského původu.\n\nNarodil se v ruské židovské rodině. Jeho otec byl inženýrem, jenž pracoval ve státním podniku, orientujícím se na oblast vnitrozemské lodní dopravy, a matka Žanna je profesí vystudovanou inženýrkou v oboru strojírenství, jež si vydělávala na živobytí jako učitelka na technické škole. Wladimir vystudoval nejdříve obor zvukové inženýrství, se zaměřením na divadlo a rozhlas, a teprve posléze obor dramaturgie na Divadelní umělecké a technické vysoké škole v Moskvě (rusky \"Театральный художественно-технический колледж\"; TXTK).\n\nV roce 1990 požádal, ještě před znovusjednocením Německa, jako uprchlík z Moskvy o udělení azylu v tehdejší Německé demokratické republice (německy DDR), jejíž občanství posléze obdržel stejně jako následně Spolkové republiky Německo (SRN). \n\nWladimir Kaminer je ženatý a žije s rodinou v Berlíně. Se svojí paní, Olgou Kaminer, jež je rovněž ruského původu a spisovatelkou, se seznámil roku 1995 v Berlíně. Společně vychovávají dvě děti, Nicole a Sebastiana.\n\n\n\n\n"}
{"id": "1334660", "url": "https://cs.wikipedia.org/wiki?curid=1334660", "title": "Světlana (odbojová skupina)", "text": "Světlana (odbojová skupina)\n\nOrganizace Světlana byla protikomunistická odbojová skupina působící na Moravě v letech 1948–1952. Název organizace je odvozen od jména dcery Josefa Vávry-Staříka (zakladatel organizace). Skupina byla složená především z bývalých partyzánů a zabývala se šíření ilegálních tiskovin, ukrýváním lidí, kteří byli pronásledování režimem, a náborem nových členů. Organizace a její činnost však byly od počátku sledovány Státní bezpečností. Ta navíc dokázala do organizace infiltrovat své agenty a tím celou skupinu rozbít.\n\nZakladatelem této organizace se stal bývalý partyzán Josef Vávra-Stařík, který v době vzniku Světlany pobýval v Paříži, kam ilegálně uprchl krátce po vítězném únoru 1948. Skutečným šéfem odbojové organizace na území Československa byl Antonín Slabík. Josef Vávra a Antonín Slabík se znali již z druhé světové války, kdy byli oba členy partyzánských skupin. Josef Vávra-Stařík byl členem 1. československé partyzánské brigády Jana Žižky, Antonín Slabík byl členem partyzánského oddílu Olga.\n\nPo druhé světové válce se Josef Vávra-Stařík podílel na založení skupiny Partkol, jež sdružovala české partyzány. V tomto spolku vykonával funkci předsedy ve Zlíně. Mezi obyvateli byl velmi oblíbený a vážený. Organizoval pomoc bývalým politickým vězňům a jejich rodinám. Zde se poprvé dostává do sporu s komunistickými představiteli, do roztržky se dostává mj. i s tajným agentem NKGB – mjr. Augustinem Schrammem. Protože Josefu Vávrovi - Staříkovi hrozilo zatčení, rozhodl se dále ve svých aktivitách nepokračovat. Oficiální důvod jeho odchodu ze Zlína byl však odjezd na léčení na východu republiky. Ve skutečnosti však odjel do Volar, kde přešel státní hranici. Po zadržení v uprchlickém táboře pokračoval do Francie, kde se usadil v Paříži. Odtud posílal dopisy do Československa, především Antonínu Slabíkovi a Rudolfu Lenhardovi. Zde se zrodila myšlenka zorganizovat bývalé partyzány do ilegální skupiny.\n\nV září 1948 se ve Zlíně uskutečnila schůzka, kterou inicioval právě Lenhard. Na této schůzce přečetl dopis od Vávry-Staříka, který nepřímo vyzýval k vytvoření ilegální organizace. První ustanovující schůze proběhla až o čtyři měsíce později, a to 7. ledna 1949. Ta se především věnovala družstvu Partkol a jeho výdělku, dále pak finanční pomoci poskytnuté manželkám již uprchlých partyzánů, v otázce financování Světlany se výpovědi rozcházejí. Štáb Světlany byl vytvořen téhož měsíce. U zrodu stáli Antonín Slabík, Rudolf Lenhard a Bedřiška Slavíková, švagrová Antonína Slabíka. Záhy začaly vznikat odnože Světlany. Byla to Světlana-Jarmila, Světlana-Makyta, Světlana-Zlín, Světlana-Jeseník.\n\nHlavním úkolem organizace bylo rozšiřování její členské základny, hledání nových, spolehlivých spolupracovníků k zakládání dalších odnoží skupiny. Dále pak šíření ilegálních tiskovin, které byly psány na psacím stroji a množeny na ručním cyklostylu. Tyto letáky vyzývaly obyvatele k vyjádření odporu proti komunistickému režimu. Organizace též pomáhala ukrývat občany pronásledované režimem. \n\nBohužel právě nabírání nových členů se stalo organizaci osudné. Již v prosinci byl infiltrován spolupracovník Státní bezpečnosti – Václav Kocourek. Státní bezpečnost tak již od počátku celou činnost organizace monitorovala. Postupně byli nasazeni ještě další dva agenti. Krátce po vytvoření organizace tak došlo k první vlně zatýkání. \n\nJaroslav Pospíšil, který se ve svém díle Světlanou obsáhle zabýval, ovšem vyjádřil názor, že celá Světlana byla jen produktem obrovské provokace Státní bezpečnosti, jejímž nejdůležitějším člověkem byl samotný šéf Světlany, Antonín Slabík. Jaroslav Pospíšil musel kvůli tomuto názoru čelit před soudem žalobě, kterou něj podala vdova po Antonínu Slabíkovi. Ta však svou při prohrála - podle Vrchního soudu v Olomouci měl Jaroslav Pospíšil dostatek podkladů, aby to mohl tvrdit.\n\nO nesprávnosti Pospíšilova tvrzení svědčí i diplomová práce zpracována studentkou Masarykovy univerzity v roce 2011. V této práci se vymezila proti Pospíšilově tvrzení, což dokázala podložit relevantními archivními materiály. Na Jaroslava Pospíšila navíc byla podána žaloba i pozůstalými po partyzánovi Oldřichu Fischmaistrovi. Toho Pospíšil nařkl z účasti na úmrtí Jana Masaryka. Nutno podotknout, že Jaroslav Pospíšil není historik, ale právník zabývající se literaturou faktu.\n\nJiž v březnu 1949 byli zatčeni první příslušníci organizace, nejvýznamnějším členům se ale podařilo vyváznout. Na jejich dopadení byli nasazeni spolupracovníci StB, kteří se je pod záminkou pomoci snažili vylákat z jejich úkrytů. Pro tento případ byl zřízen zvláštní útvar Ministerstva vnitra. Lidé z tohoto útvaru vytvářeli dopisy, které měly vypadat, že jsou psány členy organizace. Takto se podařilo zatknout např. Rudolfa Lenharda, který uvěřil léčce v podobě nabídky přechodu státní hranice. Dokonce i samotný Vávra-Stařík padl do pasti, když se, nespokojen s poměry v Paříži, rozhodl odejít do Jugoslávie. Ve Vídni byl komunistickým agentem nalákán do sovětské zóny, zatčen a v kufru auta odvezen do Československa. Tam byl několik let držen ve vazbě a využíván jako svědek v politických procesech. Popraven byl 27. srpna 1953.\n\nCelkem bylo zatčeno téměř 300 osob, které byly rozděleny do šestnácti skupin a následně souzeny ve veřejných procesech. Celkem bylo vyneseno třináct rozsudků smrti a čtrnáct doživotních trestů, dále pak několik desítek trestů v rozmezí dvacet až dvacet pět let. Čtyři tresty smrti byly poté prezidentem zmírněny na doživotí či dvacet pět let.\n\nByla akce StB, která měla sloužit k likvidaci odbojové organizace Světlana. Právě infiltrace agentů StB a falešné dopisy vedou často k názoru, že odbojová skupina byla pouze dílem komunistů a měla sloužit k vyprovokování třídních nepřátel. Dochází tedy k chybnému sloučení odbojové skupiny Světlana s akcí Světlana. Podle Zdeňka F. Šedivého a jiných autorů, např. Jaroslava Pospíšila, odešel Josef Vávra-Stařík do zahraničí z pověření komunistické strany, konkrétně gen. taj. KSČ Rudolfa Slánského. Jeho úkol byl sledovat a rozvracet politický exil, dále potom připravit zmiňovanou akci.\n\n\n"}
{"id": "1334671", "url": "https://cs.wikipedia.org/wiki?curid=1334671", "title": "Poustevna svatého Savvatije (Solovecký klášter)", "text": "Poustevna svatého Savvatije (Solovecký klášter)\n\nPoustevna svatého Savvatije () je jedna z pousteven Soloveckého kláštera, založená podle tradice Savvatijem a Germanem Soloveckými. Situována je v severní části Soloveckého ostrova, na břehu Dlouhého jezera, nedaleko Borové zátoky Bílého moře. Ve 20. a 30. letech 20. století se zde nacházela jedna z poboček Soloveckého tábora zvláštního určení.\n\nPodle legend položili základy současné poustevny svatí Savvatij a German Solovečtí, kteří připluli na ostrov roku 1429 a prvních 6 let prožili právě zde. Místo mělo výhodnou polohu na břehu jezera, poblíž moře, nedaleko od Sekirného vrchu. Řeholníci si zde zřídili cely a později dřevěnou kapli, do níž umístili přivezenou ikonu Boží Matky Odigitrije.\n\nZpočátku zde žili jenom poustevníci, kteří hledali absolutní samotu. Změny přišly až v polovině 18. století, kdy byla stará kaple zrekonstruována, vznikly nové dřevěné cely, zvonice a přístaviště na jezeře. V 19. století v poustevně také přebývali poutníci, kteří pomáhali kosit louky a lovit ryby pro klášter. V té době byly vymýceny další lesy, aby byly rozšířeny louky, vznikly nové obytné budovy, ubytovna pro poutníky, ruská sauna z valounů, kamenná zvonice.\n\nK největšímu stavebnímu rozmachu došlo na konci 19. století za představeného Porfirije. Na připomínku ostřelování Soloveckého kláštera Angličany roku 1864 vznikl mezi lety 1858-1860 nový chrám zasvěcený Smolenské ikoně Boží Matky (projekt archangelského guberniálního architekta A. P. Šachlarjeva). Ikonostas nového chrámu obsahoval ikonu, kterou měl údajně roku 1543 přivést na ostrov svatý Savvatij Solovecký. V letech 1886-1890 potom byla mistry z Velikého Usťugu postavena dvoupatrová cihlová budova cel.\n\nNa počátku 20. století v poustevně trvale žilo 8 bratrů, každý den byly slouženy svaté liturgie a ranní a večerní bohoslužby. V létě navštěvovalo poustevnu množství poutníků.\n\nPo bolševické revoluci vzniknul na souostroví Solovecký tábor zvláštního určení. Budovy poustevny sv. Savvatije sloužily do roku 1925 jako vězení pro politické vězně: menševiky a esery. Když byli tito převezeni na pevninu, na místě bývalé poustevny byla zřízena obyčejná táborová pobočka. Během 2. světové války byla na ostrovech umístěna škola plavčíků sovětského námořnictva. V budovách někdejší poustevny byl umístěn štáb, učebny a ubytovací kapacity pro velitele a vyučující. Po válce zde byla ubytovna pro dělníky pracující pro Učební oddíl Severní flotily. V 70. a 80. letech došlo k několika neúspěšným pokusům zřídit v objektech rekreační středisko.\n\nPrvní mniši se do poustevny začali vracet od roku 1994, aby se zde modlili a rozjímali, později se bratři usadili nastálo. V souvislosti s tím byly založeny zahrady a postaveny skleníky, které zásobují klášter zeleninou. Dlouhodobě probíhají práce na obnově objektů poustevny. Na místě někdejší kaple sv. Savvatije byl vztyčen roku 2002 poklonný kříž, mezi lety 2005-2009 byla provedena restaurace chrámu Smolenské ikony Boží Matky Odigitrije.\n"}
{"id": "1334676", "url": "https://cs.wikipedia.org/wiki?curid=1334676", "title": "Ripperova promenáda", "text": "Ripperova promenáda\n\nRipperova promenáda je lázeňská promenáda v Lázních Jeseník.\n\nPřesný rok uvedení Ripperovy promenády není znám, ale stalo se tak v polovině devatenáctého století. Jedná se o okružní komunikaci v nadmořské výšce okolo 610 metrů obepínající vrchol Kopa jihovýchodně od samotných lázní. Začátek a konec 1150 metrů dlouhé promenády je situován v blízkosti lázeňského domu \"Priessnitz\". Pojmenována byla po Johannovi Ripperovi, zeti zakladatele lázní Vincenta Priessnitze, který po jeho smrti převzal jejich vedení. Promenáda je v celé délce lemována alejí zhruba 260 stromů, jejíž součástí je i tzv. Lípa na promenádě, která je památným stromem, umístěna je podél ní série informačních tabulí, několik altánů, pomníků včetně tzv. Maďarského, jehož lev se stal i symbolem samotných lázní. Promenáda umožňuje výhled na město Jeseník a přilehlé části Hrubého Jeseníku, Rychlebských hor, Zlatohorské vrchoviny a části polských rovin. Její severovýchodní část využívá modře značená trasa 2205 spojující lázně s městem po tzv. Muzikantské cestě.\n\n"}
{"id": "1334677", "url": "https://cs.wikipedia.org/wiki?curid=1334677", "title": "Sinapaldehyd", "text": "Sinapaldehyd\n\nSinapylaldehyd je organická sloučenina strukturou podobná kyselině skořicové. Je syntetizován v metabolismu fenylpropanoidů a patří mezi prekurzory ligninu.\n\nTato látka je v huseníčku rolním součástí metabolické dráhy, při níž vzniká lignin. Enzym dihydroflavonol-4-reduktáza mění sinapaldehyd a NADPH na sinapylalkohol a NADP. Sinapaldehyd se také nachází v rostlině \"Senra incana\".\n\nSinapaldehyd může být vylouhován z korkových zátek do vína.\n\n"}
{"id": "1334679", "url": "https://cs.wikipedia.org/wiki?curid=1334679", "title": "Zahrádecký letohrádek", "text": "Zahrádecký letohrádek\n\nZahrádecký letohrádek, též označovaný jako Novozámecký letohrádek je kruhová stavba, umístěná v historické bažantnici na katastru městyse Holany v okrese Česká Lípa v Libereckém kraji. Do 21. století se dochovalo pouze torzo tohoto objektu, který sloužil jako zázemí pro lovce a další hosty na Novozámeckém panství Kouniců.\n\nPozůstatky někdejšího loveckého pavilonu, resp. letohrádku, stojí ve vzdálenosti zhruba 1,5 km vzdušnou čarou od zahrádeckého zámku směrem na jih. Stavba se nachází uprostřed lesa v jihovýchodní části historické bažantnice ze 16. století v nadmořské výšce cca 256 metrů. Tato východní část bažantnice představuje území trojúhelníkovitého tvaru, ohraničené na západě trasou Valdštejnské aleje, na severu Bobřím a na jihu Dolským potokem, jejichž soutok se nachází přibližně o 300 metrů dále na východ od okraje lesa. Od tohoto soutoku pak Bobří potok pokračuje Mnichovskou průrvou do Novozámeckého rybníka.\n\nNovozámecká bažantnice byla založena majiteli panství již v 16. století. Na podkladech I. vojenského mapování z druhé poloviny 18. století je zobrazena ještě jako celistvá lesní plocha. K poměrně náročné krajinné úpravě bažantnice zřejmě došlo ve 20. letech 19. století, kdy byl majitelem Novozámeckého panství Vincenc Karel Josef Kounic. Při severním okraji bažantnice se až do 21. století dochovala někdejší hájovna, byť v částečně přestavěné podobě. Jižně od hájovny býval uprostřed lesa protáhlý rybník (tzv. \"Fasangartenteich\") s ostrůvkem. Kromě bažantů byla v oboře chována i lovná zvěř, například divoká prasata. Přirozený lužní les byl obohacen o další druhy stromů, jako jsou duby, buky a lípy. Bažantnice bývala proťata sítí přímých i okružních cest, většina z nich se však nedochovala. \n\nSoučástí komponované krajiny byla četná stromořadí. Od zahrádeckého zámku se směrem na jih rozbíhal trojzubec takových cest. Nejzápadnější z nich byla Valdštejnská alej, východní paprsek představovala cesta, směřující ke kostelu sv. Barbory a mezi nimi uprostřed byla alej, která vedla k tzv. Novozámeckému letohrádku. Do Novozámecké bažantnice, přesně na ostrůvek uprostřed tamního rybníka, mířila další, diagonálně vedená alej, která vycházela z osady Hráz (německy \"Herrnsen\"), ležící u hráze Novozámeckého rybníka. Obě aleje, které vedly k objektům v Novozámecké bažantnici, později zanikly. \n\nLovecký pavilon, tzv. Novozámecký letohrádek, byl vybudován v roce 1825. Jedná se o zděnou stavbu válcového tvaru o průměru asi 10 metrů. Po roce 1945 stavba pustla a na počátku 21. století se z ní dochovalo pouze obvodové zdivo. V úrovni prvního patra býval z vnější strany kolem stavby zastřešený dřevěný ochoz. Stavba byla prosvětlena četnými okny a dveřmi. Letohrádek představoval zázemí pro účastníky honů, byla zde připravována teplá strava a pořádány lovecké hostiny. Poblíž loveckého pavilonu byla také pro rozptýlení hostů zřízena střelnice s pohyblivými terči. Dalšími, později zaniklými romantickými stavbami v prostoru bažantnice, bývala tzv. eremitáž neboli poustevna a rybářský domek. Bažantnice bývala v minulosti ohrazena a vstupům na hlavní osovou cestu, navazující na Valdštejnskou alej, dominovaly dvě klasicistní brány s kamennými pilíři. \n\n\n\n\n"}
{"id": "1334680", "url": "https://cs.wikipedia.org/wiki?curid=1334680", "title": "Kyselina sinapová", "text": "Kyselina sinapová\n\nKyselina sinapová je organická sloučenina, derivát kyseliny skořicové. Patří mezi fenylpropanoidy. Často se používá v MALDI hmotnostní spektrometrii.\n\nKyselina sinapová tvoří dimery sama se sebou (jednu strukturu) a také s kyselinou ferulovou (tři různé struktury) ve stěnách buněk obilovin a tak může mít podobný vliv na strukturu buněčné stěny jako diferulové kyseliny.\n\nSinapin je alkaloidový amin, který se nachází v semenech brukve černé. Je považován za ester kyseliny sinapové a cholinu.\n\nKyselina sinapová se vyskytuje ve vínu a octu.\n\n"}
{"id": "1334682", "url": "https://cs.wikipedia.org/wiki?curid=1334682", "title": "Lamine Guèye", "text": "Lamine Guèye\n\nLamine Guèye (* 18. července 1960 Dakar) je bývalý senegalský reprezentant v alpském lyžování\n\nPochází z prominentní rodiny; jeho dědeček, který se jmenoval také Lamine Guèye, byl předsedou senegalského parlamentu. Od osmi let žil v internátní škole ve Švýcarsku a věnoval se lyžování a lednímu hokeji. V roce 1979 založil Senegalskou lyžařskou federaci a dosáhl jejího přijetí do Mezinárodní lyžařské federace. Na Zimních olympijských hrách 1984 v Sarajevu startoval jako historicky první zástupce subsaharské Afriky (při slavnostním zahájení nastupovaly výpravy v abecedním pořadí podle srbochorvatských názvů a tak se stalo, že osamocený Senegalec pochodoval mezi týmy Spojených států amerických a Sovětského svazu). Ve sjezdu skončil na 51. místě z 61 startujících, v obřím slalomu na 57. místě ze 108 závodníků. Zúčastnil se také Zimních olympijských her 1992 v Albertville, kde obsadil 45. místo ve sjezdu, 78. místo v superobřím slalomu a 66. místo v obřím slalomu, soutěže ve slalomu a kombinaci nedokončil. Při své olympijské derniéře nNa Zimních olympijských hrách 1994 v Lillehammeru nastoupil pouze do sjezdu, nedorazil však do cíle. Zúčastnil se čtyř mistrovství světa v alpském lyžování, nejlepším umístěním bylo 32. místo ve slalomu v roce 1996, nastoupil také ve 25 závodech Světového poháru, ani jednou nebodoval.\n\nVedle sportu se věnoval obchodu a finančnictví, působil v modelingu a hrál menší roli ve filmu \"Moonraker\" (1979), je také potápěčským instruktorem. Vydal knihu \"Senegalský lyžař hledá olympijskou myšlenku\", v níž protestuje proti tomu, aby se závodníkům z exotických zemí omezoval přístup na zimní olympiádu.\n\n"}
{"id": "1334690", "url": "https://cs.wikipedia.org/wiki?curid=1334690", "title": "Jan Gross (duchovní)", "text": "Jan Gross (duchovní)\n\nJan Gross (25. dubna 1938, Starogard Gdański – 25. března 2014, Cieszyn) byl polský luterský duchovní a činovník ekumenického hnutí.\n\nOrdinován byl roku 1960. V letech 2002–2007 byl předsedou synodu Evangelicko-augsburské církve v Polské republice.\n"}
{"id": "1334693", "url": "https://cs.wikipedia.org/wiki?curid=1334693", "title": "Grand Prix Francie 1914", "text": "Grand Prix Francie 1914\n\nGrand Prix Francie 1914 () byla v pořadí sedmou Velkou cenou Francie. Konala se na okruhu po veřejných silnicích u Lyonu 4. července 1914.\n\nPravidla Velké ceny vyhlášená Automobile Club de France pro rok 1914 stanovovala maximální hmotnost vozu na 1100 kg a objem motoru do 4500 cm³. Závod měl 20 kol o délce 37,631 kilometrů, celkově tak jezdci ujeli 752,62 km. \n\nZvítězil Christian Lautenschlager s průměrnou rychlostí 105,677 km/h. Nejrychlejší kolo zajel Max Sailer (20:06) s průměrnou rychlostí 112,325 km/h.\n\nTento ročník Velké ceny Francie byl soubojem mezi vozy francouzské firmy Peugeot a německými vozy Mercedes. Šlo o poslední Grand prix konanou před první světovou válkou, konala se necelý týden po atentátu na arcivévodu Františka Ferdinanda d'Este v Sarajevu. Odhaduje se, že závod sledovalo více než 300 000 diváků.\nStartovalo 37 vozů, které byly na trať pouštěny ve dvojicích s půlminutovým odstupem mezi dvojicemi. O pořadí na startu rozhodl los. První dvojicí byli Ferenc Szisz (Mercedes) a Carl Jörns (Opel). Na konci prvního kola vedl Sailer s osmnáctisekundovým náskokem, koncem kola pátého zvýšil rozdíl na 3 minuty. Sailer ale musel se zadřeným motorem odstoupit v šestém kole. Vedení převzal Georges Boillot a držel jej následujících 12 kol. V jejich průběhu vedl před svými soupeři o více než čtyři minuty.\n\nKaždý řidič Mercedesu v průběhu závodu udělal jen jednu zastávku na přezutí nových pneumatik Continental, nezávisle na tom v jakém stavu byly pneumatiky původní. Oproti tomu vozy Peugeot užívaly méně kvalitní pneumatiky značky Dunlop. Boillot byl tak nucen osmkrát zastavit k výměně kol. Čas strávený zastávkami dovolil Lautenschlagerovi Boillota v 18. kole předjet. Koncem tohoto kola už Lautenschlager vedl o více než 30 sekund. Boillot ale v 19 kole musel kvůli přehřátému motoru odstoupit. Pro zranění musel odstoupit i Ferenc Szisz, vítěz první Grand Prix Francie v roce 1906. V 11. kole zastavil, aby vyměnil kolo. Přitom jej zachytil projíždějící vůz Opel a způsobil mu zlomeninu ruky. Jeho mechanik byl také zraněn. \n\nGrand Prix 1914 byla posledním předválečným závodem, další se konala až v roce 1919.\n"}
{"id": "1334694", "url": "https://cs.wikipedia.org/wiki?curid=1334694", "title": "Alginátové ovoce", "text": "Alginátové ovoce\n\nAlginátové ovoce je náhražka skutečného ovoce, která se používá v pekařství. V současnosti je to jedna z nejčastěji používaných pekárenských přísad. Ovoce používané pro potravinářské účely má obvykle červenou, žlutou nebo zelenou barvu.\n\nZákladní surovinou pro výrobu této přísady jsou červené mořské řasy neboli ruduchy, které se suší a poté se z nich připravuje agar. Tento přírodní polysacharid má velmi příznivé potravinářské vlastnosti, jako je vysoká gelující schopnost, díky čemuž je velmi vhodný k přípravě želatiny a různých želé. Dokáže také stabilizovat potravinářskou hmotu, a proto se používá jako zahušťovadlo při přípravě různých dezertů, krémů či pudinků.\n\n"}
{"id": "1334737", "url": "https://cs.wikipedia.org/wiki?curid=1334737", "title": "Guadalupe (ostrov)", "text": "Guadalupe (ostrov)\n\nGuadalupe ( \"Isla Guadalupe\") je ostrov v Tichém oceánu, ležící 240 kilometrů západně od Kalifornského poloostrova. Má rozlohu 244 km² a žije na něm 213 stálých obyvatel. Administrativně ostrov náleží k městu Ensenada v mexickém státě Baja California a je nejzápadnějším obydleným místem Latinské Ameriky. Obyvatelé se věnují převážně rybolovu, nachází se zde také základna mexického námořnictva a meteorologická stanice.\n\nOstrov je tvořen dvěma štítovými sopkami, vystupujícími 1100 m nad dno okolního oceánu, převládajícími horninami jsou čedič a trachyt. Jeho povrch je skalnatý, nejvyšší horou je Monte Augusta (1324 m n. m.). Při jeho pobřeží se nacházejí neobydlené ostrůvky \"Islote Afuera\", \"Islote Adentro\" a \"Islote Negro\". Podnebí je suché (jen čtrnáct deštivých dnů v roce a průměrné roční srážky 108,5 mm), převážně subtropické a v nadmořské výšce nad 800 m mírné. Spolu s přilehlým pobřežím a souostrovím Channel Islands náleží Guadalupe do ekoregionu chaparral.\n\nOstrov od 18. století navštěvovali ruští a američtí lovci kožešin, kteří zdecimovali místní populaci lachtanů a vysadili na ostrovech kozy, což vedlo ke spasení většiny původní vegetace včetně unikátní olivivníkovité rostliny \"Hesperelaea\". Situace se zlepšila až po vyhlášení ostrova chráněným územím v roce 1928. Typickou místní rostlinou je borovice montereyská, roste zde také cypřiš Forbesův, palma \"Brahea edulis\" a kaktus \"Cylindropuntia prolifera\". Díky své izolaci ostrov oplývá endemickými živočišnými druhy, jako je lachtan guadelupský, jehla guadelupská a strnadec guadalupský. Dravý pták karančo guadeloupský byl vyhuben na přelomu 19. a 20. století, buřňáček guadalupský a místní poddruh králíčka amerického \"Regulus calendula obscurus\" jsou rovněž pokládány za vyhynulé. Pobřeží Guadalupe je jediným místem na světě, kde hnízdí buřňáček dlouhokřídlý. V moři okolo ostrova je mimořádně hojný žralok bílý, potápění v klecích za žraloky je díky čistotě zdejší vody hlavní turistickou atrakcí.\n\n\n"}
{"id": "1334742", "url": "https://cs.wikipedia.org/wiki?curid=1334742", "title": "Budweiser (USA)", "text": "Budweiser (USA)\n\nBudweiser je americký světlý ležák vyráběný firmou Anheuser-Busch a je jednou z nejznámějších pivních značek ve Spojených státech. Pivo bylo představeno Carl Conrad & Co. v St. Louis roku 1876.\n\nPivovar Anheuser-Busch byl ve sporu s českým pivovarem Budweiser Budvar. Důvodem byl stejný název piv. Sice obě značky mají v názvu Budweiser, americká firma však nemá právo na ochranou známku Budvar. V Evropské unii je pivo prodáváno pod názvem Bud.\n\n"}
{"id": "1334743", "url": "https://cs.wikipedia.org/wiki?curid=1334743", "title": "Guadalupe", "text": "Guadalupe\n\nGuadalupe (z arabského \"vád-al-lubb\", skrytá řeka) může být:\n\n\n"}
{"id": "1334748", "url": "https://cs.wikipedia.org/wiki?curid=1334748", "title": "WTA Finals 2017 – ženská čtyřhra", "text": "WTA Finals 2017 – ženská čtyřhra\n\nŽenská čtyřhra WTA Finals 2017 probíhala v závěru října 2017. Do deblové soutěže singapurského Turnaje mistryň nastoupilo osm nejlepších dvojic v klasifikaci žebříčku WTA Race. Obhájkyněmi titulu byly Rusky Jekatěrina Makarovová a Jelena Vesninová, jež v semifinále podlehly dvojici Kiki Bertensová a Johanna Larssonová.\n\nRozlosování deblové soutěže proběhlo v pondělí 24. října v 18 hodin místního času.\n\nZ turnaje se odhlásily dva kvalifikované páry. Nejdříve Američanka Bethanie Matteková-Sandsová s českou hráčkou Lucií Šafářovou, které vyhrály úvodní dva grandslamy sezóny. Matteková-Sandsová si v červenci 2017 přivodila luxaci pately v koleni a ukončila sezónu. Šafářová ji následovala v říjnu pro zánět šlach v zápěstí. V říjnu pak také ukončila sezónu další Češka, 32letá Lucie Hradecká pro zranění kolena, jež měla do soutěže zasáhnout s Kateřinou Siniakovou.\n\nS kariérou se v Singapuru rozloučila švýcarská tenistka Martina Hingisová, která již v průběhu turnaje oznámila, že po Turnaji mistryň ukončí kariéru. Poslední zápas pak odehrála v semifinále, kde s Čan Jung-žan podlehly Babosové s Hlaváčkovou.\n\nVítězem se stal třetí nasazený maďarsko-český pár Tímea Babosová a Andrea Hlaváčková, který ve finále zdolal nizozemsko-švédské turnajové osmičky Kiki Bertensovou a Johanna Larssonovou. Po dvousetovém průběhu 4–6 a 6–4 rozhodl až supertiebreak poměrem míčů [10–5]. Obě šampionky si do žebříčku WTA připsaly 1 500 bodů a získaly pátou společnou trofej po vítězstvích v Rabatu, Québecu, Taškentu i  Moskvě. Babosová vybojovala šestnáctý deblový titul na okruhu WTA Tour a pro Hlaváčkovou to bylo dvacáté páté takové turnajové vítězství. Půlroční spolupráci po zisku první trofeje Martiny Navrátilové obě ukončily, když Babosová vyjádřila záměr více se soustředit na dvouhru.\n\n"}
{"id": "1334751", "url": "https://cs.wikipedia.org/wiki?curid=1334751", "title": "Kostel svatého Mikuláše (Slabce)", "text": "Kostel svatého Mikuláše (Slabce)\n\nKostel svatého Mikuláše je nejstarší dochovaná památka ve Slabcích. Je chráněn jako kulturní památka České republiky.\n\nNa místě dnešního kostela stával pozdně románský kostel z poloviny 13. století. Ten byl písemně doložen jako farní ve ve 14. století. V letech 1787–1789 byl barokně přestavěn. V 19. století docházelo ke stavebním úpravám věže. Při poslední rekonstrukci byl pozlacen ciferník věžních hodin.\nV současnosti je kostel filiální k Rakovníku. V kostele probíhají pravidelné bohoslužby a to od 19. března, tedy svátku sv. Josefa do Vánoc vždy v sobotu od 14 hodin.\n\nKostel má jednu loď s trojboce uzavřeným presbytářem, s přístavky po stranách a s hranolovou věží při západním průčelí, která je zakončena bání. Kostel býval obklopen hřbitovem, ten byl však roku 1787 zrušen.\n"}
{"id": "1334798", "url": "https://cs.wikipedia.org/wiki?curid=1334798", "title": "Dálnice v Bělorusku", "text": "Dálnice v Bělorusku\n\nDálnice v Bělorusku tvoří především 4-proudé silnice. Bělorusko se nenachází v Evropské unii, nemá tudíž žádné mezinárodní předpisy pro klasifikaci dálnice a tak jsou za dálnice považovány i cesty, které nevyhovují evropským standardům. Na mnoha místech např. jízdní pruhy neodděluje dělící středový pás a oba směry dělí jen dvojitá plná čára, na dálnicích se vyskytují jednoúrovňové křižovatky i přechody pro chodce, někde se jedná pouze o dvouproudové silnice. Maximální povolená rychlost na dálnicích je pro osobní automobily 110 km/h. Na běloruských dálnicích funguje mýtný systém pro všechna vozidla, zpoplatněné však nejsou všechny úseky. Bělorusko leží na důležité dopravní trase, tvoří spojnici Ruska a Evropy. \n\nDálnice v Bělorusku jsou označovány písmenem M (\"Mahistralʹ\", v azbuce \"Магістраль\" - bělorusky dálnice)\n"}
{"id": "1334800", "url": "https://cs.wikipedia.org/wiki?curid=1334800", "title": "Franklin Clarenc Mars", "text": "Franklin Clarenc Mars\n\nFranklin Clarence Mars(24. září 1883 – 8. dubna 1934), známý jako Frank C. Mars, byl americký obchodním magnát, který založil roku 1920 potravinářskou společnost Mars, která vyrábí převážně čokoládové tyčinky. Marsův syn Forrest Edward Mars vyvinul čokoládové dražé M&M‘s a tyčinky Mars.\n\nFrank Mars se narodil v roce 1882 v Minnesotě, kdese naučil dělat ručně čokoládové bonbóny od své matky Alvy, která ho bavila, když onemocněl svalovou obrnou. Ve věku 19 let začal prodávat melasové čipsy.\n\nV roce 1902 si vzal učitelku Ethel G. Kissack (29. září 1882 – 11. dubna 1980). Jejich syn, Forrest Mars, se narodil v roce 1904 ve Wadeně v Minnesotě. Nakonec se však rozvedli a Mars si poté v roce 1910 vzal podnikatelku a majitelku dostihové stáje Ethel Veronicu Healy (1884 – 25. prosince 1945). S tou měl poté dceru Patricii Mars (1914 - 1965). \n\nV roce 1911 založil v Tacomě ve Washingtonu s jeho druhou manželkou Ethel továrnu na cukrovinky s názvem Mars Candy Factory. Tato továrna začala vyrábět a prodávat čerstvé cukrovinky ve velkém, ale nakonec podnik selhal, protože ve městě byl již lépe zavedený obchod Brown & Haley.\n\nV roce 1920 se přestěhovali do Minneapolis v Minnesotě, kde Mars založil firmu Mar-O-Bar Co. a začal vyrábět čokoládové tyčinky. Z této firmy vznikla poté společnost Mars, Incorporated. V roce 1923 uvedl na trh nápad svého syna Forresta, tyčinku Milky Way, která se v zápětí stala nejprodávanější čokoládovou tyčinkou. Mars se v roce 1929 přestěhoval do Chicaga a usadil se v městské části River Forest. Stal se čestným kapitánem policejního oddělení v Oak Park v Illinois.\n\nV roce 1930 Mars vyvinul další slavnou čokoládovou tyčinku Snickers.\n\nMars zemřel na srdeční potíže v roce 1934 ve věku 51 let, přičemž vlastnictví rodinného podniku přešlo na jeho syna Forresta.\n\nMarsova rodina se stala druhou nejbohatší rodinou světa a jejich majetek činil v roce 2019 126,5 miliardy dolarů.\n"}
{"id": "1334802", "url": "https://cs.wikipedia.org/wiki?curid=1334802", "title": "Prohlášení k deportaci Židů ze Slovenska", "text": "Prohlášení k deportaci Židů ze Slovenska\n\nProhlášení k deportacím Židů ze Slovenska je dokument, který podepsalo 24 většinou disidentů, z nichž někteří byli katoličtí aktivisté. Adresovali ho jako projev \"lítosti a odprošení\" za deportace Židů během 2. světové války židovské náboženské obci a židovským spoluobčanům na Slovensku. Bylo zveřejněno v říjnu 1987, mělo však dosah i mimo Slovensko.\nJán Čarnogurský v anketě časopisu \"Kritika & Kontext\" přiznal, že myšlenka Prohlášení vznikla v rozhovorech s Borisem Lazarem, který mu dal přečíst strojopis disertační práce Ivana Kamence na toto téma. Prohlášení bylo kolektivním dílem. Hlavními autory podle Františka Mikloška byli Ján Chryzostom Korec, Čarnogurský a Jozef Jablonický. Hudební skladatel Roman Berger si dodnes myslí, že Prohlášení napsali Čarnogurský a Dominik Tatarka.\n\nText vyšel v domácím samizdatu \"Náboženství a současnost\", důležitější však bylo jeho publikování v zahraničí. Anton Hlinka přečetl Prohlášení na shromáždění bývalých vězňů koncentračního tábora Mauthausen. Text dokumentu pak odvysílaly Svobodná Evropa i Hlas Ameriky, vyšel ve slovenském i českém emigrantském tisku. Prohlášení vyšlo i v téměř všech izraelských novinách.\n\n\nKoncem listopadu 1987 uveřejnily ústřední stranické deníky Rudé právo a Pravda článek \"Opožděná lítost a co se za ní skrývá\", podepsaný pseudonymem, který tvrdil, že jde o \"provokaci pohrobků slovenského klerofašistického režimu a ideovědiverzních centrál\".\n\nZ \"dopisu signatářům Prohlášení k deportacím Židovských občanů ze Slovenska z Tel Avivu z února 1990\" vyplývá, že \"reakcí zdejších občanů československého původu bylo obnovení Společnosti přátelství Izrael - Československo\".\n\nPřed Vánocemi 1990 přijala Národní rada pod předsednictvím Františka Mikloška \"Prohlášení k deportacím Židů ze Slovenska\", jehož text zformuloval poslanec Anton Hykisch a přečetla Zuzana Mistríková. Všichni poslanci projevit souhlas tím, že povstali z míst.\n"}
{"id": "1334803", "url": "https://cs.wikipedia.org/wiki?curid=1334803", "title": "Thorvald Aagaard", "text": "Thorvald Aagaard\n\nHans Thorvald Aagaard (8. června 1877 Rolfsted Sogn, ostrov Fyn Dánsko – 22. března 1937 Ringe, Dánsko) byl dánský varhaník, hudební skladatel a pedagog.\n\nAagaard pocházel z rolnické rodiny. Narodil se v obci Rolfsted Sogn na dánském ostrově Fyn. Od dětství hrál na housle. Jeho rodiči byli Anders Hansen (1839-1926) a Anna Hansen (1851-1928). Již jako dítě se učil na housle. Od roku 1896 navštěvoval Askovskou střední školu. Od roku 1896 se učil hře na housle soukromě v Kodani u Carla Nielsena\n\nV letech 1900–1902 studoval na kodaňské konzervatoři hru na housle, varhany a teorii hudby. Po absolvování vojenské služby pokračoval ve studiu skladby, kontrapunktu a historie hudby u Carla Nielsena a Thomase Lauba. Oba tito skladatelé měli velký vliv na jeho další hudební vývoj.\n\n1905 se stal Aagaard varhaníkem kostela v Ryslinge a učitelem hudby na tamní škole. Mimořádné postavení v dánské hudbě si vypracoval svou snahou o obnovu dánské písně. Jako varhaník zpočátku pracoval, stejně jako Thomas Laub, na modernizaci dánského církevního zpěvu. Za tímto účelem složil sbírku 30 žalmových zpěvů. Jeho komunita byla brzy nazývána \"Laubské dánské společenství\". Ve roce 1907 založil amatérský symfonický orchestr \"Fynske Musikanter\". Jeho členové byli okolní zemědělci, učitelé a řemeslníci. S orchestrem provedl více než 400 koncertů v Ryslinge a jeho okolí. 19. října 1908 se oženil s Karen Hansenovou (1881–1955).\n\nV roce 1912 byl spolu se svým přítelem Ringem a učiteli Laubem a Nielsenem pověřen sestavením nového školního zpěvníku. Kvůli 1. světové válce se práce protáhla až do roku 1922. V tomto roce byla vydána sbírka obsahující více než 575 písní. Mimo jiné obsahovala 35 Aagaardových nových skladeb. Řada písní z této sbírky navždy ovlivnila dánskou hudební kulturu.\n\nV letech 1930 a 1932 vydal dvě sbírky varhanních preludií k bohoslužbám a v roce 1933 publikoval školu hry na housle, která byla v celém Dánsku používána jak v hudebních školách, tak i při soukromém vyučování. Publikoval články v novinách odborném tisku. Stal se velmi populárním, takže když se zhoršilo jeho zdraví, byla uspořádána sbírka na jeho rehabilitační pobyt v Norsku.\n\nZemřel 22. března 1937. Po celý svůj život byl varhaníkem v Ryslinge a je tam také pohřben.\n\n\n\n\n\n"}
{"id": "1334804", "url": "https://cs.wikipedia.org/wiki?curid=1334804", "title": "Sinapin", "text": "Sinapin\n\nSinapin je organická sloučenina, alkaloid nacházející se v semenech některých rostlin, například brukvovitých. Je to cholin<nowiki>ester</nowiki> kyseliny sinapové.\n\nTuto látku objevil Étienne Ossian Henry roku 1825.\n\nSinapin se obvykle objevuje ve vnější slupce semen olejnin a bývá ve velkých množstvích obsažen ve zbytcích po lisování některých olejů, například z brukve sítinovité (12,2 % hmotnosti) a řepky (9,5 %).\n\nObvyklý postup extrakce sinapinu z výlisků spočívá v odstranění tuků pomocí hexanu Soxhletovým extraktorem následovaným extrakcí 70% methanolem při 75 °C.\n\nSinapinesteráza je enzym, který katalyzuje hydrolytické štěpení sinapinu na kyselinu sinapovou a cholin.\nSinapoylglukóza-cholin O-sinapoyltransferáza přeměňuje 1-\"O\"-sinapoyl-β-D-glukózu a cholin na D-glukózu a sinapin.\n\n"}
{"id": "1334808", "url": "https://cs.wikipedia.org/wiki?curid=1334808", "title": "Ǩ", "text": "Ǩ\n\nǨ (minuskule ǩ) je speciální znak latinky. Nazývá se K s háčkem. Písmeno Ǩ jako takové se používá pouze v skoltské sámštiny, dále se používá se v transkripci romské cyrilice a lazštiny. Čte se jako velární ejektiva (kʼ, výslovnost mezi českým k a ch) nebo jako nebo jako neznělá palatální afrikáta (c͡ç, výslovnost asi jako české č). V romštině bývá používáno velmi výjimečně, často bývá nahrazováno za K a značí ho znak Ҡ. V lazštině ho značí znak კ. V Unicode má velké písmeno kód U+01E8 a malé U+01E9.\n"}
{"id": "1334809", "url": "https://cs.wikipedia.org/wiki?curid=1334809", "title": "TuS Koblenz", "text": "TuS Koblenz\n\nTuS Koblenz (celým názvem: Turn- und Spielvereinigung Koblenz 1911 e. V.) je německý fotbalový klub, který sídlí ve městě Koblenz ve spolkové zemi Porýní-Falc. Dříve klub sídlil v městské části Neuendorf, po přejmenování v roce 1982 pak sídlí v Oberwerthu. Založen byl v roce 1934 po fúzi klubů TV 1864 Neuendorf a FV 1911 Neuendorf. Svůj současný název nese od roku 1982. Od sezóny 2018/19 působí v Oberlize Rheinland-Pfalz/Saar, páté německé nejvyšší fotbalové soutěži. Největším úspěchem klubu je celkem pětinásobné vítězství v porýnském poháru. Klubové barvy jsou modrá a černá.\n\nSvé domácí zápasy odehrává na stadionu Oberwerth s kapacitou 9 500 diváků.\n\nZdroj: \n\n\n\n\nZdroj: \n\n\n\nZdroj: \n\n\n\n"}
{"id": "1334810", "url": "https://cs.wikipedia.org/wiki?curid=1334810", "title": "Jod-124", "text": "Jod-124\n\nJod-124 (I) je radioizotop jodu s poločasem přeměny 4,176 dne, v 77,1 % případů se přemění záchytem elektronu a v 22,9 % emisí pozitronu; pokaždé na Te.\n\nLze jej vyrobit v cyklotronu mnoha různými jadernými reakcemi. Nejčastějším výchozím materiálem je Te.\n\nI se ve formě jodidového aniontu používá k přímému zobrazování štítné žlázy pozitronovou emisní tomografií (PET). Jod-124 se často používá jako radioaktivní značkovač s poločasem přeměny výrazně delším, než má fluor-18. Při tomto použití je chemicky navázán na molekulu farmaka, čímž se vytváří pozitrony vyzařující radiofarmakum, které je po vpravení do těla zobrazováno pomocí PET přístroje.\n"}
{"id": "1334813", "url": "https://cs.wikipedia.org/wiki?curid=1334813", "title": "P̌", "text": "P̌\n\nP̌ (minuskule p̌) je speciální znak latinky. Nazývá se P s háčkem. Písmeno se používá pouze v přepisu lazštiny, kde slouží pro přepis znaku პ (někdy se však přepisuje jako písmeno \"Ṗ\"). Čte se jako biabiální ejektiva (), což je silnější vyslovování \"P\". V Unicode pro znaky neexistuje předkomponovaná varianta, používá se běžné latinkové písmeno \"p\" (U+0050 pro majuskulní, resp. U+0070 pro minuskulní variantu) následované kombinujícím diakritickým znaménkem háček U+030C.\n"}
{"id": "1334815", "url": "https://cs.wikipedia.org/wiki?curid=1334815", "title": "Ṗ", "text": "Ṗ\n\nṖ (minuskule ṗ) je speciální znak latinky. Nazývá se P s tečkou. Dříve se vyskytovalo v irštině, kde je však nyní nahrazeno za spřežku ph. Dnes je používáno vzácně pouze v traskripci lazštiny, kde ho reprezentuje znak პ, kde ho však často nahrazuje častěji v přepisech používané písmeno P̌, takže je toto písmeno považováno za ohrožené. V Unicode má velké písmeno kód U+1E56 a malé kód U+1E57.\n"}
{"id": "1334819", "url": "https://cs.wikipedia.org/wiki?curid=1334819", "title": "Heinrich Bach", "text": "Heinrich Bach\n\nHeinrich Bach (26. září 1615 Wechmar – 20. července 1692 Arnstadt) byl německý varhaník a hudební skladatel, člen hudební rodiny Bachů.\n\nHeinrich Bach se narodil 26. září 1615 ve Wechmaru a je otcem tzv. Arnstadtské linie rodiny Bachů. Po předčasné smrti otce se ho ujal starší bratr Johannes Bach (1604–1673) a pokračoval v Heinrichově hudebním vzdělávání. Přestěhovali se nejprve do Suhlu a později do Schweinfurtu. \n\nV letech 1635–1641 byl členem městského orchestru v Erfurtu, který vedl bratr Johannes. V roce 1641 se stal varhaníkem v Arnstadtu, kde působil až do své smrti v roce 1692. V roce 1642 se oženil s Evou Hoffmannovou, dceru městského pištce ze Suhlu.\n\nJeho tři synové, Johann Christoph Bach, Johann Michael Bach a Johann Günther Bach,se stali rovněž hudebníky.\n\nDochovalo se pouze několik Heinrichových skladeb:\n\n"}
{"id": "1334820", "url": "https://cs.wikipedia.org/wiki?curid=1334820", "title": "Dorotka", "text": "Dorotka\n\nDorotka může být:\n\n"}
{"id": "1334821", "url": "https://cs.wikipedia.org/wiki?curid=1334821", "title": "Džemal Bijedić", "text": "Džemal Bijedić\n\nDžemal Bijedić (12. dubna 1917, Mostar, Rakousko-Uhersko–18. ledna 1977, Kreševo, SFRJ) byl jugoslávský partyzán a posléze i komunistický politik. V letech 1971 až 1977 zastával post předsedy Svazové výkonné rady (celojugoslávské vlády). \n\nBijedić se narodil v Mostaru v dnešní Bosně a Hercegovině do obchodnické rodiny, která se do Mostaru dosídlila z východobosenského města Gacko. Ve věku jednoho roku mu na španělskou chřipku zemřel otec. O Džemala se následně starala hlavně jeho matka Zafira a strýc Bećir. Základní školu a gymnázium vystudoval ve svém rodném měste. Poté pokračoval na studiích na právnické fakultě Univerzity v Bělehradě. \n\nJako student gymnázia byl členem společnosti Gajret a stal se i sympatizantem revoluční společnosti, ke které se připojil během svých studií v Bělehradu. V říjnu 1938 vstoupil do Svazu komunistické mládeže a v prosinci 1939 se stal členem ilegální komunistické strany. V letech 1940–1941, tj. těsně před vypuknutím války byl sekretářem Oblastního výboru SKOJ pro území Hercegoviny. Za práci pro komunisty byly zatčen v Mostaru hned čtyřikrát. \n\nBěhem druhé světové války se účastnil boje proti italské a německé okupaci. V okamžiku vyhlášení války měl pozici tajemníka Místního výboru komunistické strany pro Sarajevo. Poté, co jugoslávská policie odhalila jeho skutečnou identitu, se rozhodl odcestovat jinam a zastoupil ho Vladimir Perić. Sám Bijedić se přesunul do východní Bosny, kde pracoval jako tajemník Oblastního výboru KS Jugoslávie pro Semberiji a Posáví, později Tuzlu. V partyzánské armádě se připojil k 6. proletářské východobosenské úderné brigádě, která se zapojila do bitvy o Sutjesku.\n\nPo osvobození země v roce 1945 se stal generálním tajemníkem Vlády republiky Bosna a Hercegovina a pomocníkem ministra vnitra. V roce 1948 se stal náčelníkem Správy pro agitaci a propagandu Ústředního výboru Komunistické strany Bosny a Hercegoviny. Následně se vrátil do Mostaru, kde se věnoval stranickým záležitostem v rámci města. V roce 1957 opět přesídlil do Sarajeva a stal se členem tamní Výkonné rady (vlády). \n\nNa začátku 60. let pracoval jako člen Svazové výkonné rady, v jejímž čele stál formálně Josip Broz Tito. Bijedić nejprve získal resort justice a organizace státní moci a poté Svazového sekretariátu pro záležitosti práce. Byl rovněž i členem Ústavní komise Svazové skupštiny, v jejímž čele stál Edvard Kardelj, a která připravovala novou ústavu. Po Brionském plénu byl nicméně Bijedić zbaven na krátko všech funkcí a vrátil se do Sarajeva. Poté se stal předsedou Skupštiny SR Bosny a Hercegoviny, což byla nejvyšší možná politická funkce v rámci republiky. V roce 1971 se stal předsedou jugoslávské vlády; v této funkci zůstal až do své smrti. Jako politik byl ve své funkci oblíben.\n\nJako premiér se účastnil okolo padesáti návštěv různých zemí, kde zastupoval SFRJ. Bijedić zemřel při letecké havárii v lednu 1977. Při návratu z Bělehradu do Sarajeva Bijedićovo letadlo narazilo do vrcholu Inac v blízkosti města Kreševo. Po Bijedićovi byla pojmenována jedna z univerzit v Mostaru.\n"}
{"id": "1334823", "url": "https://cs.wikipedia.org/wiki?curid=1334823", "title": "Le Creusot", "text": "Le Creusot\n\nLe Creusot [\"l'krözo\"] je město ve francouzském Burgundsku, ležící 60 km severozápadně od Mâconu, správního sídla departementu Saône-et-Loire. Má přes dvacet tisíc obyvatel, se spádovou oblastí (Aire urbaine) čtyřicet tisíc.\n\nPrvní písemná zmínka o vesnici jménem Crozot (ze slova \"creux\", tzn. úvoz) pochází z roku 1253. Město začalo růst díky těžbě uhlí a rozvoji těžkého průmyslu, v roce 1836 vznikla firma Schneider et Cie, jeden z největších evropských výrobců zbraní. Symbolem továrny je obří buchar z roku 1877, který je vyobrazen také v městském znaku.\n\nZbrojovka ukončila činnost v roce 1984, v tradici průmyslových aktivit pokračují společnosti ArcelorMittal, Areva, Snecma a Alstom, v Le Creusot také sídlí technologický institut Burgundské univerzity. Na místním nádraží zastavují vlaky TGV na trati z Paříže do Lyonu. Historickou památkou je zámek Château de la Verrerie s bývalou královskou sklářskou manufakturou, nachází se zde také radnice, neogotický kostel sv. Jindřicha, kulturní centrum \"L'arc\" a zábavní park \"Parc touristique des Combes\".\n\n\n\n"}
{"id": "1334825", "url": "https://cs.wikipedia.org/wiki?curid=1334825", "title": "Benzoyl", "text": "Benzoyl\n\nBenzoyl (někdy označovaný zkratkou Bz) je v organické chemii acylová funkční skupina formálně odvozená od benzoové kyseliny odtržením OH skupiny, její vzorec je CHCO- nebo také zkráceně PhCO-.\n\nNázev benzoyl, ač odvozen z triviálního názvu karboxylové kyseliny – benzoové, je akceptovaným preferovaným názvem v současném názvosloví IUPAC. Systematická varianta názvu je benzenkarbonyl.\n\n"}
{"id": "1334829", "url": "https://cs.wikipedia.org/wiki?curid=1334829", "title": "Cukrář (film)", "text": "Cukrář (film)\n\nCukrář (\"The Cakemaker\", \"האופה מברלין, Ha-ofe mi Berlin\", tj. \"Pekař z Berlína\") je izraelsko-německý hraný film z roku 2017, který režíroval Ofir Raul Grazier podle vlastního scénáře. Snímek měl světovou premiéru na Mezinárodním filmovém festivalu v Karlových Varech dne 4. července 2017.\n\nThomas pracuje jako pekař a žije v Berlíně. Udržuje utajený vztah s ženatým Izraelcem Orenem. Oren má rodinu v Jeruzalémě a do Německa jezdí na služební cesty. Po několika měsících však Oran umírá při autonehodě. Thomas se rozhodne odjet do Jeruzaléma, aby se dověděl více o Oranově osudu. Pod utajenou identitou vyhledá Oranovu vdovu Anat, která nyní sama vede rodinnou kavárnu a vychovává syna. Anat je zprvu k cizinci ostražitá, přesto ho zaměstná ve svém podniku. Thomas se musí vypořádat rovněž s odmítáním ortodoxního okolí, přesto se jeho cukrářské výrobky brzy stanou vyhlášenými.\n"}
{"id": "1334836", "url": "https://cs.wikipedia.org/wiki?curid=1334836", "title": "Vojtěch Petráček", "text": "Vojtěch Petráček\n\nVojtěch Petráček (* 17. února 1964 Praha) je český jaderný fyzik a vysokoškolský pedagog, od února 2018 rektor Českého vysokého učení technického v Praze.\n\nPo absolvování gymnázia Nad Štolou studoval od roku 1982 na Matematicko-fyzikální fakultě University Karlovy. Dokončil ji v roce 1987.\n\nV roce 2014 neúspěšně kandidoval na rektora ČVUT. Druhou kandidaturu podal v roce 2017 a byl zvolen těsnou většinou 23 z 45 hlasů. Na konci ledna 2018 jej pak do této funkce jmenoval prezident Miloš Zeman, a to s účinností od 1. února 2018.\n\nBěhem své vědecké kariéry publikoval 117 článků jako autor či spoluautor.\n"}
{"id": "1334837", "url": "https://cs.wikipedia.org/wiki?curid=1334837", "title": "Rostislav Nový", "text": "Rostislav Nový\n\nRostislav Nový (6. července 1932 Praha – 4. prosince 1996 Praha) byl český historik a pedagog.\n\nStudoval v letech 1951–1956 archivnictví a pomocné vědy historické na Filozofické fakultě Univerzity Karlovy. Po studiu krátce působil v Státním ústředním archivu v Praze, od roku 1958 se vrátil na almu mater (katedra československých dějin a archivního studia) jako pedagog. V roce 1964 obhájil kandidátskou práci, rok 1968 zamezil jeho habilitaci, nicméně učitelem zůstal až do své smrti (docentem od 1990). Teprve po smrti se stalo veřejnou informací, že od 70. let spolupracoval s StB.\n\nZa svou odbornou kariéru se věnoval platně celé řadě z pomocných věd historických, včetně příspěvků k hospodářským dějinám. Jako pedagog byl velmi oblíbený.\n\n\n"}
{"id": "1334838", "url": "https://cs.wikipedia.org/wiki?curid=1334838", "title": "Robert Drozda", "text": "Robert Drozda\n\nRobert Drozda (17. červenec 1948, Praha – 1. prosince 2019, Plasy) byl český spisovatel a železničář.\n\nV roce 1966 absolvoval SVVŠ v Plasech. V roce 1969, po třech letech studií, opustil lékařkou fakultu v Plzni a nechal se zapsat do kurzu výpravčích u ČSD. Autorizoval v červnu 1970 jako první absolvent kurzu s výtečným prospěchem. U železnice za 41 let prošel (mimo strojvedoucího) snad všechny provozní profese. Byl náčelníkem (přednostou) stanice, hlavním kontrolorem dopravy, revizorem bezpečnosti, na ředitelství Jihozápadní dráhy náčelníkem odboru kontroly, vrchním inspektorem Drážní inspekce, přednostou Regionálního inspektorátu Generální inspekce ČD. Byl gestorem (tvůrcem) drážního předpisu ČSD D17 o šetření železničních nehod. Byl jedním z tvůrců projektu „Preventivní vlak“.\n\nOd 17. května 1980 denně natahoval a udržoval věžní hodiny v Plasích a provází návštěvníky při speciálních hodinářských prohlídkách. O hodinách, sestrojených v roce 1686, říká že „mají vlastní duši“. O čemž má svědčit chronogram na vnitřním ciferníku z roku 1720:\nVT CERTVS DIRIGAR DIRIGENTI FIAT IPSI DIRECTIO\nAbych byl správně řízen, nechť řídí mě ředitel sám.\n\nV roce 2010 byl zvolen městem Plasy osobností roku.\n\n\n\n \n"}
{"id": "1334839", "url": "https://cs.wikipedia.org/wiki?curid=1334839", "title": "Alexej Němov", "text": "Alexej Němov\n\nAlexej Jurjevič Němov (* 28. května 1976 Baraševo) je bývalý ruský reprezentant ve sportovní gymnastice. Rodák z mordvinské vesnice Baraševo začínal s gymnastikou v Togliatti, kde také vystudoval pedagogiku, později byl členem armádního klubu CSKA.\n\nZískal čtyři zlaté medaile na Hrách dobré vůle 1994, byl pětkrát mistrem světa (přeskok 1995 a 1996, prostná 1997 a 1999, kůň našíř 1999) a třikrát mistrem Evropy (bradla 1994, prostná 1998 a 2002), v roce 1998 vyhrál Světový pohár ve sportovní gymnastice v přeskoku.\n\nMá dvanáct olympijských medailí, z toho čtyři zlaté. Na letních olympijských hrách 1996 vyhrál soutěž družstev a přeskok, byl druhý ve víceboji a třetí v prostných, na hrazdě a koni našíř. Na Letních olympijských hrách 2000 vyhrál víceboj a hrazdu, druhý byl v prostných a třetí v týmové soutěži, bradlech a koni našíř. Na Letních olympijských hrách 2004 skončil s ruským družstvem šestý, v individuálních soutěžích postoupil do finále pouze na hrazdě. Předvedl mimořádně náročnou sestavu, zaváhal však při dopadu a rozhodčí ho zařadili na celkové páté místo. To vzbudilo hlasité protesty diváků, které musel nakonec uklidňovat sám Němov. Skandál vedl ke změně pravidel pro hodnocení gymnastických soutěží.\n\nPo ukončení kariéry se stal šéfredaktorem časopisu Bolšoj sport a členem patriarší kulturní rady Ruské pravoslavné církve. Je plukovníkem v záloze a nositelem řádu Za zásluhy o vlast.\n\n"}
{"id": "1334840", "url": "https://cs.wikipedia.org/wiki?curid=1334840", "title": "Gilda romantiků", "text": "Gilda romantiků\n\nCech romantiků (nizozemsky \"Confrérie van romanisten)\" byla společnost, která působila v Antverpách od konce 16. do konce 18. století. Byla složena z významných osobností a umělců z Antverp. Podmínkou členství v Confrérii byla návštěva Říma. Umělcům členství v Confrérii usnadňovalo přístup mezi městskou společenskou elitu. \n\nSpolečnost \"Confrérie van romanisten\" byla založena v roce 1572 v katedrále Panny Marie v Antverpách pod patronátem apoštolů sv. Petra a sv. Pavla. Společnost byla známa také jako \"Broederschap van de HH. Petrus en Paulus (Confrérie sv. Petra a Pavla)\". Podmínkou členství byla návštěva Říma. Zdá se, že podmínka návštěvy Říma pro členství byla přísně prosazována, takže historikové umění přijímají členství v Confrérii jako důkaz, že umělec navštívil Řím. Mezi členy Confrérie byli kanovníci, prosperující obchodníci, členové místní šlechty, vážení městští radní a přední umělci. Počet členů byl omezen na 25, což zdůrazňovalo výlučnou povahu společnosti. Každý rok byl jmenován nový děkan Confrérie. \n\nPo roce 1680 Confrérie utlumila svou činnost a v roce 1681 se z finančních důvodů přestěhovala do kostela sv. Jiří v Antverpách. Několik desetiletí zůstala Confrérie nečinná. Oživení nastalo v roce 1716, kdy byly \"pravé a schválené\" ostatky sv. Petra a Pavla předány kostelu sv. Jiří římským kardinálem. Confrérie byla definitivně zrušena v roce 1785 císařem Josefem II. Rakouským, císařem svaté říše římské. \nRůznorodost členů nabídla umělcům dobrou příležitost setkat se s potenciálními patrony. Členové podporovali umělce, kteří se dále podíleli na zvyšování jejich společenské prestiže. Naopak členové, kteří nebyli umělci, spoléhali na to, že členství v Confrérii upevní jejich společenské postavení, protože mnozí umělců v Confrérii měli mezinárodní pověst. Společenskou roli Confrérie usnadnilo pořádání každoroční večeře \"(the '(h)eerlyck maeltyt')\" s vynikajícími víny a bohatým menu. Večeře byla pořádána na různých místech. Confrérie také umožnila \"umělcům-poutníkům\" dozvídat se novinky z Říma, ať už se jednalo o nové malíře, obrazy nebo nově objevené starožitnosti.\n"}
{"id": "1334841", "url": "https://cs.wikipedia.org/wiki?curid=1334841", "title": "Skleněný zámek", "text": "Skleněný zámek\n\nSkleněný zámek (v anglickém originále The Glass Castle) je americký životopisný dramatický film z roku 2017. Režie se ujal Destin Daniel Cretton a scénáře Cretton, Andrew Lanham a Marti Noxon. Snímek je inspirovaný stejnojmennou knihou Jeannette Walls. Ve snímku hrají hlavní role Brie Larson, Naomi Watts, Woody Harrelson, Max Greenfield a Sarah Snook. \n\nFilm byl uveden do kin ve Spojených státech amerických 11. srpna 2017. V České republice premiéru neměl.\n\n\nV Severní Americe byl oficiálně uveden 11. srpna 2017, společně s filmy \"Velká oříšková loupež 2\" a \"\". Za první víkend docílil deváté nejvyšší návštěvnosti, kdy vydělal 4,7 milionů dolarů. Za druhý víkend vydělal 2,6 milionů dolarů.\n\nFilm získal směs recenze od kritiků. Na recenzní stránce Rotten Tomatoes získal ze 104 započtených recenzí 49 procent s průměrným ratingem 6,1 bodů z deseti. Na serveru Metacritic snímek získal z 39 recenzí 56 bodů ze sta. Na stránce CinemaScore získal známku za 1-, na škále 1+ až 5.\n\n"}
{"id": "1334844", "url": "https://cs.wikipedia.org/wiki?curid=1334844", "title": "C̆", "text": "C̆\n\nC̆ (minuskule c̆) je speciální písmeno latinky. Nazývá se C s obloučkem. Používá se velmi zřídka, například v ISO 9 transliteraci znaku Ҽ abcházské abecedy do latinky. V Unicode má majuskulní tvar kód U+0043 U+0306 a minuskulní kód U+0063 U+0306.\n"}
{"id": "1334845", "url": "https://cs.wikipedia.org/wiki?curid=1334845", "title": "Zvonečník klasnatý", "text": "Zvonečník klasnatý\n\nZvonečník klasnatý (\"Phyteuma spicatum\") je vytrvalá rostlina vyšších a vlhčích poloh kvetoucí na konci jara a v počátku léta bílými, nazelenalými či nažloutlými květy seřazenými v hustém klasu, který může v době kvetení prodlužovat lodyhu až do výšky 80 cm. Je jedním ze tří druhů rodu zvonečník jenž jsou původní a vyrůstají v české přírodě.\n\nBylina je rozšířena pouze v Evropě, kde se její areál původního výskytu rozkládá od Britských ostrovů a Francie na západě po Ukrajinu a Rumunsko na východě. Na severu je ohraničen jihem Skandinávského poloostrova a Finska a Baltskými státy, na jihu vede jeho hranice severem Pyrenejského a Apeninského poloostrova, severní polovinou Balkánu a končí v Rumunsku s přesahem na Ukrajinu.\n\nDruh je na většině území České republiky lokálně hojný, zvláště ve vyšších polohách. Těžiště jeho výskytu je v oreofytiku, kde v Krkonoších vystupuje až do nadmořské výšky 1420 m n. m. (u Luční boudy). Roste nejčastěji na vysokohorských loukách ve společnosti vysokostébelných travin, okolo potoků, řidčeji po okrajích níže položených světlých lesů. Tento hemikryptofyt se vyskytuje na půdách hlinitých, vlhkých a dostatečně zásobených živinami, které jsou na zásaditém podloží.\n\nJe téměř neznámý z teplejších a sušších oblastí, jako jsou Doupovské hory a jižní Morava, vzácný je i na Českomoravské vrchovině a v jižních Čechách. Rostlina postupně rozkvétá od května do července, ploidie druhu je 2n = 22.\n\nVytrvalá bylina rostoucí z řepovitého, nepravidelně zhrubnutého kořene s oddenky, která vytváří přízemní listovou růžici a z ní vyráží jedna květná lodyha vysoká asi 20 cm a 8 mm tlustá. Lodyha je přímá, nevětvená, podélně rýhovaná, dutá a lysá, obvykle přetrvává suchá přes zimu. Listová růžice má listy s dlouhými řapíky, jejich čepele jsou přibližně stejně dlouhé jako široké, (asi 6 cm), na bázi hluboce srdčité, na vrcholu krátce zašpičatělé a po obvodě jednou nebo dvakrát nepravidelně pilovité, ve střední části mívají často tmavou skvrnu. Lodyžní listy jsou podobné přízemním, jen na okraji jsou oddáleně pilovité, směrem vzhůru se čepele stávají delší než širší, řapíky se jim zkracují a horní listy jsou téměř přisedlé a dlouze špičaté.\n\nNa vrcholu poměrně nízké lodyhy se vytváří květenství, které bývá za květů dlouhé asi 60 cm a za plodů se prodlužuje i na 80 cm. Květenství je hustý válcovitý nebo vejčitý klas, sestavený z drobných, krátce stopkatých květů rostoucích z úžlabí úzkých zákrovních listenů, ty jsou celokrajné, na vrcholu ostře špičaté a vzájemně se nepřekrývají. Pětičetné květy mají zelený kalich členěný až k bázi v trojúhelníkovité cípy a bílou, nažloutlou nebo nazelenalou, vzácně i nafialovělou korunu s dlouhou trubkou, která je nejprve od báze ke špičce spojená a teprve později se vytváří štěrbina uprostřed a v plném rozkvětu se na špici zcela rozevře. V květu je pět, u báze rozšířených tyčinek s čárkovitými prašníky obsahující bledě žlutý pyl. Semeník bývá dvoupouzdrý a nese čnělku s dvouramennou bliznou. Květy jsou protandrické, cizosprašné a bývají opylovány hmyzem.\n\nPlod je nažloutlá, asi 6 mm velká, kulovitá tobolka, ze které se ve zralosti několika otvory ve střední část uvolňují asi 1 mm velká, hnědožlutá, elipsoidní semena rozšiřována hlavně větrem. Rostliny se přirozeně šíří též oddenky, lze je uměle rozmnožovat dělením trsů s následnou výsadbou na polostinná stanoviště.\n\nZvonečník klasnatý někdy roste na stanovištích společně se zvonečníkem černým (který se odlišuje modrou barvou květů) a spolu se kříží. Výsledkem je hybrid \"Phyteuma ×adulterinum\" Wallr. (\"Ph. nigrum × Ph. spicatum\").\n\nTito kříženci jsou plodní a dalším zpětným křížením vznikají hybridní roje. Rodičovské druhy si však zachovávají svou identitu.\n\n"}
{"id": "1334847", "url": "https://cs.wikipedia.org/wiki?curid=1334847", "title": "Hora mezi námi", "text": "Hora mezi námi\n\nHora mezi námi (v anglickém originále \"The Mountain Between Us\") je americký romantický dobrodružný film z roku 2017. Režie se ujal Hany Abu-Assad a scénáře Chris Weitz a J. Mills Goodloe . Ve snímku hrají hlavní role Idris Elba a Kate Winslet. Děj filmu sleduje chirurga a reportérku, kteří přežijí pád letadla a musí přežít v nelehkých podmínkách oblasti High Uintas v Utahu.\n\nFilm měl premiéru na Filmovém festival v Torontu 9. září 2017 a do kin byl oficiálně uveden 6. října 2017. V České republice měl premiéru 5. října 2017.\n\n\nFilm si prošel několika velkými změnami v obsazení. V březnu roku 2012 bylo oznámeno, že roli Basse si zahraje Michael Fassbender, v září roku 2014 ho nahradil Charlie Hunnam. Margot Robbie byla obsazena do role Alex. V listopadu 2014 Robbie projekt opustila a mluvilo se o herečce Rosamund Pike jako náhradě. V prosinci roku 2015 od projektu odešla jak Pike tak Hunnam.\n\nV únoru roku 2016 se k projektu připojil Idris Elba a v červnu roku 2016 Kate Winslet. V únoru roku 2017 byl do role Alex snoubence obsazen herec Dermot Mulroney.\n\nNatáčení bylo zahájeno dne 5. prosince 2016 ve Vancouveru a pokračovalo do 24. února 2017. Herci natáčeli několik scén na mezinárodním letišti ve Vancouveru a Elba natáčel scény na mezinárodním letišti v Abbotsfordu. Natáčení se zastavilo kvůli Vánocům od 20. prosince 2016 do 3. ledna 2017.\n\nDne 4. ledna 2017 se natáčelo v Invermere, v komunitě na východě Britské Kolumbie a v lyžařském rezortu Panorama Mountain Village. Winslet natáčela scény v nemocnici Eagle Ridge ve městě Port Moody.\n\nVětšina scén se natáčela v Kanadě, na hranicích Alberty a Britské Kolumbie. V červenci roku 2017 byli herci spatřeni při natáčení scéně v Londýně.\n\nHudbu pro film sloužil německo-íránský skladatel Ramin Djawadi. V oficiálním traileru zní skladba „Dusk Till Dawn“ od Zayna a Sii.\n\nFilm vydělal 25,5 milionů dolarů v Severní Americe a 14,2 milionů dolarů v ostatních oblastech, celkově tak vydělal 39,7 milionů dolarů po celém světě. Rozpočet filmu činil 35 milionů dolarů. V Severní Americe byl oficiálně uveden 6. října 2017, společně s filmy \"Blade Runner 2049\" a \"My Little Pony Film\". Za první víkend docílil druhé nejvyšší návštěvnosti, kdy vydělal 10,1 milionů dolarů. Na první místě se umístil snímek \"Blade Runner 2049\". Za druhý víkend vydělal 5,7 milionů dolarů.\n\nNa recenzní stránce Rotten Tomatoes získal z 134 započtených recenzí 43 procent s průměrným ratingem 5,2 bodů z deseti. Na serveru Metacritic snímek získal z 37 recenzí 48 bodů ze sta. Na Česko-Slovenské filmové databázi snímek získal 79%. Na stránce CinemaScore získal známku za 1, na škále 1+ až 5.\n\n"}
{"id": "1334848", "url": "https://cs.wikipedia.org/wiki?curid=1334848", "title": "Power of Eternity", "text": "Power of Eternity\n\nPower of Eternity je dvacáté studiové album britské rockové skupiny Wishbone Ash. Se skupinou poprvé hrál nový bubeník Joe Crabtree, který během nahrávání tohoto alba nahradil dlouholetého člena skupiny Ray Westona.\n\n\n"}
{"id": "1334849", "url": "https://cs.wikipedia.org/wiki?curid=1334849", "title": "Southern Hockey League 1975/1976", "text": "Southern Hockey League 1975/1976\n\nSezóna 1975/1976 byl 3. ročníkem Southern Hockey League. Vítězem se stal tým Charlotte Checkers, který skončil na prvním místě.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body;\"\n\n"}
{"id": "1334850", "url": "https://cs.wikipedia.org/wiki?curid=1334850", "title": "Southern Hockey League 1976/1977", "text": "Southern Hockey League 1976/1977\n\nSezóna 1975/1976 byla 4. ročníkem Southern Hockey League. Vítězem se stal tým Hampton Gulls, který skončil na prvním místě.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body;\"\n\n"}
{"id": "1334857", "url": "https://cs.wikipedia.org/wiki?curid=1334857", "title": "Kostel svaté Anny (Horní Slavkov)", "text": "Kostel svaté Anny (Horní Slavkov)\n\nKostel svaté Anny je římskokatolický neorientovaný špitální kostel v Horním Slavkově v okrese Sokolov v Karlovarském kraji. Od roku 1963 je kostel chráněn jako kulturní památka České republiky.\n\nSoučasný špitální kostel sv. Anny je v pořadí třetí sakrální stavbou shodného zasvěcení v Horním Slavkově. Na severozápadním okraji města při cestě do Lokte stávala ve svahu nad údolím potoka Stoka kaple sv. Anny. Německá regionální literatura ji datuje do 13. století.\nDruhou církevní stavbou zasvěcenou svaté Anně byl středověký kostel v místě současného kostela. Byl postaven v první polovině 16. století společně s městským špitálem. Německá literatura datuje výstavbu do roku 1542, kdy sem byly přemístěny zvony. Český král Maxmilián II. ustanovil roku 1565 nadání pro zdejší špitál.\nKostel i s přilehlým špitálem zcela vyhořel při požáru, který postihl město 4. května 1713. Zachovaly se pouze obvodové zdi kostela.\n\nV následujících letech byl na základech vyhořelého kostela postaven nový barokní kostel i s budovami špitálu, přiléhajícími k západní straně kostela. Objekt byl nově zastropen i zastřešen a bylo pořízeno nové vnitřní vybavení. Dva nové zvony do věže byly odlity v Chebu. Oba zvony byly během první světové války v roce 1916 zrekvírovány na válečné účely. Roku 1728 byly postaveny nové varhany, které prošly opravou v roce 1843. Na barokní výzdobě interiéru kostela se výrazně podílel hornoslavkovský freskař a malíř Eliáš Dollhopf. Stavba kostela byla dokončena roku 1728.\n\nPo druhé světové válce došlo k odsunu německého obyvatelstva, kostel přestal být udržován a chátral.\nAž po zapsání kostela na seznam kulturních památek roku 1958 byly provedeny pouze nejnutnější opravy, zejména pokrytí střechy šindelovou krytinou.\nRoku 1992 se stal kostel součástí nově vyhlášené památkové zóny Horní Slavkov.\n\nV té době se však již kostel nacházel v havarijním stavu a byly zrušeny pravidelné bohoslužby.\nRoku 1996 bylo provedeno zajištění ohrožených hodnotných nástropních fresek a byl připravován jejich záchranný transfer.\nV roce 1998 došlo ke vloupání do kostela a z interiéru byla ukradena barokní kopie dřevěné gotické sošky Panny Marie ze 14. století. Tuto sošku zloději později jako usvědčující důkaz spálili.\n\nPo roce 2000 začal vlastník kostela se záchrannými pracemi. Vlastníkem je Římskokatolická farnost Horní Slavkov. Při záchranných pracích bylo provedeno odvodnění objektu, statické zajištění krovu kostela a položena část krytiny. Zbylá část krytiny byla položena po roce 2006.\n\nNa záchranu kostela přispívá ze svého rozpočtu Karlovarský kraj. V současné době (rok 2017) pokračují záchranné práce v interiéru, např. restaurování fresek, a kostel není přístupný.\n\nSoučasný kostel je jednolodní neorientovaná stavba s mírně odsazeným presbytářem. Obdélná loď i presbytář jsou sklenuty plochou valenou klenbou s trojbokými výsečemi. V průčelí presbytáře a lodi kostela je připojen trojosý přístavek obdélného půdorysu. Před vstupem do kostela, mimo půdorys lodě, se zvedá široká a nízká hranolová věž s cibulovou barokní bání a lucernou s křížem na vrcholu.\nV prostoru přístavku věže se nachází sakristie s oratoří v patře. Hlavním portálem se vstupuje do předsíně v přízemí věže. Boční portál se nachází v jihozápadní podélné stěně lodi. Zvonové patro věže je na třech stranách prolomeno po jednom úzkém obdélném okně. Vnější stěny kostela jsou hladké, jednoduše členěné štukovými lizénovými rámci, završené profilovanou okapovou římsou. V severozápadní části lodi se nachází trojkřídlá dřevěná kruchta. \n\nK západní stěně kostela přiléhá patrová budova bývalého špitálu, nyní obytného domu. Objekt špitálu býval ve výši prvního patra stavebně propojen průchodem do kostela, kterým se vstupovalo na kruchtu. Nad oběma vchody, jsou v nikách dvě kamenná sochařská díla z doby výstavby kostela, a to postava žehnajícího Krista a jako tzv. haut reliéf pojatá figurální skupina svaté Anny Samotřetí.\n\nPřestože je kostel architektonicky jednoduchou stavbou, svým zařízením a malířskou výzdobou patřil mezi barokní klenoty nejen v rámci regionu. \nNástěnné malby vytvořil místní malíř Eliáš Dollhopf, jehož dům stál necelých 200 metrů od kostela. Rozsáhlého úkolu se ujal jako devětašedesátiletý v roce 1772. Na klenbě a ve výsečích ztvárnil výjevy ze života svaté Anny a Panny Marie. V presbytáři zpracoval motiv Oslavy jména Anna, ve spodní části malby zobrazil postavy andělů. V klenebních výsečích a drobných štukových rámech zachytil malíř scény z mariánského cyklu, jmenovitě Zasnoubení Panny Marie, Zvěstování Panně Marii, Navštívení Panny Marie, Narození Páně, Klanění pastýřů, Klanění Tří králů, Útěk Svaté rodiny do Egypta, Svatá rodina v Nazaretě a Ježíš v Chrámu. V klenebním poli u triumfálního oblouku završuje mariánský cyklus scéna Nanebevzetí Panny Marie. V centrální fresce na klenbě lodi byl namalován motiv Nejsvětější Trojice. Po stranách byli do klenebních výsečí situováni jednotliví apoštolově.\n\nŘada obrazů Eliáše Dollhopfa, které byly součástí výzdoby interiéru je deponována mimo kostel. Jedná se například o olejomalbu čtrnácti zastavení Křížové cesty. Dalším Dollhopfovým dílem byla olejomalba Panny Marie Dobré rady z roku 1771. Obraz je ovšem nezvěstný. Jak osobní dar věnoval malíř kostelu obraz svého patrona, proroka Eliáše. Obraz býval zavěšen u kazatelny v presbytáři. Další Dollhopfova plátna se nacházela nad vchodem do sakristie. Kromě těchto pláten jsou v evidenci památek vedeny různé olejomalby od neznámých autorů. Většinou pocházejí z doby kolem poloviny 18. století.\n\nUkázkou hodnotné barokní práce je polychromovaná, bohatě zlacená kazatelna z období kolem roku 1750. Řečniště zdobily postavy čtyř evangelistů, které se nyní nacházejí v expozici hornoslavkovského muzea.\n\nV interiéru exteriéru se nacházelo několik dalších, většinou barokních soch. Nad sakristií byly umístěny sochy svatého Norberta a svaté Valburgy, obě z doby kolem roku 1750. Po stranách oltářního retabula stály na podstavcích na evangelní straně socha sv. Josefa a na epištolní straně socha sv. Jáchyma.\nNa kůru stála socha svatého Rocha. Z dalších soch se v interiéru nacházely sochy sv. Petra, sv. Jana Křtitele a sv. Jana Nepomuckého.\n\n\n"}
{"id": "1334861", "url": "https://cs.wikipedia.org/wiki?curid=1334861", "title": "Stechiometrie", "text": "Stechiometrie\n\nStechiometrie je výpočet relativních množství reaktantů a produktů v chemických reakcích.\n\nStechiometrie je založena na zákonu zachování hmotnosti, kde se celková hmotnost reakčních složek rovná celkové hmotnosti produktů, což vede k pochopení, že vztahy mezi množstvím reaktantů a produktů typicky tvoří poměr kladných celých čísel. To znamená, že pokud jsou známa množství jednotlivých reakčních složek, lze vypočítat množství produktu. Naopak, pokud má jedna reaktanta známé množství a množství produktu může být empiricky stanoveno, pak lze vypočítat i množství ostatních reakčních složek.\n\nPříkladem může být vyčíslená chemická rovnice:\n\nZde jedna molekula methanu reaguje se dvěma molekulami plynného kyslíku za vzniku jedné molekuly oxidu uhličitého a dvou molekul vody. Stechiometrie měří tyto kvantitativní vztahy a slouží k určení množství produktů / reakčních složek, které jsou v dané reakci produkovány / nutné pro reakci. Popisování kvantitativních vztahů mezi látkami, které se účastní chemických reakcí, je známé jako reakční stechiometrie. Ve výše uvedeném příkladu reakční stechiometrie se měří vztah mezi metanem a kyslíkem, když reagují při vytváření oxidu uhličitého a vody.\n\nVzhledem k dobře známému vztahu molů k atomové váze mohou být poměry, které jsou získány stechiometrií, použity pro stanovení hmotnostních poměrů v reakci popsané vyváženou rovnicí. To se nazývá kompoziční stechiometrie.\n\nPlynová stechiometrie se zabývá reakcemi plynů, kde jsou plyny za známé teploty, tlaku a objemu a lze předpokládat, že jsou ideálními plyny. V praxi jsou kvůli existenci izotopů používány molární hmoty při výpočtu hmotnostního poměru.\n"}
{"id": "1334862", "url": "https://cs.wikipedia.org/wiki?curid=1334862", "title": "Delivermail", "text": "Delivermail\n\nDelivermail je v informatice historický program pro operační systém Unix pro přepravu elektronické pošty v síti ARPANET, předchůdci Internetu.\n\nV roce 1979, kdy se delivermail objevil jako součást systémů 4.0BSD a 4.1BSD, používala síť ARPANET ještě Network Control Protocol (NCP) jako protokol síťové vrstvy a pro přepravu e-mailů se používal File Transfer Protocol (FTP) navržený pro přenos souborů. Po přechodu na protokoly TCP/IP v roce 1982 se pro přepravu elektronické pošty začal používat specializovaný Simple Mail Transfer Protocol (SMTP) a pro směrování pošty se postupně přešlo na Domain Name System (DNS) a vývojem programu delivermail vznikl v roce 1983 program sendmail.\n"}
{"id": "1334880", "url": "https://cs.wikipedia.org/wiki?curid=1334880", "title": "Kane (wrestler)", "text": "Kane (wrestler)\n\nGlenn Thomas Jacobs (* 26. dubna 1967 Torrejón de Ardoz, Španělsko), známý pod ringovým jménem Kane, je americký profesionální wrestler a herec.\n\nPoprvé zápasil v roce 1992 ve Smoky Mountain Wrestling (SMW) a United States Wrestling Association (USWA). O 3 roky později se objevil ve World Wrestling Federation (WWF, později WWE).\n\n"}
{"id": "1334881", "url": "https://cs.wikipedia.org/wiki?curid=1334881", "title": "Bitva na Kulikovském poli", "text": "Bitva na Kulikovském poli\n\nBitva na Kulikovském poli neboli také Bitva na Kulikově poli (rusky Мамаево побоище, Донское побоище, Куликовская битва, битва на Куликовом поле) proběhla 8. září 1380 na Kulikovském (Kulikově) poli při řece Donu mezi vojsky Zlaté hordy a vojsky ruských knížectví vedených moskevským knížetem Dmitrijem Ivanovičem. Mongolsko-tatarská vojska v ní byla ruskými vojsky poražena, kníže Dmitrij na základě tohoto významného vítězství obdržel přízvisko \"Donský\". Jeho protivník chán Mamaj byl nucen uprchnout a později byl úkladně zavražděn.\n\nPo expanzi Mongolů ve 13. století až do českých zemí, kde byli poraženi králem Václavem I., se nájezdnická vojska stáhla do stepí na dolním toku Volhy, kde jako nástupce mocné mongolské veleříše vznikl nový státní útvar zvaný \"Ulus Džuči\", mnohem známější pod názvem Zlatá horda. Ruská knížectví se vůči němu dostala do vazalského postavení. Podmínky k otevřenému střetnutí dozrály za panování moskevského knížete Dmitrije Ivanoviče (1359–1389). Emír Mamaj, kterému se podařilo ovládnout západní část Zlaté hordy, se rozhodl uspořádat mohutné tažení na Rus, aby zamezil její politické emancipaci a obnovil poplatnou závislost. Když se v červenci 1380 dostala do Moskvy zpráva o pohybu mongolsko-tatarských vojsk, shromáždilo se do konce srpna téhož roku v Moskvě ruské vojsko.\n\nNa ruské straně se především shromáždila aliance vojsk tehdejších ruských knížectví, z těch důležitějších Běloozero, Jaroslavl, Rostov a mnoha menších, všechna pod vedením Dmitrije Ivanoviče, knížete moskevského a velkoknížete vladimirského. Přítomnost všech zúčastněných není jednoznačná a pečlivě se rekonstruuje z dobových pramenů a hmotných památek historiky a archeology, patrně ne všechna důležitá knížectví se bitvy zúčastnila, zcela určitě chyběla vojska Nižného Novgorodu a Tveru (vyjma Kašinského knížectví, které nabylo nad Tverem samostatnosti roku 1375).\n\nK mongolsko-tatarským vojskům pod vedením chána Mamaje se měla připojit vojska litevská a rjazaňská, ta však do doby bitvy nedorazila. Přesto mongolská vojska byla posílena, a to o žoldnéře z východní Evropy, mezi něž patřili i Janované.\n\nVelikost ruských vojsk byla zhruba poloviční oproti tatarsko-mongolským, odhady silně kolísají od 150 do 60 tisíc na ruské a od 300 do 125 na tatarsko-mongolské straně.\n\nMlha zabránila započít bitvu v ranních hodinách a ke střetu došlo okolo poledne. Po zhruba třech hodinách byla mongolsko-tatarská vojska poražena a dala se na útěk. Mamaj pozoroval celý boj z blízkého pahorku a na poslední chvíli uprchl.\n\nPozději na břehu řeky Kalky, nedaleko bojiště Bitvy na řece Kalce z roku 1223, dostihl Mamaje jeho soupeř ve Zlaté hordě Tochtamiš a uštědřil zbytkům jeho vojska další porážku. Poté se Mamaj uchýlil do Kaffy, kde byl zavražděn.\n\nI když v ruských dějinách je bitva na Kulikovském poli oslavována jako zásadní vítězství, neznamenala ještě osvobození Ruska od Zlaté hordy. Ta v roce 1382 dobyla Moskvu a přinutila Dmitrije Donského přijmout poddanství, které bylo oficiálně ukončeno až o 100 let později, roku 1480. Bitva však byla znamením slábnutí mongolské síly a vzestupu moci Moskvy, která ovládala ruská knížectví.\n\nStředověké ruské rukopisy \"Pověst o porážce Mamajově\" a \"Zádonština\" z konce 14. a z počátku 15. století jsou nejstarším dokladem o bitvě na Kulikovském poli. Do češtiny poprvé přeložil \"Zádonštinu\" Karel Jaromír Erben, vyšla spolu se Slovem o pluku Igorově roku 1869.\n\n\n"}
{"id": "1334887", "url": "https://cs.wikipedia.org/wiki?curid=1334887", "title": "Gustava Karolina Meklenbursko-Střelická", "text": "Gustava Karolina Meklenbursko-Střelická\n\nGustava Karolina Meklenbursko-Střelická (12. července 1694 – 13. dubna 1748) byla sňatkem s Kristiánem Ludvíkem II. meklenburskou vévodkyní.\n\nGustava Karolina se narodila jako dcera Adolfa Fridricha II. Meklenbursko-Střelického a jeho první manželky Marie Meklenburské. Byla mladší sestrou meklenburského vévody Adolfa Fridricha III. a přes otcův třetí sňatek tetou britské královny Šarloty.\n\nGustava Karolina se 13. listopadu 1714 provdala za svého bratrance Kristiána Ludvíka Meklenburského, třetího syna vévody Fridricha Meklenbursko-Grabowského a jeho manželky Kristýny Vilemíny Hesensko-Homburské. Kristián Ludvík se stal meklenburským vévodou v roce 1747, rok před manželčinou smrtí.\n\nGustava Karolina měla s Kristiánem Ludvíkem pět dětíː\n\n"}
{"id": "1334895", "url": "https://cs.wikipedia.org/wiki?curid=1334895", "title": "Swiss Indoors 2017", "text": "Swiss Indoors 2017\n\nSwiss Indoors 2017 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem arény St. Jakobshalle. Konal se mezi 23. až 29. říjnem 2017 ve švýcarské Basileji jako čtyřicátý osmý ročník turnaje.\n\nTurnaj s celkovým rozpočtem 2 109 285 eur patřil do kategorie ATP World Tour 500. Nejvýše nasazeným hráčem ve dvouhře se stal druhý tenista světa Roger Federer ze Švýcarska. Jako poslední přímý účastník do hlavní singlové soutěže nastoupil 60. americký hráč žebříčku ATP Donald Young.\n\nRekordní osmou trofej z basilejského turnaje si odvezl Roger Federer, jenž se devadesátým pátým kariérním titulem na okruhu ATP Tour osamostatnil v počtu turnajových vítězství na 2. místě otevřené éry. Druhý společný deblový titul si připsali členové chorvatsko-španělského páru Ivan Dodig a Marcel Granollers, jenž trofej obhájil.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráči postoupili do hlavní soutěže jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1334897", "url": "https://cs.wikipedia.org/wiki?curid=1334897", "title": "Swiss Indoors 2017 – mužská dvouhra", "text": "Swiss Indoors 2017 – mužská dvouhra\n\nMužská dvouhra Swiss Indoors 2017 probíhala v závěru října 2017. Do singlové soutěže basilejského tenisového turnaje nastoupilo třicet dva hráčů. Obhájcem titulu byl druhý nasazený chorvatský tenista Marin Čilić, kterého v semifinále vyřadil del Potro.\n\nVítězem se stal druhý hráč světa a nejvýše nasazený basilejský rodák Roger Federer, jenž ve finále zdolal argentinskou turnajovou čtyřku Juana Martína del Potra po třísetovém průběhu 6–7, 6–4 a 6–3. Vrátil mu tak finálové prohry z let 2012 a 2013. Neporazitelnost prodloužil na devět zápasů, když naposledy předtím prohrál právě s del Potrem na zářijovém US Open. Aktivní bilanci vzájemných zápasů proti Argentinci navýšil na 18–6. V sedmnáctém startu na Swiss Indoors vybojoval rekordní osmou trofej. Jako první tenista open éry si zahrál ve finále jediného turnaje dvanáctkrát.\n\nV probíhající sezóně si Federer po triumfech v Melbourne, Indian Wells, Miami, Halle, londýnském Wimbledonu a Šanghaji připsal již sedmé turnajové vítězství z jedenácti startů, čímž se posunul do čela této sezónní statitisky. Na okruhu ATP Tour pak dobyl devadesátý pátý kariérní titul, čímž se na 2. místě otevřené éry odpoutal od Lendlových 94 trofejí a na Connorsův rekord mu scházelo čtrnáct vavřínů. Devatenáctým titulem v kategorii ATP 500 se dotáhl na prvního Nadala. Finanční prémie znamenala, že na čele historických výdělků překonal o téměř 50 tisíc dolarů vedoucího Djokoviće, když vydělaná částka Švýcarem činila 109 853 682 dolarů.\n"}
{"id": "1334899", "url": "https://cs.wikipedia.org/wiki?curid=1334899", "title": "Swiss Indoors 2017 – mužská čtyřhra", "text": "Swiss Indoors 2017 – mužská čtyřhra\n\nMužská čtyřhra Swiss Indoors 2017 probíhala v závěru října 2017. Do deblové soutěže basilejského tenisového turnaje nastoupilo šestnáct dvojic. Obhájcem titulu byl španělsko-americký pár Marcel Granollers a Jack Sock, jehož členové nestartovali společně. Granollers nastoupil s Ivanem Dodigem a trofej obhájil. Spoluhráčem Socka se stal Nicholas Monroe, s nímž skončil v semifinále na raketách Granollers s Dodigem.\n\nVítězem se stal druhý nasazený chorvatsko-španělský pár Ivan Dodig a Marcel Granollers, který ve finále zdolal francouzskou dvojici Fabrice Martin a Édouard Roger-Vasselin po dvousetovém průběhu 7–6 a 7–5, když po 1.43 hodin proměnili čtvrtý mečbol. Oba šampioni si do žebříčku ATP připsali 500 bodů a po rotterdamském titulu získali druhou společnou trofej. Dodig vybojoval devátý deblový titul na okruhu ATP Tour a pro Granollerse to bylo patnácté takové turnajové vítězství.\n\n"}
{"id": "1334901", "url": "https://cs.wikipedia.org/wiki?curid=1334901", "title": "Buala", "text": "Buala\n\nBuala je město na Šalomounových ostrovech, nachází se na ostrově Santa Isabel (nejdelší z Šalomounových ostrovů). Buala se skládá ze stanice Jejevo a vesnice Buala. Město se nachází na úbočí kopce, takže nemá prostor pro rozšiřování. Noví přistěhovalci tak osídlovali východní a západní konce městyse podél mořského pobřeží. Jedna ze silnic sahá až do vesnice Hovokio lo na západě okresu Maringe. \n\nKubolota, Tithiro, a Maglau jsou vesnice v blízkosti tohoto malého města. Výš ve vnitrozemí jsou Tirotogna, Bara, Gurena a Kolokofa. Lidé z těchto obcí často navštěvují město. \n\nVýstup na nejvyšší bod v okolí, Kubonitu, je snadný za pomocí místního průvodce z vesnice Tirotogna nebo Bara. Tento vrchol je blízko obou dvou vesnic. Buala má pouze malé a velmi omezené množství služeb. Je zde provinční nemocnice, ale více závažné případy jsou obvykle letecky transportovány do Honiary. Ve městě je i pobočka banky NBSI, nyní nazývaná Banka Jižního Pacifiku. Ovšem opět, je lepší jakékoliv transakce a převádění měny provádět v Honiaře, protože zde můžou mít pouze omezené finanční množství a kratší otevírací dobu.\n\nNeexistuje zde žádný obchod s potravinami. Je tu ovšem malé tržiště, kam lidé přicházejí a nabízejí prodej čerstvé zeleniny a ovoce každý den, kromě neděle. Existují oblasti, kde se prodávají čerstvé ryby, jako je Kolofaga.\n\nToto město se nachází v blízkosti ostrova Fera, asi 15 minut jízdy lodí. Na ostrově Fera je letiště. Je to pouze malé letiště s travnatou plochou pro menší regionální letadla pro 10 až 15 cestujících. Nový terminál byl dokončen v dubnu 2012.\n"}
{"id": "1334903", "url": "https://cs.wikipedia.org/wiki?curid=1334903", "title": "Zmenšování (film)", "text": "Zmenšování (film)\n\nZmenšování (v anglickém originále Downsizing) je americký komediální film z roku 2017. Režie se ujal Alexander Payne a scénáře Payne a Jim Taylor. Ve snímku hrají hlavní role Matt Damon, Christoph Waltz, Hong Chau, Jason Sudeikis a Kristen Wiig. \n\nFilm měl premiéru na Benátském filmovém festivalu 30. srpna 2017 a do kin byl uveden 22. prosince 2017. V České republice měl premiéru 11. ledna 2018.\n\n\nNěkolik herců se objevilo v takzvaných cameo rolích. Margo Martindale si zahrála zmenšenou ženu v autobuse. James Van Der Beek si zahrál anestesiologa. Niecy Nash, Donna Lynne Chapmplin, Don Lake pracovníky pro Leisureland. Neil Patrick Harris a Laura Dern Jeffa a Lauru Lonwski. Brigette Lundy-Paine si zahrála Dušanovu přítelkyni. Joaquim de Almeida si zahrál ředitele Dr. Oswalda Pereira. Alec Baldwin a Bruce Willis si také ve filmu zahráli.\n\nReese Witherspoon byla k projektu připojená od roku 2009, kdy Paul Giamatti a Sacha Baron Cohen měli hrál hlavní role. V listopadu roku 2014 byl oficiálně obsazen Matt Damon. V lednu roku 2015 Witherspoon opustila projekt. Dne 8. ledna 2015 byli obsazeni Alec Baldwin, Neil Patrick Harris a Jason Sudeikis. V březnu se připojili Christoph Waltz a Hong Chau. V březnu bylo oznámeno, že Witherspoon nahradí v hlavní ženské roli Kristen Wiig. V srpnu 2016 bylo oznámeno připojení herečky Margo Martindale.\n\nNatáčení bylo zahájeno 1. dubna 2016 v Torontu v Kanadě na Yorkovo univerzitě. Natáčelo se také v Omaze, Los Angeles a ve městě Trollfjorden v Norsku.\n\nNa recenzní stránce Rotten Tomatoes získal z 53 započtených recenzí 64 procent s průměrným ratingem 6,3 bodů z deseti. Na serveru Metacritic snímek získal ze 17 recenzí 74 bodů ze sta. \n\n"}
{"id": "1334907", "url": "https://cs.wikipedia.org/wiki?curid=1334907", "title": "Dorotea Brunšvicko-Lüneburská", "text": "Dorotea Brunšvicko-Lüneburská\n\nDorotea Brunšvicko-Lüneburská (1. ledna 1570 – 15. srpna 1649) byla dcera vévody Viléma Brunšvicko-Lüneburského mladšího a jeho manželky Dorothey Dánské.\n\nProvdala se za Karla I. Falcko-Zweibrückensko-Birkenfeldského, s nímž měla čtyři dětiː\n\n"}
{"id": "1334912", "url": "https://cs.wikipedia.org/wiki?curid=1334912", "title": "Taro Island", "text": "Taro Island\n\nTaro Island ( ostrov Taro) je malý ostrov na Šalomounových ostrovech, na kterém v roce 2009 žilo 507 obyvatel. Nachází se v Choiseulské zátoce na severozápadě ostrova Choiseul a jeho rozloha činí 0,44 km. Stejnojmenná obec Taro je hlavním městem provincie Choiseul. Na ostrůvku se také nachází letiště Choiseul Bay Airport, které využívají domácí aerolinky Solomon Airlines s lety do města Gizo s návazností do dalších míst.\n\nV září 2012 začala v Taro výstavba policejního bytového projektu, která posílí policejní přítomnost na ostrově. Na projekt dohlíží policejní rada provincie Choiseul.\n\nOstrov je velmi citlivý na vzestup hladiny oceánu. V roce 2016 John A. Church, Colin Woodroffe a další australští vědci z Organizace vědeckého a průmyslového výzkumu Commonwealthu předpovídali, že ostrov Taro se stane prvním hlavním městem provincie na světě, které bude nuceno přemístit své obyvatele a služby kvůli hrozbě nárůstu hladiny moře.\n"}
{"id": "1334916", "url": "https://cs.wikipedia.org/wiki?curid=1334916", "title": "Největší showman", "text": "Největší showman\n\nNejvětší showman (v anglickém originále \"The Greatest Showman\") je americký životopisný dramatický muzikálový film z roku 2017. Režie se ujal Michael Gracey a scénáře Jenny Bicks a Bill Condon. Ve snímku hrají hlavní role Hugh Jackman, Zac Efron, Michelle Williams, Rebecca Ferguson a Zendaya. Snímek vypráví příběh Phinease Taylor Barnuma, zakladatele cirkusu Ringling Bros. and Barnum & Bailey. \n\nFilm měl premiéru 25. prosince 2017 ve Spojených státech amerických a 28. prosince 2017 v České republice.\n\n\nPoprvé bylo v roce 2009 zmíněno, že Hugh Jackman si v projektu zahraje hlavní roli. V srpnu roku 2011 společnost FOX najala režiséra Michaela Gracey. Původně snímek neměl obsahovat žádné skladby ani taneční čísla, měl být pouze životopisný, ale po návrhu Graceyho se snímek předělal na muzikál.\n\nRole Jenny Lind byla původně psaná pro Anne Hathaway, ale do role byla nakonec obsazena Rebecca Ferguson. V červnu roku 2016 bylo oznámeno, že Zac Efron si ve filmu zahraje a o měsíc později byla k obsazení připojena Michelle Williams.\n\nNatáčení bylo zahájeno v říjnu 2016 v New Yorku.\n\nBenj Pasek a Justin Paul složily písničky, které zazněly ve filmu.\n\n\nDne 16. listopadu 2018 bylo vydáno album \"The Greatest Showman: Reimagined,\" na kterém se objevily skladby z filmu, přezpívané známými zpěváky.\n\n\nPůvodně měl mít snímek premiéru 25. prosince 2016, ale ta byla posunuta o rok později, aby se vyhnul kolizi se snímkem \"La La Land\".\n\n"}
{"id": "1334917", "url": "https://cs.wikipedia.org/wiki?curid=1334917", "title": "Helvig Schauenburská", "text": "Helvig Schauenburská\n\nHelvig Schauenburská (1398 – 1436) byla šlesvickou vévodkyní a holštýnskou hraběnkou z rodiny Schauenburg, a předek dánských královských rodů Oldenburků a Glücksburků.\n\nHelvig se narodila jako dcera Gerharda VI. Holštýnsko-Rendsburského a jeho manželky Kateřiny Alžběty Brunšvicko-Lüneburské. Jejím bratrem byl holštýnský hrabě Adolf VIII.\n\n18. dubna 1417 se Helvig provdala za knížete Baltazara z Werle, který zemřel v roce 1421 na mor. V roce 1423 se provdala hraběte Dětřicha Oldenburského, s nímž měla několik dětíː\n\n"}
{"id": "1334919", "url": "https://cs.wikipedia.org/wiki?curid=1334919", "title": "Tigoa", "text": "Tigoa\n\nTigoa (psáno též Tingoa) je hlavním městem provincie Rennell a Bellona na Šalomounových ostrovech. Nachází se na západě ve vnitrozemí ostrova Rennell, v nadmořské výšce přibližně 18 m. K městu patří též letiště Rennell-Tigoa, jediné na ostrově Rennell a jedno ze dvou v provincii. V roce 2013 měla obec 613 obyvatel.\n"}
{"id": "1334921", "url": "https://cs.wikipedia.org/wiki?curid=1334921", "title": "Loganovi parťáci", "text": "Loganovi parťáci\n\nLoganovi parťáci (v anglickém originále Logan Lucky) je americký komediální film z roku 2017. Režie se ujal Steven Soderbergh a scénáře Rebecca Blunt. Ve snímku hrají hlavní role Channing Tatum, Adam Driver, Riley Keough, Daniel Craig, Seth MacFarlane, Katie Holmes, Hilary Swank, Katherine Waterston a Sebastian Stan. Film sleduje rodinu Loganů, kteří se rozhodnou ukrást 14 milionů dolarů během nejslavnějšího automobilového závodu v Americe. \n\nFilm měl premiéru v Knoxville 9. srpna 2017 a do kin byl oficiálně uveden 18. srpna 2017. V České republice měl premiéru 31. srpna 2017. Film získal pozitivní recenze od kritiků, obzvlášť Soderberghova režie a obsazení filmu. Vydělal přes 41 milionů dolarů.\n\n\nNěkolik řidičů NASCAR se ve filmu objevili v takzvaných cameo rolích. Jeff Godron si zahrál analytika NASCAR pro stanici FOX. Carl Edwards a Kyle Busch si zahráli policisty západní Wirginie. Brad Keselowski a Joey Logano ochranku. Kyle Larson řidiče limuzíny a Ryan Blaney poslíčka.\n\nFilm vydělal k 26. říjnu 2017 27,7 milionů dolarů v Severní Americe a 15,9 milionů dolarů v ostatních oblastech, celkově tak vydělal 43,7 milionů dolarů po celém světě. Rozpočet filmu činil 29 milionů dolarů. V Severní Americe byl oficiálně uveden 18. srpna 2018, společně s filmem \"Zabiják a bodyguard\". Za první víkend docílil třetí nejvyšší návštěvnosti, kdy vydělal 7,6 milionů dolarů. Na první místě se umístil \"Zabiják a bodyguard\" a na druhém \"\". Za druhý víkend vydělal 4,4 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 221 započtených recenzí 91 procent s průměrným ratingem 7,5 bodů z deseti. Na serveru Metacritic snímek získal z 51 recenzí 78 bodů ze sta. Na Česko-Slovenské filmové databázi snímek získal 84%. Na stránce CinemaScore získal známku za 2, na škále 1+ až 5.\n\n \n"}
{"id": "1334922", "url": "https://cs.wikipedia.org/wiki?curid=1334922", "title": "Slunečná (rozcestník)", "text": "Slunečná (rozcestník)\n\nSlunečná má více významů:\n\n"}
{"id": "1334923", "url": "https://cs.wikipedia.org/wiki?curid=1334923", "title": "Pulanesaura", "text": "Pulanesaura\n\nPulanesaura („dešťový ještěr“) byl rodem vývojově primitivního sauropodomorfního plazopánvého dinosaura, žijícího v období spodní jury (asi před 200 miliony let) na území dnešního Svobodného státu (Jihoafrická republika). Typový druh \"P. eocollum\" byl popsán týmem paleontologů na základě objevů v souvrství Elliot v roce 2015. Objeveny byly fosilie přinejmenším dvou jedinců, a to v roce 2004. Při délce kolem 11 metrů dosahoval tento sauropod hmotnosti asi 3500 kilogramů.\n\nTento býložravý dinosaurus byl zástupcem kladu Anchisauria a mohl být i vývojově velmi primitivním sauropodem. Pravděpodobně byl blízce příbuzný rodům \"Gongxianosaurus\" z Číny a \"Leonerasaurus\" z Argentiny. Na rozdíl od jiných sauropodomorfů ve stejných ekosystémech byl rod \"Pulanesaura\" zřejmě spíše spásačem nízko rostoucí vegetace, což mu umožňovalo dlouhodobou koexistenci s těmito dalšími druhy.\n\n"}
{"id": "1334924", "url": "https://cs.wikipedia.org/wiki?curid=1334924", "title": "Olga Kaminerová", "text": "Olga Kaminerová\n\nOlga Kaminerová (rusky \"Ольга Каминер\"; rodné jméno \"Olga Gura\", rusky \"Ольга Гура;\" * 1966, Ocha, Sachalinská oblast, SSSR) je německy píšící spisovatelka, ruského původu.\n\nOlga Kaminerová strávila svoje dětství a mládí na ruském ostrově Sachalin. Avšak od svých šestnácti let žila v Leningradě, tj. dnešním Petrohradu, kde studovala chemii. V roce 1990 utekla z bývalého Sovětského svazu do Berlína, kde také záhy obdržela německé státní občanství. \n\nDnes žije se svým manželem, spisovatelem Wladimirem Kaminerem, a svými dvěma dětmi, Sebastianem a Nicole, v berlínské čtvrti Prenzlauer Berg.\n\n"}
{"id": "1334926", "url": "https://cs.wikipedia.org/wiki?curid=1334926", "title": "Žižkův stůl (tvrz)", "text": "Žižkův stůl (tvrz)\n\nŽižkův stůl je místní název pro zbytky po okrouhlém tvrzišti nalézající se na území obce Střemošice, nedaleko od nedaleko osady Bílý Kůň v okrese Chrudim asi 2 km západně od městečka Luže. \n\nV písemných pramenech není zdejší tvrz doložena, předpokládá se její založení Podlažickým klášterem v průběhu 13. a 14. století. V okolí se traduje pověst, že tvrziště vybudovali Žižkovi spolubojovníci pro jeho odpočinek. Tato pověst však nemá historický podklad. \n\nDo současnosti se dochovalo dochovalo okrouhlé tvrziště obehnané bažinatým příkopem. Na jihozápadní straně je částečně dochován i val.\n"}
{"id": "1334929", "url": "https://cs.wikipedia.org/wiki?curid=1334929", "title": "Kirakira", "text": "Kirakira\n\nKirakira je hlavní město provincie Makira a Ulawa na Šalomounových ostrovech. Kirakira se nachází při severním pobřeží ostrova Makira, (dříve San Cristobal), největším ostrově v provincii. V roce 2013 zde žilo 2461 obyvatel.\n\nV roce 2016 bylo město zasaženo několika otřesy se silou přes 6 i 7 stupňů momentové stupnice.\n"}
{"id": "1334936", "url": "https://cs.wikipedia.org/wiki?curid=1334936", "title": "Milan Zupko", "text": "Milan Zupko\n\nMilan Zupko (* 30. listopadu 1976 Havířov) je český herec.\n\nMilan Zupko se narodil 30. 11. 1976 v Havířově. Po dokončení střední školy a absolvování základní vojenské služby se začal věnovat studiu herectví v Ostravě. Jeho velkým snem bylo odejít k cirkusu a cestovat po světě. Svůj sen si však nikdy nesplnil, a proto jej dnes můžeme spatřit v několika inscenacích Národního divadla moravskoslezského, kde si svým nezaměnitelným charismatem získal srdce nejednoho diváka. \nKromě hraní se od roku 2006 věnuje pořádání netradiční adrenalinové soutěže Útěk v řetězech, která každoročně láká do Havířova stále větší počet sportovních nadšenců. Milan Zupko je také předsedou horolezeckého oddílu Tatran Havířov o. s. \n\n\nNárodní divadlo moravskoslezské\n\n\nNárodní divadlo Brno\n\n\nDivadlo B. Polívky\n\n\n"}
{"id": "1334940", "url": "https://cs.wikipedia.org/wiki?curid=1334940", "title": "Kaple svaté Anny (Skuteč)", "text": "Kaple svaté Anny (Skuteč)\n\nKaple svaté Anny leží poblíž v údolí Anenského potoka za Skutečskou vodárnou nedaleko obce Štěpánov. Toto místo přitahovalo návštěvníky již v období po první světové válce, kdy zde stával hostinec nazývaný „Svatoanenské lázně“, fungující ještě v šedesátých letech 20. století. Nad pramenem nikdy nezamrzající železité vody, která byla v okolí tradičně považována za léčivou, byla kaple sv. Anny postavena v roce 1831 z milodarů poskytnutých po vypuknutí epidemie cholery. Ke kapli se konaly 26. července slavné svatoanenské poutě ještě v roce 1969 a na přírodním parketu odpolední taneční zábavy.\n\nV době první republiky si zde postavil vilu houslový virtuos Váša Příhoda, kde jej často navštěvoval za účelem soukromých koncertů hudební skladatel Vítězslav Novák. V Anenském údolí se v šedesátých letech 20. století odehrávaly i mezinárodní motokrosové závody, mnohdy i poškozující přírodní krásy strmých strání nad říčkou. V té době též paradoxně zanikla (zarostla) široká pohodlná vozová cesta podél říčky, používaná pouze pro pěší, ke kapli sv. Anny a lázním s aparaturou čerpající podzemní vodu. Přístup k poutnímu místu je dnes od centra Skutče možný pouze ze silnice na Štěpánov.\n"}
{"id": "1334951", "url": "https://cs.wikipedia.org/wiki?curid=1334951", "title": "Pastvisko (Proseč)", "text": "Pastvisko (Proseč)\n\nOsada Pastvisko se nalézá asi 1 km jižně od městečka Proseč v okrese Chrudim. Osada je jednou z místních částí městečka Proseč a v roce 2011 zde žilo 14 obyvatel.\n"}
{"id": "1334957", "url": "https://cs.wikipedia.org/wiki?curid=1334957", "title": "Natascha Wodin", "text": "Natascha Wodin\n\nNatascha Wodin (rodné jméno \"Natalja Nikolajewna Wdowina\"; * 8. prosince 1945, Fürth) je německá spisovatelka a překladatelka z ruštiny rusko-ukrajinského původu. Ačkoliv je její mateřštinou ruština, vyrůstala v Německu a vyjadřuje se ve své literární tvorbě výlučně německy. Za autobiografické dílo, \"Sie kam aus Mariupol\", obdržela v roce 2015 Cenu Alfreda Döblina a dva roky později Cenu Lipského knižního veletrhu za beletrii.\n\nJe potomkem ukrajinsko-ruských rodičů, zavlečených v roce 1944 na nucené práce do Německa z bývalého Sovětského svazu. Jako dítě vyrůstala v německých táborech pro vysídlené osoby (anglicky tzv. \"for\" \"displaced persons\"). Její matka, Jevgenija Jakovlevna Ivaščenko (* 1920, Mariupol – † 1956), spáchala po opakovaných vyhrůžkách v Německu sebevraždu. Její otec Nikolaj, jenž byl o 20 let starší nežli jeho žena Jevgenija, ji přežil, avšak nikdy o tom, co se v rodině stalo, nehovořil.\n\nJejí spolužáci na ní nazírali z důvodu jejího původu nevraživě (německy např. „\"als verhasstes Russenkind galt\"“); v jejích dílech je pak patrný pocit vnitřní vykořeněnosti (německy \"das Ausgestoßensein\"). \n\nV roce 1986 se seznámila s německým básníkem Wolfgangem Hilbigem, jehož pak byla od roku 1994 do roku 2002 manželkou. Wolfgang Hilbig zemřel v roce 2007 ve věku 65 let na rakovinu.\n\n\n"}
{"id": "1334960", "url": "https://cs.wikipedia.org/wiki?curid=1334960", "title": "Arara", "text": "Arara\n\nSlovo arara či Arara může označovat: \n\n\n"}
{"id": "1334961", "url": "https://cs.wikipedia.org/wiki?curid=1334961", "title": "Zolotyj Potik", "text": "Zolotyj Potik\n\nZolotyj Potik (ukrajinsky \"Золотий Потік\", Zlatý Tok; polsky \"Potok Złoty\"; rusky \"Золотой Поток\"; německy \"Solotyj Potik\") je sídlo městského typu ležící na západě Ukrajiny a na jihu Ternopilské oblasti. Rozkládá se na řečсe Zolota asi 90 km od Ternopilu. V roce 2016 zde žilo bezmála 2500 obyvatel.\n\n\n\n"}
{"id": "1334965", "url": "https://cs.wikipedia.org/wiki?curid=1334965", "title": "Wanda Metropolitano", "text": "Wanda Metropolitano\n\nWanda Metropolitano je stadion ve španělském Madridu. Od sezóny 2017/18 je domovským stadionem týmu Atlético Madrid. Nachází ve čtvrti Rosas v okrese San Blas-Canillejas.\n\nStadion byl postaven jako součást neúspěšného šampionátu v Madridu, který se stal hostitelem mistrovství světa v atletice v roce 1997 a byl zahájen dne 6. září 1994 komunitou v Madridu. Stadion byl uzavřen v roce 2004 kvůli nabídce města na Olympijské hry v roce 2016. V roce 2013 přešel do držení Atletica Madrid, který zde hrál první zápas 16. září 2017. Stadion hostil finále Ligy mistrů UEFA v roce 2019.\n"}
{"id": "1334968", "url": "https://cs.wikipedia.org/wiki?curid=1334968", "title": "Arara (papoušek)", "text": "Arara (papoušek)\n\nArara (\"Rhynchopsitta\") je rod papoušků z čeledi papouškovití (Psittacidae). Výskyt je omezen na několik malých oblastí v severním Mexiku. Oba recentní druhy mají podobný celkový vzhled, přičemž hlavní rozdíly spočívají v jejich relativní velikosti a jasnosti zbarvení. Oba druhy jsou převážně zelené, s červeně nebo hnědě zbarvenými znaky na čele, širokém superciliárním pruhu a peřím na ohybu křídla, karpální hraně a stehnu. Oční kroužky jsou žluté, nohy a zobák tmavě šedé až černé. Mladí ptáci mají bledý zobák šedivějící směrem k bázi, bělavé oční kroužky a červené obočí, ale postrádají tmavě červené pruhy přes oční kroužky. Arara hnědočelý (\"Rhynchopsitta terrisi\") je obecně tmavě zelený s rudohnědými značkami na hlavě s délkou mezi 40 a 45 cm, zatímco arara zelený (\"Rhynchopsitta pachyrhyncha\") je asi 38 cm dlouhý a jasnější barvy.\n\nDo rodu jsou řazeny 2 recentní a jeden vyhynulý druh:\n\n\"Rhynchopsitta phillipsi\" je velký papoušek žijící v pozdím pleistocénu známý z fosilních nálezů v Mexiku.\n"}
{"id": "1334971", "url": "https://cs.wikipedia.org/wiki?curid=1334971", "title": "TSV Schott Mainz", "text": "TSV Schott Mainz\n\nTSV Schott Mainz (celým názvem: Turn- und Sportverein Schott Mainz e. V.) je německý sportovní klub, který sídlí ve městě Mohuč ve spolkové zemi Porýní-Falc. Založen byl 11. června 1953 jako tovární klub sklářské firmy Schott AG. Od sezóny 2018/19 působí v Oberlize Rheinland-Pfalz/Saar, páté německé nejvyšší fotbalové soutěži. Své domácí zápasy odehrává na stadionu Otto-Schott-Sportzentrum s kapacitou 3 000 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl amerického fotbalu, ženského fotbalu, basketbalu, cheerleadingu, ledního hokeje, fitnessu, házené, pozemního hokeje, kuželek, lehké atletiky, šachů, taekwonda, tanečního sportu, tenisu, stolního tenisu, gymnastiky, volejbalu a zimních sportů.\n\n\nZdroj: \n\n\n\nZdroj: \n\n"}
{"id": "1334976", "url": "https://cs.wikipedia.org/wiki?curid=1334976", "title": "Zatracení", "text": "Zatracení\n\nZatracení (v anglickém originále Damnation) je americký dramatický webový televizní seriál od Tonyho Tosta. Byl objednán 12. května 2017. Koproducenty seriálu jsou Universal Cable Productions a Netflix. Mezinárodně byl zveřejněn na Neflixu, přičemž premiéru měl v USA na stanici USA Network. 25. ledna 2018 bylo oznámeno, že seriál byl po první řadě zrušen.\n\nSeriál se odehrává ve třicátých letech 20. století a sleduje příběh místního kazatele, který shromažďuje občany, aby se společně postavili proti průmyslu a vládě.\n\n\n\n\n"}
{"id": "1334979", "url": "https://cs.wikipedia.org/wiki?curid=1334979", "title": "Vyšné Velické plieska", "text": "Vyšné Velické plieska\n\nVyšné Velické plieska nebo Velické Horné plieska () je dvojice ledovcových jezer nacházejících se ve Vysokých Tatrách západně pod jižní stěnou Velického štítu ve Velické dolině.\n\nPlesa nejsou volně přístupná veřejnosti.\n\n\n"}
{"id": "1334983", "url": "https://cs.wikipedia.org/wiki?curid=1334983", "title": "3614 Jackson Highway", "text": "3614 Jackson Highway\n\n3614 Jackson Highway je šesté studiové album zpěvačky a herečky Cher, vydané v červnu roku 1969 u Atco Records.\n\nKonec šedesátých let bylo pro duo Sonny & Cher i pro Cher samotnou kritické. Jejich hudba se přestala v rádiích hrát a desky se přestaly prodávat. Pop kultura se v té době měnila a do popředí se kvůli tehdější náladě dostávaly písně s politickou a protiválečnou tématikou, protestující proti válce ve Vietnamu. Už předchozí studiová deska Cher Backstage (1968) jevila niance tohoto vlivu, avšak po komerční stránce propadla. Sonny & Cher už nebyli pro mladé publikum atraktivní, jejich názory a postoje s nimi již nekorespondovaly. Nová deska (společně s novým filmem Chastity) se měla stát ambiciózním krokem, jak se po dvouleté krizi dostat zpátky na vrchol.\n\nAlbum \"3614 Jackson Highway\" vyšlo v létě roku 1969. Je to první a zároveň poslední sólová deska Cher pro společnost Atco. Od svých předchůdkyň se liší jak zastoupenými producenty, tak hudebním stylem, který se tentokrát více zaměřuje na soul. Na rozdíl od Sonnyho Bona se produkce se ujali Jerry Wexler, Tom Dowd a Arif Mardin. Opět je však deska poskládána převážně z cover verzí známých písní.\n\nNázev alba je adresou studia Muscle Shoals Sound Studio v Sheffield, Alabama, kde bylo album natočeno. Na netradičním přebalu desky jsou foceni hudebníci, kteří se na projektu zúčastnili.\n\nAčkoliv kritika byly celkem přiznivá, album úspěšné nebylo. V americkém týdenním žebříčku 200 nejprodávanějších alb dosáhlo pouze 160. místa, nikde jinde se neumístilo.\n\nV roce 2001 vyšlo album na kompaktním disku, a to pod společností Rhino Records. Kromě původního tracklistu obsahuje re-edice dalších dvanáct písní. Kromě dvou stop z tehdejšího soundtrack alba Chastity, obsahuje nová edice deset nevydaných písní. Vznikly v letech 1968 až 1969 a byly naplánované pro následující album Cher u společnosti Atco v roce 1970, které však z neznámých důvodů nikdy nevyšlo. CD vyšlo pouze v limitovaném počtu.\n\nZ alba byly vydané dva singly - \"For What It's Worth\" a \"I Walk On Guilded Splinters\". Oba dva singly však propadly.\n"}
{"id": "1334991", "url": "https://cs.wikipedia.org/wiki?curid=1334991", "title": "Everything Sucks!", "text": "Everything Sucks!\n\nEverything Sucks! je americký komediální webový televizní seriál od Bena York Jonese a Michaela Mohana. Netflix objednal deset 30minutových dílů, přičemž seriál byl zveřejněn 16. února 2018.\n\nDne 6. dubna 2018 bylo Netflixem oznámeno zrušení seriálu po první řadě.\n\nPříběh se odehrává v Boringu v Oregonu roku 1996 a zaměřuje se na partu teenagerů, kteří navštěvují fiktivní školu Boring High School. Chtějí společně natočit film, avšak postupem času se musí vypořádat s problémy, jako je randění a sexualita.\n\n\n\n"}
{"id": "1334992", "url": "https://cs.wikipedia.org/wiki?curid=1334992", "title": "Bahretal", "text": "Bahretal\n\nBahretal je obec v německé spolkové zemi Sasko, nacházející se v zemském okrese Saské Švýcarsko-Východní Krušné hory. Má obyvatel.\n\nBahretal leží v oblasti Saského Švýcarska. Nejvyšším bodem je vrch Herbstberg (442 m). Skrze Bahretal protékají řeky Bahre a Seidewitz. Území obce protíná dálnice A17 spojující saské hlavní město Drážďany s českou dálnicí D8.\n\nJednotlivé vesnice tvořící Bahretal jsou středověkého založení. Obec Bahretal vznikla roku 1994 sloučením čtyř do té doby samostatných obcí.\n\nObec Bahretal se dělí na 8 místních částí:\n\n\n\n"}
{"id": "1335011", "url": "https://cs.wikipedia.org/wiki?curid=1335011", "title": "Methylisobutylketon", "text": "Methylisobutylketon\n\nMethylisobutylketon (také MIBK, systematický název 4-methylpentan-2-on) je organická sloučenina, která patří mezi ketony. Tato bezbarvá kapalina se používá jako rozpouštědlo pryskyřic, barev, nátěrů, laků a nitrocelulózy.\n\nMethylisobutylketon se vyrábí z acetonu třístupňovým procesem. Aceton se nejprve aldolovou reakcí přemění na diacetonalkohol, který se dehydratuje na mesityloxid. Mesityloxid je následně hydrogenován za vzniku MIBK:\n\nV průmyslové výrobě se tyto tři fáze kombinují. Aceton prochází silně kyselým, palladiem obohaceným, katexem za středně vysokého tlaku vodíku. Ročně se vyrobí mnoho tisíc tun této látky.\n\nMIBK se používá jako rozpouštědlo nitrocelulózy, laků a některých polymerů a pryskyřic.\n\nDalším významným způsobem využití methylisobutylketonu je výroba \"N\"-(1,3-dimethylbutyl)-\"N\"'-fenyl-\"p\"-fenylendiaminu (6PPD), používaného jako antiozonant v pneumatikách. 6PPD se vyrábí redukční reakcí MIBK s 4-aminodifenylaminem.\n\nNa rozdíl od dalších běžných ketonových rozpouštědel, acetonu a butanonu, je MIBK poměrně málo rozpustný ve vodě, díky čemuž se dá použít ke kapalino-kapalinové extrakci. Má podobnou polaritu jako ethylacetát, je ale stabilnější vůči vodným roztokům kyselin a zásad. Lze jej použít na extrakci zlata, stříbra a ostatních neušlechtilých kovů z kyanidových roztoků k určení koncentrace rozpuštěných kovů; také se dá použít podobně lipofilní diisobutylketon (DIBK).\n\nMIBK se také používá jako přísada k denaturaci ethanolu. Ve směsi s vodou nebo isopropylalkoholem slouží jako vývojka při PMMA elektronové litografii.\n"}
{"id": "1335021", "url": "https://cs.wikipedia.org/wiki?curid=1335021", "title": "Antiozonant", "text": "Antiozonant\n\nAntiozonanty jsou organické sloučeniny které zpomalují nebo znemožňují degradaci materiálu způsobenou ozonem. Používají se jako aditiva do plastů a pryže, obzvláště při výrobě pneumatik.\n\nMezi běžné antiozonanty patří:\n\n\n"}
{"id": "1335025", "url": "https://cs.wikipedia.org/wiki?curid=1335025", "title": "Acetyl", "text": "Acetyl\n\nAcetyl (někdy označovaný zkratkou Ac, je však konfliktní se značkou prvku aktinium) je v organické chemii acylová funkční skupina formálně odvozená od octové kyseliny () odtržením OH skupiny. Její vzorec je CHCO-. Systematický avšak nepreferovaný název je ethanoyl.\n\nProces zavedení acetylové skupiny do molekuly je acetylace.\n\n"}
{"id": "1335027", "url": "https://cs.wikipedia.org/wiki?curid=1335027", "title": "Dana Balcarová", "text": "Dana Balcarová\n\nDana Balcarová (* 22. září 1960 Pardubice) je česká manažerka, expertka na životní prostředí a politička, od října 2017 poslankyně Poslanecké sněmovny PČR, v letech 2014 až 2018 zastupitelka městské části Praha 9, členka Pirátů.\n\nVystudovala techniku počítačů na SPŠE Pardubice a informatiku na Vysoké škole ekonomické v Praze (promovala v roce 1985 a získala titul Ing.). Dodatečně se vzdělala také v oblasti environmentální ekonomie na VŠE v Praze.\n\nPracovala v několika firmách, kde se na manažerské úrovni věnovala informačním systémům a databázím (Lidové noviny, Česká inspekce životního prostředí, Scio, občanské sdružení Hestia). Od roku 2006 je místopředsedkyní iniciativy \"Krocan\" působící na Praze 9, kde se věnuje ochraně zeleně, pořádání občanských akcí a územnímu rozvoji.\n\nDana Balcarová žije od roku 1979 v Praze.\n\nV komunálních volbách v roce 2014 kandidovala jako nestraník za Piráty do Zastupitelstva hlavního města Prahy, ale neuspěla. Zároveň však byla zvolena zastupitelkou městské části Praha 9, a to jako nestraník za Zelené na kandidátce Trojkoalice SZ, KDU-ČSL, NK. Ve volbách v roce 2018 již mandát zastupitelky městské části neobhajovala.\n\nV roce 2015 se stala členkou Pirátů. Ve volbách do Poslanecké sněmovny PČR v roce 2017 byla za tuto stranu zvolena poslankyní v Praze ze druhého místa kandidátky.\n"}
{"id": "1335028", "url": "https://cs.wikipedia.org/wiki?curid=1335028", "title": "SV Waldhof Mannheim", "text": "SV Waldhof Mannheim\n\nSV Waldhof Mannheim (celým názvem: Sportverein Waldhof Mannheim 1907 e. V.) je německý sportovní klub, který sídlí ve městě Mannheim ve spolkové zemi Bádensko-Württembersko. Založen byl v roce 1907 pod názvem SV Waldhof 07. Svůj současný název nese od roku 1978. Od sezóny 2012/13 působí v Regionallize Südwest, čtvrté německé nejvyšší fotbalové soutěži. Své domácí zápasy odehrává na Carl-Benz-Stadionu s kapacitou 27 000 diváků. Největším úspěchem klubu je nepřetržitá sedmiletá účast v Bundeslize, německé nejvyšší fotbalové soutěži. Klubové barvy jsou modrá a černá.\n\nMimo mužský fotbalový oddíl má sportovní klub i jiné oddíly, mj. oddíl tenisu a házené.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1335029", "url": "https://cs.wikipedia.org/wiki?curid=1335029", "title": "Formyl", "text": "Formyl\n\nFormyl je v organické chemii acylová funkční skupina formálně odvozená od kyseliny mravenčí odtržením hydroxylové skupiny. Její vzorec je HCO-, názorněji -CH=O. Systematický, avšak nepreferovaný, název je methanoyl.\n\nProces zavedení formylové skupiny do molekuly se nazývá formylace.\n\nJe-li formylová skupina připojena k uhlíkovému atomu vázanému pouze k dalším atomům uhlíku či vodíku, jedná se o skupinu aldehydovou.\n\n"}
{"id": "1335032", "url": "https://cs.wikipedia.org/wiki?curid=1335032", "title": "Ǎ", "text": "Ǎ\n\nǍ (minuskule ǎ) je speciální znak latinky. Nazývá se A s háčkem. Používá se pouze v jazycích používaných v Africe. Vyskytuje se v jazycích používaných v Kamerunu, konkrétně v jazycích awing, bakaka, bangolan, kemezung, koonzime, kwanja a ngiemboon, a v ngalštině, což je jazyk používaný v Demokratické republice Kongo a v Kongu. Bývá často zaměňováno z častěji používaným, běžnějším písmenem Ă. Většinou se čte jako polozavřená přední nezaokrouhlená samohláska (e), což se čte jako důraznější E, v některých jazycích se ale čte také jako polootevřená přední nezaokrouhlená samohláska (ɛ), což se čte stejně jako české E. V Unicode má majuskulní tvar kód U+01CD a minuskulní U+01CE.\n"}
{"id": "1335037", "url": "https://cs.wikipedia.org/wiki?curid=1335037", "title": "Acyl", "text": "Acyl\n\nAcyl je v organické chemii obecně funkční skupina formálně odvozená od karboxylové kyseliny odtržením OH skupiny.\n\nZavedení acylové skupiny do molekuly se nazývá acylace, příkladem je Friedelova-Craftsova acylace.\n"}
{"id": "1335038", "url": "https://cs.wikipedia.org/wiki?curid=1335038", "title": "Lenka Kozlová", "text": "Lenka Kozlová\n\nLenka Kozlová (* 27. října 1960) je česká pedagožka a politička, od října 2017 poslankyně Poslanecké sněmovny PČR, členka Pirátů.\n\nV profesním životě prošla několika zaměstnáními, pět let působila ve funkci samostatného provozního technika v Dopravním podniku hl. m. Prahy. Po odstěhování z Prahy a po mateřské dovolené změnila obor. Vybrala si vychovatelství a doplnila si vzdělání v rámci doplňujícího pedagogického studia na Univerzitě Karlově v Praze. Následně pracovala 13 let jako vychovatelka v dětském domově. \n\nLenka Kozlová má jedno dítě, žije v obci Milín na Příbramsku. Mezi její záliby patří četba, hudba napříč žánry, film, výtvarné umění a divadlo (osm let hrála ochotnické divadlo).\n\nNa konci 90. let byla členkou ODS, v roce 2012 se stala členkou Pirátů. Za ně kandidovala v krajských volbách v letech 2012 a 2016 do Zastupitelstva Středočeského kraje, ale ani jednou neuspěla.\n\nKandidovala také ve volbách do Poslanecké sněmovny PČR v roce 2013 za Piráty ve Středočeském kraji, ale rovněž neuspěla. Teprve ve volbách v roce 2017 byla zvolena poslankyní ve Středočeském kraji ze druhého místa kandidátky.\n\nV komunálních volbách v roce 2018 kandidovala jako členka Pirátů na kandidátce subjektu \"\"SPOLEČNĚ PRO BUDOUCNOST OBCE\"\" (tj. hnutí STAN a nezávislí kandidáti) do Zastupitelstva obce Milín na Příbramsku, ale neuspěla.\n"}
{"id": "1335043", "url": "https://cs.wikipedia.org/wiki?curid=1335043", "title": "Lesní požáry v Kalifornii 2017", "text": "Lesní požáry v Kalifornii 2017\n\nSérie lesních požárů v Kalifornii zasáhla velkou část severní a jižní Kalifornie v roce 2017. Dle Kalifornského úřadu pro lesní a požární ochranu vypuklo kolem 9 133 požárů a bylo zasaženo 1 381 405 akrů (přibližně 559 035 hektarů) lesů.\n\nBěhem prvních měsíců došlo k dešťům nad většinou Kalifornie, které dočasně zmírnily už několikaleté sucho. Nicméně podle zprávy, kterou vydalo National interagency fire center, byly na jaře travnaté plochy ještě mokré a důsledkem požárů bylo jejich následné vysušení.\n\nNa začátku října 2017 vypukly na severu Kalifornie série lesních požárů. Jednalo se o oblasti Napa, Lake, Sonoma, Mendocino, Butte, Yuba a Solano. Zničily více než 8 900 domů a zabily nejméně 44 lidí. Dalších 192 bylo zraněno. Téměř 100 000 lidí muselo opustit svoje domovy. Požáry zničily přes 99 148 hektarů lesů a škoda je odhadována na 9 miliard dolarů.\n\nVětšina požárů vypukla 8. října, ty poslední 9. října. První požáry se podařilo uhasit 12. října. Další až 16. a 19. října. Jeden z největších požárů se podařilo uhasit v oblasti Mendocino 26. října. Nese název Redwood Valley Complex a zničil okolo 14 780 hektarů lesů a travnatých ploch a zabil 9 lidí.\n\n28. října 2017 byl uhašen druhý největší lesní požár zvaný Atlas. Zničil okolo 20 891 hektarů lesů a travnatých ploch a zabil 6 lidí. \n\n31. října došlo k uhašení posledních požárů zvaných Pocket a Tubbs. Dohromady zničily okolo 21 919 hektarů lesů.\n\nNa začátku prosince 2017 vypukly na jihu Kalifornie série lesních požárů. Jednalo se o oblasti Ventura County, Los Angeles County, San Diego County a Riverside County. Požáry zničily okolo 1 355 budov, zemřela při nich jedna žena a hasič, bylo zraněno několik civilistů a hasičů. Téměř 230 000 lidí muselo opustit svoje domovy. Bylo zničeno přes 120 596 hektarů lesů.\n\nJedním ze tří prvních lesních požárů, které vypukly 4. prosince, je Thomas. Jednalo se o největší požár v Kalifornii v roce 2017 a podařilo se ho uhasit až v nadcházejícím roce a to 12. ledna 2018. Má na svědomí dva lidské životy a okolo 114 078 hektarů zničených lesů a travnatých ploch.\n\n\n"}
{"id": "1335053", "url": "https://cs.wikipedia.org/wiki?curid=1335053", "title": "Mauricijská rupie", "text": "Mauricijská rupie\n\nZákonným platidlem na Mauritiu je místní rupie. Zdejší měna má svůj název „rupie“ společný s měnami několika dalších států v regionu Indického oceánu. Její ISO 4217 kód MUR, jedna setina rupie se nazývá „cent“. Rupie byla do peněžního oběhu uvedena v roce 1887, kdy nahradila do té doby na ostrově používané indickou rupii, libru šterlinků a mauricijský dolar. Do roku 1914 byla platidlem též na Seychelách. \n\nV září 2017 byly v peněžním oběhu na Mauritiu mince v nominálních hodnotách 5, 20, 50 centů a 1, 5, 10, 20 rupií. Na lícové straně všech mincí je vyobrazen Seewoosagur Ramgoolam – bývalý premiér vlády. Bankovky existují v hodnotách 25, 50, 100, 200, 500, 1000, 2000 rupií, přičemž bankovky 25, 50, 500 rupií jsou vyrobeny z polymeru. \n"}
{"id": "1335054", "url": "https://cs.wikipedia.org/wiki?curid=1335054", "title": "Domino (rozcestník)", "text": "Domino (rozcestník)\n\nSlovo domino označuje :\n\n\nMá ale také několik přenesených významů a vyskytuje se rovněž v různých vlastních jménech.\n\n\n\n\n\n\n"}
{"id": "1335056", "url": "https://cs.wikipedia.org/wiki?curid=1335056", "title": "Letiště Linate", "text": "Letiště Linate\n\nLetiště Milán Linate (IATA: LIN, ICAO: LIML) (italsky: \"Aeroporto di Milano-Linate\") je po letišti Malpensa druhé mezinárodní letiště města Milán v Itálii. Nachází se 1 kilometr od jižní hranice tohoto města a 7 km od jeho centra. Leží v nadmořské výšce 5 metrů nad mořem, má dvě asfaltové ranveje, jednu o délce 2400 metrů a druhou 600 m. Bylo založeno v roce 1937.\n\nV roce 2016 odbavilo 9,6 milionů cestujících při 118 tisících pohybů letadel. K roku 2017 zde mají leteckou základnu společnosti Alitalia a regionální Alitalia CityLiner.\n\n\n"}
{"id": "1335070", "url": "https://cs.wikipedia.org/wiki?curid=1335070", "title": "Rupert Brooke", "text": "Rupert Brooke\n\nRupert Chawner Brooke (3. srpna 1887 Rugby – 23. dubna 1915 Skyros) byl anglický básník. Absolvoval Rugby School, na které učil jeho otec, a Univerzitu v Cambridgi. Patřil do okruhu literárních skupin Bloomsbury Group a Dymock Poets, přispíval do \"The Times Literary Supplement\" a \"Westminster Gazette\", mezi jeho známé patřili Virginia Woolfová, Lytton Strachey nebo William Butler Yeats, byl také členem Fabiánské společnosti. Byl ideálním mladým mužem své doby: sportovec a cestovatel (významným zdrojem inspirace pro něj byla výprava na Společenské ostrovy v roce 1913), vzdělaný, zámožný a mimořádně pohledný, takže byl srovnáván s Adonisem. Jeho osobní život byl dramatický, prožil řadu bouřlivých vztahů (některé básně věnoval herečce Cathleen Nesbittové, do níž byl zamilován), existují také svědectví o jeho homosexuálních sklonech.\n\nPo vypuknutí první světové války narukoval jako dobrovolník k Royal Navy a napsal řadu vlasteneckých sonetů, z nichž především „1914“ a „Voják“ se staly v tehdejší britské veřejnosti velmi populárními. Sám Brooke však do válečných operací nikdy nezasáhl: do Belgie dorazil v době, kdy už byl britský expediční sbor po porážce u Antverp evakuován zpět na ostrovy. Poté byl zařazen do jednotky pověřené úkolem dobýt strategickou úžinu Dardanely. Ještě na lodi však Brooke utrpěl otravu krve od komářího bodnutí, na kterou zemřel v dubnu 1915 na řeckém ostrově Skyros, kde je také pohřben. V \"The Times\" vyšel po jeho smrti jímavý nekrolog, jehož autorem byl Winston Churchill.\n\nMezi prostými vojáky v britské armádě se později začalo jméno Rupert používat jako posměšné označení mladých důstojníků aristokratického původu, vyznačujících se naivní patriotickou horlivostí. \n\nK Brookeovi jako svému inspirátorovi se hlásili např. Frederick Septimus Kelly, Patrick Shaw-Stewart, Francis Scott Fitzgerald nebo John Gillespie Magee Jr.. Jeho velkým obdivovatelem byl Richard Halliburton, který dokonce začal psát Brookeův životopis, ale na přání básníkovy matky ho nikdy nevydal.\n\nSkupina Fleetwood Mac zhudebnila na albu \"Bare Trees\" (1972) Brookeovu báseň „Dust“. \n\nDo češtiny překládal Ruperta Brookea Josef Čapek.\n\n"}
{"id": "1335072", "url": "https://cs.wikipedia.org/wiki?curid=1335072", "title": "Malířský cech v Novém Španělsku", "text": "Malířský cech v Novém Španělsku\n\nCasta - malířský cech založený na území Nového Španělska mezi lety 1519 a 1821, tedy v době, kdy Španělsko ovládalo rozsáhlé kolonie ve Střední a Severní Americe španělskými elitami. \nStruktura cechu Casta byla hierarchická. Mistr měl žáka, který pracoval za pokoj a stravu, dokud nebyl považován za dostatečně kvalifikovaného, aby se mohl stát nezávislým malířem. Moriuchi říká: \"V rámci systému se mexičtí umělci často kopírovali. Několik kompozic, forem a témat se opakovalo mezi různými umělci a vytvářelo základní konvence pro jakýkoli žánr.\"  Proto i přes množství malířů v cechu Casta jsou si obrazy natolik podobné, že se zdá, že patří jedinému umělci. Změna a inovace byly vysoce kritizovány a obrazy tak zachovávaly společný styl. \n\nÚčelem systému v cechu Casta bylo zamezení \"míchání ras\" mezi španělskými, domorodými a africkými národy v koloniích Nového Španělska. Z toho důvodu měl cech zvláštní pravidla pro uměleckou prezentaci jednotlivých ras. Pravidla Casta tak podporovala hierarchické uspořádání cechu. Nekvalifikovaní umělci vyzváni k otestování, zda jsou schopni ztvárnit zadaná témata. Tito méně kvalifikovaní umělci byli označováni jako \"indiáni\" bez ohledu na jejich rasovou příslušnost. To je příkladem toho, jak byla příslušnost jednotlivce k rase použita jako kategorizační nástroj, který nemusel nutně souviset s realitou.\n\nCech také měl specifická pravidla určující kdo se může stát členem cechu a za jakých podmínek, a kam bude zařazen v systému cechu. Byly vyžadovány přísné testy pro umělce, kteří žádali o vstup do gildy. Navíc v samotném systému Casta docházelo ke korupci, která jednotlivcům umožnila zaplatit za vyšší pozici, i když nebyly splněny požadavky na jeho umělecké schopnosti. \n"}
{"id": "1335075", "url": "https://cs.wikipedia.org/wiki?curid=1335075", "title": "Gohrisch", "text": "Gohrisch\n\nGohrisch je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nGohrisch leží v oblasti Saského Švýcarska. Na jihu hraničí s Českou republikou, na severu se téměř dotýká řeky Labe, do které ústí Cunnersdorfský potok a Krippenbach. Nadmořská výška se pohybuje od 135 do 481 metrů.\n\nVes Gohrisch byla založena ve středověku a poprvé je zmiňována roku 1437 jako „dorffe Gorusch“. V roce 1936 obdržela přídomek \"Kurort\" (Lázně). Roku 1974 se ke Gohrisch připojil Kleinhennersdorf. V roce 1990 se osamostatnil, ale již roku 1994 se spolu s Cunnersdorfem a Paptsdorfem znovu připojil.\n\nGohrisch se dělí na 4 místní části.\n\n\n\n\n"}
{"id": "1335077", "url": "https://cs.wikipedia.org/wiki?curid=1335077", "title": "František Trkal", "text": "František Trkal\n\nFrantišek Trkal (* 10. dubna 1970 Litomyšl) je bývalý český cyklista-silničář. Začínal v Lanškrouně, od roku 1989 byl členem Rudé hvězdy Plzeň a po profesionalizaci jezdil za tým Husqvarna–ZVVZ. V roce 1988 vyhrál Závod míru juniorů a byl druhý v časovce družstev na mistrovství světa juniorů v silniční cyklistice. Je českým rekordmanem v účasti na Závodě míru, kde startoval desetkrát, získal tři etapová vítězství a v celkové klasifikaci byl druhý v roce 1993 a třetí v roce 1994. Reprezentoval Československo na olympiádě 1992, kde byl osmý v časovce družstev a v závodě jednotlivců s hromadným startem obsadil 25. místo. Dvakrát vyhrál závod Okolo Slovenska (1995 a 2001), na Tour de Vysočina vyhrál v roce 2001, druhý byl v letech 2002 a 2004. Byl druhý na závodě Lidice 1993, na Tour de Bohemia 1994, Tour de Vaucluse 1994 a Kolem Rakouska 1995 a třetí na závodě Dolním Saskem 1996. Na mistrovství České republiky v cyklistice vyhrál časovku jednotlivců v letech 1993, 1994 a 1995 a časovku družstev 1993, v závodě s hromadným startem byl třetí v letech 1993, 1996 a 1999. Po ukončení kariéry v roce 2004 se stal trenérem, vedl tým TJ Favorit Brno.\n\n"}
{"id": "1335078", "url": "https://cs.wikipedia.org/wiki?curid=1335078", "title": "Mario Kart", "text": "Mario Kart\n\nMario Kart (japonsky:マリオカート, přepis: \"Mario Kāto\") je série závodních videoher (z podžánru kart racing game). Hry z této série vydává Nintendo. Vychází ze série Super Mario. První hrou bylo Super Mario Kart na SNES z roku 1992. Celkově se prodalo přes 100 milionů kopií po celém světě.\n\nPrvní titul v této sérii je Super Mario Kart na SNES z roku 1992. Na vývoj této hry dohlížel Šigeru Mijamoto, desingér videoher Super Mario pro Nintendo. Darran Jones z NowGamer naznačuje, že úspěch Super Mario Kart byl výsledkem toho, že hra zahrnovala postavy známé z předchozí her Mario Bros, a zároveň byla novým typem závodní hry.\n\nV hrách z této série se dá hrát s postavami ze Super Mario, které se objevili v předchozích hrách (výjimkou je postava Baby Daisy, které se poprvé objevila v Mario Kart Wii).\n\nVětšina Mario Kart her obsahuje pro singleplayer tyto herní módy:\n\n\n\n\nVyšlo celkem 9 her na konzole a 4 hry na arkádové boxy (boxy zaměřené jen na jednu hru).\n\n"}
{"id": "1335079", "url": "https://cs.wikipedia.org/wiki?curid=1335079", "title": "Trubečtí", "text": "Trubečtí\n\nTrubečtí () je rod litevských a ruských knížat z původní dynastie Gediminovců. Rod Trubeckých odvozuje svůj název od Trubeckého knížectví. Do současnosti se zachovala pouze linie společného předka, generálporučíka Jurije Jurjeviče Trubeckého (1668—1739).\n\nTrubečtí svůj původ odvozují od vnuka litevského knížete Gediminase, Dmitrije Olgerdoviče, knížete brjanského, starodubského a trubeckého, účastníka bitvy na Kulikovském poli, jenž zahynul v bitvě na Vorskle (1399) spolu se svým synem Ivanem. Po jeho smrti knížectví spravoval jeho syn Michail Dmitrijevič.\n\nPo smrti Michaila Dmitrijeviče bylo knížectví rozděleno mezi jeho syny:\n\nJurij Michajlovič se v roce 1445 uchýlil do Moskvy a jeho část knížectví připadla Ivanu Vasiljeviči Čartoryskému. Jeho syn Ivan Jurjevič Trubeckoj v roce 1499 zvítězil v procesu proti Čartoryskému a polovina otcova knížectví mu byla navrácena. V roce 1500 se znovu uchýlil do Moskvy, avšak po obsazení Severní země moskevskou armádou v roce 1503 se znovu stal znovu knížetem na svém panství, které spravoval do své smrti v roce 1520. Po něm v knížectví vládl jeho příbuzný, Simeon-Bogdan Alexandrovič, do své smrti v roce 1543, jímž tato linie po smrti Michaila Semjonоviče v roce 1565 zcela vyhasla.\n\nSemjon Michajlovič měl syna Ivana Semjonоviče (zemř. před rokem 1499), а ten měl syny, kteří rovněž přešli na moskevskou stranu a uhájili svůj knížecí titul:\n"}
{"id": "1335080", "url": "https://cs.wikipedia.org/wiki?curid=1335080", "title": "Sieroty", "text": "Sieroty\n\nSieroty (německy: \"Schieroth\", \"Schönrode\"\")\" je starostenská vesnice v gmině Wielowieś, okres Gliwice, Slezské vojvodsví v Polsku.\n\nV letech 1975–1998 obec byla pod administrativou Katovického vojvodství.\n\nK vesnici náležejí části:\nV roce 2011 ve vesnici žilo 481 obyvatel (z toho 233 mužů a 248 žen).\n\nNázev se odvozuje od polského názvu pro dům sirotků (sirotčinec). Německý lingvista Heinrich Adamy ve svém díle o místních názvech ve Slezsku, které vyšlo v roce 1888 ve Vratislavi, jako nejstarší název uvádí \"Sieroty\" s odkazem na \"Waisenhaus,\" to je v polštině \"Sierociniec\" (česky: Sirotčinec). Název byl poněmčen na \"Schierot\" a později na \"Schieroth\".\n\nV latinském spise \"Liber fundationis episcopatus Vratislaviensis je vesnice nazývána\" Syrot\".\"\n\nV abecedním spise obcí ve Slezsku vydaném v roce 1830 ve Vratislavi Johanem Kniem je vesnice nazývána \"Schieroth\". Také uvádí dva dvory v blízkosti \"Gwozdz\" a \"Koźarnia.\" V roce 1936 byla vesnice v rámci germanizace přejmenována na \"Schönrode\".\n\nPrvní písemné zmínky o vesnici pocházejí roku 1299. Od roku 1712 byla vesnice majetkem rodu von Wrochemů. Barbara von Wrochem (zemřela v roce 1805) prodala majetek Gustavu Maurici von Stockmannovi.\n\nPo ukončení druhé světové války byla většina německého obyvatelstva vysídlena.\n\n\nVesnicí prochází vojevodská silnice č. 901 (Gliwice–Olesno).\n\nVesnicí prochází turistická trasa:\n\n"}
{"id": "1335081", "url": "https://cs.wikipedia.org/wiki?curid=1335081", "title": "Cesta ke štěstí (album)", "text": "Cesta ke štěstí (album)\n\nCesta ke štěstí je druhé studiové album Hany Zagorové nahrané v \"Studio Dejvice\". Album vyšlo roku 1976. Hudební aranžmá vytvořil Babety, Sbor Lubomíra Pánka, Karel Vágner se svým orchestrem, Taneční orchestr Čs. rozhlasu a Václav Hybš se svým orchestrem.\n\n"}
{"id": "1335082", "url": "https://cs.wikipedia.org/wiki?curid=1335082", "title": "Komacu", "text": "Komacu\n\nKomacu () je město v prefektuře Išikawa na ostrově Honšú v Japonsku. K roku 2017 mělo bezmála 107 tisíc obyvatel.\n\nPodle města je pojmenována strojírenská společnost Komatsu, která zde byla založena.\n\nKomacu leží na pobřeží Japonského moře jihozápadně od Kanazawy, hlavního města prefektury, s kterou tvoří souvislou aglomeraci.\n\nPřes Komacu vede 366 kilometrů dlouhá trať Hokuriku. U Komacu leží mezinárodní letiště Komacu, které kromě Komacu slouží především také Kanazawě, hlavnímu městu celé prefektury Išikawa, a Fukui, hlavnímu městu jižně ležící prefektury Fukui, a je největším letiště celé oblasti Hokuriku.\n"}
{"id": "1335084", "url": "https://cs.wikipedia.org/wiki?curid=1335084", "title": "Pokrevní bratři (film)", "text": "Pokrevní bratři (film)\n\nPokrevní bratři (\"The Boondock Saints\") je americko-kanadský hraný film z roku 1999, který režíroval Troy Duffy podle vlastního scénáře. Film pojednává o dvou bratrech, kteří se rozhodnou sami trestat bezpráví. Film měl světovou premiéru na München Fantasy Filmfest 4. srpna 1999.\n\nConnor a Murphy McManusovi jsou bratři irského původu, kteří pracují na jatkách v Bostonu. Jako silně věřící katolíci se bez vlastního zavinění dostanou do sporu s ruskou mafií. Poté, co v sebeobraně zabijí dva nájemné vrahy, se rozhodnou, že budou pokračovat v likvidaci dalších vrahů. V tom jim pomáhá jejich kamarád Rocco, který jako poslíček pracující pro italskou mafii zdá dokonale místní podsvětí. Na svou stranu získají i veřejné mínění a novináři jim dají přezdívku \"Svatí\". Na jejich stopu je nasazen homosexuální agent FBI Paul Smecker, který řeší morální dilema, zdali má bratry dopadnout nebo je nechat zabíjet těžké zločince, na které je běžná spravedlnost krátká.\n"}
{"id": "1335087", "url": "https://cs.wikipedia.org/wiki?curid=1335087", "title": "Trieste (L9890)", "text": "Trieste (L9890)\n\nTrieste (L9890) je víceúčelová vrtulníková výsadková loď stavěná pro italské námořnictvo. Její přijetí do služby je plánováno na rok 2022. Mezi její hlavní úkoly bude patřit přeprava a výsadek vojáků, vozidel a dalšího nákladu, přičemž bude moci sloužit také jako plovoucí nemocnice, zdroj pitné vody a elektrické energie. Stavba je součástí širšího programu obnovy italské floty, který mimo jiné zahrnuje stavbu velké výsadkové lodě, sérii hlídkových fregat PPA a logistickou podpůrnou loď \"Vulcano\" (A5335). Samotná LHD započne náhradu stávajících malých výsadkových lodí třídy \"San Giorgio\".\n\nKontrakt v hodnotě 1,1 miliardy Euro na stavbu nové vrtulníkové výsadkové lodě získalo v červenci 2015 konsorcium Raggruppamento Temporaneo di Impresa (RTI), tvořené loděnicí Fincantieri a zbrojovkou Finmeccanica (nyní Leonardo). Plavidlo staví loděnice Fincantieri ve své loděnici Castellammare di Stabia, přičemž jeho vystrojení a předání zajistí loděnice Muggiano.\n\nSlavnostní první řezání oceli proběhlo 12. července 2017. Kýl byl založen 20. února 2018. Spuštění plavidla na vodu proběhlo 25. května 2019. Přítomen byl italský prezident Sergio Mattarella a velitel námořnictva Valter Girardelli.\n\nKromě 200 členů posádky loď pojme až 750 vojáků, vozidla a další vybavení. Vozidlová paluba bude mít plochu 1200 m. Prostory pro náklad budou přístupné pomocí boční a záďové rampy. Uvnitř budou propojené pomocí systému ramp a výtahů. Loď bude vybavena pro velení výsadkových operacím a ponese malou palubní nemocnicí. Bude vybavena průběžnou letovou palubou s až devíti přistávacími body pro vrtulníky a ostrovem na pravoboku. S podpalubím ji spojí dva výtahy. Bude z něj moci operovat až 12 vrtulníků různých typů (např.EH-101, NH90, AW129). Ze zaplavitelného záďového doku budou operovat až čtyři vyloďovací čluny LCM s nosností 60 tun. Objednány byly také dva rychlé útočné čluny loděnice Baglietto.\n\nVýzbroj tvoří tři 76mm/62 kanóny OTO Melara Super Rapid, tři 25mm kanóny KBA 25/80 a 12,7mm kulomety. Na palubě bude zároveň příprava pro případnou instalaci vertikálních vypouštěcích sil Sylver pro protiletadlové řízené střely. Pohonný systém je koncepce CODLOG. Tvoří jej dvě plynové turbíny Rolls-Royce MT30, každá o výkonu 11 000 kW a dva diesely, každý o výkonu 6500 kW. Elektrickou energii dodávají čtyři generátory, každý o výkonu 2500 kW. Nejvyšší rychlost dosáhne 25 uzlů a cestovní rychlost 16 uzlů. Dosah bude 7000 námořních mil při rychlosti 16 uzlů.\n"}
{"id": "1335088", "url": "https://cs.wikipedia.org/wiki?curid=1335088", "title": "Maria Anna Falcko-Zweibrückenská", "text": "Maria Anna Falcko-Zweibrückenská\n\nMaria Anna Falcko-Zweibrückenská (18. července 1753 – 4. února 1824) byla birkenfeldsko-gelnhausenská falckraběnka a sňatkem s Vilémem Bavorským vévodkyně v Bavorsku. Maria Anna byla přes svého syna Pia Augusta prababičkou císařovny Alžběty, zvané „Sisi“.\n\nMaria Anna se narodila ve Schwetzingenu jako dcera Fridricha Michaela Falcko-Zweibrückenského a jeho manželky Marie Františky Falcko-Sulzbašské. Byla sestrou Maxmiliána Josefa, pozdějšího bavorského krále, a Amálie, poslední kurfiřtky a první saské královny.\n\nMaria Anna se 30. ledna 1780 v Mannheimu provdala za Viléma Bavorského, syna Jana Falcko-Gelnhausenského. Pár měl tři děti:\n\n"}
{"id": "1335090", "url": "https://cs.wikipedia.org/wiki?curid=1335090", "title": "Marie Alžběta Bavorská", "text": "Marie Alžběta Bavorská\n\nMarie Alžběta Bavorská (5. května 1784 – 1. června 1849) byla jako členka Birkenfeldsko-Gelnhausenské linie rodu Wittelsbachů vévodkyní v Bavorsku a sňatkem s Louisem Berthierem se stala kněžnou z Wagramu a Neuchâtelu.\n\nMarie Alžběta se narodila v Landshutu, bavorském kurfiřtství, jako jediná dcera a druhé dítě vévody Viléma Bavorského a jeho manželky Marie Anny Falcko-Zweibrückenské, sestry budoucího bavorského krále Maxmiliána I. Josefa.\n\nMarie Alžběta se 9. března 1808 provdala za Louise Berthiera, 1. knížete z Wagramu, 1. suverénního knížete z Neuchâtelu a maršála Francie. Měli spolu syna a dvě dceryː\n\n"}
{"id": "1335091", "url": "https://cs.wikipedia.org/wiki?curid=1335091", "title": "Jan Lipavský", "text": "Jan Lipavský\n\nJan Lipavský (* 2. července 1985) je český analytik, manažer v oblasti informačních technologií v bankovnictví a politik, od října 2017 poslanec Poslanecké sněmovny PČR, člen Pirátů.\n\nVystudoval bakalářský obor mezinárodní teritoriální studia na Fakultě sociálních věd Univerzity Karlovy v Praze. Během studia absolvoval dvousemestrální pobyt na University of Kent ve Spojeném království v rámci studijního programu Erasmus.\n\nPracoval ve společnostech McKinsey & Company, Euro RSCG, ZOOT, Total Solutions a Moro Systems. Postupně se vypracoval na analytika a manažera projektů v oblasti informačních technologií v bankovnictví (např. obchodování na burze, FX). Má též praktické zkušenosti s marketingem. \n\nJan Lipavský žije v Praze, konkrétně v městské části Praha 6. Se svojí partnerkou vychovává dceru. Mezi jeho hlavní oblasti zájmu patří mezinárodní politika, evropská politika a otázky bezpečnosti.\n\nOd roku 2015 je členem Pirátů. Ve straně zastává také pozici člena republikového výboru, volebního výboru a zahraničního odboru.\n\nVe volbách do Poslanecké sněmovny PČR v roce 2017 byl za Piráty zvolen poslancem v Praze z pátého místa kandidátky.\n"}
{"id": "1335095", "url": "https://cs.wikipedia.org/wiki?curid=1335095", "title": "Těšínský jazzový festival", "text": "Těšínský jazzový festival\n\nTěšínský jazzový festival je akce, která se koná v Českém Těšíně v \"Kulturním a společenském středisku Střelnice\" a v polském Cieszynie v \"Domu narodowem\" už od roku 1973. Organizují ji společně obě uvedená kulturní střediska. Je to převážně listopadový týden, během kterého probíhají jazzové koncerty ve dvou uvedených střediscích a ve spoustě dalších kaváren a restaurací na území obou měst. Je spojen s mezinárodní účastí osobností jak tradičního, tak moderního jazzu.\n\nTěšínský jazzový festival založil Jazz Q Franze Schulhausera, který hrál ve složení Franz Schulhauser,†, Alois Suchánek, František Hovjadský, Rudolf Marek,† a Petr Litwora.  \n\nPrvní jazzový festival se konal 5. a 6. října 1973 v Kulturním domě, jamsession pak v klubu PZKO.\nUspořádali jej Karel Kubizna, Jan Trojak a Jiří Šindler, členové tehdejšího jazzklubu.\n\nV roce 2018 se koná již 45. festival.\n\n\"Rudolf Marek, Jiří Šindler: Český Jazzký Těšín\", vydal FIN club 2004\n\n"}
{"id": "1335096", "url": "https://cs.wikipedia.org/wiki?curid=1335096", "title": "Věra Krincvajová", "text": "Věra Krincvajová\n\nVěra Krincvajová (* 31. března 1969 Brno) je česká novinářka, dramaturgyně a producentka.\n\nKrincvajová se sice narodila v Brně, nicméně brzy poté se s celou svojí rodinou přestěhovala do východních Čech, do Pardubic. V tomto městě strávila své dětství a mládí. Když dospívala, začala jí bavit literatura a i sama se pokoušela svou vlastní tvorbu. Během gymnaziálních studií založila vlastní časopis, a když tato studia dokončila, pokračovala dále na Fakultě sociálních věd Univerzity Karlovy v Praze. Jakmile 17. listopadu 1989 vypukla sametová revoluce, patřila Krincvajová ke studentům, kteří se toho večera účastnili pochodu studentů po pražské Národní třídě, jenž byl nakonec policejním zásahem potlačen. Hned následující den (18. listopadu) se spolu se svou kamarádkou Klárou Pospíšilovou rozhodly navštívit tehdejšího premiéra federální vlády Ladislava Adamce a vylíčily mu své zážitky z demonstrace předchozí dne, včetně jejího násilného potlačení.\n\nPo sametové revoluci patřila spolu s Romanem Vaňkem, Danem Hrubým a Pavlem Žáčkem periodikum „\"Studentské listy\"“. Spolupracovala též se Svobodnou Evropou. Po škole odjela na Balkán, odkud jako válečná zpravodajka reportovala o událostech v okolí chorvatských měst Karlovec a Osijek. Po návratu se stala tiskovou mluvčí protidrogové komise a současně začala přednášet na vystudované Fakultě sociálních věd.\n\nOd roku 1997 dramaturgicky připravovala pro televizní stanici Nova talk show pořad \"Áčko\". Poté Novu opustila, ale opětovně se na ni zase vrátila, když se stala výkonnou producentkou pořadu \"Mr. GS\". Roku 2010 přijala nabídku od České televize a zastávala v této společnosti pozici vedoucí oddělení marketingu a komunikace. Posléze si k této práci přibrala ještě dramaturgii některých dalších pořadů. Podílela se tak na přípravě několika příspěvků pořadu \"Třináctá komnata\" nebo na sérii \"Tajemství rodu\".\n\n"}
{"id": "1335097", "url": "https://cs.wikipedia.org/wiki?curid=1335097", "title": "Erste Bank Open 2017", "text": "Erste Bank Open 2017\n\nErste Bank Open 500 2017 byl tenisový turnaj pořádaný jako součást mužského okruhu ATP World Tour, který se odehrával na krytých dvorcích s tvrdým povrchem Rebound Ace v komplexu Wiener Stadthalle. Konal se mezi 23. až 29. říjnem 2017 v rakouské metropoli Vídni jako čtyřicátý třetí ročník turnaje.\n\nTurnaj s celkovým rozpočtem 2 621 850 eur potřetí patřil do kategorie ATP World Tour 500. Nejvýše nasazeným hráčem ve dvouhře se stal pátý tenista světa Alexander Zverev z Německa. Jako poslední přímý účastník do hlavní singlové soutěže nastoupil bosenský 55. hráč žebříčku Damir Džumhur, kterého ve druhém kole vyřadil Francouz Jo-Wilfried Tsonga.\n\nČtvrtou kariérní trofej z dvouhry ATP Tour vybojoval 23letý Francouz Lucas Pouille, jenž si tak odvezl první titul z kategorie ATP 500. Druhou společnou trofej ze čtyřhřy získali členové indicko-uruguayského páru Rohan Bopanna a Pablo Cuevas, kteří ve finále odvrátili dva mečboly.\n\nNásledující hráči obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil do čtyřhry z kvalifikace:\n\n\n"}
{"id": "1335098", "url": "https://cs.wikipedia.org/wiki?curid=1335098", "title": "Erste Bank Open 2017 – mužská dvouhra", "text": "Erste Bank Open 2017 – mužská dvouhra\n\nMužská dvouhra Erste Bank Open 2017 probíhala ve druhé polovině října 2017. Do singlové soutěže vídeňského tenisového turnaje nastoupilo třicet dva hráčů. Obhájcem titulu byl britský tenista Andy Murray, který do turnaje nezasáhl pro dlouhodobé zranění kyčle.\n\nVítězem se stal 23letý nenasazený Francouz Lucas Pouille, jenž ve finále za 1.13 hodin zdolal 32letou turnajovou osmičku a krajana Jo-Wilfrieda Tsongu po dvousetovém průběhu 6–1 a 6–4, když ani jendou nepřišel o podání. Oplatil mu tak únorovou finálovou porážku z Marseille. V probíhající sezóně si připsal třetí turnajové vítězství, které představovalo čtvrtý singlový titul na okruhu ATP Tour a vůbec první z kategorie ATP 500.\n"}
{"id": "1335099", "url": "https://cs.wikipedia.org/wiki?curid=1335099", "title": "Erste Bank Open 2017 – mužská čtyřhra", "text": "Erste Bank Open 2017 – mužská čtyřhra\n\nMužská čtyřhra Erste Bank Open 2017 probíhala ve druhé polovině října 2017. Do deblové soutěže tenisového turnaje nastoupilo šestnáct dvojic. Obhájcem titulu je nejvýše nasazený polsko-brazilský pár Łukasz Kubot a Marcelo Melo, jehož členové ve čtvrtfinále podlehli Bopannovi s Cuevasem.\n\nVítězem se stal nenasazený indicko-uruguayský pár Rohan Bopanna a Pablo Cuevas, který ve finále za 1.45 hodin zdolal brazilsko-americkou dvojici Marcelo Demoliner a Sam Querrey těsným výsledkem. Po dvousetovém průběhu 7–6 a 6–7 rozhodl až supertiebreak poměrem míčů [11–9]. Oba šampioni, kteří odvrátili dva mečboly, si do žebříčku ATP připsali 500 bodů a získali druhou společnou trofej. Bopanna vybojoval sedmnáctý deblový titul na okruhu ATP Tour a pro Cuevase to bylo deváté takové turnajové vítězství.\n\n"}
{"id": "1335102", "url": "https://cs.wikipedia.org/wiki?curid=1335102", "title": "Veterán (vozidlo)", "text": "Veterán (vozidlo)\n\nJako veterán (také oldtimer) bývá označováno vozidlo starší více jak 30 let, ačkoliv tato definice se konkrétní různí po celém světě. Jednoduchou obecnou definicí tak je: Starší vozidlo s dostatečně zajímavou historií aby bylo sběratelsky přitažlivé a bylo výhodnějšího ho skladovat, zrestaurovat a opečovávat než jej nechat sešrotovat/recyklovat.\n\nV různých zemích světa existují asociace a kluby, které monitorují a vedou registrovaný seznam veteránů, kterým udělují legislativně uznávaný status veteránského vozidla. Pokud vozidlo splňuje Mezinárodní technický kodex FIVA může být jedním z klubů testováno na úrovni klubové a krajské testace. \n\nPro akce pořádané FIVA jsou vozidla tradičně rozdělena do následujících tříd:\nJako youngtimery bývají označována vozidla, která svým stářím 15-29 let ještě nedosáhla na status veterána ale mají sběratelský potenciál. Většinou se jedná o edice a varianty vozidel vyráběné v limitovaném počtu kusů nebo o sportovní verze ale výjimkou nejsou ani obyčejné modely, které jsou například ve velmi zachovalém stavu, často s malým nájezdem kilometrů. Větší zájem pak bývá o vozy prémiových značek.\n\nZ vozidel se často stávají youngtimery pokud jejich počet aktivně provozovaných exemplářů výrazně klesne na minimum a díky nezájmu o jejich stav a krátkodobé ne-rentabilitě investice do oprav velká část takových vozů vymizí ze silnic. Často se toto projeví nárůstem hodnoty zbývajících kusů, jejich cena při prodeji přestane klesat a naopak začne stoupat.\n\nPro příklad: Škoda 746 se mezi lety 2000 - 2010 pohybovaly v nízké cenové hladině jako levné ojetiny. V letech 2011-2015 kdy už jejich počet díky šrotovnému a nezájmu klesl se dále protřídily na vozy bez hodnoty, které ve velké případě skončily zánikem v registru vozidel nebo naopak na vozidla hodná zachování, u nichž se vyplatilo dokončit například přepis u vozidel v polo-převodu zaplacením vysoké EKO daně. Výsledkem je to, že dochované vozy v originálním stavu mají nyní trend stoupající hodnoty a velká část z nich brzy bude moci přejít na status veterána.\n\nObecně jsou jako youngtimery aktuálně vnímány vozy jako například:\n"}
{"id": "1335108", "url": "https://cs.wikipedia.org/wiki?curid=1335108", "title": "...tobě, tebe, ti", "text": "...tobě, tebe, ti\n\n...tobě, tebe, ti je třetí studiové album Hany Zagorové nahrané v \"Studio Dejvice\". Album vyšlo roku 1979. Hudební aranžmá vytvořil Karel Vágner se svým orchestrem, Bezinky a Taneční orchestr Čs. rozhlasu.\n\n"}
{"id": "1335109", "url": "https://cs.wikipedia.org/wiki?curid=1335109", "title": "Indan", "text": "Indan\n\nIndan je cyklický uhlovodík se sumárním vzorcem CH.\n\nK derivátům indanu patří například 1-methylindan a 2-methylindan (kde je methylová skupina navázána na pětiuhlíkaté jádro) a také 4-methylindan a 5-methylindan (kde je methylová skupina navázána na benzenové jádro), rovněž i dimethylindany. Ostatníé deriváty se získávají nepřímo, například reakcí diethylftalátu s ethylacetátem za použití sodíku a ethanolu jako katalyzátorů. Reakcí vzniká indandionethylester, který může reagovat se sodnými kationty za vzniku soli. Směr reakce lze obrátit přidáním kyseliny chlorovodíkové.\n\nIndan lze také v katalytickém reaktoru převést na další aromatické sloučeniny jako například xylen.\n\nDalším derivátem je indan-1,3-dion.\n\nIndan se kromě jiného používá na syntézu sulofenuru.\n\n"}
{"id": "1335114", "url": "https://cs.wikipedia.org/wiki?curid=1335114", "title": "Breviary of Love", "text": "Breviary of Love\n\nBreviary of Love je čtvrté studiové album Hany Zagorové nahrané v \"Studio Supraphon\". Album vyšlo roku 1979. Hudební aranžmá vytvořil Karel Vágner se svým orchestrem, Bezinky a Taneční orchestr Čs. rozhlasu. Album obsahuje anglické texty původních písní Hany Zagorové.\n\n"}
{"id": "1335115", "url": "https://cs.wikipedia.org/wiki?curid=1335115", "title": "Oheň v duši mé", "text": "Oheň v duši mé\n\nOheň v duši mé je páté studiové album Hany Zagorové nahrané v \"Studio Mozarteum\". Album vyšlo roku 1980. Hudební aranžmá vytvořil Karel Vágner se svým orchestrem a Taneční orchestr Čs. rozhlasu.\n\n"}
{"id": "1335116", "url": "https://cs.wikipedia.org/wiki?curid=1335116", "title": "Inden", "text": "Inden\n\nInden je cyklický uhlovodík se sumárním vzorcem CH. Tato kapalina je obvykle bezbarvá, ovšem některé vzorky mohou mít světle žluté zabarvení. Hlavním způsobem využití indenu je výroba inden/kumaronových termoplastických pryskyřic.\n\nInden se přirozeně vyskytuje ve frakcích černouhelného dehtu vroucích při teplotě 175-185 °C. Lze jej získat zahříváním těchto frakcí se sodíkem za vysrážení pevného produktu. Tento postup využívá slabé kyselosti indenu, která se projeví deprotonací sodíkem za vzniku indenylového derivátu, jenž se přemění na inden parní destilací.\n\nInden se snadno polymerizuje. Oxidací této látky dichromany vzniká kyselina homoftalová (o-karboxyfenyloctová). Inden kondenzuje s diethyloxalátem za přítomnosti ethoxidu sodného na inden-oxalátový ester a s aldehydy a ketony tvoří za přítomnosti zásady benzofulveny. Reakcí indenu s organolithnými sloučeninami vznikají indenyllithné sloučeniny:\n\nIndenyl je ligand v organokovové chemii, který vytváří řadu komplexů s přechodnými kovy.\n\n"}
{"id": "1335134", "url": "https://cs.wikipedia.org/wiki?curid=1335134", "title": "SHL", "text": "SHL\n\nSHL může být\n"}
{"id": "1335135", "url": "https://cs.wikipedia.org/wiki?curid=1335135", "title": "Cestovatelé časem", "text": "Cestovatelé časem\n\nCestovatelé časem nebo též Cestovatelé (v anglickém originále Travelers) je kanadsko-americký sci-fi televizní seriál vytvořený Bradem Wrightem, v němž ztvárnil hlavní roli Eric McCormack. Seriál vznikl jako koprodukce mezi americkou společností Netflix a kanadskou stanicí Showcase. První řada měla 12 dílů a první díl byl na kanálu Showcase odvysílán 17. října 2016. Celosvětová premiéra proběhla na Netflixu 23. prosince téhož roku. Dne 8. února 2017 byla Netflixem a Showcase objednána druhá řada. Její produkce započala v březnu 2017. Kanadská premiéra druhé řady je naplánována na 16. října 2017. Vzápětí má následovat i premiéra na Netflixu.\n\n\n\n"}
{"id": "1335136", "url": "https://cs.wikipedia.org/wiki?curid=1335136", "title": "Indan-1,3-dion", "text": "Indan-1,3-dion\n\nIndan-1,3-dion je dicyklický diketon odvozený od indanu.\n\nV pevném skupenství se tato látka vyskytuje jako diketon; ve vodném roztoku přechází asi 2 % molekul do tautomerní enolové formy. Enolátový anion vykazuje silnou delokalizaci a nejvyšší elektronovou hustotu na druhém uhlíku, čímž se dá vysvětlit řada chemických vlastností sloučeniny.\n\nIndan-1,3-dion lze vyrobit dekarboxylací sodné soli 2-ethoxykarbonyl-indan-1,3-dionu, který se získá Claisenovou kondenzací ethylacetátu a dimethylftalátu.\n\nIndan-1,3-dion je velmi silný C-nukleofil. Dochází u něj k poměrně snadné autokondenzaci za vzniku bindonu:\n\nBromace probíhá na druhém uhlíku:\n\nIndan-1,3-dion může být v závislosti na použitém postupu redukován na indanon, 3-hydroxy-indan-1-on, indan-1,3-diol nebo indan.\n\nPodobný indan-1,2-dion se používá na identifikaci skrytých otisků prstů a jako přísada do některých druhů papíru.\n\nNivimedon působí jako antialergen.\n\n"}
{"id": "1335137", "url": "https://cs.wikipedia.org/wiki?curid=1335137", "title": "Souboj pohlaví", "text": "Souboj pohlaví\n\nSouboj pohlaví (v anglickém originále Battle of the Sexes) je životopisný sportovní film z roku 2017. Režie se ujali Jonathan Dayton a Valerie Faris a scénáře Simon Beaufoy. Ve snímku hrají hlavní role Emma Stone, Steve Carell, Andrea Riseborough, Elisabeth Shue, Austin Stowell a Sarah Silverman. Snímek sleduje příběh tenistů Billie Jean King a Bobbyho Riggse.\n\nFilm měl premiéru na Filmovém festival Telluride 2. září 2017 a do kin byl oficiálně uveden 22. září 2017. V České republice zatím neměl premiéru. Film získal pozitivní recenze od kritiků. Někteří tvrdí, že výkon Stone je nejlepší za její kariéru.\n\n\nK 27. října 2017 film vydělal 11,6 milionů dolarů v Severní Americe a 2,8 milionů dolarů v ostatních oblastech, celkově tak vydělal 14,1 milionů dolarů po celém světě. Rozpočet filmu činil 25 milionů dolarů. V Severní Americe byl oficiálně uveden 22. září 2017, společně s filmy \"Hráči se smrtí, 'Til Death Do Us Part\" a \"\". Za první víkend docílil šesté nejvyšší návštěvnosti, kdy vydělal 3,4 milionů dolarů. Projektován byl však výdělek 6 milionů dolarů. Následující týden snímek vydělal 2,4 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 181 započtených recenzí 84 procent s průměrným ratingem 7,2 bodů z deseti. Na serveru Metacritic snímek získal z 44 recenzí 73 bodů ze sta. Na Česko-Slovenské filmové databázi snímek získal 69%. Na stránce CinemaScore získal známku za 1, na škále 1+ až 5.\n\n"}
{"id": "1335139", "url": "https://cs.wikipedia.org/wiki?curid=1335139", "title": "Igor Pleskot", "text": "Igor Pleskot\n\nIgor Pleskot (23. listopadu 1930 Praha – 19. října 2017 Praha) byl český sociolog, aktivní v politickém dění, zvláště v období 1968–1969 a 1985–2016.\n\nRodiče Jiří Pleskot a Eliška Pleskotová byli zatčeni gestapem a popraveni 24. 10. 1942 v Mauthausenu za podporu výsadkářů z operace Anthropoid. Igor Pleskot a jeho sestra Milena Pleskotová (* 1935) byli převezeni v září 1942 na Jenerálku, v dubnu 1944 pak do tábora ve Svatobořicích. O smrti svých rodičů se svatobořické děti dozvědely až po konci války.\n\nIgor Pleskot po válce vstoupil do KSČ, studoval VŠPS, získal docenturu sociologie a působil na fakultě architektury ČVUT. Po srpnu 1968 byl jedním z vůdců studentské stávky. V roce 1969 byl vyloučen z komunistické strany a vyhozen z univerzity. Do revoluce 1989 pracoval v neakademických profesích (vzdělávání v kybernetice). Byl kolportérem ilegálních Lidových novin a v době Palachova týdne aktivně vystoupil v tehdejších odborech proti snaze tyto události zlehčovat. V listopadu 1989 byl jedním ze zakladatelů a mluvčích Sdružení stávkových výborů, které koordinovalo generální stávku 27. listopadu 1989. Pod jeho vedením sdružení prosadilo transformaci ROH v Československou konfederaci odborových svazů. V následujícím roce se stal předsedou Odborového svazu KOVO a poté prezidentem celé konfederace. Byl také aktivním členem České strany sociálně demokratické a činný v občanské iniciativě ProAlt.\n\nSyn Robert Pleskot (* 1965).\n\n"}
{"id": "1335141", "url": "https://cs.wikipedia.org/wiki?curid=1335141", "title": "Vyšné Velické pliesko Horné", "text": "Vyšné Velické pliesko Horné\n\nVyšné Velické pliesko Horné je karové pleso ve skupině Vyšných Velických pliesek v nejvyšší části Velické doliny ve Vysokých Tatrách na Slovensku. Má rozlohu 0,1445 ha. Dosahuje maximální hloubky 1,5 m a objemu 865 m³. Leží v nadmořské výšce 2141 m.\n\nPleso se nachází v nejvyšší části Velické doliny zvaném Zadná Velická dolina pod Velickým sedlem, které se nachází na severovýchodě. Na severu se zvedá jižní stěna Velického štítu. Na západě se tyčí Litvorový štít a na jihu Gerlachovská kôpka. Na východě je pod skalním stupněm Vyšné Velické pliesko Spodné.\n\nPleso nemá povrchový přítok ani odtok. Náleží k povodí Velického potoku.\n\nPleso není veřejnosti přístupné.\n\n"}
{"id": "1335143", "url": "https://cs.wikipedia.org/wiki?curid=1335143", "title": "Vyšné Velické pliesko Spodné", "text": "Vyšné Velické pliesko Spodné\n\nVyšné Velické pliesko Spodné je karové pleso ve skupině Vyšných Velických pliesek v nejvyšší části Velické doliny ve Vysokých Tatrách na Slovensku. Má rozlohu 0,0955 ha. Dosahuje maximální hloubky 1,2 m a objemu 455 m³. Leží v nadmořské výšce 2118 m.\n\nPleso se nachází v nejvyšší části Velické doliny zvaném Zadná Velická dolina pod Velickým štítem, které se nachází na severovýchodě. Na severozápadě se nachází sedlo Poľský hrebeň. Na západě se nad skalním stupněm nachází Vyšné Velické pliesko Horné, nad kterým se tyčí Litvorový štít a na jihozápadě Gerlachovská kôpka.\n\nPleso nemá povrchový přítok ani odtok. Náleží k povodí Velického potoku.\n\nPleso není veřejnosti přístupné.\n\n"}
{"id": "1335145", "url": "https://cs.wikipedia.org/wiki?curid=1335145", "title": "Mezinárodní letiště Komacu", "text": "Mezinárodní letiště Komacu\n\nLetiště Komacu (, IATA: KMQ, ICAO: RJNK) je mezinárodní letiště u města Komacu v prefektuře Išikawa v Japonsku. Leží ve vzdálenosti blízko pobřeží Japonského moře a kromě Komacu slouží především také Kanazawě, hlavnímu městu celé prefektury Išikawa, a Fukui, hlavnímu městu jižně ležící prefektury Fukui. Je největším letiště celé oblasti Hokuriku.\n\nLetiště má jedinou vzletovou a přistávací dráhu, kterou navíc sdílí s leteckou základnou Komacu Japonských vzdušných sil sebeobrany. Pojezdové dráhy na přímořské, severozápadní straně jsou civilní, zatímco na vnitrozemské, jihovýchodní jsou vojenské.\n\nLetiště vzniklo za druhé světové války jako letecká základna pod hlavičkou Japonského císařského námořnictva. Dvě vzletové a přistávací dráhy byly dokončeny v roce 1944. Po kapitulaci Japonska jej převzaly do správy Ozbrojené síly Spojených států amerických, které zde provozovaly především radar. V roce 1958 převzalo letiště zpět japonské letectvo.\n"}
{"id": "1335146", "url": "https://cs.wikipedia.org/wiki?curid=1335146", "title": "Kickers Offenbach", "text": "Kickers Offenbach\n\nKickers Offenbach (celým názvem: Offenbacher Fußball Club Kickers 1901 e. V.) je německý sportovní klub, který sídlí v hesenském městě Offenbach am Main. Založen byl v roce 1901. Od sezóny 2013/14 působí v Regionallize Südwest, čtvrté německé nejvyšší fotbalové soutěži. Své domácí zápasy odehrává na Sparda-Bank-Hessen-Stadionu s kapacitou 20 500 diváků. Klubové barvy jsou červená a bílá.\n\nNejvětším úspěchem klubu v ligových soutěžích je dvojnásobná účast ve finále německého fotbalového mistrovství, v obou případech svému soupeři podlehl – v sezóně 1949/50 klubu VfB Stuttgart poměrem 1:2 a v sezóně 1958/59 klubu Eintracht Frankfurt poměrem 3:5 po prodloužení. V domácích pohárových soutěžích je považován za největší úspěch triumf v DFB-Pokalu v sezóně 1969/70. V evropských soutěžích klub účinkoval pouze jednou a to v sezóně 1970/71 v Poháru vítězů pohárů – v prvním kole podlehl belgickému mužstvu Club Brugge KV celkovým poměrem 2:3.\n\nMimo mužský fotbalový oddíl má sportovní klub i jiné oddíly, mj. oddíl házené, cheerleadingu a ženského fotbalu.\n\n\n\nZdroj: \n\n\n\nZdroj: \n\n\n"}
{"id": "1335147", "url": "https://cs.wikipedia.org/wiki?curid=1335147", "title": "Kyselina behenová", "text": "Kyselina behenová\n\nKyselina behenová (systematický název kyselina dokosanová) je nasycená mastná kyselina s 22 atomy uhlíku v molekule.\n\nKyselina behenová patří s 9% zastoupením k nejvýznamnějším složkám oleje z moringy olejodárné.\n\nTato kyselina se rovněž vyskytuje v některých jiných olejích a olejninách jako jsou řepkový a arašídový olej.\n\nKyselina behenová je v organismu málo vstřebávána. I přes svoji nízkou biodostupnost ve srovnání s kyselinou olejovou způsobuje zvýšení koncentrace cholesterolu v krvi.\n\nKyselina behenová se často používá na výrobu kondicionérů a zvlhčovačů, kterým dodává jejich vyhlazovací vlastnosti. Také se využívá jako složka maziv a jako rozpouštědlo ke zpomalení odpařování v odstraňovačích barev. Její amid se používá k zabránění pěnění u detergentů, podlahových leštidel a nekapavých svíček.\n"}
{"id": "1335150", "url": "https://cs.wikipedia.org/wiki?curid=1335150", "title": "Jindřich Mann", "text": "Jindřich Mann\n\nJindřich Mann (* 18. března 1948, Praha) je česko-německý filmař a spisovatel. Za svoje autobiograficky laděné dílo \"Poste restante\" obdržel mimořádnou hlavní cenu v rámci udělované Ceny Egona Erwina Kische za rok 2013. \n\nJe jedním ze dvou synů českého spisovatele Ludvíka Aškenazyho a jeho manželky Leonie Mann. Jeho dědečkem z matčiny strany, se kterým se však nikdy osobně nesetkal, byl německý spisovatel Heinrich Mann. Nositel Nobelovy ceny za literaturu Thomas Mann byl jeho prastrýcem. \n\nOd roku 1968 žije Jindřich Mann v Německu, kam jeho rodina tehdy emigrovala z Československa. \n\n\n\n"}
{"id": "1335151", "url": "https://cs.wikipedia.org/wiki?curid=1335151", "title": "Johannes Bach", "text": "Johannes Bach\n\nJohann nebo Johannes Bach (26. listopadu 1604 Erfurt – pohřben 13. května 1673 tamtéž) byl německý barokní hudebník a skladatel. Je zakladatelem tzv. Erfurtské linie rodu Bachů.\n\nJohannes byl nejstarším synem Johanna Hanse Bacha. Jeho sourozenci byli Christoph Bach a Heinrich Bach. Všichni tři bratři byli hudebníky a skladateli.\n\nSedm let studoval u Johanna Christopha Hoffmanna, městského pištce v Suhlu. Od roku 1634 byl varhaníkem v kostele sv. Jana ve Schweinfurtu a později byl varhaníkem v Suhlu.\n\nV roce 1635 se stal městským hudebníkem a ředitelem městské hudby (Raths-Musikanten) v Erfurtu. O rok později získal také místo varhaníka v kostele Predigerkirche. Oženil se s dcerou svého učitele Hoffmana. Jeho žena však zemřela po porodu mrtvě narozeného syna v roce 1639. Znovu se oženil s dcerou městského radního Hedwigou Lämmerhirtovou. Jejich synové Johannes Christian Bach, Johann Aegidius Bach a Johann Nicolaus Bach pokračovali v hudební tradici rodiny.\n\nZ jeho díla se dochovala pouze dvě moteta: \"Unser Leben ist ein Schatten\" a \"Sei nun wieder zufrieden\" a jedna árie: \"Weint nicht um meinen Tod\".\n\n\n"}
{"id": "1335152", "url": "https://cs.wikipedia.org/wiki?curid=1335152", "title": "BPP", "text": "BPP\n\nBPP může označovat:\n\n"}
{"id": "1335154", "url": "https://cs.wikipedia.org/wiki?curid=1335154", "title": "Kyselina glycidová", "text": "Kyselina glycidová\n\nKyselina glycidová je organická sloučenina, která má epoxidovou i karboxylovou funkční skupinu a tedy i vlastnosti obou těchto druhů sloučenin. Lze ji získat oxidací glycidolu nebo epoxidací kyseliny akrylové. Tato látka je také komerčně dostupná.\n"}
{"id": "1335157", "url": "https://cs.wikipedia.org/wiki?curid=1335157", "title": "Horecký dvůr", "text": "Horecký dvůr\n\nHorecký dvůr je samota nalézající se asi 1 km severozápadně od obce Jedousov při silnici třetí třídy č. 32218 vedoucí ze Štěpánova do Choltic. Administrativně jsou zde registrovány 4 adresy.\n\nHorecký dvůr je jedním z devíti hospodářských dvorů vybudovaných v minulosti v rámci choltického panství. Do současnosti se zachoval erb vlastníků choltického panství - rodu Thun-Hohenstein ve štítě hlavní budovy Horeckého dvora. Na erbu se uvádí následující: 1897-1913 JAN HRABĚ THUN-HOHENSTEIN. \n\nHorecký Dvůr je velký hospodářský zděný objekt, na mnoha místech s děravou nebo dokonce propadlou střechou, ve tvaru velkého L.\n\nZa vlády jedné strany dvůr zchátral a hrozilo jeho zboření. Od roku 2010 probíhá postupná rekonstrukce budov hospodářského dvora. Na dvoře hospodaří v roce 2017 Ekofarma Horecký Dvůr s.r.o. která na přilehlých pozemcích ekologicky pěstuje jablka.\n\nV areálu dvora otevřelo občanské sdružení Sulis naučnou stezku Země rytíře Sekolíka, která je zaměřena především na děti předškolního a školního věku s cílem je nenásilnou formou seznámit s ochranou přírody a péčí o životní prostředí.\n"}
{"id": "1335160", "url": "https://cs.wikipedia.org/wiki?curid=1335160", "title": "The Disaster Artist: Úžasný propadák", "text": "The Disaster Artist: Úžasný propadák\n\nThe Disaster Artist: Úžasný propadák (v anglickém originále The Disaster Artist) je americký životopisný komediálně-dramatický film z roku 2017. Režie a produkce se ujal James Franco a scénáře Michael H. Weber a Scott Neustadter. Ve snímku hrají hlavní role James Franco a Dave Franco, ve vedlejších rolích se poté objevili Seth Rogen, Alison Brie, Ari Graynor, Josh Hutcherson a Jacki Weaver. Děj filmu zachycuje tvoření filmu \"The Room\" z roku 2003. Film měl premiéru na filmovém festival South by Southwest 12. března 2017, poté byl promítán na Mezinárodním filmovém festivalu v Torontu a Mezinárodním filmovém festivalu v San Sebastiánu, kde získal hlavní cenu Zlatou mušli.\n\nPremiéra ve Spojených státech amerických proběhla 1. prosince 2017. Premiéra v České republice nebyla zatím oznámena. Film získal pozitivní recenze od kritiků.\n\nVe filmu si také zahráli cameo role herci: Bryan Cranston, Judd Apatow, Zach Braff, J. J. Abrams, David DeCoteau, Lizzy Caplan, Kristen Bell, Keegan-Michael Key, Adam Scott, Danny McBride, Dylan Minnette, Kate Upton, Angelyne, Kevin Smith a Ike Barinholtz. Greg Sestero si zahrál castingové agenta, ale jeho scéna byla vystřižena. Tommy Wiseau si zahrál ve filmu Henryho.\n\nZa první víkend promítání film vydělal z 19 kin 64 254 dolarů. Následující víkend byl promítán v 800 kinech, kde vydělal 5 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 189 započtených recenzí 94 procent s průměrným ratingem 7,8 bodů z deseti. Na serveru Metacritic snímek získal ze 42 recenzí 76 bodů ze sta. \n\n"}
{"id": "1335161", "url": "https://cs.wikipedia.org/wiki?curid=1335161", "title": "Laktid", "text": "Laktid\n\nLaktid je cyklický diester kyseliny mléčné (2-hydroxypropanové). Kyselina mléčná nemůže vytvořit lakton jako ostatní hydroxykyselny, protože je hydroxyskupina příliš blízko karboxylové skupině; místo toho nejprve tvoří dimer. Tento dimer má hydroxylovou skupinu dostatečně daleko od karboxylové, aby došlo ke vzniku laktonu, místo toho však vytváří cyklický diester známý jako laktid - ten lze připravit zahříváním kyseliny mléčné za přítomnosti kyselého katalyzátoru.\n\nPojem laktid obecně označuje cyklický diester, dilakton vzniklý z dvou molekul libovolné 2-hydroxykarboxylové kyseliny.\n\nKyselina mléčná je chirální; tvoří dva stereoizomery: kyselinu L-mléčnou a kyselinu D-mléčnou. Z tohoto důvodu laktid obsahuje dvě chirální centra a existuje ve třech izomerech:\n\nLaktid může být při použití vhodných katalyzátorů polymerován za vzniku polylaktidu:\n"}
{"id": "1335165", "url": "https://cs.wikipedia.org/wiki?curid=1335165", "title": "Letiště Takamacu", "text": "Letiště Takamacu\n\nLetiště Takamacu ( – \"Takamacu kúkó\", IATA: TAK, ICAO: RJOT) je mezinárodní letiště u města Takamacu v prefektuře Kagawa v Japonsku. Leží ve vzdálenosti přibližně patnácti kilometrů jihozápadně od centra Takamacu.\n\nNejvýznamnějšími dopravci tohoto letiště jsou All Nippon Airways a Japan Airlines (2017).\n"}
{"id": "1335166", "url": "https://cs.wikipedia.org/wiki?curid=1335166", "title": "Naučná stezka Po stopách horníků", "text": "Naučná stezka Po stopách horníků\n\nNaučná stezka Po stopách horníků vznikla v roce 2017 jako součást projektu ArchaeoMontan, zabývajícího se dějinami středověkého hornictví v Sasku a Čechách.\nJe zaměřena na dějiny dolování v okolí Krupky a na flóru, faunu a geologické poměry území, kudy probíhá. Má dvě trasy: delší měří 10,5 km, kratší 4,5 km. Vede lesnatým terénem a překonává značné převýšení. \n\nCesta je vyznačena zelenými (kratší trasa) a červenými (delší trasa) symboly hornických kladívek. Vychází se z náměstí v Krupce Husitskou ulicí, z níž je možné odbočit do hradu Krupka. Krátce vede po modrém turistickém značení a pak uhýbá doprava na lesní cestu, která směřuje ke štole Starý Martin. Zde se stezka dělí. Kratší trasa se okolo lokality Ve Vísce vrací do Krupky.\n\nDelší, červená trasa pak vlevo míjí štolu Preisselberg I a příkře stoupá směrem na Komáří hůrku. Na vrcholu stoupání se napojuje na Příhraniční naučnou hornickou stezku a Národní cyklotrasu č. 23. Spolu s nimi – a od turistického rozcestníku Pod Komáří vížkou i s červenou turistickou značkou – pokračuje na Komáří hůrku. Odtud vede spolu s červenou a modrou značkou směrem k Fojtovické pláni. Po 750 metrech se trasa napojuje na zelenou turistickou značkou, odbočuje vpravo do lesa a klesá ke Kotelnímu rybníku. Pak po 300 metrech zelenou značku opouští, míjí několik štol, hald a pinek a v lokalitě Na Knetlu se opět spojuje s kratší, zelenou trasou. Společně pak obě končí v Krupce u bývalého pivovaru. \n\nPři absolvování delší trasy je nutné počítat s převýšením okolo půl kilometru. \n\n\nTexty na panelech jsou kromě češtiny také v němčině a angličtině.\n\n"}
{"id": "1335167", "url": "https://cs.wikipedia.org/wiki?curid=1335167", "title": "Střípky (album)", "text": "Střípky (album)\n\nStřípky je šesté studiové album Hany Zagorové nahrané v \"Studio Mozarteum, Československý rozhlas a Československý film\". Album vyšlo roku 1981. Hudební aranžmá vytvořil Karel Vágner se svým orchestrem a Taneční orchestr Čs. rozhlasu.\n\nStrana A:\n\nStrana B:\n\n"}
{"id": "1335168", "url": "https://cs.wikipedia.org/wiki?curid=1335168", "title": "Frances Tiafoe", "text": "Frances Tiafoe\n\nFrances Tiafoe (* 20. ledna 1998 Hyattsville, Maryland) je americký profesionální tenista. Ve své dosavadní kariéře na okruhu ATP World Tour vyhrál jeden singlový turnaj. Na challengerech ATP a okruhu Futures získal pět titulů ve dvouhře.\n\nNa žebříčku ATP byl ve dvouhře nejvýše klasifikován v únoru 2019 na 29. místě a ve čtyřhře pak v srpnu 2018 na 203. místě. Na juniorském kombinovaném žebříčku ITF nejvýše figuroval v dubnu 2014, kdy mu patřila 2. příčka. Trénují ho Nicolás Todero a Robby Ginepri.\n\nV patnácti letech se stal historicky nejmladším vítězem dvouhry juniorů floridského Orange Bowlu po výhře nad Kozlovem. Jako 17letý obdržel divokou kartu do dvouhry French Open 2015, čímž se stal nejmladším Američanem v hlavní soutěži od Michaela Changa a roku 1989. Stal se také juniorským mistrem Spojených států a v teenagerovském věku vyhrál čtyři challengery.\n\nV americkém daviscupovém týmu debutoval v roce 2018 semifinálem Světové skupiny proti Chorvatsku, v němž prohrál dvouhry s Marinem Čilićem i Bornou Ćorićem. Američané odešli poraženi 2:3 na zápasy. Do roku 2019 v soutěži nastoupil k jedinému mezistátnímu utkání s bilancí 0–2 ve dvouhře a 0–0 ve čtyřhře.\n\nNarodil se roku 1998 v marylandském Hyattsville do rodiny Francese a Alphiny Tiafoeových, kteří na americký kontinent imigrovali ze Sierry Leone. Má dvojče Franklina Tiafoea. V roce 1999 se jejich otec stal pomocným dělníkem na stavbě nového juniorského tenisového centra v College Parku, v němž později pracoval na pozici správce areálu. Frances Tiafoe pak jako tříletý začal v daném centru s tenisem.\n\nV rámci hlavních soutěží událostí okruhu Futures debutoval v červnu 2013, když na turnaj ve floridském Innisbrooku obdrželi s Thomasem Mayronnem divokou kartu do čtyřhry. V úvodním kole podlehli krajanům Dadamovi a Buchananovi. Premiérový titul na challengerech si odvezl po sérii pěti finálových porážek z kanadského Granby s dotací 100 tisíc dolarů, kde v srpnu 2016 přehrál ve finále salvadorského hráče Marcela Arévala. Výkonnostní růst zaznamenal během sezóny 2015, jíž zahájil na 1 136. místě, aby se v průběhu roku posunul téměř o 1 000 pozic výše. V závěru roku figuroval na 180. místě. Průnik mezi sto nejlepších tenistů zaznamenal 10. října 2016 po challengerovém titulu ve Stocktonu, když se na žebříčku ATP posunul ze 117. na 100. příčku.\n\nV kvalifikacích okruhu ATP World Tour debutoval na červencovém BB&T Atlanta Open 2014. Ve druhém kole podlehl Novozélanďanovi Michaelu Venusovi. Debut v hlavní soutěži zaznamenal o týden později na washingtonském Citi Open 2014, kde mu organizátoři udělili divokou kartu. Na úvod nestačil na ruského hráče Jevgenije Donského. Premiérový kariérní vyhraný zápas v této úrovni dosáhl jako postoupivší kvalifikant během srpnového Winston-Salem Open 2015 po vyřazení Australana Jamese Duckwortha. Po ztrátě úvodní sady získal zbylé dvě v tiebreacích. Následně odešel poražen od šestého nasazeného Brazilce Thomaze Bellucciho.\nV rámci série ATP Masters odehrál první utkání na březnovém BNP Paribas Open 2016 v Indian Wells, kam obdržel divokou kartu. Po vítězství nad krajanem Taylorem Fritzem jej vyřadil pozdější belgický semifinalista David Goffin. Během Miami Open 2017 v Key Biscayne pak jako kvalifikant prošel do druhé fáze přes Konstantina Kravčuka, aby mu v zápětí stopku vystavil pozdější vítěz Roger Federer. Z letního Mastersu Western & Southern Open 2017 v Cincinnati si odvezl první výhru nad hráčem elitní světové desítky, když ve druhém kole vyřadil světovou sedmičku Alexandra Zvereva z Německa. V dalším kole jej zastavil Američan John Isner.\n\nDo premiérového finále na okruhu ATP Tour postoupil na houstonském U.S. Men's Clay Court Championships 2017 poté, co mu byla s Němcem Dustinem Brownem udělena divoká karta do čtyřhry. Ve finále však odešli poraženi od čtvrtého nasazeného chilsko-argentinského páru Julio Peralta a Horacio Zeballos.\n\nDebut v hlavní soutěži nejvyšší grandslamové kategorie zaznamenal v mužském deblu US Open 2014. S krajanem Michaelem Mmohem na úvod vyřadili Víctora Estrellu Burgose s Teimurazem Gabašvilim, aby v další fázi nenašli recept na Scotta Lipského a Rajeeva Rama. V sedmnácti letech pak obdžel divokou kartu do mužské dvouhry French Open 2015, v níž jej hladce vyřadil Martin Kližan. Na US Open 2016 ztratil v prvním kole dvousetové vedení nad Johnem Isnerem.\n\nTým světa reprezentoval na premiérovém ročníku Laver Cupu 2017 v Praze, kde odehrál historicky první utkání týmové soutěže proti Marinu Čilići. Chorvat jej zdolal po zisku obou tiebreaků. Výběr světa pak Evropě celkově podlehl 9:15 na zápasy.\n\nDebutovou trofej z okruhu ATP Tour vybojoval ve 20 letech na únorovém Delray Beach Open 2018, kde ve finále zdolal 28letého Němce Petera Gojowczyka po dvousetovém průběhu. Poprvé si na túře ATP zahrál také semifinále, když na cestě do závěrečného duelu zdolal druhého nasazeného Argentince Juana Martína del Potra i semifinalistu Australian Open 2018 Čong Hjona.\n\n"}
{"id": "1335169", "url": "https://cs.wikipedia.org/wiki?curid=1335169", "title": "Jakub Truhlář", "text": "Jakub Truhlář\n\nJakub Truhlář (* 11. říjen 1996, Pardubice) je český fotbalový brankář, bývalý hráč FK Pardubice, který v současnosti působí v českém klubu TJ Jiskra Ústí nad Orlicí hrající třetí nejvyšší soutěž. Mimo Pardubic prošel fotbalovou akademií v Příbrami. \n\nDorost: U-19, U-21.\n\nMuži: B-tým, A-tým.\n\nDorost: U-19, U-21.\n\nOd roku 2014 členem prvního týmu. V roce 2017 postup z Divize C do České fotbalové ligy.\n\n"}
{"id": "1335171", "url": "https://cs.wikipedia.org/wiki?curid=1335171", "title": "Světlo a stín (album)", "text": "Světlo a stín (album)\n\nSvětlo a stín je sedmé studiové album Hany Zagorové nahrané v \"Studio Mozarteum\". Album vyšlo roku 1982. Hudební aranžmá vytvořil Karel Vágner se svým orchestrem.\n\nStrana A:\n\nStrana B:\n\n"}
{"id": "1335172", "url": "https://cs.wikipedia.org/wiki?curid=1335172", "title": "Benz", "text": "Benz\n\nBenz může být:\n\n\n\n\n\n"}
{"id": "1335178", "url": "https://cs.wikipedia.org/wiki?curid=1335178", "title": "Julius Dein", "text": "Julius Dein\n\nJulius Dein (* 4. května 1994 Londýn) je britský youtuber, iluzionista a bavič. Jeho videa na internetu přesáhla hranici 1 miliardy zhlédnutí. Deinova internetová tvorba se zaměřuje na kouzelnické triky a vtipy.\n\nDein studoval na Jewish Free School, kde poprvé vystupoval s magií ve škole a nejrůznějších večírcích. Po této zkušenosti se Dein přestěhoval do King's College London a během vysokoškolských studií v zahraničí na Kalifornské univerzitě začal vystupovat na společenských akcích a započal tvorbu prank videí a sociálně experimentní videa.\n\nDeinovo první video, „\"How to Kiss a girl with a magic trick\"“ (česky \"Jak políbit dívku pomocí kouzelnického triku\"), zaznamenalo více než půl milionu zhlédnutí na Facebooku. Deinova internetová video tvorba se poté inspirovala návrhy jeho diváků. Dein byl hostem v rádiové talkshow.\n\nDein vystupoval na různých místech a společenských akcích v několika zemích, včetně Cambridge University Balls, na narozenových oslavách Nelsona Mandely a Kelly Rowlandové, na akcích pořádaných skupinou One Direction, Russellem Brandem a Grahamem Nortonem.V roce 2015 vyšel článek v \"Jewish Chronicle\", který ho nazval „\"Hollywood Magician\"“ (česky \"Hollywoodský kouzelník\") kvůli jeho vystoupením na událostech pořádaných rozličnými celebritami.\n\nDein byl prvním digitálním talentem, který podepsal ve Spojeném království smlouvu s americkou talentovou agenturou UTA v červnu roku 2017.\n\nDeinova videa jsou veřejností často pozitivně přijímána jako „veselé“ a zpravodajské weby se na některé z nich zaměřily. Redaktor The Huffington Post Ryan Barrell popisuje jedno z Deinových prank videí jako „\"...tak jednoduché, ale tak vtipné.\"“. Ryan Barrell poznamenal, že Dein je „\"statečný muž\"“, který se snaží vytvořit žertovný obsah. \n\n"}
{"id": "1335179", "url": "https://cs.wikipedia.org/wiki?curid=1335179", "title": "Psychosomatické potíže dětského věku", "text": "Psychosomatické potíže dětského věku\n\nPsychosomatické potíže dětského věku v České republice postihuje 10 % dětí, které jsou pacienty pediatrických ambulancí. Psychodomatické potíže postihují ve stejné míře chlapce i dívky. Jde o velmi variabilní skupinu, míra psychické zátěže, která přispěla k jejich rozvoji, může být různá. Pro rodiče může být představa o podílu psychosociálních či emočních vlivů na rozvoj choroby jejich dítěte těžko přijatelná. Mohou si myslet, že jsou považováni za viníky, mohou se cítit osočeni, že svému dítěti nedokázali zajistit potřebné zázemí a selhali v rodičovské roli. Tělesné potíže chápou jako jednoznačný projev somatického onemocnění, které je třeba léčit, zatímco vymezení této poruchy jako psychosomatické je pro ně nepochopitelné. Podle nich dítě žádné psychické potíže nemá. Z tohoto důvodu je někdy obtížná i akceptace takto zaměřené léčby.\n\nTermín psychosomatika propojuje dva světy, svět klasické biologické medicíny a svět psychoterapie. Uvádí se, že až čtyřicet procent pacientů přicházejících do českých ambulancí má obtíže, jejichž příčina není zjištěna – jsou u nich zřejmé psychosociální souvislosti, jejich potíže jsou reálné, ale klasické léčebné postupy u nich nezabírají dostatečně a ani nejmodernější lékařské přístroje neodhalí příčinu jejich zdravotních problémů. Tito pacienti takzvaně somatizují, například složitá či neřešená životní situace, ve které se dlouhodobě nacházejí, se promítne na tělesné úrovni, ve formě nějakého zdravotního problému či nemoci. Přesto většinou jde o vleklé zdravotní problémy typu chronické bolesti, migrény, různé vyrážky, alergie, poruchy trávicího ústrojí, kloubní potíže, poruchy dýchání včetně astmatu a podobně. Psychosomatické příčiny způsobují i častou únavu či sníženou imunitu, potíže se mohou týkat kteréhokoliv orgánu.\n\nPodle Kučírka je dýchání prostředek vyjádření: negativní emoce snižují hloubku dýchání, kdežto pozitivní emoce hloubku dýchání zvyšují. Děti, které mají úzkostné tendence, mají více nepravidelné, mělké a zrychlené dýchání. \n\n➜ Asthma bronchiale: Astmatický záchvat lze brát jako prostředek k ventilaci potlačovaných emocí, a to především pláče. Často bývá doprovázen rychlým vzlykáním, což znamená, že dítě má pocit ztráty bezpečí a zakotvení. Uvádí se, že astma může mít souvislost s nemocemi kůže, především co se týče různých infekcí a alergenů. Souvislost mezi astmatem a nemocemi kůže může poukazovat na problematický vztah s matkou. Dítě k ní má ambivalentní postoj, na jedné straně touží po její blízkosti a něžnosti, na druhé straně má strach z její osoby. U dítěte se projevuje porušenost neschopnost dávat a brát či identifikovat se s jinými osobami. \n\n➜ Škytavka, kašel: Zvýšený výskyt škytavky lze vidět u dětí, jejichž rodiče jim poskytují na jedné straně velkou velkorysost, na druhé straně přehnanou přísnost. Tito rodiče nejsou schopni dítěti věnovat opravdovou lásku. Zhoršení stavu se objevuje obvykle v momentech nejistoty. Je to nevědomá snaha osvobodit dýchací cesty od všech mechanických překážek, ale také snaha o odblokování vnitřních bloků. Kašel může být ekvivalentem mnoha emocí, např. vzteku, afektu či dlouhodobého vnitřního napětí. Výrazné vykašlávání může také značit znechucení či otevřené nepřátelství. \n\n➜ Srdeční neuróza: Srdeční neuróza je jeden z nejběžnějších projevů, kterým pacient ospravedlňuje svůj skrytý strach. Je charakteristická pro mnohočetnost příznaků, kdy pacient u sebe může pozorovat bušení srdce, závrať, návaly pocení, nicméně celková psychická i fyzická slabost souvisí se strukturou osobnosti. Časté jsou také poruchy spánku, či častější pesimismus. Náchylnost k srdeční neuróze souvisí s ranou fází individuálního vývoje dítěte, kdy pocit odloučení od blízkého člověku, a to především matky, vyvolá pocit maximálního ohrožení. Odtud také pramení strach z odloučení a strach z osamělosti. Podnět, který často spustí nemoc, je situace, kdy reálně hrozí odloučení od osoby, na které je neurotik citově závislý. \n\n➜ Koronární onemocnění: Kardiovaskulární onemocnění nejsou jen doménou starších lidí. V kombinaci s různými rizikovými faktory, jako např. cukrovka, obezita, zvýšená hladina cholesterolu, abúzus alkoholu kouření, může zasáhnout i velmi mladé lidi. Nelze říci, že infarktem jsou ohroženy osoby jen labilní, může se to stát i naprosto vyrovnanému člověku. U těchto osob můžeme vidět pár osobnostních rysů, které s onemocněním úzce souvisí: orientace na úspěch ve škole či profesi, na jedné straně velice přátelští s tendencí úzkostnosti. Touha po výkonu je určitý druh kompenzace některých neurotických poruch. Velké nebezpečí nastává v případě selhání v interpersonálních vztazích, kde bývá častým následkem ztráta sebevědomí. Dochází také k popření prožívaných problémů a přecházení obtíží, které tyto problémy ještě prohloubí. \n\nNejčastější příčinou těchto problémů bývá pocit nebezpečí a nezajištěnosti. Souvisí také s velkou odpovědností za své kroky. V dnešní společnosti jsou kladeny mnohem větší nároky jak na děti, tak i na dospělé. Peníze suplují potravu, smíření se je vyjádřeno ztrátou chuti k jídlu, extrémní chuť k jídlu se kompenzuje se zvládáním příliš náročných úkolů a zvracení je spojeno s pocity viny a vzdorovitosti. \nUvádí se také, že symptomy související s trávící soustavou, mohou být výrazem různých emocionálních motivů. Při snaze se něčeho rychle zbavit se u člověka projeví průjem, u neschopnosti něco ze sebe stále vydávat zácpa. U zácpy se často jedná o osoby spíše úzkostné, depresivní, manifestně vyvážené, s omezenými sociálními kontakty. V případě neschopnosti zpracovat nějakou emoci se objevují bolesti, zánět tenkého a tlustého střeva. Dále se také uvádí, že v případě velkého znechucení může docházet k zhubnutí, nechutenství či zvracení. Je to konflikt dvou opačných polarit, kdy na jedné straně je člověk suverénní bytost, na straně druhé touží po lásce a pomoci. \n\nLidská kůže tvoří pomyslnou hranici každého individua, souvisí s pocitem bezpečí a naší integritou. Nedobrovolný průnik za hranice naší intimity může mít celoživotní psychické následky (znásilnění, násilí apod.). Kůže je jeden z nejdůležitějších orgánů, který vyjadřuje naše emoce. Nejcitlivější částí je naše tvář, která je odkrytá a nezahalená. Důležitost kůže demonstrují také různá lidová rčení např. husí kůže, mráz na zádech, mít hroší kůži. Jsou spjatá s odpovídajícím emočním projevem a reakcí na danou situaci. Naše kůže, zejména výrazy tváře, nás zradí, i když se snažíme všemožně zakrývat své emoce. Kůže také reaguje na stav vnitřních orgánů. \n\n➜ Endogenní ekzém: Ekzém u kojenců je chápán jako výraz narušeného vztahu dítěte a jeho matky. Projevuje se především u dětí, kterých se matky nerady dotýkají a odepírají jim nutný a potřebný kontakt.  Za tímto odpíráním může být např. fakt, že dítě nechtěly, nepřátelství vůči dítěti či strach a vymlouvání se na křehkost dítěte. Dítě, které má potřebnou blízkost své matky, je klidnější a rychleji a lépe se vyvíjí. Dodává mu pocit jistoty a bezpečí. V dospívání mohou být podnětem k ekzému problematické a konfliktní vztahy s rodiči, vrstevníky či nevyspělé partnerské vztahy. Při napjatém vztahu je často zasažen ekzémem hrudní koš, či kyčle, ramena. \n\n➜ Svědění v anogenitální oblasti: Škrábání je spjaté se slastí, ale také s pocity viny, a proto je to bludný kruh. Intenzivní škrábání lze považovat také za náhradu masturbace. Dalším problémem je také běžné svědění, které se projevuje u jedinců, kteří se nacházejí se v konfliktních, náročných situacích, především v momentech rozrušení. \n\nBolest hlavy je brána jako překážka v myšlení, mnohdy se tak jedná o zabraňování myšlení či intelektuální negativismus. U běžné bolesti hlavy, kam řadíme např. migrény, jde významně často o osoby s nadprůměrnou inteligencí. Krátkodobé bolesti hlavy mohou zastupovat nepřátelství, ale také dlouhodobé přetěžování a hněv. V případě udělání chybného rozhodnutí rozlišujeme mezi vědomými chybnými kroky, které mohou vést k depresi z vyčerpání a těmi, které jsou vytěsněny do nevědomí s následně vznikajícími komplexy. \n\nOblast sexuality se dosud velmi tabuizovala, především co se týče přijetí ženské role. Například problémem, který přetrvává, je bolestivá menstruace, která ukazuje, že bolestivost může být spojena s vnitřním napětím, a to především u dívek pod vlivem afektivní zátěže (např. strach ze sexuálního styku, obava z gravidity nebo pohlavně přenosných nemocí). Vnitřní napětí často pramení z negativistického postoje matky k menstruaci, což se může přenášet na dceru. Problémová matka zápasící s přijetím ženské role prožívá menstruaci jako něco ponižujícího, nechtěného. Tyto negativní postoje se přenáší i na dceru, která následně prožívá rovněž bolestivou menstruaci. \n\nTakzvaný psychosomatický přístup k léčbě zkrátka není do českého zdravotnictví pevně integrován. Často ho provozují jak lékaři, ale i  psychologové, kteří pracují společně. Takovou dvojici lékař–psycholog u nás tvoří průkopníci psychosomatického přístupu v rodinné terapii MUDr. Vladislav Chvála a PhDr. Ludmila Chválová Trapková. Oba odborníci mají za sebou mnohaletou praxi: MUDr. Vladislav Chvála je původně lékař-gynekolog, PhDr. Ludmila Chválová Trapková je psycholožka a společně se snaží na léčbu nahlížet z různých úhlů pohledu. Psychosomaticky uvažující kruh odborníků zajímá především to, jaký vliv má na lidské zdraví život rodiny a dění, jež se v rodinném kruhu odehrává. K vyléčení zdravotních obtíží totiž podle jejich letitých zkušeností nezřídka vede cesta přes úpravu rodinných vztahů – a symptomy, které po dlouhou dobu odolávaly jakékoli léčbě, pak mizí. \n\n"}
{"id": "1335181", "url": "https://cs.wikipedia.org/wiki?curid=1335181", "title": "Beatriz at Dinner", "text": "Beatriz at Dinner\n\nBeatriz at Dinner je americko-kanadský dramatický komediální film z roku 2017. Režie se ujal Miguel Arteta a scénáře Mike White. Ve snímku hrají hlavní role Salma Hayek, John Lithgow, Connie Britton, Jay Duplass, Amy Landecker, Chloë Sevigny a David Warshofsky. \n\nFilm měl premiéru na Filmovém festivale Sundance 23. ledna 2017 a do kin byl oficiálně uveden 9. června 2017. V České republice premiéru neměl. \n\n\nFilm získal pozitivní recenze od kritiků. Na recenzní stránce Rotten Tomatoes získal z 88 započtených recenzí 76 procent s průměrným ratingem 6,5 bodů z deseti. Na serveru Metacritic snímek získal z 36 recenzí 68 bodů ze sta.\n\n"}
{"id": "1335182", "url": "https://cs.wikipedia.org/wiki?curid=1335182", "title": "Doplňovací volby do Senátu Parlamentu České republiky (leden 2018)", "text": "Doplňovací volby do Senátu Parlamentu České republiky (leden 2018)\n\nDoplňovací volby do Senátu Parlamentu České republiky 2018 se uskutečnily ve dvou kolech v lednu 2018. Doplňovací volby do Senátu PČR se uskutečnily pouze na území České republiky, a to ve volebním obvodě č. 39 – Trutnov. Zdejší senátor Jiří Hlavatý (nestr. za ANO), jehož mandát měl trvat mezi lety 2014 a 2020, kandidoval v roce 2017 do Poslanecké sněmovny a byl zvolen poslancem. Tím mu automaticky zanikl senátorský mandát.\n\nHlavatý ihned oznámil, že bude kandidovat znovu, proti němu se postavilo osm kandidátů, mezi nimi např. starosta Vrchlabí Jan Sobotka (STAN s podporou TOP 09, KDU-ČSL a ODS), místostarosta Úpice nominovaný ČSSD Karel Šklíba, Luďka Tomešová za SPD, Iva Řezníčková (KSČM s přímou podporou SPO) a Klára Sovová za Nezávislou iniciativu.\n\nV prvním kole, které se konalo 5. a 6. ledna 2018 nikdo nezvítězil, do druhého kola postoupili Jan Sobotka a Jiří Hlavatý.\n\nDruhé kolo se uskutečnilo společně s prvním kolem prezidentských voleb 12. a 13. ledna 2018 a zvítězil v něm vrchlabský starosta Jan Sobotka nad bývalým senátorem Jiřím Hlavatým.\nV tomto kole byl neobvykle vysoký počet neplatných hlasů (blížící se 30 %) z důvodu místní úpravy pravidel současně probíhající volby prezidenta a senátora.\n\n"}
{"id": "1335183", "url": "https://cs.wikipedia.org/wiki?curid=1335183", "title": "Jan Bedáň", "text": "Jan Bedáň\n\nJan Bedáň († 23. říjen 2017) byl československý tenista a poté trenér.\n\nVe smíšené čtyřhře hrával s Martinou Navrátilovou.\n\nJeho dcerou je tenistka Dája Bedáňová. Jako trenér vedl např. svoji dceru, sestry Karolínu Plíškovou a Kristýnu Plíškovou, Ivo Mináře nebo Jana Hájka.\n\n"}
{"id": "1335184", "url": "https://cs.wikipedia.org/wiki?curid=1335184", "title": "Sedačková lanovka Štrbské pleso – Solisko", "text": "Sedačková lanovka Štrbské pleso – Solisko\n\nSedačková lanovka Štrbské pleso – Solisko je lanovka ve Vysokých Tatrách. Jedná se o osobní visutou jednolanovou dráhu oběžného systému s odpojitelným uchycením čtyřmístných sedaček. Výstavba probíhala od srpna do prosince 2002 a uvedena do provozu byla před začátkem lyžařské sezóny 21. prosince 2002.\n\nDolní stanice se nachází v areálu osady Štrbské Pleso v nadmořské výšce 1383 m nad vlastním jezerem Štrbské pleso a horní stanice v blízkosti Chaty pod Soliskom v nadmořské výšce 1814 m pod vrcholem Predného Soliska. Celkové převýšení činí 430,6 m, šikmá délka 2070 m a vodorovná délka 2031 m. Jízda trvá 6:42 minut.\n\n"}
{"id": "1335185", "url": "https://cs.wikipedia.org/wiki?curid=1335185", "title": "Symetrický polynom", "text": "Symetrický polynom\n\nSymetrický polynom je v algebře označení pro takový polynom, ve kterém hrají všechny jeho proměnné stejnou úlohu a jejich libovolnou permutací tedy vznikne stejný polynom.\n\nPro přirozené číslo formula_1 a okruh formula_2 se prvek polynomického okruhu formula_3 nazývá symetrický v proměnných formula_4, pokud platí:\n"}
{"id": "1335192", "url": "https://cs.wikipedia.org/wiki?curid=1335192", "title": "Jevgenij Germanovič Vodolazkin", "text": "Jevgenij Germanovič Vodolazkin\n\nJevgenij Germanovič Vodolazkin (rusky \"Евгений Германович Водолазкин\"; * 21. února 1964, Kyjev, SSSR) je ruský spisovatel, literární vědec a doktor filologie. \n\nVystudoval Filologickou fakultu Národní univerzity Tarase Ševčenka v Kyjevě. Ve stejném roce započal postgraduální studium na katedře staré ruské literatury Ústavu ruské literatury Akademie věd SSSR (na tzv. Puškinově domě).\n\n\n"}
{"id": "1335193", "url": "https://cs.wikipedia.org/wiki?curid=1335193", "title": "Münsingen", "text": "Münsingen\n\nMünsingen je město v kantonu Bern, v distriktu Bern-Mittelland. V prosinci 2016 žilo v obci 11 998 obyvatel.\n\nMünsingen byl založen jako keltská vesnice kolem roku 400 před naším letopočtem. V době římské zde byl venkovský dvůr nebo malá osada. V letech 993 až 1010 je zmiňován jako Munisingam. Po roce 1377 získalo všechna práva město Bern. V roce 1877 byl statek Johannese Steigera odkoupen kantonem Bern a byl přeměněn na kantonální psychiatrickou kliniku.\n\nNejvýznamnější firmou je USM, výrobce kancelářského nábytku.\n\nV roce 2007 žilo v obci 9,2% cizích státních příslušníků. Počet obyvatel je stále rostoucí. Podle údajů z roku 2000 mluvilo 92,9% obyvatel německy.\n\n\n"}
{"id": "1335199", "url": "https://cs.wikipedia.org/wiki?curid=1335199", "title": "Ǧ", "text": "Ǧ\n\nǦ (minuskule ǧ) je speciální znak latinky. Nazývá se G s háčkem. Vyskytuje se v jižní ázerbájdžánštině, skoltské sámštině, paštštině, berberštině, lakotštině a v některých přepisech arabštiny. Dříve se též používalo v češtině a slovenštině, kde se četlo jako G. V berberštině ho značí znak ⴵ a v arabštině ﺝ. V jižní ázerbájdžánštině a paštštině se čte jako znělá velární frikativa (ɣ), což je podobné vyslovování jako české H, v sámštině jako znělá palatální afrikáta (ɟ͡ʝ), což je vyslovování jako palatalizované DŽ, v berberštině jako znělá postalveolární afrikáta (d͡ʒ), což je vyslovování jako DŽ, v lakotštině jako znělá uvulární frikativa (ʁ), což je vyslovování jako francouzské R. V Unicode má majuksulní tvar kód U+01E6 a minuskulní U+01E7.\n"}
{"id": "1335210", "url": "https://cs.wikipedia.org/wiki?curid=1335210", "title": "Sofie (robot)", "text": "Sofie (robot)\n\nSofie je humanoidní robot vyvinutý hongkongskou společností Hanson Robotics. Poprvé byl aktivován dne 19. dubna 2015 a velmi rychle si získal mezinárodní popularitu nejen pro svůj člověku podobný vzhled, ale také díky svému chování, které se výrazně liší od starších robotů.\n\nPodle zakladatele a CEO Hanson Robotics, Davida Hansona, patří Sofie do nižší kategorie (obecné) umělé inteligence (anglicky ANI, narrow-AI) a učí se zejména díky vizuálnímu zpracování dat a rozpoznávání obličeje. Také napodobuje lidská gesta a výrazy obličeje, je schopna odpovídat na řadu otázek a vést konverzace v předem definovaných tématech (např. o počasí, o robotech).\n\nZprávy o Sofii se objevily v řadě časopisů, jako je Elle, a televizním vysílání. Dne 11. října 2017 byla Sofie představena Spojeným Národům v rámci krátkého rozhovoru s náměstkem generálního tajemníka, Amina J. Mohammedem.\n\n25. října 2017 získala Sofie saúdskoarabské občanství, a stala se tak vůbec prvním robotem, který má státní příslušnost.\n\nVzorem pro tvář Sofie byla britská herečka Audrey Hepburn.\n\nSofie je prezentována jako pokročilý robot, bývá rozporuplně prezentována jako nejinteligentnější robot a hodnocena jako obyčejný chatbot.\n"}
{"id": "1335226", "url": "https://cs.wikipedia.org/wiki?curid=1335226", "title": "Tři billboardy kousek za Ebbingem", "text": "Tři billboardy kousek za Ebbingem\n\nTři billboardy kousek za Ebbingem (v anglickém originále Three Billboards Outside Ebbing, Missouri) je americký film z roku 2017. Režie a scénáře se ujal Martin McDonagh. Ve snímku hrají hlavní role Frances McDormand, Woody Harrelson, Sam Rockwell, John Hawkes a Peter Dinklage. Film se promítal na Benátském filmovém festivalu a Mezinárodním filmovém festivalu v Torontu, kde získal cenu publika. Do kin byl oficiálně uveden 10. listopadu 2017. V České republice měl premiéru 15. února 2018.\n\n\nFilm získal pozitivní recenze od kritiků. Na recenzní stránce Rotten Tomatoes získal z 40 započtených recenzí 98 procent s průměrným ratingem 8,8 bodů z deseti. Na serveru Metacritic snímek získal z 15 recenzí 89 bodů ze sta. \n\n"}
{"id": "1335227", "url": "https://cs.wikipedia.org/wiki?curid=1335227", "title": "Miloslav Rozner", "text": "Miloslav Rozner\n\nMiloslav Rozner (* 29. března 1977 České Budějovice) je český manažer a politik. Před vstupem do politiky byl manažerem hudební skupiny Argema. Roku 2015 se stal členem hnutí Svoboda a přímá demokracie (SPD), v němž do roku 2018 zastával post člena předsednictva hnutí. V říjnu 2017 byl zvolen poslancem Poslanecké sněmovny PČR. \n\nPracoval v pekárně a na benzínové pumpě. V 90. letech 20. století začal organizovat koncerty skupiny Argema. Během let 1996 až 2012 zorganizoval 887 kulturních akcí.\n\nMiloslav Rozner je ženatý, má dva syny. Žije ve městě Týn nad Vltavou na Českobudějovicku.\n\nPřed volbami do Poslanecké sněmovny PČR v roce 2017 se stal lídrem kandidátky hnutí Svoboda a přímá demokracie v Jihočeském kraji. Působil v té době jako stranický expert na kulturu. Díky tomu se účastnil předvolební debaty o kultuře v České televizi, kde na sebe upozornil tím, že nezvládl odpovědět na některé otázky moderátora Jakuba Železného. \n\nVe volbách do Poslanecké sněmovny uspěl, přičemž ze všech zvolených poslanců a poslankyň získal nejméně preferenčních hlasů. Stal se mimo jiné členem volebního výboru a mandátového a imunitního výboru Sněmovny a v polovině prosince 2017 byl zvolen také předsedou sněmovní komise pro kontrolu činnosti Národního bezpečnostního úřadu. \n\nNa sjezdu SPD v prosinci 2017 zpochybnil existenci koncentračního tábora v Letech, když při kritice vládního rozhodnutí o odkupu tamního vepřína hovořil o „likvidaci fungující firmy kvůli neexistujícímu pseudokoncentráku“, za což na něj poslanec a bývalý ministr zahraničí Karel Schwarzenberg podal trestní oznámení. Policie nejdřív oznámení odložila, státní zastupitelství jí ale vrátilo případ k opětovnému prověření. V prosinci 2018 policie požádala Sněmovnu o vydání Roznera k trestnímu stíhání pro podezření z popírání, zpochybňování, schvalování a ospravedlňování genocidia.\n\nV květnu 2018 zpravodajský server iRozhlas informoval, že se Rozner ve své českobudějovické poslanecké kanceláři dlouhodobě nevyskytuje.\n\nV červenci 2018 odešel z postu člena předsednictva hnutí SPD, když se rozhodl na volební konferenci hnutí tuto pozici neobhajovat. Delegátům řekl, že z vysoké politiky nechce vybrousit, ale hodlá se plně věnovat vedení jihočeské organizace hnutí.\n\n"}
{"id": "1335237", "url": "https://cs.wikipedia.org/wiki?curid=1335237", "title": "Katalánská krize 2017", "text": "Katalánská krize 2017\n\nKatalánská krize v roce 2017 () vznikla jako důsledek snahy části katalánské společnosti a politické reprezentace v čele s premiérem katalánské vlády Carlesem Puigdemontem vyhlásit nezávislost Katalánska na Španělsku. Katalánská regionální vláda vyhlásila referendum o nezávislosti, které však bylo španělským ústavním soudem prohlášeno za neústavní. Španělská vláda se pokusila zabránit hlasování nasazením policejní síly, které ale vyústilo v násilné střety se zastánci nezávislosti a zranění stovek civilistů. I přes tento zásah se referendum částečně konalo a jeho výsledky uznala katalánská vláda jako mandát pro vyhlášení nezávislosti. 27. října 2017 katalánský parlament schválil rezoluci o nezávislosti, která předpokládá zahájení procesu vytvoření samostatné katalánské republiky, několik minut poté španělský senát schválil aktivaci ústavního postupu, jímž je dočasně omezena autonomie samosprávného celku. Španělský premiér Mariano Rajoy se poté večer rozhodl odvolat katalánskou vládu a oznámil i sesazení šéfa katalánské policie a několika dalších činitelů.\n\nDne 9. června 2017 vyhlásila katalánská vláda 1. říjen téhož roku jako oficiální datum konání jednostranného referenda o nezávislosti Katalánska. Mělo se jednat o jedinou otázku, ta zněla: „Chcete, aby Katalánsko bylo nezávislým státem ve formě republiky?“ Jeho výsledky měly být právně závazné. Dne 6. září katalánský parlament schválil zákon o referendu 72 hlasy pro, 52 opozičních poslanců se odmítlo hlasování zúčastnit. Španělská vláda v čele s premiérem Marianem Rajoyem konání referenda odmítla a prohlásila, že učiní vše, co je v jejích legálních a politických silách, k jeho zastavení. Španělský ústavní soud prohlásil referendum za nelegální. Došlo k nasazení policie, která zabavovala hlasovací lístky, prováděla razie a zatýkala osoby podílející se na organizaci referenda. Katalánský nejvyšší soud vydal příkaz policii, aby zabránila využití veřejných budov pro potřeby hlasování. Došlo i k zablokování stránek spojených s referendem.\n\nV den samotného referenda španělská policie tvrdě zakročila proti Kataláncům, kteří se chtěli svým hlasem podílet na referendu. Dle prohlášení katalánského ministra zdravotnictví bylo v den hlasování zraněno policií na 844 osob. Dle španělských úřadů se místní a celostátní policii podařilo uzavřít kolem 1300 z 2315 hlasovacích místností. Dle katalánských úřadů hlasovalo celkem 2 286 217 voličů, přičemž se 2 044 038 z nich (90,18 %) vyslovilo pro nezávislost.\n\nKatalánský ministerský předseda Carles Puigdemont vyjádřil krátce po ukončeném referendu záměr vyhlásit nezávislost Katalánska na Španělsku Dne 2. října 2017 vystoupil ve španělské televizi král Filip VI. Španělský, který kritizoval jak samotné počínání a nezodpovědnost katalánských politiků, tak i nelegitimnost jimi prosazovaného kroku.\n\nDne 8. října se v Barceloně konala demonstrace proti katalánské nezávislosti, na které se podle údajů policie sešlo 350 tisíc demonstrantů, dle prohlášení pořadatelů až 930 tisíc lidí.\n\nNa zasedání katalánského parlamentu ze dne 10. října Puigdemont oznámil, že odkládá vyhlášení nezávislosti o několik týdnů, aby mohl vyjednávat se španělskou vládou. Následujícího dne se konalo krizové zasedání španělské vlády, ze kterého vzešla oficiální žádost adresovaná katalánské vládě, zda došlo k vyhlášení katalánské nezávislosti či nikoliv. Vysoký soud poté 16. října uvalil vazbu na Jordiho Sàncheze a Jordiho Cuixarta, vůdce Katalánského národního shromáždění respektive separatistického hnutí Omnium, což vyvolalo další protesty.\nNejistota ohledně budoucnosti Katalánska přiměla některé společnosti k přemístění svého sídla z regionu do jiných oblastí Španělska. Rozhodly se k tomu např. banky CaixaBank a Banco Sabadell, biotechnologická společnost Oryzon, telekomunikační firma Eurona, provozovatel dálnic Abertis, vydavatelství Planeta či společnosti Naturhouse a Colonial. Další katalánské společnosti zaznamenaly propad ceny svých akcií, jako např. Merlin Properties. Také turistický průmysl během prvních dvou týdnů krize poklesl o 15 %. Dvacet dní od referenda přesunulo své sídlo pryč z Katalánska na 1200 společností.\n\nDne 21. října se v Barceloně konala demonstrace za katalánskou nezávislost, na které sešlo okolo 450 tisíc demonstrantů. 29. října se v centru Barcelony konala demonstrace na podporu jednoty Španělska. Organizátoři oznámili, že demonstrace se účastnilo více než milion lidí, odhad místní policie je 300 tisíc. Demonstrací proti nezávislosti Katalánska se v Madridu a Barceloně zúčastnili také falangističtí stoupenci bývalého španělského diktátora Francisca Franca, který během své vlády potlačoval katalánský jazyk a kulturu.\n\nDne 27. října 2017 hlasoval katalánský parlament o vyhlášení samostatné Katalánské republiky. Pro se vyslovilo 70 poslanců z celkových 135, proti bylo 10, dva hlasovací lístky byly prázdné. Poslanci Socialistické strany Katalánska, Občanů a Lidové strany Katalánska hlasování jakožto nelegitimní bojkotovali. Španělská vláda obratem reagovala vyhlášením přímé vlády nad regionem, rozpustila katalánský parlament, propustila premiéra Puigdemonta, jeho vládu a velitele katalánské policie Josepa Lluíse Trapera Álvareze a vypsala předčasné regionální volby na 21. prosinec 2017. Správou Katalánska byla pověřena španělská vicepremiérka Soraya Sáenzová de Santamaría. Dne 31. října španělský ústavní soud suspendoval jednostrannou deklaraci katalánské nezávislosti.\n\nV předčasných volbách se na prvním místě umístila prošpanělská strana \"Ciutadans\" s 25% hlasů. Separatistické strany však získaly nadpoloviční většinu křesel v parlamentu. V polovině ledna 2018 se dvě největší separatistické strany, \"Juntos por Cataluña\" (Společně pro Katalánsko) a \"Izquierda Republicana por Cataluña\" (Republikánská levice pro Katalánsko), dohodly na Carlesi Puigdemontovi jako společném kandidátovi na předsedu katalánské vlády. Sám Puigdemont v rozhovoru pro \"Catalunya Radio\" o několik dní později uvedl, že je připraven vést zemi ze zahraničí. Tuto možnost označil jako lepší pro Katalánsko; kdyby se vrátil do Španělska, byl by zatčen a nemohl by tedy svou funkci řádně vykonávat. Španělská vláda přitom již dříve prohlásila, že bude-li Puigdemont opět zvolen katalánským premiérem a nevrátí-li se do Španělska, zůstane Katalánsko pod její přímou správou, kterou na toto území uvalila po vyhlášení nezávislosti.\n\nKandidát na katalánského premiéra se však musí dle předpisů zúčastnit své volby v parlamentu. Carles Puigdemont byl tou dobou v belgickém exilu; přestože na něj již tou dobou již nebyl vypsán evropský zatykač, stále mu hrozilo zatčení po návratu do Španělska. Španělská vláda uvedla, že nasadí všechny prostředky k tomu, aby se Puigdemont nedostal v den hlasování nepozorovaně do budovy katalánského parlamentu. Separatisté proto zvažovali, že se jejich kandidát zúčastní schůze pomocí videokonference. Tato možnost však byla zamítnuta španělským Ústavním soudem, který zároveň z tohoto důvodu zrušil plánovanou volbu. Puigdemontovu kandidaturu jako takovou však neoznačil za nezákonnou. Podle jeho výkladu zákona se však jakýkoli kandidát na katalánského premiéra musí zúčastnit schůze parlamentu osobně v místě jejího konání. Ohledně volby tedy vznikaly nejasnosti: byla odročena, později separatisté uvažovali o změně zákona, který by umožnil volbu \"\"\"na dálku\"\"\". Separatisté však vždy ujišťovali, že je Puigdemont jejich jediným kandidátem. Ten se však sám rozhodl nakonec svou kandidaturu stáhnout.\n\nDalším kandidátem separatistů byl Jordi Sànchez, který byl v tu dobu ve španělské vazbě. Ten nakonec také sám svou kandidaturu stáhl, aby volbu odblokoval; ani on se totiž, vzhledem k tomu, že byl ve vazbě, nemohl zúčastnit své volby. Posléze na funkci kandidoval Jordi Turull, další ze stíhaných katalánských politiků. Na rozdíl od předchozích kandidátů se však mohl volby zúčastnit. V prvním kole, které se konalo dne 22. 3. 2018, se mu však nepodařilo získat požadovaný počet hlasů, neboť poslanci jedné ze separatistických stran se zdrželi hlasování. Druhého kola, které se konalo o tři dny později, se však již zúčastnit nemohl, neboť na něj a několik dalších politiků byla v mezidobí uvalena vazba. V návaznosti na tyto kroky ze strany Španělska se v katalánském parlamentu znovu začaly objevovat hlasy pro kandidaturu Carlese Puigdemonta.\n\nPočátkem března 2018 vydaly separatistické strany společné prohlášení, že plánují uspořádat referendum o ústavě Katalánské republiky a že jsou pro ustanovení exilové katalánské vlády v Bruselu. Tento návrh následovala demonstrace pod heslem \"República ara!\" (\"Republiku nyní!\") pořádaná separatistickým hnutím \"Assemblea National Catalana\" (Národní katalánský sněm). Akce se podle odhadů policie zúčastnilo 45 tisíc osob.\n\nKatalánským premiérem byl nakonec 14. května 2018 zvolen separatista Quim Torra. První vláda, kterou navrhl, však nebyla schválena španělskou vládou, neboť v ní měli zasednout vazebně stíhaní politici Jordi Turull a Joesp Rull. Španělský premiér Mariano Rajoy prohlásil, že Katalánsko potřebuje \"\"\"životaschopnou\" vládu, která respektuje zákony a s níž je možno vést dialog. Torra se nakonec rozhodl složit vládu z výlučně osob, které nejsou trestně stíhané. Po potvrzení této vlády skončila přímá správa španělské vlády nad regionem.\n\nMinistryně územní politiky nové španělské vlády Meritxell Batetová počátkem června 2018 prohlásila, že pro úspěšné vyřešení katalánské krize, jakož i dalších krizí, kterými Španělsko prochází, je třeba změnit ústavu směrem k větší decentralizaci státu. Podle premiéra Pedra Sáncheze však nemůže být řeči o právu Katalánska na sebeurčení.\n\nDne 30. října podal španělský státní zástupce José Manuel Maza obžalobu na 14 bývalých zástupců katalánské autonomie včetně premiéra Puigdemonta, vicepremiéra Oriola Junquerase a ministra pro vnější a instituční vztahy Raüla Romevu kvůli vzpouře, podněcování a zneužití veřejných financí. Puigdemont odjel do belgického Bruselu, kde podle svých slov nechtěl žádal o azyl, ale hledal „bezpečí a svobodu“. Svůj návrat do Španělska podmínil „zárukou spravedlivého procesu“. Dále přislíbil respektovat výsledek katalánských prosincových voleb. Najal si belgického právníka Paula Bekaerta, specializujícího se na azylové a extradiční právo, který např. zastupoval členy baskické teroristické organizace ETA při procesech o jejich vydání do Španělska.\n\nSoud započal 2. listopadu 2017, ke slyšení se dostavili všichni obvinění kromě Puigdemonta a 4 ministrů pobývajících tou dobou v Bruselu. Téhož dne mělo dojít k výslechu předsedkyně katalánského parlamentu Carme Forcadell i Lluís a pěti jejích zástupců v rámci odděleného procesu u nejvyššího soudu, jednání ale bylo o týden odročeno. 8 bývalých ministrů bylo vzato do vazby, devátému byla umožněna kauce ve výši 50 tisíc eur. Státní žalobce požádal soud o vystavení mezinárodního zatykače pro obviněné, kteří se k soudu nedostavili, čemuž soud vyhověl. Zatykače nakonec zrušil španělský Nejvyšší soud; podle něj tím, že stíhaní kandidují v předčasných katalánských volbách, dali najevo, že se chtějí vrátit do vlasti. Nadto prý chtěl vyrovnat postavení jejich s postavením katalánských politiků, kteří se nacházejí ve španělské vazbě. Evropský zatykač nebyl vypsán ani na Annu Gabrielovou, katalánskou političku, která před stíháním utekla do Švýcarska.\n\nKoncem března však španělské soudy uvalily vazbu na pět separatistických politiků, kteří byli toho času stíháni na svobodě. Byl mezi nimi i kandidát na katalánského premiéra Jordi Turull a bývalá předsedkyně katalánského parlamentu Carme Forcadellová. Dle soudu bylo vysoké riziko, že dotyční opustí Španělsko, aby se vyhnuli vysokému trestu. Na podporu těchto politiků se konaly v Katalánsku demonstrace.\n\nByl obnoven i evropský zatykač na stíhané politiky v zahraničním exilu, mj. i na Carlese Puigdemonta, který se v tu dobu nacházel ve Finsku. Ten byl nakonec zadržen německou policií na dánsko-německé státní hranici, kudy se vracel zpět do Belgie. Proti jeho zadržení se konala v Barceloně demonstrace, jíž se zúčastnilo několik tisíc osob, a katalánský parlament vydal prohlášení, v němž požadoval osvobození uvězněných politiků.Z vazby byl propuštěn po necelých dvou týdnech, 6. dubna. Německý soud zároveň rozhodl, že není možné ho vydat pro trestný čin vzpoury. O trestném činu zpronevěry zatím nerozhodl.\n\nBývalá ministryně Carla Ponsatíová se ve skotském exilu dobrovolně přihlásila policii. Do rozhodnutí o vydání byla propuštěna na kauci. Co se týče bývalých ministrů v belgickém exilu, totiž Meritxell Serretové, Antoniho Comína a Lluíse Puiga, ti dle prohlášení bruselské prokuratury s úřady spolupracují a není tedy důvodu podnikat zvláštní kroky.\n\n"}
{"id": "1335238", "url": "https://cs.wikipedia.org/wiki?curid=1335238", "title": "Maxim (kulomet)", "text": "Maxim (kulomet)\n\nMaxim (kulomet) může být:\n"}
{"id": "1335259", "url": "https://cs.wikipedia.org/wiki?curid=1335259", "title": "Fazyl Abdulovič Iskander", "text": "Fazyl Abdulovič Iskander\n\nFazyl Abdulovič Iskander (abcházsky: Фазиль Абдул-иҧа Искандер; rusky \"Фазиль Абдулович Искандер\"; 6. března 1929, Suchumi, Abcházská SSSR – 31. července 2016, Pěredělkino nedaleko Moskvy) byl sovětsko-ruský spisovatel abcházského původu, píšící rusky.\n\nNarodil se v roce 1929 v Suchumi v Sovětském svazu. Byl synem íránského otce a matky, pocházející z kavkazského Čegemu (přesněji z Kabardsko-balkarské republiky). V době, kdy mu bylo 9 let, však o otce přišel, neboť ten byl v roce 1938 ze SSSR deportován do Íránu, kde byl poslán do pracovního tábora, v němž nakonec v roce 1957 zemřel. Mladého Fazila i jeho sourozence tak vychovávala jeho matka za pomoci širší rodiny, a tak trávil letní prázdniny v horách u příbuzných, kteří ho zasvětili do abchazských dějin a folkloru.\n\nPo maturitě Abcházii opustil, aby studoval v Moskvě na Gorkého literárním institutu, kde promoval v roce 1954. Ještě v době studií začal psát první básně a po promoci začal svou kariéru jako novinář v Brjansku a v Kursku, pak se v roce 1956 vrátil zpět do Abcházie, kde nastoupil do Abchazského státního nakladatelství. Zde o rok později vydal svou první básnickou sbírku \"Horské cesty (Горные тропы)\" a v dalších letech ji následovala další díla. V roce 1962 opět opustil Abcházii a natrvalo se přestěhoval do Moskvy (ačkoliv se do Abcházie pravidelně vracel na návštěvy), kde začal pracovat v redakci časopisu Junosť. V Moskvě dále tiskli jeho první krátká prozaická díla, a tak se Iskander stával v SSSR pozvolna známý svou prózou. Zlom nastal v roce 1966, když v literárním časopise Novyj Mir vyšla první a také zároveň jedna z nejznámějších Iskanderových novel, \"Patálie s kozloturem (Созвездие Козлотура)\", jež vypráví příběh o mladém novinářovi, který se vrátil do Abcházie, kde vznikl kozlotur jako výsledek experimentů s křížením koz a divokých turů. V knize paroduje teorie agronoma a genetika Trofima Lysenka a vysmívá se nejen jemu, ale i nedávno padlé Chruščovově administrativě, zvláště v souvislosti se zemědělskou politikou, a obecně celé společnosti. Souhvězdí kozoroha bylo dvakrát navrženo na Státní cenu za literaturu, avšak hodnotící kritika to v roce 1966 i 1968 zamítla z důvodu přílišné kritiky režimu a popisu Sovětského svazu ve špatném světle. Knižně toto dílo vyšlo až v roce 1970. \n\nOd roku 1966 do 1973 vydal další krátké novely a pozvolna začal sepisovat svůj nejznámější román na pokračování \"Strejček Sandro z Čegemu (Сандро из Чегема)\", jehož první kapitola byla uveřejněna už v roce 1966 v časopise Nedělja. Celkem osm dílů bylo dále vydáno opět v Novém Miru, ale byly kvůli cenzuře výrazně zkráceny na téměř polovinu, avšak Iskander tuto cenzuru toleroval z důvodu, aby toto dílo mohlo být aspoň takto vydáno v jeho vlasti. Prvních osm dílů pak bylo v roce 1977 vydáno knižně. Tento román se stal díky spolupráci se společností Ann Arbor Publisher Ardis v roce 1979, spolu s ostatními třinácti dosud nezveřejněnými díly v roce 1981, světoznámý (tentokrát bez cenzury) a byl přeložen do mnoha jazyků, včetně češtiny, a v anglických zemích autora přirovnali k Marku Twainovi. V díle se odehrává běžný život v jedné fiktivní horské vesničce Čegem ve 20. století až po zhruba 70. léta. Strýčku Sandrovi z Čegemu nechyběla ironie, vzpomínání na dětství a mládí ani magičnost, a tak byl Iskander považován též za představitele magického realismu a přirovnáván k jihoamerickému autorovi Gabrielu Garcíovi Márquezovi, avšak sám Iskander takováto srovnání odmítal. Iskander byl kvůli vydání tohoto díla v USA vyšetřován sovětskými úřady, avšak nebyl nijak postihnut díky tvrzení, že je mu to jedno a že se rukopis zřejmě nějak dostal do samizdatu. Navíc dříve téhož roku, 1979, si Iskander spolu s 22 dalšími autory vysloužil pozornost spisem \"Metropol (Метрополь)\", zprvu pětidílným souborem satir, básní a krátkých próz od zkušených i začínajících autorů, u kterého požadovali uveřejnění bez cenzury. Svaz sovětských spisovatelů však Metropol odmítli vydat, a tak se dostal do samizdatu, byl propašován do USA a nakonec ho vydala v zahraničí opět společnost Ardis, za což si mnoho přispěvatelů do Metropole vysloužilo zničující kritiku a bylo ze Svazu sovětských spisovatelů vyloučeno, jiní sami z organizace vystoupili a Vasilij Aksjonov se rozhodl emigrovat ze země. Iskander však ve Svazu sovětských spisovatelů setrval a nebyl vyloučen, avšak ocitl se na černé listině a přední vydavatelé odmítali několik let vydávat jeho další romány. Dle Iskandera samotného ho však tato kauza nijak vážněji neohrozila v souvislosti s vydáním Strejčka Sandra z Čegemu v zahraničí, neboť přehnaná reakce sovětských orgánů na Metropol vytvořila v zahraničí až tak negativní dojem v tisku, že se úřady rozhodly ho potom za Sandra nijak vážněji netrestat. Samotné dílo Strejček Sandro z Čegemu se stalo předlohou pro pět filmů.\n\nV roce 1982 vydal další známé dílo, \"Králíci a Hroznýši (Кролики и удавы)\", které v reakci na problémy s Metropolem a Strejčkem Sandrem znamenal změnu v pojetí, neboť zcela chyběla témata vzpomínek na dětství a mládí, smysl pro veselost a také nepopisoval život na Kavkazu. Místo toho nešetřil kritikou a popsal tam projevy nevraživosti mezi jednotlivými králičími klany, na které útočí hroznýši. Tímto alegoricky a pohádkově popsal spory uvnitř Svazu sovětských spisovatelů a politiky, navíc toto dílo v SSSR odmítli uveřejnit úplně. Bylo tedy také publikováno v zahraničí společností Ardis, dle komentáře Karen Ryan-Hayesové jako facka sovětským cenzorům, kteří svými skutky ničili kreativitu. V SSSR se dočkalo zveřejnění až v roce 1987 v souvislosti s uvolňováním díky politice Glasnosť. V roce 1986 též došlo k dotisku všech dosud neuveřejněných dílů románu Strejček Sandro z Čegemu v časopisu Znamija. Bylo vydáno i mnoho dalších dosud neuveřejněných děl.\n\nOd 80. let se jako respektovaná autorita dotýkal i politiky a opakovaně publikoval vyjádření, v nichž podporoval malé národy a vyzýval k jejich ochraně. Také připojoval své podpisy pod petice žádající svobodu pro deportované spisovatele. Stal se poslancem Nejvyššího sovětu Abchazské ASSR a byl na rok 1989 jako jeden z jedenácti představitelů opozice vůči vládnoucímu režimu zvolen členem Nejvyššího sovětu SSSR pro 12. sjezd, kde setrval až do rozpadu SSSR v roce 1991. Po rozpadu SSSR se již dále politikou nezabýval a distancoval se od Vladislava Ardzinby, vůdce abchazských separatistů. Během války v Abcházii setrval v ústraní a nikdy nevydal žádné prohlášení ohledně nezávislosti své vlasti. Naopak, dle pamětí Stanislava Rassadina litoval, že se nestavěl otevřeně proti nacionalizmu, proti odtržení Abcházie od Gruzie a nevyzýval, aby se raději řešily ekonomické problémy Abchazské ASSR. Připomněl podobné případy Basků ve Španělsku, Irů v Severním Irsku, a byl proto přesvědčen o tom, že jiné cesty než setrvat v Gruzii není, jinak je čeká krvavá slepá ulička jako v Karabachu.\n\nZa svůj postoj byl v Abcházii kritizován a v roce 1995 přišla reakce i od Ardzinby, jenž se mezitím stal prvním prezidentem Abcházie. Iskanderovi vytkl, že se během svého politického angažmá stokrát vyjadřoval na obranu různých národů, avšak po celou dobu trvání války Abcházie s Gruzií ani jednou nezvýšil hlas na obranu své rodné Abcházie, kde ho znají všichni v každém domě.\n\nPo opuštění politiky byl spolupředsedou sekretariátu rady Svazu spisovatelů SSSR (do 1991), členem komise pro lidská práva (do roku 1996). Dále byl místopředsedou ruského klubu PEN (1989) a znovu se pustil do literární činnosti. Byl členem redakcí časopisů a almanachů Kontinent, Akademické tetrady, Kruh čtení, časopisů Znamija, Junosť, Družba národů, Čtení Ruska a dalších.\n\nIskander zemřel 31. července 2016 na své dače v Pěredělkinu nedaleko Moskvy ve věku 87 let. 2. srpna téhož roku byl pochován na Novoděvičím hřbitově v Moskvě, kde spočinul po boku mnoha jiných významných literátů. V Abcházii byl téhož dne vyhlášen státní smutek.\n\nDle vyjádření Alexandra Mitrofanova, českého novináře, který v Sovětském svazu v mládí studoval, byl Fazyl Abdulovič Iskander „\"posledním mohykánem a velkým spisovatelem ruské literatury\"“.\n\n"}
{"id": "1335260", "url": "https://cs.wikipedia.org/wiki?curid=1335260", "title": "Suburbicon: Temné předměstí", "text": "Suburbicon: Temné předměstí\n\nSuburbicon: Temné předměstí (v anglickém originále Suburbicon) je americký kriminální komediální film z roku 2017. Režíroval jej George Clooney podle scénáře, na němž se kromě něho podíleli také bratři Coenové a Grant Haslov. Hlavní role hrají Matt Damon, Julianne Moore a Oscar Isaac.\n\nFilm byl promítán na Benátském filmovém festivalu 2. září 2017 a na Mezinárodním filmovém festivalu v Torontu. Do kin byl uveden 27. října 2017 a v České republice 9. listopadu 2017.\n\n\nV Severní Americe byl oficiálně uveden 27. května 2016, společně s filmy \"Thank You for Your Service\" a \"Jigsaw\". Za první víkend je projektován výdělek 8 milionů dolarů z 2 046 kin.\n\nFilm získal pozitivní recenze od kritiků. Na recenzní stránce Rotten Tomatoes získal ze 104 započtených recenzí 29 procent s průměrným ratingem 4,9 bodů z deseti. Na serveru Metacritic snímek získal z 37 recenzí 43 bodů ze sta.\n\n"}
{"id": "1335263", "url": "https://cs.wikipedia.org/wiki?curid=1335263", "title": "Ondřej Profant", "text": "Ondřej Profant\n\nOndřej Profant (* 2. května 1988 Praha) je český informatik, specialista na svobodný software a politik, od června do října 2009 místopředseda Pirátů, od října 2017 poslanec Poslanecké sněmovny PČR za tuto stranu, v letech 2014 až 2017 zastupitel hlavního města Prahy.\n\nVystudoval všeobecné gymnázium. Dále studoval obor obecná informatika na Matematicko-fyzikální fakultě Univerzity Karlovy v Praze, ale školu nedokončil. V průběhu studia se však blíže seznámil s principy open source softwaru, což ho přivedlo ke svobodné kultuře obecně. Je živnostníkem se specializací na DTP (sazba knih ve svobodném systému LaTeX), programování a skriptování.\n\nOndřej Profant žije v Praze, konkrétně v městské části Praha 7. Mezi jeho záliby patří četba (satirická fantasy literatura), šifrovací hry a jízda na kole. Je členem výboru spolku \"Otevřená města\", kde se stará například o přípravu open source aplikace \"Cityvizor\", která je nástupcem oceněné aplikace \"Supervizor\". Obecně se angažuje ve svobodné kultuře, a to v komunitách okolo Linuxu či svobodných filmů.\n\nV roce 2009 byl členem přípravného výboru České pirátské strany, takže je členem od samého počátku. Předsedá krajskému sdružení v Praze, od června do října 2009 zastával pozici místopředsedy Pirátů.\n\nV komunálních volbách v roce 2010 kandidoval za Piráty do Zastupitelstva hlavního města Prahy a jako nominant Zelených na kandidátce \"\"SZ s podporou SNK ED\"\" do Zastupitelstva městské části Praha 7, ale ani v jednom případě neuspěl. Ve volbách v roce 2014 byl však zvolen zastupitelem hlavního města Prahy. Opět se pokoušel proniknout i do Zastupitelstva městské části Praha 7 jako nominant Pirátů na kandidátce \"\"Koalice PRO 7\"\" (tj. SZ, Piráti, SNK ED a nezávislí), ale i tentokrát neuspěl. V pražském zastupitelstvu se zabýval informatikou, dále též majetkem, dopravou a bezpečností. Na konci roku 2017 na zastupitelský mandát rezignoval, jelikož se na podzim téhož roku stal poslancem a nechtěl tak kumulovat funkce.\n\nVe volbách do Poslanecké sněmovny PČR v letech 2010 a 2013 kandidoval za Piráty v Praze, ale ani jednou neuspěl. Podařilo se mu to až ve volbách v roce 2017, když byl za Piráty zvolen poslancem v Praze ze třetího místa kandidátky.\n"}
{"id": "1335264", "url": "https://cs.wikipedia.org/wiki?curid=1335264", "title": "Nejtemnější hodina", "text": "Nejtemnější hodina\n\nNejtemnější hodina (v anglickém originále Darkest Hour) je britský válečný dramatický film z roku 2017. Režie se ujal Joe Wright a scénáře Anthony McCarten. Ve snímku hrají hlavní role Gary Oldman, Ben Mendelsohn, Kristin Scott Thomas, Lily James, Stephen Dillane a Ronald Pickup. \n\nFilm měl premiéru 1. září 2017 na Filmovém festivalu v Telluride a byl promítán na Mezinárodním filmovém festivalu v Torontu. V USA byl vydán 22. listopadu 2017, ve Spojeném království 29. prosince 2017 a v České republice 11. ledna 2018.\n\n\nFilm vydělal 28,6 milionů dolarů v Severní Americe a 7,6 milionů dolarů v ostatních oblastech, celkově tak vydělal 36,2 milionů dolarů po celém světě. Rozpočet filmu činil 30 milionů dolarů. V Severní Americe byl uveden limitovaně 22. listopadu 2017, poté byl uveden do více kin dne 22. prosince 2017. Za prvních pět dní vydělal 175 tisíc dolarů ze 4 kin, po rozšíření vydělal za první víkend 3,9 milionů dolarů.\n\nNa recenzní stránce Rotten Tomatoes získal z 178 započtených recenzí 85 procent s průměrným ratingem 7,4 bodů z deseti. Na serveru Metacritic snímek získal z 50 recenzí 75 bodů ze sta. Na Česko-Slovenské filmové databázi snímek získal 84%. \n\n"}
{"id": "1335265", "url": "https://cs.wikipedia.org/wiki?curid=1335265", "title": "Aksaj (Rostovská oblast)", "text": "Aksaj (Rostovská oblast)\n\nAksaj () je město v Rostovské oblasti v Ruské federaci. Při sčítání lidu v roce 2010 měl bezmála dvaačtyřicet tisíc obyvatel. Je satelitním městem Rostova na Donu.\n\nAksaj se nachází na jihovýchodě Východoevropské roviny na pravém, severozápadním břehu Donu. Od Rostova na Donu, správního střediska oblasti, leží severovýchodně oddělen areálem letiště Rostov na Donu. Vzdálenost do centra Rostova je přibližně 18 kilometrů.\n\nAksaj založili v roce 1569 Kozáci jako vojenský opěrný bod na jihu Ruska sloužící pro obranu proti Krymským Tatarům.\n"}
{"id": "1335268", "url": "https://cs.wikipedia.org/wiki?curid=1335268", "title": "Stuttgarter Kickers", "text": "Stuttgarter Kickers\n\nStuttgarter Kickers (celým názvem: Sportverein Stuttgarter Kickers e. V.) je německý sportovní klub, který sídlí ve městě Stuttgart ve spolkové zemi Bádensko-Württembersko. Založen byl v roce 1899 pod názvem FC Stuttgarter Cickers. Svůj současný název nese od roku 1920. Od sezóny 2018/19 působí v Oberlize Baden-Württemberg, páté německé nejvyšší fotbalové soutěži. Své domácí zápasy odehrává na Gazi-Stadion auf der Waldau s kapacitou 11 463 diváků. Klubové barvy jsou modrá a bílá.\n\nNejvětším úspěchem klubu v ligových soutěžích je účast ve finále německého fotbalového mistrovství v sezóně 1907/08, kde podlehl klubu Berliner TuFC Viktoria 89 poměrem 1:3 – zápas odehrán dne 7. června 1908 v Berlíně. V domácích pohárových soutěžích je považována za největší úspěch finálová účast v DFB-Pokalu v sezóně 1986/87. Ve finále podlehl klubu Hamburger SV poměrem 1:3.\n\nMimo mužský fotbalový oddíl má sportovní klub i jiné oddíly, mj. oddíl lehké atletiky, házené, stolního tenisu a pozemního hokeje.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1335273", "url": "https://cs.wikipedia.org/wiki?curid=1335273", "title": "Římskokatolická farnost Valašská Polanka", "text": "Římskokatolická farnost Valašská Polanka\n\nŘímskokatolická farnost Valašská Polanka je územní společenství římských katolíků s farním kostelem sv. Jana Křtitele v děkanátu Vsetín. \n\nPrvní písemná zmínka o obci pochází z roku 1361. Vlastní kostel neměla. V letech 1714 až 1727 spadala Polanka pod kostel v Pozděchově. Poté připadla k části panství, které spravovali duchovní ze Vsetína. Farní kostel byl postaven roku 1778.\n\nAdministrátorem je od srpna 2016 P. RNDr. Jiří Kučera, M.A. CSP.\n\nNa území farnosti se pravidelně pořádá tříkrálová sbírka. V roce 2017 se při ní vybralo 51 479 korun. \n\nKaždoročně se ve farnosti koná Noc kostelů. \n\nFarnost pravidelně pořádá letní prázdninové tábory.\n\n"}
{"id": "1335275", "url": "https://cs.wikipedia.org/wiki?curid=1335275", "title": "Velký reformovaný kostel (Debrecín)", "text": "Velký reformovaný kostel (Debrecín)\n\nVelký reformovaný kostel v Debrecíně je největší protestantský kostel v Maďarsku. Byl postaven v letech 1805–1824 v klasicistním slohu na ploše 1 500 m². Stal se symbolem Reformované církve a Debrecínu se proto říká \"kalvinistický Řím\". Stojí v centru města mezi ulicí Kossuthovou a Kalvínovou.\n\nPůvodně zde stál kostel z 10. století, který vyhořel. V letech 1297–1311 byl na jeho místě postaven gotický kostel sv. Ondřeje s půdorysem 16×46 metrů. Také ten v roce 1564 vyhořel a debrecínští protestanti s podporou sedmihradského prince Jiřího I. Rákocziho kostel v letech 1626–1628 přestavěli. Věž byla přistavěna v letech 1640–1642 a do ní umístěn největší zvon z maďarských protestantských kostelů. Byl odlit z rakouských děl ukořistěných roku 1636 Jiřím Rákóczim. V roce 1707 byl kostel značně poškozen císařským vojskem během Rákócziho protihabsburského povstání. Vyhořel také během velkého požáru města 11. června 1802, který zničil i většinu Debrecínu.\n\nNový kostel začal 8. dubna 1805 stavět architekt Mihály Péchy, ale původní velkorysý projekt musel být z finančních důvodů redukován. Věže s barokními prvky jsou vysoké 61 metrů. Západní věž byla postavena v roce 1818. Je v ní umístěn pátý největší zvon v Maďarsku o váze 3 800 kg. Je přístupná návštěvníkům a je zní dobrý výhled na město. Východní věž byla dostavěna 6. srpna 1821. Původně plánovaná kopule nebyla postavena a mezi věžemi proto vznikl velký prázdný prostor s nezajímavou fasádou. V letech 1823–1824 byla proto fasáda upravena stavitelem Károly Rablem.\n\n14. dubna 1848 se zde během Maďarské revoluce konal Uherský sněm, na němž Lajos Kossuth vyhlásil deklaraci nezávislosti a byl zvolen místodržícím. V kostele je vystaveno křeslo, ve kterém seděl. Před kostelem je také Kossuthův pomník. V prosinci 1944 se zde také sešlo prozatímní Národní shromáždění.\n\nHlavní loď, dlouhá 55 metrů a široká 14 metrů, se kříží s lodí dlouhou 38 metrů a širokou 14 metrů. Strop je vysoký 21 metrů a kostel má kapacitu 5 000 osob. Kostel má dvoje varhany z let 1838 a 1981.\n"}
{"id": "1335277", "url": "https://cs.wikipedia.org/wiki?curid=1335277", "title": "Trans", "text": "Trans\n\nTrans může být:\n\n"}
{"id": "1335289", "url": "https://cs.wikipedia.org/wiki?curid=1335289", "title": "Sikorsky CH-53K King Stallion", "text": "Sikorsky CH-53K King Stallion\n\nSikorsky CH-53K King Stallion je těžký transportní vrtulník vyvíjený společností Sikorsky Aircraft Corporation (součást koncernu Lockheed Martin) pro námořní pěchotu Spojených států amerických. Jeho hlavním posláním je přeprava vojáků námořní pěchoty a dalšího materiálu z výsadkových lodí třídy \"Wasp\" a \"America\". Po zařazení do služby se stane největším a nejvýkonnějším vrtulníkem amerických ozbrojených sil. Mezi hlavní odlišnosti patří silnější motory, kompozitní listy rotoru a prostornější kabina. CH-53K na externím podvěsu přepraví náklad o hmotnosti 27 000 liber (cca 12 200 kg) na vzdálenost 110 námořních mil, což je trojnásobek výkonu jeho předchůdce CH-53E. Plánována je stavba přibližně 200 kusů vrtulníků tohoto typu. Vysokým výkonům vrtulníku odpovídá i jeho cena. Náklady na vývoj a výrobu vrtulníků jsou různými institucemi odhadovány na 19,3–31 miliardy dolarů.\n\nVývoj výkonnější verze osvědčeného těžkého vrtulníku CH-53 si vynutila rostoucí hmotnost přepravované výzbroje a výstroje. Americká námořní pěchota o něm uvažovala od roku 2003, tehdy ještě pod označením CH-53X Super Stallion. Kontrakt na vývoj CH-53K získala roku 2006 společnost Sikorsky. První let prototypu byl původně plánován na rok 2011, později ale byl několikrát odložen. CH-53K byl oproti CH-53E kompletně překonstruován. Má nový kompozitní drak, prostornější nákladovou kabinu, výkonnější motory, novou převodovku, kompozitové listy rotoru i moderní elektroniku. Celkově unese až 15,9 tuny nákladu. Například v podvěsu unese 12tunový náklad, například obrněný transportér LAV-25, obrněné vozidlo JLTV, nebo houfnici M777. Dovnitř nákladové kabiny se vejde 55 vojáků, popř. dvě standardizované palety 463L.\n\nSlavnostní roll-out prototypu CH-53K proběhl v květnu 2014 ve floridském závodě společnosti Sikorsky. První let proběhl 25. října 2015. Po zkouškách prototypů byla odsouhlasena počáteční malosériová výroba (Low Rate Initial Production – LRIP) prvních 26 CH-53K. První letka má dosáhnout počátečních operačních schopností roku 2019 a roku 2021 má být zahájena plná sériová výroba. Plných operačních schopností má typ dosáhnout roku 2028.\n\nV září 2017 byly objednány první dva CH-53K úvodní série Lot 1. Oba vrtulníky budou dodány roku 2020.\n\nVrtulník pohání tři turbohřídelové motory General Electric T408, každý o výkonu 5600 kW (7500 hp). Je to o 57% více, než u starších CH-53E. Je vybaven nástavcem pro doplňování paliva za letu. Může být vyzbrojen třemi 12,7mm kulomety.\n\n\n\n"}
{"id": "1335292", "url": "https://cs.wikipedia.org/wiki?curid=1335292", "title": "Sitzenberg-Reidling", "text": "Sitzenberg-Reidling\n\nSitzenberg-Reidling je obec v Rakousku ve spolkové zemi Dolní Rakousy v okrese Tulln.\n\nSitzenberg-Reidling se nachází ve spolkové zemi Dolní Rakousy v regionu Mostviertel. Rozloha území obce činí 22,14 km², z nichž 29,8 % je zalesněných.\nÚzemí obce Sitzenberg-Reidling se skládá z osmi částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Sitzenberg-Reidling je Christoph Weber ze strany ÖVP.\n\n"}
{"id": "1335293", "url": "https://cs.wikipedia.org/wiki?curid=1335293", "title": "Hronské Kľačany", "text": "Hronské Kľačany\n\nHronské Kľačany jsou obec na Slovensku v okrese Levice v Nitranském kraji 5 km severně od města Levice.\nPrvní písemná zmínka pochází z roku 1275. Nachází se zde římskokatolický kostel Božského srdce Ježíšova z roku 1932.\n\n"}
{"id": "1335295", "url": "https://cs.wikipedia.org/wiki?curid=1335295", "title": "Savvatij Solovecký", "text": "Savvatij Solovecký\n\nSavvatij Solovecký (, † 27. září 1435) je světec (přepodobný) Ruské pravoslavné církve, jeden ze zakladatelů Soloveckého kláštera.\n\nPodle legend vstoupil Savvatij do Kirillo-bělozerského kláštera za časů metropolity kyjevského a vší Rusi Fotije (1409-1431). Když se však dozvěděl, že v Novgorodské republice se nachází Valaamský klášter, kde mniši žijí podle přísnějšího řádu, Savvatij se přesunul tam. Valaamské bratry udivoval svou trpělivostí a pokorou, avšak stále hledal místo mlčenlivé modlitby a dokonalého sjednocení s bohem. Nakonec se doslechl o velkém neobydleném ostrově v Bílém moři, dva dny plavby vzdáleném, a odešel z Valaamského kláštera.\n\nNejdříve se usadil u kaple na břehu řeky Vyg, kde se setkal s mnichem Germanem, žijícím osaměle v lese. Domluvili se, že se na ostrov vydají spolu. Roku 1429 oba úspěšně přistáli na Soloveckém ostrově. Nejdříve žili asi 13 km od současného kláštera, záhy si však vybrali lepší místo asi jednu verstu od moře, na břehu Dlouhého jezera, nedaleko vysokého Sekirného vrchu. Založili tak Poustevnu sv. Savvatije. German se však po nějaké době nakonec vrátil k řece Vyg, Savvatij ho následovat po dvou letech. Na břehu Vygu naposledy dostal z rukou představeného Nafanalije svaté přijímání, načež zesnul.\n\nPo smrti Savvatije přicházeli na ostrov postupně další mniši a vzniknul tak klášter, který dnes nazýváme Solovecký. Savvatij je tak považován za jednoho z jeho zakladatelů.\n\nOstatky svatého Savvatije byly přeneseny do Soloveckého kláštera roku 1465 za představeného Zosimy a uloženy do země za oltářem chrámu Zesnutí přesvaté Bohorodice, kde se nacházely až do roku 1566. Tehdy byly (8. srpna) přeneseny spolu s ostatky svatého Zosimy do přídělku chrámu Proměnění Páně. Od roku 1861 (s výjimkou let 1925-2016) potom ostatky svatého Savvatije odpočívají v chrámu svaté Trojice v Soloveckém klášteře, vedle ostatků svatého Zosimy a Germana Soloveckých.\n"}
{"id": "1335297", "url": "https://cs.wikipedia.org/wiki?curid=1335297", "title": "Q̌", "text": "Q̌\n\nQ̌ (minuskule q̌) je speciální znak latinky. Nazývá se Q s háčkem. Nachází se pouze v nivchštině. Bývá za něj přepisováno písmeno cyrilice Ӷ a čte se jako znělá uvulární ploziva (ɢ), což je přibližně vyslovování jako G. V Unicode má majuskulní tvar kód U+0051U+030C a minuskulní kód U+0071U+030C.\n"}
{"id": "1335298", "url": "https://cs.wikipedia.org/wiki?curid=1335298", "title": "Muzeum města Stari Grad", "text": "Muzeum města Stari Grad\n\nMuzeum města Stari Grad (chorvatsky: ) je muzeum města Stari Grad na ostrově Hvar. Sídlí v paláci rodiny Biankini. Zřizovatelem muzea je město Stari Grad.\n\nNovorenesanční palác Biankini (chorvatsky: ) byl postaven jako reprezentační sídlo rejdařské rodiny Biankini v roce 1896. Tato skutečnost je připomínána nápisem nad vstupním dveřmi: 18 BB 96 (kde \"BB\" znamená Bratři Biankini – chorvatsky: ). Synové rejdaře Juraje Biankini byli čtyři:\n\nPalác se nachází v bezprostředním sousedství sídla renesančního šlechtice a básníka Petara Hektoroviće Tvrdalj. Rodina se do nového paláce přestěhovala ze starého domu v ulici Srinjo Kola. Architekti ani stavitelé nejsou známi. Jediným známým tvůrcem je autor nástěnných maleb ve vstupní hale a na schodišti paláce. Je jím Ivan Zamala ze Zadaru. (Ten je rovněž autorem výzdoby nedalekého kostela svatého Petra při dominikánském klášteře ve Starém Gradu). V zahradě paláce byl v té době Petarem Biankini zasazen himalájský cedr, který zde roste dodnes.\n\nBěhem druhé světové války zde sídlilo italské a později německé vojenské velení. Po osvobození se zde nacházela nemocnice jugoslávských partyzánů. Po skončení války se v domě nacházelo sídlo komunistické strany. Později krejčovská škola pro dívky. V padesátých letech byl palác proměněn na mateřskou školu a v přízemí byl otevřen obchod se stavebninami. Během této doby byla poničena výzdoba paláce i archiv rodiny Biankini.\n\nV roce 1963 byla v paláci otevřena sbírka děl malíře Juraje Plančiće. Později byla galerie přeměněna na městské muzeum. V roce 1967 byl otevřen kapitánský pokoj, který zobrazuje reálie obydlí námořního kapitána poloviny 19. století.\n\nV přízemí se nachází expozice podmořské archeologie, která byla otevřena v roce 1995 a v roce 2003 umístěna v této části. Dále je zde Galerie Juraje Plančiće, kde se odehrávají dočasné výstavy.\n\nV prvním patře je umístěna expozice archeologických nálezů z města a jeho okolí. Dále je zde salon rodiny Gelineo-Bervaldi z počátku 19. století, z doby kdy u rodiny bydlel hvarský biskup během svých návštěv ve Starém Gradu. Tento salon sem byl přenesen ze sídla rodiny díky odkazu paní Jerky Dumanić.\n\nVe druhém patře se nachází \"kapitánský pokoj\" z poloviny 19. století a zbývající místnosti jsou věnovány dílu čtyř výtvarníků, kteří se narodili v tomto městě:\n\nZahrada paláce Biankini byla v roce 2009 přeměněna v lapidárium muzea, kde je možé vidět původní mozaiky z kostela svatého Jana, které pocházejí ze 3. a z 5. nebo 6. století.\n\nMuzeum má rozsáhlé sbírky z oborů archeologie, podmořské archeologie, numismatiky, národopisu, výtvarných děl (například Jurja Plančiće a Bartola Petriće). Nachází se zde i knihovna a archiv písemností, korespondence, dobových fotografií a pohlednic.\n\nMuzeum vydává knihy a publikace věnované regionální historii a přírodovědě.\n\n"}
{"id": "1335299", "url": "https://cs.wikipedia.org/wiki?curid=1335299", "title": "Devičany", "text": "Devičany\n\nDevičany jsou obec na Slovensku v okrese Levice v Nitranském kraji na úpatí Štiavnických vrchů. První písemná zmínka pochází z roku 1075.\n\n\n"}
{"id": "1335300", "url": "https://cs.wikipedia.org/wiki?curid=1335300", "title": "Uteč (film)", "text": "Uteč (film)\n\nUteč (v anglickém originále Get Out) je americký hororový film z roku 2017. Režie a scénáře se ujal Jordan Peele. Ve snímku hrají hlavní role Daniel Kaluuya, Allison Williams, Bradley Whitford, Caleb Landry Jones, Stephen Root, Lakeith Stanfield a Catherine Keener. \n\nFilm měl premiéru na Filmovém festivalu Sundance 24. ledna 2017 a do kin byl oficiálně uveden 24. února 2017. V České republice měl premiéru 27. dubna 2017. Film získal pozitivní recenze od kritiků a vydělal přes 253 milionů dolarů.\n\n\"Uteč\" získalo několik ocenění a nominací. Získalo 5 nominací na cenu Critics' Choice Movie Awards, dvě nominace na Zlatý glóbus a 2 nominace na Filmové ceny Britské akademie.\n\n\nSnímek je režisérským debutem pro Jordana Peele. Obsazení Daniela Kaluuya a Allison Williams bylo oznámeno v listopadu 2015. Natáčení bylo zahájeno dne 16. února 2016. Tři týdny se natáčelo ve Fairhope v Alabamě, následovalo natáčení na akademii Barton a v historické části Ashland Place v Mobile v Alabamě.\n\nFilm vydělal 175,7 milionů dolarů v Severní Americe a 79 milionů dolarů v ostatních oblastech, celkově tak vydělal 254,6 milionů dolarů po celém světě. Rozpočet filmu činil 4,5 milionů dolarů. V Severní Americe byl oficiálně uveden 24. února 2017, společně s filmy \"Srážka\" a \"Pes ro(c)ku\". Byl předpokládán výdělek 20–25 milionů dolarů za první víkend z 2 773 kin. Za první víkend docílil nejvyšší návštěvnosti, kdy vydělal 33,4 milionů dolarů. Za druhý víkend vydělal 28,3 miliionů dolarů a za třetí víkend 21,1 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 299 započtených recenzí 99 procent s průměrným ratingem 8,3 bodů z deseti. Na serveru Metacritic snímek získal z 48 recenzí 84 bodů ze sta. Na Česko-Slovenské filmové databázi snímek získal 75%. Na stránce CinemaScore získal známku za 1-, na škále 1+ až 5.\n\n"}
{"id": "1335303", "url": "https://cs.wikipedia.org/wiki?curid=1335303", "title": "Nábojová komora", "text": "Nábojová komora\n\nNábojová komora je prostor ve kterém je uložen náboj v okamžiku výstřelu. Obvykle je nábojová komora součástí hlavně zbraně. U revolverů je nábojová komora součástí válce revolveru. \n\nU některých zbraní (nebo přístrojů) nemusí být nábojová komora odlišena od vodící části vývrtu. Příkladem takého uspořádání jsou některé signální pistole, expanzní přístroje, nebo granátomety. \nTvar a rozměry nábojové komory vychází z rozměrů náboje. Liší se o vůle nutné pro zasouvání náboje při nabíjení a vytažení nábojnice po výstřelu a musí respektovat výrobní tolerance nábojů. \n\nRozměry nábojových komor jsou normalizovány pro konkrétní náboje. Norma se může lišit v požadavcích na tolerance pro komory automatických zbraní. Tolerance zde mohou být jiné z důvodu zabezpečení automatické funkce.\n\nPři střelbě dochází jednak k dočasné pružné deformaci nábojové komory a mimo to i k jejímu roztažení v důsledku zahřátí. K podobným deformacím dochází i u nábojnic. U nábojnic může dojít k trvalé deformaci. Uvedené faktory mohou vést ve výsledku k zvýšení požadavku na sílu potřebnou k vytažení nábojnice po výstřelu. \n\nNěkteré nábojové komory proto mohou mít konstrukční úpravy které pomáhají snižovat požadovanou sílu potřebnou pro vytažení nábojnice z komory po výstřelu. Jednou z možností je například podélné drážkování části nábojové komory. \nDůležitou funkcí nábojové komory je zabezpečení správné polohy náboje před výstřelem. K zabezpečení polohy náboje v nábojové komoře se používá několik způsobů. Liší se podle nábojnic:\nStejně jako nábojová komora má i náboj určité výrobní tolerance. Při praktickém použití může dojít k nabíjení náboje vyrobeného v maximální plusové toleranci (tedy dlouhý náboj), do nejkratší nábojové komory (vyrobené v přípustné mínusové toleranci). Nebo naopak nabíjení krátkého náboje do dlouhé komory. Tyto stavy můžeme považovat za mezní nabíjecí podmínky.\n\nU kulových zbraní je požadaváno, aby nedocházelo k tzv. volnému letu střely. To znamená, že střela by měla být zaříznuta do drážek dříve, než opustí krček nábojnice. V opačném případě je zbraň vystavena vyššímu namáhání, které může vést až k destrukci zbraně. \nOpačným extrémem je zaříznutí střely do drážek už při zavření závěru. To může způsobovat problémy při vybíjení nepoužitého náboje ze zbraně a kromě toho může být poškozen i náboj uvolněním zaškrcení střely v nábojnici.\n\nDo brokovnic se používá střelivo u kterých je nábojnice, respektive její vrchní část, vyráběna z papíru, nebo plastu. Existují ale i nábojnice, které jsou celé z mosazi.\n\nU nábojnic konstruovaných z papíru, nebo plastu je střela v nábojnici uzavřena zalemováním, nebo uzavřením do hvězdy. Díky tomu je zavřený náboj kratší, než otevřená nábojnice.\n\nDélka nábojové komory je zkonstruována tak, aby byla delší, než je plná délka nábojnice po otevření. Délky nábojových komor brokovnic byly mezinárodně normalizovány podle původních britských rozměrů. Nábojové komory se vyrábí v délkách 65, 67,5, 70, 76 nebo 89 mm. Ráže Magnum se zvýšeným tlakem používají délky komor 76, nebo 89 mm.\n\n\n "}
{"id": "1335307", "url": "https://cs.wikipedia.org/wiki?curid=1335307", "title": "Seznam dílů seriálu The Bold Type", "text": "Seznam dílů seriálu The Bold Type\n\nToto je seznam dílů seriálu \"The Bold Type\". Americký dramatický televizní seriál \"The Bold Type\" měl premiéru 11. července 2017 na stanici Freeform.\n\n<onlyinclude></onlyinclude>\n\nČtvrtá řada byla objednána 14. května 2019.\n"}
{"id": "1335311", "url": "https://cs.wikipedia.org/wiki?curid=1335311", "title": "Pečenice", "text": "Pečenice\n\nPečenice jsou obec na Slovensku v okrese Levice v Nitranském kraji na úpatí Štiavnických vrchů.\nPrvní písemná zmínka pochází z roku 1135. Nachází se zde římskokatolický románsko-gotický kostel Narození Panny Marie z roku 1240 a kaštel ze 16. století.\n\n"}
{"id": "1335316", "url": "https://cs.wikipedia.org/wiki?curid=1335316", "title": "German Solovecký", "text": "German Solovecký\n\nGerman Solovecký (, † 1479) je světec (přepodobný) Ruské pravoslavné církve karelského původu, jeden ze zakladatelů Soloveckého kláštera (spolu se Zosimou a Savvatijem Soloveckými).\n\nGerman se narodil ve městě Toťma (Novgorodská republika), vzdělání nezískal. Podle legend byl etnickým Karelem.\n\nRoku 1428 vyplul s dalšími rybáři na Bílé moře, navštívil Solovecký ostrov a později se usadil u kaple na řece Vyg v Karélii. Zde se seznámil s Savvatijem, mnichem z Valaamského kláštera. Oba toužili po klidném místě k modlitbě, proto se vydali na pustý Solovecký ostrov, který German poznal na rybářské výpravě. Zde si vybudovali celu, v níž strávili asi 6 let. Roku 1435 se German vydal do Oněgy pro zásoby, v jeho nepřítomnosti Savvatij zesnul. Po nějaké době se k Germanovi připojil mladý mnich Zosima, který si postavil celu půl versty od cely Germanovy. Postupně se k nim přidávali jiní mniši toužící po poustevnickém životě, a vzniknul tak Solovecký klášter.\n\nRoku 1479 představený Arsenij poslal Germana do Novgorodu v záležitosti kláštera. Ten zde potom téhož roku skonal v klášteře sv. Antonína.\n\nRoku 1690 biskup Cholmogorský Afanasij na žádost soloveckých mnichů svatořečil poustevníka Germana za jeho přísně asketický život. Patriarcha moskevský Joakim ve svém listu roku 1692 ustanovil místní uctívání přepodobného Germana. Celocírkevního uctívání se mu dostalo až po roce 1831, kdy byl zahrnut do Souboru novgorodských svatých. Později se objevil ještě v Souboru karelských svatých (1974) a Souboru soloveckých svatých (1993).\n\nSvětcovo tělo chtěli z Novgorodu dopravit na Solovecké ostrovy, avšak kvůli cestám nesjízdným po jarním tání jej pohřbili u kaple ve vesnici Chavronino na řece Svir. Roku 1484 za představeného Isaije byly ostatky přeneseny do Soloveckého kláštera. Umístili je napravo od oltáře chrámu svatého Mikuláše, hned vedle ostatků svatého Savvatije.\n\nPo uzavření kláštera a otevření Soloveckého tábora zvláštního určení byly ostatky z chrámu odstraněny a věřícím navráceny až roku 1990. Nejdříve byly uloženy v Alexandro-Něvské lávře v Petrohradu, roku 1992 se vrátily na Solovecké ostrovy. Od roku 2016 odpočívají spolu s ostatky svatých Savvatije a Zosimy Soloveckých v přídělku chrámu svaté Trojice v Soloveckém klášteře.\n"}
{"id": "1335317", "url": "https://cs.wikipedia.org/wiki?curid=1335317", "title": "Chráněná krajinná oblast Žitavské hory", "text": "Chráněná krajinná oblast Žitavské hory\n\nChráněná krajinná oblast Žitavské hory () leží na jihovýchodě Saska v zemském okrese Zhořelec při hranicích s Českou republikou. Zaujímá německou část Lužických hor () a ze severu navazující část Hornolužické pahorkatiny a Großschönausko-varnsdorfské kotliny. CHKO se rozkládá na ploše přibližně 5940 ha. Na jejím území se nachází dvě přírodní rezervace Jonsdorfské skalní město (, 64 ha) a Luž (, 10 ha). Hora Luž (793 m) je zároveň nejvyšším bodem celé oblasti. Žitavské hory se ze severu jeví jako uzavřené zalesněné pohoří, které vystupuje 300 až 400 metrů nad Žitavskou pánev, v předhůří naopak převládá otevřená krajina. Vedle sebe se zde nachází skupiny kopců nebo jednotlivé vrchy, tabule a kotliny. Krajinu dotváří rozmanité drobné prvky, jako remízky, louky, potoky nebo ovocné sady. Část území CHKO Žitavské hory zasahuje do Přírodního parku Žitavské hory.\n\n"}
{"id": "1335321", "url": "https://cs.wikipedia.org/wiki?curid=1335321", "title": "Jiří Mrkvička", "text": "Jiří Mrkvička\n\nJiří Mrkvička (18. března 1931, Slatiňany – 25. prosince 2003, Chrudim) byl český psycholog.\n\nVystudoval Filozofickou fakultu Univerzity Karlovy. Po celý život pracoval na psychiatrickém oddělení nemocnice v Pardubicích. Přednášel a publikoval na konferencích, přispíval do časopisů, rozhlasu i televize. \n\n"}
{"id": "1335322", "url": "https://cs.wikipedia.org/wiki?curid=1335322", "title": "Hakodate", "text": "Hakodate\n\nHakodate () je třetí největší město na japonském ostrově Hokkaidó.\n\nLeží v podprefektuře Ošimě, jejíž je správním střediskem, na jižním konci ostrova Hokkaidó na poloostrově Ošimě na severní straně Cugarského průlivu. K roku 2017 mělo zhruba 263 tisíc obyvatel.\n\nHlavním letiště pro Hakodate je letiště Hakodate ležící přibližně osm kilometrů východně od města. Do Hakodate jezdí vlaky tunelem Seikan z města Aomori na ostrově Honšú.\n\nHakodate je jedním z nejstarších japonských sídel na ostrově: Japonci jej založili už v 15. století. Později se stalo jedním z pěti přístavů, které které byly ke konci období Edo otevřeny pro zahraniční obchod.\n\nV roce 1869 bylo Hakodate krátce hlavním městem separatistické republiky Ezo.\n"}
{"id": "1335326", "url": "https://cs.wikipedia.org/wiki?curid=1335326", "title": "Front Page News", "text": "Front Page News\n\nFront Page News je osmým albem rockové skupiny Wishbone Ash. Skládá se především z pomalejších, lehčích rockových balad, se svěžími vokálními harmoniemi. Tento styl je ve výrazném kontrastu s předešlými alby, jako je Argus, avšak několik takových skladeb se objevilo i na předchozím studiovém albu New England. Jejich následující album, \"No Smoke Without Fire\", se pak vrátilo do těžšího stylu.\n\nVšechny skladby složili a napsali Martin Turner/Andy Powell/Laurie Wisefield/Steve Upton pokud není uvedeno jinak.\n\n\n"}
{"id": "1335327", "url": "https://cs.wikipedia.org/wiki?curid=1335327", "title": "Třída Keris", "text": "Třída Keris\n\nTřída Keris je třída hlídkových člunů stavěných pro malajsijské královské námořnictvo. Jejich oficiální označení je Littoral Mission Ship (LMS). Mezi jejich úkoly bude patřit hlídkování, mise SAR, nebo humanitární operace. Roku 2017 byly objednány první čtyři čluny, které mají být dodány v letech 2019–2021. Celkem se předpokládá stavba až 18 jednotek této třídy.\n\nKontrakt na stavbu čtyř jednotek první série této třídy byl podepsán v Pekingu v dubnu 2017. Čínský partner byl zvolen kvůli úspoře financí. Na vývoji a stavbě spolupracují čínská loděnice China Shipbuilding Industry Corporation (CSIC) a malajsijská Boustead Naval Shipyard (BNS). První dva čluny měla v letech 2019–2020 loděnice CSIC a druhý pár v roce 2021 loděnice BNS. Model plavidla byl veřejnosti představen na veletrhu LIMA. Slavnostní první řezání oceli na první jednotku proběhlo 31. července 2018. V roce 2019 byla dohodnuta modifikace kontraktu, na základě které budou všechna čtyři plavidla postavena v Číně, čímž bude dosaženo finanční úspory.\n\nMalajsijské námořnictvo prototypovou jednotku převzalo 31. prosince 2019.\n\nJednotky třídy \"Keris\":\nHlavňovou výzbroj bude tvořit jeden 30mm kanón v dálkově ovládané zbraňové stanici a dva 12,7mm (či 7,62mm) kulomety. Na palubě budou tři pozice pro až tři 20stopé kontejnery s modulovým vybavením, popř. dva rychlé čluny RHIB. Nejvyšší rychlost dosáhne 22 uzlů. Plánovaný dosah je 2000 námořních mil při 15 uzlech. Autonomie dosahuje 21 dní.\n"}
{"id": "1335328", "url": "https://cs.wikipedia.org/wiki?curid=1335328", "title": "Muntingia calabura", "text": "Muntingia calabura\n\nMuntingia calabura je stálezelený strom nebo keř, jediný druh monotypického rodu kalabura (\"Muntingia\"); v angličtině bývá nazýván jamajská třešeň. V minulosti byl součásti čeledi slézovitých, ze které je na základě molekulárních studií přeřazen do nové čeledi kalaburovitých. Je pěstován pro nevelké, ale chutné plody.\n\nPochází z Nového světa, kde je rozšířen od severoamerického jižního Mexika přes Střední Ameriku a ostrovy Karibiku až po severní oblasti jihoamerické Argentiny. Byl zavezen a pěstuje se i na dalších místech s tropickým podnebím, např. v Kalifornii, na Floridě, ostrovech v Pacifiku, Filipínách, v Indii, Indonésii i Malajsii v takovém rozsahu, že tam bývá pokládán za původní druh. V severní Austrálii se rychle šíří, že je dokonce považován za invazní druh.\n\nJe dřevinou prosperující i bez lidské péče v chudých, kyselých i zásaditých půdách v tropickém i částečně subtropickém klimatu. \"Muntingia calabura\" se ve své domovině vyskytuje až do nadmořské výšky 1300 m, je sice odolná vůči suchu, ale pro tvorbu plodů potřebuje dostatek vláhy. Potřebuje plné slunce a snáší znečištěné ovzduší velkoměst, nevyhovuje však zasolená půda. Kolonizuje narušená stanoviště v tropických nížinných oblastech, stává se součástí sekundární vegetace a galerijních lesů, uměle jsou jimi osazováné kamenité, neplodné půdy.\n\nV tropech roste, kvete a plodí průběžně po celý rok, v subtropech (např. na Floridě) přestává růst, kvést i vytvářet plody během nejchladnějších měsíců. Přirozeně roste rozptýleně v lesích na březích potoků a říček, opadané plody jsou potravou ryb. Ploidie druhu je 2n = 30.\n\nVyšší keř nebo strom, často s více kmeny, dorůstající do výšky až 10 m. Strom může mít kmen až o průměru 15 cm, jeho tenká a hladká kůra bývá tmavě šedá a u mladých větví je šedohnědě proužkovaná. Četné podlouhle, kopinaté listy s krátkými řapíky vyrůstají střídavě, jejich čepele jsou 4 až 18 cm dlouhé a 2 až 6 cm široké, bázi mají šikmou, vrchol dlouze zašpičatělý, po obvodě jsou nepravidelně pilovité, na lícní straně sytě zelené a na rubu bělavé, oboustranně jsou krátce pýřité.\n\nKvěty o průměru až 2,5 cm vyrůstají z úžlabí listů jednotlivě nebo společně po dvou až třech ve svazečcích. Jsou oboupohlavné, pěti nebo šestičetné, mají stopky 2,5 cm dlouhé a vzhledem připomínají květy jahod. Kališní lístky jsou volné, zelené, chlupaté, kopinaté a většinou okolo 1 cm dlouhé. Široce obvejčité, rozložené, nehetnaté korunní lístky jsou bílé, mají kopisťovitý tvar a bývají 1,3 cm dlouhé. V květu je větší počet nestejně dlouhých tyčinek (25 až 70) a svrchní, pěti až sedmipouzdrý semeník s mnoho vajíčky a s přisedlou bliznu bez čnělky. Květy kvetou pouze jeden den, v odpoledních hodinách již uvadají, jsou samosprašné a bývají opylovány včelami.\n\nPlodem je ve zralosti jasně červená (řídce žlutá), kulovitá, zploštělá, dužnatá bobule mívající 1,5 cm v průměru, která obsahuje četná drobná, hnědě zbarvená, asi 0,5 mm dlouhá semena o hmotnosti nejvýše 25 µg. Stromy produkují průběžně velké množství bobulí, které mají tenkou, jemnou kůži obalující velmi sladkou, chutí fíky připomínající dužinu. Obsažená semínka jsou tak drobná, že při jídle nejsou postřehnutelná. Zralé plody se s větví setřásají, později opadávají samy.\n\nRozšiřují se semeny, která přirozeně s plody roznášejí ptáci, plodožraví netopýři a jiní savci. Uměle se množí výsevem vodou propláchnutých a ve stínu usušených semen. Semenáče po výsadbě do vyhnojené půdy rychle rostou a začínají kvést již ve věku dvou let. Semena dobře a rychle klíčí a muntingia calabura je proto někdy považován i za invazní dřevinu.\n\nStromy většinou bohatě plodí několikrát za rok a množstvím květů jsou také významnou medonosnou rostlinou, bývají proto vysazovány v blízkosti obydlí. Plody jsou velmi sladké a bývají konzumováné jako ovoce syrové, nebo slouží pro výrobu džemů, sirupů, želé a případně se z nich pálí alkohol. Přirozeně slouží i jako potrava asi pro 60 druhů obratlovců.\n\nDřevo je lehké, nažloutlá běl je měkká, červené jádro je tvrdé, jemně zrnité a dobře opracovatelné. Je ceněno pro tesařskou výrobu a hlavně jako palivo pro vaření, rychle se zapálí, intenzivně hoří a vydává málo kouře. Ve průmyslové výrobě slouží jako zdroj celulózy pro výrobu papíru. Z kůry se spřádají měkká vlákna pro motouzy i hrubá lana.\n\n"}
{"id": "1335329", "url": "https://cs.wikipedia.org/wiki?curid=1335329", "title": "Dominik Renč", "text": "Dominik Renč\n\nDominik Renč (* 6. března 1978 Praha) je český hudební skladatel.\n\nVystudoval Pražskou konzervatoř a spolupracuje jak s divadlem, tak také s televizí či jinými hudebními tělesy. Skládá scénickou hudbu pro pražské divadlo Ypsilonka, pro Divadlo Na Fidlovačce, pro Švandovo divadlo nebo k představením uváděným Městskými divadly pražskými. V některých představeních Ypsilonky také hraje na jevišti. Vedle toho též vystupuje s kapelou Botafogo vedenou Janem Jiráněm, v níž hraje na klavír či klávesy. Renč dále napsal hudbu k televizním seriálům \"Comeback\", \"To nevymyslíš\" nebo \"Soukromé pasti\". Je autorem hudby pro obě série televizních dokumentů \"Národní klenoty\" vysílaných Českou televizí. Patřil též mezi spolupracovníky hudební skupiny Mig 21.\n"}
{"id": "1335332", "url": "https://cs.wikipedia.org/wiki?curid=1335332", "title": "Liliana Năstaseová", "text": "Liliana Năstaseová\n\nLiliana Năstaseová (* 1. srpna 1962) je bývalá rumunská atletka, halová mistryně světa a Evropy v pětiboji.\n\nNa mistrovství světa v roce 1987 obsadila v sedmiboji páté místo. O čtyři roky později v Tokiu získala v soutěži sedmibojařek stříbrnou medaili. V roce 1992 se stala halovou mistryní Evropy v pětiboji, v následující sezóně se stala v této disciplíně halovou mistryní světa.\n\n\n"}
{"id": "1335335", "url": "https://cs.wikipedia.org/wiki?curid=1335335", "title": "Operace Atalanta", "text": "Operace Atalanta\n\nOperace Atalanta (jinak též EU NAVFOR Somalia) je vojenská operace Evropské unie sloužící k omezení pirátství v oblasti Afrického rohu a Indického oceánu. Je to první námořní operace v dějinách EU. Mise probíhá od 8. prosince 2008 dodnes. Podílí se na ní též některé neunijní státy, přičemž probíhá ve spolupráci se silami NATO a válečnými plavidly plujícími například pod vlajkou Číny nebo Indie. Velitelství sídlí v Northwoodu u Londýna ve Spojeném království.\n\nOperace Atalanta byla spuštěna jako reakce na nárůst pirátských útoků na obchodní lodě plující v Adenském zálivu a Indickém oceánu, které způsobovaly značné hospodářské škody. Operaci členské státy EU spustily v prosinci 2008. Prvotním cílem tehdy byla ochrana humanitárních dodávek ze Světového potravinového programu. Počet zapojených plavidel se mění dle situace. Zatímco v roce 2011, kdy aktivita pirátů kulminovala, jich bylo 12, v roce 2016 už stačily čtyři. Během operace se skutečně podařilo výrazně omezit pirátské útoky. Zároveň bylo za prvních osm let operace zatčeno 154 osob podezřelých z pirátství.\n\n"}
{"id": "1335346", "url": "https://cs.wikipedia.org/wiki?curid=1335346", "title": "Žemberovce", "text": "Žemberovce\n\nŽemberovce jsou obec na Slovensku v okrese Levice v Nitranském kraji na úpatí Štiavnických vrchů.\nPrvní písemná zmínka pochází z roku 1256. Nachází se zde římskokatolický barokní kostel Jména Panny Marie z roku 1754, evangelický kostel a kaštel z 19. století.\n\n"}
{"id": "1335347", "url": "https://cs.wikipedia.org/wiki?curid=1335347", "title": "Pike County (Mississippi)", "text": "Pike County (Mississippi)\n\nPike County je okres ve státě Mississippi ve Spojených státech amerických. K roku 2010 zde žilo 40 404 obyvatel. Správním městem okresu je Magnolia. \n"}
{"id": "1335349", "url": "https://cs.wikipedia.org/wiki?curid=1335349", "title": "20. skupina astronautů NASA", "text": "20. skupina astronautů NASA\n\n20. skupina astronautů NASA (The Chumps) má 14 členů. Jejich výcvik začal v srpnu 2009 a oficiálně byl ukončen 4. listopadu 2011.\n\nBudoucí let (listopad 2018): palubní inženýr, Expedice 58/59\nBudoucí let (květen 2018): palubní inženýr, Expedice 56/57\nPalubní inženýr, Expedice 52/53\nPalubní inženýr, Expedice 37/38\nPalubní inženýr, Expedice 44/45\nPalubní inženýr, Expedice 48/49\nBudoucí let (listopad 2017): Expedice 54/55\nPalubní inženýr, Expedice 53,54\nPalubní inženýr, Expedice 40/41\n\nBudoucí let (listopad 2017): Expedice 54,55\nBudoucí let (listopad 2018): Expedice 58/59\nPalubní inženýr, Expedice 44/45\n"}
{"id": "1335353", "url": "https://cs.wikipedia.org/wiki?curid=1335353", "title": "Letiště Hakodate", "text": "Letiště Hakodate\n\nLetiště Hakodate ( – \"Hakodate kúkó\", IATA: HKD, ICAO: RJCH) je mezinárodní letiště u města Hakodate v prefektuře Hokkaidó v Japonsku. Leží ve vzdálenosti přibližně osmi kilometrů\nvýchodně od centra nedaleko pobřeží Cugarského průlivu.\n\nLetiště bylo uvedeno do provozu v roce 1961.\n\n6. září 1976 na letišti přistál se strojem MiG-25 dezertující sovětský testovací pilot Viktor Ivanovič Bělenko.\n"}
{"id": "1335355", "url": "https://cs.wikipedia.org/wiki?curid=1335355", "title": "Le Shundra Nathanová", "text": "Le Shundra Nathanová\n\nLeShundra „Dedee“ Nathan (* 20. dubna 1968 v Birminghamu) je bývalá americká atletka, halová mistryně světa v pětiboji z roku 1999.\n\nV devadesátých letech 20. století patřila do světové špičky vícebojařek. V roce 1995 skončila na světovém šampionátu v soutěži sedmibojařek osmá, na dalších dvou mistrovstvích světa (1997 a 2001) obsadila shodně sedmé místo.\n\nJe dvojnásobná americká šampionka (2000 a 2001). Absolvovala gymnázium na South Side High School ve Fort Wayne, Indiana a později absolvovala Indiana University.\n\n\n"}
{"id": "1335360", "url": "https://cs.wikipedia.org/wiki?curid=1335360", "title": "Letiště Okajama", "text": "Letiště Okajama\n\nLetiště Okajama ( – \"Okajama kúkó\", IATA: OKJ, ICAO: RJOB) je mezinárodní letiště u Okajamy v prefektuře Okajamě v Japonsku. Leží ve vzdálenosti přibližně dvanácti kilometrů sevezápadně od centra Okajamy.\n\nMezinárodní spojení odsud létají například do Jižní Korey (letiště Inčchon), Čínské republiky (letiště Tchaj-wan Tchao-jüan), Čínské lidové republiky (letiště Šanghaj Pchu-tung) a na Guam.\n"}
{"id": "1335361", "url": "https://cs.wikipedia.org/wiki?curid=1335361", "title": "Cikánka (usedlost)", "text": "Cikánka (usedlost)\n\nCikánka je zaniklá usedlost v Praze 2-Vinohradech, která se nacházela na rohu ulic Vinohradská a Slavíkova západně od náměstí Jiřího z Poděbrad.\n\nRozsáhlá vinice Bernarda Chotka je v místech usedlosti doložena již k roku 1408 pod názvem \"Bernáška\". Roku 1465 byl majetek prodán včetně meruňkového sadu připomínaného jako zvlášť cenná součást usedlosti. Na konci 15. století získal král vinici jako odúmrť, nedlouho poté ji koupili staroměstští měšťané.\n\nRoku 1783 koupil „Cikánku“ od Zuzany a Tomáše Novodvorských hrabě Josef Emanuel Canal. Pozemky související se sousední Kanálkou si ponechal a hospodářskou budovu, dvůr, stáje, zahradu a výčep (vinný a pivní) roku 1801 prodal Janu Regnerovi. Roku 1843 je při usedlosti čp. 29 uváděn zájezdní hostinec zvaný \"u města Prahy\", později jatka na hovězí maso.\n\nPři výstavbě okolních budov na konci 19. století se dostala usedlost pod úroveň silnice a roku 1905 byla zbořena.\n\n\n"}
{"id": "1335362", "url": "https://cs.wikipedia.org/wiki?curid=1335362", "title": "Icon (album, Mike Oldfield)", "text": "Icon (album, Mike Oldfield)\n\nIcon je výběrové album britského multiinstrumentalisty Mikea Oldfielda. Vydáno bylo v květnu 2012 a v britském žebříčku prodejnosti hudebních alb se neumístilo. Je součástí série \"Icon\", pod kterou vydávalo vydavatelství Universal Music Enterprises kompilace různých hudebníků.\n"}
{"id": "1335363", "url": "https://cs.wikipedia.org/wiki?curid=1335363", "title": "IPXE", "text": "IPXE\n\niPXE je svobodná rozšiřující implementace PXE, tedy systému bootování počítače přes počítačovou síť. Pod tímto názvem vznikla v roce 2010, kdy se odštěpila od staršího projektu gPXE. Umožňuje jednak realizovat bootování ze síťových zdrojů i pro počítače, jejichž základní firmware tuto možnost nenabízí, jednak kromě tradičního stahování přes protokol TFTP nabízí načítání dat rovněž přes HTTP, iSCSI, ATA over Ethernet a Fibre Channel over Ethernet. Tyto protokoly navíc nemusí být realizovány přes pevnou ethernetovou síť, ale mohou být realizovány (na podporovaném hardware) i přes wifi.\n\nProgram je implementován v jazyce C a jedná se o svobodný software dostupný pod licencí GNU GPL.\n\n"}
{"id": "1335364", "url": "https://cs.wikipedia.org/wiki?curid=1335364", "title": "Nadine Broersenová", "text": "Nadine Broersenová\n\nNadine Broersenová (* 29. dubna 1990 v Hoornu) je nizozemská atletka, halová mistryně světa v pětiboji z roku 2014.\n\nBroersenová soutěžila na letních olympijských hrách 2012 v sedmiboji žen, kde skončila na 12.místě s celkovým počtem 6319 bodů. Stejného umístění dosáhla na evropském halovém šampionátu o rok později. V roce 2014 se stala halovou mistryní světa v sedmiboji. V následující sezóně skončila čtvrtá v soutěži sedmibojařek na světovém šampionátu v Pekingu. Při svém druhém olympijském startu obsadila v soutěži sedmibojařek třinácté místo. Startovala také na mistrovství světa v Londýně v roce 2017, závod v sedmiboji však nedokončila.\n"}
{"id": "1335366", "url": "https://cs.wikipedia.org/wiki?curid=1335366", "title": "Mimořádná linka", "text": "Mimořádná linka\n\nMimořádná linka je osmé studiové album Hany Zagorové nahrané v \"Studio Mozarteum a v Československé televizi\". Album vyšlo roku 1983. Hudební aranžmá vytvořil Karel Vágner se svým orchestrem.\n\nStrana A:\n\nStrana B:\n\n"}
{"id": "1335368", "url": "https://cs.wikipedia.org/wiki?curid=1335368", "title": "Vinylacetát", "text": "Vinylacetát\n\nVinylacetát (systematický název ethenyl-ethanoát) je organická sloučenina, která se používá na výrobu polyvinylacetátu.\n\nHlavním způsobem průmyslové výroby vinylacetátu je reakce ethenu s kyselinou octovou a kyslíkem za přítomnosti palladia jako katalyzátoru:\n\nDříve se vyráběl adicí plynné kyseliny octové na acetylen za přítomnosti kovového katalyzátoru. Tímto způsobem jej, s použitím rtuťnaté soli jako katalyzátoru, roku 1912 připravil Fritz Klatte. Další možný postup spočívá v tepelném rozkladu ethylidendiacetátu:\n\nVinylacetát může být polymerizován za vzniku polyvinylacetátu (PVA). Lze jej také v kombinaci s dalšími monomery použít na výrobu kopolymerů jako jsou ethylenvinylacetát (EVA), polyvinylchloridacetát (PVCA) a polyvinylpyrrolidon.\n\nU vinylacetátu probíhá mnoho reakcí, které lze očekávat u alkenu nebo esteru. Adicí bromu vzniká 1,2-dibromvinylacetát. S halogenovodíky vinylacetát reaguje za vzniku 1-haloethylacetátů, které nelzte připravit jinými způsoby, protože neexistují odpovídající halogenalkoholy. S kyselinou octovou za přítomnosti palladiového katalyzátoru vytváří ethylidendiacetát (CHCH(OAc)). Transesterifikací lze z vinylacetátu získat mnoho karboxylových kyselin. U této látky rovněž probíhají Dielsova–Alderova reakce a 2+2 cykloadice.\n\n"}
{"id": "1335378", "url": "https://cs.wikipedia.org/wiki?curid=1335378", "title": "Co stalo se stalo", "text": "Co stalo se stalo\n\nCo stalo se stalo je deváté studiové album Hany Zagorové nahrané v \"Studio Mozarteum\". Album vyšlo roku 1984. Hudební aranžmá vytvořil Karel Vágner se svým orchestrem.\n\nStrana A:\n\nStrana B:\n\n"}
{"id": "1335380", "url": "https://cs.wikipedia.org/wiki?curid=1335380", "title": "Třída Hingol", "text": "Třída Hingol\n\nTřída Hingol jsou hlídkových lodí Pákistánská agentura pro námořní bezpečnost (\"Pakistan Maritime Security Agency\"). Mezi hlavní úkoly plavidel patří hlídkování ve výlučné ekonomické zóně, prosazování práva, kontrola znečištění, ochrana rybolovu, nebo mise SAR.\n\nStavba čtyř hlídkových lodí o výtlaku 600 tun a dvou dalších oceánských hlídkových lodí o výtlaku 1500 tun (derivát čínského typu 056) pro Pákistánskou pobřežní stráž byla objednána v červnu 2015 u čínské loděnice China State Shipbuilding Corporation (CSSC) v Kantonu. Ta staví první tři jednotky této třídy, přičemž čtvrtou na základě transferu technologií postaví pákistánská loděnice Karachi Shipyard and Engineering Works (KSEW) v Karáčí. Stavba první jednotky byla zahájena v listopadu 2015. První dvě jednotky \"Hingol\" a \"Basol\" byly do služby přijaty v Kantonu dne 11. prosince 2016. Třetí jednotka byla stráži předána v květnu 2017.\n\nJednotky třídy \"Hingol\":\nPlavidla mají ocelový trup a nástavby z hliníkových slitin. Hlavňovou výzbroj představuje jeden 30mm kanón a jeden 12,7mm kulomet. Posádka má k dispozici ruční zbraně - dva kulomety, 20 ůtočných pušek a 18 pistolí. Na palubě jsou dva 6,5metrové čluny RHIB. K manipulaci s nimi slouží jeřáb. Pohonný systém tvoří čtyři diesely MTU 16V 4000M73L, každý o výkonu 2880 kW, pohánějící čtyři lodní šrouby. Nejvyšší rychlost dosahuje 27 uzlů a cestovní rychlost 15 uzlů. Dosah je 2600 námořních mil při cestovní rychlosti a 650 námořních mil při maximální rychlosti.\n"}
{"id": "1335383", "url": "https://cs.wikipedia.org/wiki?curid=1335383", "title": "The Best of 1992–2003", "text": "The Best of 1992–2003\n\nThe Best of 1992–2003 je výběrové album britského multiinstrumentalisty Mikea Oldfielda. Vydáno bylo v dubnu 2015 a v britském žebříčku prodejnosti hudebních alb se neumístilo. Na prvním disku se nachází průřez Oldfieldovy tvorby mezi lety 1992 a 2003, tedy z doby mezi alby \"Tubular Bells II\" a \"Tubular Bells 2003\", kde jeho desky vydávala společnost Warner Music. Druhý disk obsahuje rarity, singly a různé remixy, které v tomto období vyšly mimo standardní alba.\n"}
{"id": "1335385", "url": "https://cs.wikipedia.org/wiki?curid=1335385", "title": "Jinak to nejde", "text": "Jinak to nejde\n\nJinak to nejde je desáté studiové album Hany Zagorové nahrané v \"Studio Mozarteum\". Album vyšlo roku 1985. Hudební aranžmá vytvořil Karel Vágner se svým orchestrem. Písně jsou doprovázeny vokály Petra Kotvalda a Stanislava Hložka.\n\nStrana A:\n\nStrana B:\n\n"}
{"id": "1335403", "url": "https://cs.wikipedia.org/wiki?curid=1335403", "title": "Peroxodisíran draselný", "text": "Peroxodisíran draselný\n\nPeroxodisíran draselný je anorganická sloučenina velmi dobře rozpustná ve vodě. Tato sůl je silným oxidačním činidlem, často používaným k zahájení polymerizace. Používá se též jako přídatná látka v potravinách (kód E922).\n\nPeroxodisíran draselný může být vyroben elektrolýzou chladného roztoku hydrogensíranu draselného v kyselině sírové při vysoké hustotě proudu\n\nTaké jej lze získat přidáním hydrogensíranu draselného (KHSO) do roztoku rozpustnějšího peroxodisíranu amonného (NH)SO a rovněž oxidací síranu draselného fluorem.\n\nPeroxodisíran draselný se používá k zahájení polymerizace různých alkenů, při nichž vznikají významné polymery jako jsou styren-butadienový kaučuk a polytetrafluorethylen. V roztoku disociuje na síranový aniont:\n\nPoužívá se v organické chemii jako oxidační činidlo, například k oxidaci fenolů na \"p\"-difenoly nebo k Boylandově-Simsově oxidaci anilinů.\n\nJelikož jde o silné ale stabilní bělicí činidlo, používá se také v mnoha přípravcích na bělení a zjasňování vlasů. Rovněž nachází využití jako látka zlepšující vlastnosti mouky, ovšem v EU není schváleno jeho použití pro tento účel.\n\nPeroxodisíran draselný je silné oxidační činidlo a nemělo by přijít do styku s organickými sloučeninami. Déletrvající kontakt této látky s kůží může vyústit v podráždění.\n"}
{"id": "1335407", "url": "https://cs.wikipedia.org/wiki?curid=1335407", "title": "Larisa Turčinská", "text": "Larisa Turčinská\n\nLarisa Turčinská (* 29. dubna 1965 v Kostroma) je bývalá ruská atletka, halová mistryně Evropy v pětiboji z roku 1994.\n\nJejí nejlepší osobní výsledek je 7007 bodů, dosaženo 10. a 11. června 1989 v Brjansku . Tento výsledek zůstal evropským rekordem, dokud Carolina Klüftová nedosáhla na mistrovství světa v atletice v roce 2007 7032 bodů . Larisa Turčinská získala stříbrnou medaili na hrách Goodwill v roce 1990 , ale později byla diskvalifikována poté, co byla pozitivně testována na amfetaminy. Larisa Turčinská v současné době žije v Melbourne v Austrálii a stále přispívá ke sportovnímu koučování mnoha mladých australských sportovců.Její dcera Sarah se narodila v roce 2005.\n"}
{"id": "1335413", "url": "https://cs.wikipedia.org/wiki?curid=1335413", "title": "Kostel svatého Jana (Stari Grad)", "text": "Kostel svatého Jana (Stari Grad)\n\nKostel svatého Jana (chorvatsky Crkva svetog Ivana, italsky La capella San Giovanni) je kostel, který se nachází na chorvatském ostrově Hvar, ve městě Stari Grad. Přesněji je situován na jihovýchodním rohu původního historického jádra starověkého města Pharos (). Původem je nejspíše z 5. až 6. století.\n\nPrvní církevní objekt se na tomto místě nacházel v době raného křesťanství a sama nevznikla na zelené louce, ale na starší stavbě. Archeologické průzkumy odhalily apsidu prvního kostela, který později nahradil nový kostel s křtitelnicí na jižní straně. Severně od budovy původního kostela byl zbudován ještě jeden, obě stavby byly spojeny, a vznikla tak dvoulodní bazilika. Současný kostel představuje novější severní část baziliky. Původně byla zasvěcena Panně Marii a sv. Janu byla zasvěcena druhá, starší polovina stavby. Starší část baziliky byla zbourána na počátku 20. století. V roce 1906 se rozpadly zdi původního kostela a bylo proto rozhodnuto o jeho demolici. Kostel po svém dokončení ve středověku sloužil jako sídlo místního biskupství a plnil tak roli první katedrály na Hvaru.\n\nPůvodní zdi kostela byly zachovány až do výšky původně raně románského stylu. Součástí původně zachovaného zdiva je i půlkruhová apsida s mohutným obloukem. Uvnitř má apsida slepé oblouky, které jsou rovněž prvkem raně křesťanské architektury. Na jižní zdi kostela se nacházejí vrata, která spojovala oba původní kostely. Podlaha západní části presbytáře je tvořena mozaikami s geometrickými motivy. Z původní bariéry před oltářem se dochovaly pouze základy, které byly vytesány do antických zdí. V průčelí kostela se nacházejí barokní vrata a čtyřúhelníková okna. Nad portálem se nachází gotická rozeta, na vrchu průčelí potom malá zvonice. Na severní straně byla dobudována nová vrata s gotickými architektonickými prvky.\n\nStarší jižní kostel byl jednolodní stavbou, která vznikla na místě ještě starší svatyně. Měl rovněž půlkruhovou apsidu. V prostoru presbytáře byly podlahy tvořeny mozaiky. V apsidě se nacházela mozaika s obrazem řecké nádoby kantarosu s pijícími holubicemi. Na bočních stranách apsidy se nacházely dvě mozaiky se stejným motivem a vinnými hrozny. Jednalo se o tradiční raně křesťanské motivy, které se nacházejí v kostelích z téže doby v celé oblasti Středomoří.\n\nKonzervační práce na kostele byly zahájeny v roce 1979 a trvají s přestávkami dodnes. Bylo např. nezbytné v prostoru apsidy odstranit staletí různých nánosů a odhalit tak nejstarší části stavby. Archeologické průzkumy odhalily některé církevní artefakty, z nichž nejstarší pocházejí původem z 6. století. n. l. V roce 2014 se část stavby zřítila. a o dva roky později byla vypsána veřejná soutěž na obnovu historické památky.\n\n"}
{"id": "1335419", "url": "https://cs.wikipedia.org/wiki?curid=1335419", "title": "TSV Eintracht Stadtallendorf", "text": "TSV Eintracht Stadtallendorf\n\nTSV Eintracht Stadtallendorf (celým názvem: Turn- und Sportverein Eintracht 1920 e. V. Stadtallendorf) je německý sportovní klub, který sídlí v hesenském městě Stadtallendorf. Založen byl v roce 1920 pod názvem FV Eintracht Allendorf. Svůj současný název nese od roku 1956. Od sezóny 2017/18 působí v Regionallize Südwest, čtvrté německé nejvyšší fotbalové soutěži. Své domácí zápasy odehrává na Herrenwaldstadionu s kapacitou 6 600 diváků. Klubové barvy jsou zelená a bílá.\n\nMimo mužský fotbalový oddíl má sportovní klub i jiné oddíly, mj. oddíl badmintonu, házené, plavání, volejbalu, juda, lehké atletiky a gymnastiky.\n\nZdroj: \n\n\n\nZdroj: \n\n\n\nZdroj: \n\n"}
{"id": "1335420", "url": "https://cs.wikipedia.org/wiki?curid=1335420", "title": "Rákosnička páskovaná", "text": "Rákosnička páskovaná\n\nRákosnička páskovaná (\"Hyperolius argus\") je druh žáby, který se řadí do čeledi rákosničkovití (Hyperoliidae) a rodu rákosnička (\"Hyperolius\").\nDomovinou tohoto druhu je Afrika, konkrétně její východní a jižní část. Lze ji najít například v Keni, Somálsku, Jihoafrické republice, Malawi a dalších státech, přičemž areál výskytu protíná řada chráněných oblastí. Rákosničky obývají hlavně savany a travnaté oblasti a preferují oblasti položené v nízkých nadmořských výškách, nepřesahujících 300 metrů nad mořem. Pro schopnost šplhat na stonky se druhu říká \"rákosnička\".\nRákosnička páskovaná je žába měřící mezi 27 až 34 mm s malými zakončeními prstů. Vyvinul se pohlavní dimorfismus, obě pohlaví se tedy navzájem odlišují. Zatímco barva samečků je spíše zelenavá se skvrnami a pruhy, které se táhnou i přes oční víčka, a spodní část těla má barvu bílou, samice jsou zbarveny temnějšími odstíny, jejich barva je hnědá, s oranžovým břichem, tělo jim potom pokrývají skvrny smetanové barvy s černým lemem a na hlavě mají skvrnu ve tvaru písmene V. Každá samice má jedinečný vzor svých skvrn. Zbarvení druhu se může lišit s ohledem na zeměpisnou polohu.\nRákosnička páskovaná je nočním druhem žáby. Ozývá se pomalým nízkým kvákáním. Největší zaznamenaná frekvence dosahovala 2000 Hz. Samci často kvákají z leknínů. K rozmnožování rákosnička páskovaná obvykle využívá dočasné vodní toky, které jsou porostlé vegetací. Reprodukce zde nemusí probíhat výhradně, ale žáby tato místa preferují pravděpodobně pro absenci vodních predátorů. Vajíčka samičky kladou po delší období, v jedné snůšce je jich okolo třiceti a celkem až dvě stě. Umísťují je na vodní vegetaci a časem se z nich vyvinou asi 5centimetroví světlehnědí pulci.\nPro tento druh představuje hrozbu ztráta jeho přirozeného prostředí společné s odchytem pro obchod se zvířaty. Zvláště na jihu Afriky byla populace klesající, populační trend rákosničky však není znám. Celkově se však nezdá býti ohrožena a Mezinárodní svaz ochrany přírody hodnotí rákoničku páskovanou jako málo dotčený taxon. Na Úmluvě o mezinárodním obchodu s ohroženými druhy volně žijících živočichů a rostlin není rákosnička rovněž zapsána.\n\n"}
{"id": "1335421", "url": "https://cs.wikipedia.org/wiki?curid=1335421", "title": "Angern an der March", "text": "Angern an der March\n\nAngern an der March je městys v Rakousku ve spolkové zemi Dolní Rakousy v okrese Gänserndorf.\n\nAngern an der March se nachází ve spolkové zemi Dolní Rakousy v regionu Weinviertel. Rozloha území městyse činí 38,22 km², z nichž 13,1 % je zalesněných.\nÚzemí městyse Angern an der March se skládá z pěti částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 23 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Angern an der March je Robert Meißl ze strany SPÖ.\n\n"}
{"id": "1335422", "url": "https://cs.wikipedia.org/wiki?curid=1335422", "title": "Bugatti (rozcestník)", "text": "Bugatti (rozcestník)\n\nBugatti může být:\n\n\n\n"}
{"id": "1335425", "url": "https://cs.wikipedia.org/wiki?curid=1335425", "title": "Anders Johansson", "text": "Anders Johansson\n\nAnders Johansson je švédský multiinstrumentalista, známý především jako bubeník v kapelách HammerFall a Yngwie Malmsteen´s Rising Force. Anders dále působí na mnnoha hudebích projektech se svým bratrem Jensem.\n\nAnders je také nadšencem bojových umění. Dělá taekwondo a karate.\n\nNarodil se 25. května 1962 v Göteborgu. Jeho otec Jan Johansson byl uznávaný pianista. Anders vyrůstal ve Stockholmu a později v Malmö.\n\nAnders nejprve hrál na piáno, ve 14 letech začal hrát na bicí. V roce 1984 se přestěhoval do USA a připojil se ke svému bratru Jensovi do kapely Yngwie Malmsteen´s Rising Force, kde hrál do roku 1989.\n\nV roce 1999 se připojil ke kapele HammerFall nejprve jen na turné \"Legacy\" , ale nakonec je stal stálým členem. V HammerFall působil do roku 2014.\n\nV roce 2009 se připojil ke kapele Full Force, kterou založil zpěvák Mike Andersson a bývalí členové HammerFall Magnus Rosén a Stefan Elmgren.\n\nV roce 2017 spolu se zpěvákem Mikem Anderssonem a Anderssovými syny, Karlem (baskytara) a Niklasem (kytara), založili projekt Strokkur a vydali své debutové album \"Vatnablack\".\n\nV roce 2019 se připojil na turné k heavy metalové kapele Manowar. Jeho první společné vystoupení bylo 25.3.2019 v Brně, jedná se o rozlučkové turné nazvané \"FINAL BATTLE\".\n\nV tomtéž roce vydal se svými syny album \"We Will Rise\".\n\n\n\n\n\n\n"}
{"id": "1335427", "url": "https://cs.wikipedia.org/wiki?curid=1335427", "title": "Bugatti Automobiles", "text": "Bugatti Automobiles\n\nBugatti Automobiles S.A.S. je francouzský výrobce automobilů sídlící v Molsheimu v Alsasku, součást koncernu Volkswagen AG.\n\nV roce 1998 Volkswagen odkoupil designová práva a značku Bugatti od italské firmy Bugatti Automobili SpA, kterou v roce 1987 založil Romano Artioli. Původní firma Bugatti, kterou založil Ettore Bugatti v roce 1909, zanikla v roce 1963.\n\nOd roku 1998 je značka ve vlastnictví koncernu Volkswagen. Roku 1999 představila super-sport Bugatti Veyron, výroba začala v roce 2004, byl to nejrychlejší sériově vyráběný automobil (až 431 km/h).\n\nOd roku 2015 se měl vyrábět nový čtyřdveřový vůz podle konceptu Bugatti 16C Galibier, ten ale nechalo vedení firmy nejprve přepracovat a v roce 2013 oznámilo zrušení plánu na jeho výrobu. Výroba Bugatti Veyron byla ukončena koncem roku 2014. Nahradil jej model Bugatti Chiron, vyráběný od roku 2016.\n"}
{"id": "1335428", "url": "https://cs.wikipedia.org/wiki?curid=1335428", "title": "Drösing", "text": "Drösing\n\nDrösing (česky \"Střezenice\") je městys v Rakousku ve spolkové zemi Dolní Rakousy v okrese Gänserndorf.\n\nDrösing se nachází ve spolkové zemi Dolní Rakousy v regionu Weinviertel. Rozloha území městyse činí 29,43 km², z nichž 25,7 % je zalesněných.\n\nDoprava\n\nPřes území městyse prochází od jihu na sever Zemská silnice B49. Souběžně s ní také prochází železniční trať, směřující do Břeclavi.\n\nJsou tu také vedeny cyklistické stezky.\n\nÚzemí městyse Drösing se skládá ze dvou částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Drösing je Josef Kohl ze strany SPÖ.\n\n"}
{"id": "1335432", "url": "https://cs.wikipedia.org/wiki?curid=1335432", "title": "Ebenthal", "text": "Ebenthal\n\nEbenthal je městys v Rakousku ve spolkové zemi Dolní Rakousy v okrese Gänserndorf.\n\nEbenthal se nachází ve spolkové zemi Dolní Rakousy v regionu Weinviertel. Rozloha území městyse činí 18,15 km², z nichž 40,2 % je zalesněných.\nÚzemí městyse Ebenthal se skládá pouze z jedné části.\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Ebenthal je Raimund Kolm ze strany ÖVP.\n\n"}
{"id": "1335434", "url": "https://cs.wikipedia.org/wiki?curid=1335434", "title": "Jelena Lebeděnková", "text": "Jelena Lebeděnková\n\nJelena Lebeděnková (* 16. ledna 1971 v Kostroma) je bývalá ruská atletka, halová mistryně Evropy v pětiboji z roku 1996.\nV sedmiboji skončila osmnáctá v roce 1995 mistrovství světa a sedmnáctý na olympijských hrách 1996.Poté se přeorientovala na trojskok, kde skončila šestá na MS 1999 . Její osobní nejlepší skok byl 14,41 metrů, dosaženo v květnu 1998 ve městě Vilamoura .\n"}
{"id": "1335449", "url": "https://cs.wikipedia.org/wiki?curid=1335449", "title": "Sítě kroků tvých", "text": "Sítě kroků tvých\n\nSítě kroků tvých je jedenácté studiové album Hany Zagorové nahrané v \"Studio Mozarteum\". Album vyšlo roku 1985. Hudební aranžmá vytvořil Karel Vágner se svým orchestrem.\n\nStrana A:\n\nStrana B:\n\n"}
{"id": "1335450", "url": "https://cs.wikipedia.org/wiki?curid=1335450", "title": "Dolný Pial", "text": "Dolný Pial\n\nDolný Pial je obec na Slovensku v okrese Levice v Nitranském kraji ležíci 14 km jihozápadně od města Levice.\nPrvní písemná zmínka pochází z roku 1470. Nachází se zde římskokatolický kostel Nanebevstoupení Páně z roku 1720 a barokní kaštel ze 17. století.\n\n"}
{"id": "1335453", "url": "https://cs.wikipedia.org/wiki?curid=1335453", "title": "Gacko", "text": "Gacko\n\nGacko (v srbské cyrilici Гацко) je město v jižní části Bosny a Hercegoviny. Geograficky se nachází v Hercegovině, u hranice s Černou Horou. Administrativně je součástí Republiky srbské. Je rovněž i sídlem vlastní opštiny. V roce 2013 mělo 5784 obyvatel.\n\nMěsto se nachází severně od úrodného Gacského polje. V jeho severovýchodním cípu se nachází povrchový uhelný důl a tepelná elektrárna. Ta zaměstnává okolo poloviny obyvatel města.\n\nV blízkosti města se nacházejí ruiny středověkého hradu Ključ. V samotném městě se nachází tři památkově chráněné mešity a kostel sv. Nikoly.\n\nOblast dnešního města byla osídlena již dávno v minulosti. Místní krasové pole neslo v dobách Římské říše název \"Melkumane\" a odehrávaly se zde střety mezi Ilyry a Římany v letech 33-35 př. n. l. Římané svá osídlení zbudovali v místech nedalekých vesnic Gračanica a Kazanci. Samotné město Gacko je poprvé zmíněno v Letopisu popa Dukljanina z roku 1150. Zdroje původem z republiky Dubrovník zmiňují Gacko poprvé k roku 1278. Město bylo součástí nejprve středověkého srbského státu, později Bosenského království a v roce 1465 se stalo součástí Osmanské říše.\n\nNespokojenost místního obyvatelstva s tureckou nadvládou se projevila v druhé polovině 19. století, kdy zde vypuklo povstání. Později se místní připojili k Hercegovskému povstání v roce 1875, i v roce 1882.\n\nOd roku 1878 Rakousko-Uherska, od roku 1918 Jugoslávie. Za druhé světové války bojovalo na různých stranách z Gacka okolo 1500 lidí, okolo čtyř set v bojích padlo. Součástí moderní Bosny a Hercegoviny je od roku 1992, kdy bývalá republika SFRJ vyhlásila nezávislost.\n"}
{"id": "1335454", "url": "https://cs.wikipedia.org/wiki?curid=1335454", "title": "Náhlá loučení", "text": "Náhlá loučení\n\nNáhlá loučení je dvanácté studiové album Hany Zagorové nahrané v \"Studio Mozarteum\". Album vyšlo roku 1986. Hudební aranžmá vytvořil Karel Vágner se svým orchestrem.\n\nStrana A:\n\nStrana B:\n\n"}
{"id": "1335455", "url": "https://cs.wikipedia.org/wiki?curid=1335455", "title": "TSV Steinbach", "text": "TSV Steinbach\n\nTSV Steinbach (celým názvem: Turn- und Sportverein Steinbach 1921 e. V.) je německý fotbalový klub, který sídlí v hesenském městě Haiger. Založen byl v roce 1921. Od sezóny 2015/16 působí v Regionallize Südwest, čtvrté německé nejvyšší fotbalové soutěži. Klubové barvy jsou červená, modrá a bílá.\n\nSvé domácí zápasy odehrává na stadionu SIBRE-Sportzentrum Haarwasen s kapacitou 4 000 diváků.\n\n\n\nZdroj: \n\n\n\nZdroj: \n\n"}
{"id": "1335458", "url": "https://cs.wikipedia.org/wiki?curid=1335458", "title": "Katalánská republika (2017)", "text": "Katalánská republika (2017)\n\nKatalánská republika (katalánsky \"República Catalana\") či jen Katalánsko je jednostranně deklarovaný stát v Katalánii na Pyrenejském poloostrově. Katalánský parlament vyhlásil nezávislost na Španělsku v souvislosti s katalánskou krizí, která nastala po katalánském referendu o nezávislosti v roce 2017.\n\nKatalánská republika má pouze jedno uznání od suverénního státu. Andorra, Argentina, Austrálie, Ázerbájdžán, Bolívie, Bulharsko, Kanada, Chile, Kolumbie, Kostarika, Chorvatsko, Kypr, Česko, Ekvádor, Estonsko, Finsko, Francie, Gruzie, Německo, Řecko, Guatemala, Honduras, Indonésie, Irsko, Itálie, Kazachstán, Lotyšsko, Litva, Mali, Malta, Mexiko, Moldavsko, Maroko, Nizozemsko, Norsko, Panama, Paraguay, Peru, Polsko, Portugalsko, Rumunsko, Rusko, Senegal, Srbsko, Švédsko, Jižní Korea, Srí Lanka, Švýcarsko, Turecko, Ukrajina, Spojené království a USA vydaly prohlášení, kde neuznávají Katalánskou republiku jako samostatný subjekt a nadále podporují územní celistvost a ústavní pořádek Španělska.\n\nSoučasně některé subjekty vyjádřily zájem o uznání. Poslanec z finské vládnoucí strany Finský střed plánuje uspořádat hlasování a debatu o návrhu v Parlamentu. Poslanec v Argentině také vyjádřil zájem o diskusi a hlasování o opatření v jejich parlamentu. Venezuela a Severní Korea se nedávno vyjádřily ve prospěch katalánské svrchovanosti, ale formálně se ještě nevyjádřily. Abcházie a Jižní Osetie projevily zájem o uznání Katalánské republiky, pokud takovou žádost od katalánské vlády obdrží.\n\nJako součást Španělska je Katalánsko součástí několika mezinárodních organizací včetně Evropské unie, Schengenského prostoru a NATO. Smlouvy o Evropské unii nespecifikují, co se stane v případě osamostatnění se části členského státu EU. Pokud by došlo k uznání nezávislého Katalánska Evropskou unií, byla by patrně aplikována tzv. „Prodiho doktrína“, podle níž jakákoli osamostatněná část členského státu EU není brána jako členský stát a musí se o členství v EU znovu ucházet.\n\n\n"}
{"id": "1335459", "url": "https://cs.wikipedia.org/wiki?curid=1335459", "title": "Česko na Mistrovství světa v atletice 2015", "text": "Česko na Mistrovství světa v atletice 2015\n\nMistrovství světa v atletice 2015 v Pekingu v Číně, které se konalo ve dnech 22. – 30. srpna 2017, se zúčastnilo 25 českých atletek a atletů .\n\n\n\n"}
{"id": "1335460", "url": "https://cs.wikipedia.org/wiki?curid=1335460", "title": "Systémová podjatost", "text": "Systémová podjatost\n\nSystémová podjatost nebo zaujatost, instituční předpojatost nebo systematické zkreslení (anglicky \"systemic bias\") je sociologický a organizační fenomén, který popisuje inherentní tendenci procesu podporovat určité výsledky. Jedná se o kognitivní zkreslení a následnou podjatost na úrovni člověkem vytvořených systémů, jako jsou instituce a organizace.\n\nSystémová podjatost je klíčovým tématem v státních organizacích, jako jsou jurisdikce, soudnictví, zahraniční politika, školství, a také v hospodářské ekonomii, nevládních a komerčních organizacích.\n\nAmerický autor Noam Chomsky popisuje v modelu propagandy systémovou podjatost médií, především v západním světě a ve Spojených státech. \n\n\n"}
{"id": "1335461", "url": "https://cs.wikipedia.org/wiki?curid=1335461", "title": "Seznam zaniklých leteckých společností Česka", "text": "Seznam zaniklých leteckých společností Česka\n\nToto je seznam zaniklých českých leteckých společností, aktualizován v roce 2017. \n\nToto jsou zaniklé letecké společnosti, které fungovaly v České republice (1992 až současnost).\nToto jsou zaniklé letecké společnosti, které fungovaly v době Československa (roky 1918 až 1992).\n\n"}
{"id": "1335466", "url": "https://cs.wikipedia.org/wiki?curid=1335466", "title": "Živá voda (album, Hana Zagorová)", "text": "Živá voda (album, Hana Zagorová)\n\nŽivá voda je třinácté studiové album Hany Zagorové nahrané v \"Studio Mozarteum + Hrnčíře\". Album vyšlo roku 1988. Hudební aranžmá vytvořil Karel Vágner se svým orchestrem.\n\nStrana A:\n\nStrana B:\n\n"}
{"id": "1335468", "url": "https://cs.wikipedia.org/wiki?curid=1335468", "title": "Lánská smlouva", "text": "Lánská smlouva\n\nLánská smlouva (též „Pražská smlouva“) je smlouva uzavřená mezi Československem a Rakouskem, která měla mezi těmito dvěma státy potvrdit politiku přátelské spolupráce. Byla podepsána 16. prosince 1921 v prezidentské rezidenci na zámku v Lánech během návštěvy rakouského prezidenta Michaela Hainische a kancléře Johanna Schobera. Později měla značnou politickou váhu, jelikož její zásluhou bylo i to, že Rakousko bylo v následujících letech, i přes drobné neshody, nejlepším sousedem Československé republiky.\n\nKonec první světové války znamenal též konec Rakousko-Uherska a mezi mnoha nově vzniklými státy byly i Československo a Rakousko. Tyto dva státy byly navíc i sousedící a proto bylo nutné vyřešit mnoho nesrovnalostí, a to od stanovení hranic až po otázky hospodářské. To vyústilo ve vznik mnohých smluvních ujednání. Základem pro všechny smlouvy byla Saint-germainská mírová smlouva. Už v lednu 1920 během návštěvy rakouského kancléře Karla Rennera byly spolu s československým ministrem Edvardem Benešem podepsány směrnice, které jako první zajišťovaly politickou spolupráci těchto dvou zemí. Všechno bylo nakonec sepsáno do tzv. lánské smlouvy. \n\nTa byla slavnostně podepsaná na zámku v Lánech za přítomnosti prezidenta Masaryka a ministra Beneše na straně československé a prezidenta Hainische a kancléře Schobera na straně rakouské. Týkala se mnoha bodů. Především se potvrdila otázka státních hranic z pařížských mírových ujednání. Dále se tyto dva státy zavázaly k neutralitě, kdyby byla jedna ze stran napadena, slíbily si podporu v případě, žeby se Habsburkové opět pokoušeli dostat k moci a též diplomatickou i ekonomickou pomoc. Tahle smlouva ale měla být platná jenom 5 let a když mělo přijít k jejímu obnovení, rakouský ministr zahraničí žádost odmítl. Ekonomická a finanční pomoc avšak nadále fungovala a ve druhé polovině 20. let byla dokonce podepsaná nová smlouva, arbitrážní, vycházející z rezoluci Valného shromáždění Společnosti národů ze září 1922 a z Locarna. Tato smlouva byla považovaná za jakousi náhradu lánské smlouvy a vztahy Rakouska a Československa zůstaly i nadále velice příznivé. \n\nPro Rakousko měla lánská smlouva nevídaný význam. Ta totiž garantovala rakouskou nezávislost a zamezovala jeho spojení s Německem. Rakušané měli očividný zájem na samostatném hospodářském životě a tím nepřipadal v úvahu společný stát s Němci. Rakousko se podepsáním téhle smlouvy taktéž odklonilo od jeho předešlé zahraniční orientace. Už to nebyly Italové ani Němci, ale právě Čechoslováci a Poláci, se kterými Rakušané ve velkém spolupracovaly. Tím se Rakousko obrátilo na stranu tzv. Malé Dohody a velkoněmecká otázka se vzdalovala. Lánskou smlouvou bylo také ujednáno, že Československo pomůže Rakušanům v jejich těžké finanční situaci. Výsledkem byl úvěr v hodnotě 500 miliónů korun, který měl být splatný do dvaceti let. I přesto ale nebyly všichni spokojeni. Smlouva se nepozdávala hlavně Velkoněmcům, kteří tvrdili, že je smlouva protiprávní a zakazuje připojení Rakouska k Německu. Velkoněmci pro propagaci svých názorů vstoupily do opozice. Kvůli velkému tlaku podal nakonec J. Schober demisi a jeho vláda padla. Lánská smlouva tak nebyla prodloužena, přesto to byl začátek relativně dobrých vztahů, jelikož se jednalo jenom o jeden sporný bod, který se německy orientovaným Rakušanům nepozdával. \n\nPrvní společný stát Čechů a Slováků byl ohrožen ze všech stran a bylo proto potřebné navázat diplomatické styky s okolními státy. Lánskou smlouvou podepsánou s Rakouskem bylo mnohé vyřešeno. Hospodářská spolupráce byla v tomhle případe nevyhnutelná, jelikož Rakousko odebíralo až 30 % z celkového československého vývozu a bylo tak nejdůležitějším hospodářským partnerem tehdejšího Československa. Vysoký úvěr, který byl Rakousku poskytnut tak byl jen jakousi obětí a důležitým tahem ze strany československé vlády, aby neztratila svého prvořadého obchodního partnera. Dále bylo zapotřebí pojistit se v případě napadení a najít spojence. Maďaři byly stále hrozbou pro státní integritu, i když už mnohem menší než dříve. Mnohem větší strach v raném Československu naháněla představa návratu Habsburků k moci. Smlouva tak garantovala, že se Rakušané prostřednictvím nich nebudou snažit opět restaurovat model Habsburské monarchie. Problémy s jejím přijetím ale panovaly i tady, a to prakticky ze stejných důvodů jako u sousedního Rakouska. Všichni všeněmecky orientovaní, kteří žili na území československého státu rázně odmítaly něco tak protiněmeckého, jako byla podle nich lánská smlouva a jelikož mělo německou národnost v tehdejším Československu dost značné procento lidí, nebylo možné jejich názor nebrat v úvahu. Lánská smlouva tak nebyla předložena ani Národnímu shromáždění a její prodloužení proto nebylo vůbec nevyhnutelné. Když platnost smlouvy vypršela, nahradila ji obyčejná arbitrážní smlouva sepsaná ve Vídni 4. března 1926. Ta byla ale například pro Beneše postačující a nebyla potřeba lánskou smlouvu obnovovat, jelikož byly vztahy mezi státy na velice dobré úrovni.\n\n\n"}
{"id": "1335470", "url": "https://cs.wikipedia.org/wiki?curid=1335470", "title": "Dnes nejsem doma", "text": "Dnes nejsem doma\n\nDnes nejsem doma čtrnácté studiové album Hany Zagorové nahrané v \"Hrnčíře\". Album vyšlo roku 1990. Hudební aranžmá vytvořil Karel Vágner se svým orchestrem.\n\nStrana A:\n\nStrana B:\n\n"}
{"id": "1335472", "url": "https://cs.wikipedia.org/wiki?curid=1335472", "title": "Matheronodon", "text": "Matheronodon\n\nMatheronodon (\"Matheronův zub\") byl rodem středně velkého býložravého ptakopánvého dinosaura, žijícího v období svrchní křídy (stupeň kampán, před 74 - 72 miliony let) na území západní Evropy (dnešní Francie (Aix-en-Provence). Pravděpodobně šlo o rabdodontidního iguanodonta (býložravého ornitopodního dinosaura).\n\nFosilie tohoto ornitopoda byly objeveny roku 1992, k jejich vědeckému popisu došlo až roku 2017. Dinosaurus byl dlouhý asi 5 metrů a jeho nejvíce nápadným znakem byla malá početnost velmi robustních maxilárních zubů.\n\n"}
{"id": "1335490", "url": "https://cs.wikipedia.org/wiki?curid=1335490", "title": "Monstera", "text": "Monstera\n\nMonstera (\"Monstera\") je rod rostlin z čeledi árónovité. Jsou to vesměs mohutné liány, vyskytující se výhradně v tropické Americe. Většina druhů má rozměrné, charakteristicky děrované listy. Květy jsou uspořádané do palice s toulcem a jsou opylovány hmyzem. Plodem jsou bobule spojené do palicovitého plodenství. Rod obsahuje asi 40 druhů a je rozšířen ve vlhkých tropech od Mexika po Brazílii. Nejvíce druhů roste v horských pralesích Střední Ameriky.\nMonstery rostou zpravidla jako poloepifyty na kmenech stromů. Mladé semenáčky mají zajímavá přizpůsobení, umožňující jim nalézt vhodnou oporu pro další růst.\n\nMonstera skvostná je často pěstována jako robustní pokojová rostlina. Řidčeji se pěstují i jiné druhy. Ze vzdušných kořenů různých druhů se v tropické Americe zhotovují různé řemeslné výrobky a zralá plodenství jsou jedlá. Zelené části rostlin obsahují šťavelan vápenatý a mohou způsobit podráždění kůže či zažívacího traktu.\n\nMonstery jsou vesměs nápadné liány, známé především svými rozměrnými, děrovanými listy. Takové listy však nemají všechny druhy, např. \"Monstera tenuis\" a další druhy mají listy hluboce laločnaté (zdánlivě zpeřené), zatímco některé jiné a vesměs drobnější druhy (např. \"Monstera tuberculata\") mají naopak listy celistvé, nečleněné a neděrované. Nejznámější zástupce rodu, monstera skvostná, má listy zároveň hluboce laločnaté a děrované. Listy juvenilních rostlin se u většiny druhů monster od dospělých silně odlišují.\n\nMonstery jsou bylinné liány dorůstající výšky od 2 do 30 metrů. Mají hladký nebo bradavčitý, často poměrně tlustý (až do 8 cm) a většinou nevětvený stonek, z jehož uzlin vyrůstají příčepivé a vzdušné kořeny. Stonek je polodřevnatý, na průřezu nesymetrický, na straně přilehlé ke kmeni vyrůstají kořeny, zatímco na odvrácené straně rostou ve 2 řadách listy. Listy jsou zpravidla rozměrné, střídavé, s dlouhými řapíky a vejčitou až eliptickou, celistvou nebo zpeřeně laločnatou čepelí. Na ploše či při okraji čepele jsou u mnohých druhů charakteristické oválné otvory. Řapík bývá dlouze křídlatý, křídla někdy později osychají a opadávají. Květenstvím je palice obalená toulcem. Květenství je vrcholové a rostlina pokračuje v dalším růstu z úžlabí zpravidla 2. nejhořejšího listu, čímž se později květenství stává zdánlivě postranním. Palice je válcovitá a často tlustá, za květu bílá nebo žlutá a později zelenající. Toulec může být bílý, žlutý nebo růžový, otevřený buď široce nebo jen štěrbinou. Květy jsou oboupohlavné, při bázi květenství někdy sterilní. V květu jsou 4 tyčinky a semeník obsahující 2 pouzdra se 2 vajíčky. Plodem je bobule. Plody jsou uspořádané do zeleného, bílého, žlutého nebo oranžového plodenství, za zralosti obvykle pukají a obnažují bílou nebo šedou dužninu obklopující semena. Semena jsou vejcovitá až válcovitá, asi 0,5 až 2 cm dlouhá.\n\nRod monstera zahrnuje okolo 40 druhů.\nJe rozšířen výhradně v tropické Americe od jižního Mexika po jižní Brazílii. Centrum největší druhové diverzity je ve Střední Americe v oblasti Panamy a Kostariky, další menší centra jsou v jižním Mexiku a severní části jihoamerických And. Druh \"Monstera adansonii\" se jako jediný druh rodu vyskytuje i na Karibských ostrovech a při pobřeží Brazílie.\n\nNejvětší počet druhů se vyskytuje v montánních tropických deštných lesích na svazích nižších hor. Zvláště hojné jsou na otevřenějších stanovištích při pralesních okrajích. V Amazonské nížině je obecně rozšířen jediný druh, \"Monstera obliqua\", drobná liána osidlující břehy vodních toků, zatímco robustní druhy charakteristické pro vlhké pralesy Střední Ameriky zde chybějí.\n\nMonstery rostou v přírodě vesměs jako poloepifytické liány, zvolna stoupající vzhůru po kmenech stromů, k nimž se přichytávají specializovanými příčepivými kořeny. Většina druhů roste ve stinných nižších patrech pralesa, pouze některé dosahují korunního patra.\nV pozdějším věku často spodní část stonku zaniká a rostlina získává živiny pouze prostřednictvím adventivních kořenů, vyrůstajících z uzlin. Tyto vzdušné kořeny jsou nevětvené a rozvětvují se až pod zemí. Mohou dosáhnout délky i 20 až 30 metrů.\nMonstera skvostná roste v přírodě jako jeden z mála druhů nejen na kmenech stromů, ale často i na zemi nebo na skalách.\n\nKvěty monster jsou opylovány hmyzem. Na květech monstery skvostné byly pozorovány zejména včely rodu \"Trigona\", sbírající jednak pyl z plodných květů, jednak sirupovitý nektar vytvářený sterilními květy ve spodní části květenství, z něhož získávají gumovitou substanci ke stavbě svých hnízd. Naproti tomu u květů druhu \"Monstera obliqua\" byli jako hlavní opylovači zjištěni drobní brouci z čeledi lesknáčkovití, konkrétně druh \"Colopeterus amputatus\".\nKvětní orgány aktivně vytvářejí teplo (termogeneze) a teplota uvnitř toulce může být až o 6 °C vyšší než teplota okolního vzduchu. Vyšší teplota pomáhá rychlejšímu osychání prašníků a snazšímu vypadávání pylu a rozehřívá broučí opylovače k vyšší aktivitě.\n\nMladá semena ve vyvíjejícím se plodenství jsou chráněna jehlicovitými, tvrdými a ostře zakončenými buňkami (tzv. trichosklereidy), které jsou uloženy v čnělkové části semeníku a představují účinnou mechanickou bariéru vůči býložravému hmyzu. Za zralosti plod puká, bliznová část opadává a semena pak z plodenství vyzobávají ptáci konzumující dužninu okolo semen. Ptáci také šíří semena.\n\nMonstery mají v životním cyklu 3 odlišné fáze, vyznačující se zcela odlišným vzhledem rostlin: fáze semenáčku, při níž mladá rostlina spotřebovává živiny ze semene, fáze juvenilní a konečně fáze dospělá. U některých druhů jsou tyto fáze růstu ostře ohraničené, u jiných přecházejí plynule jedna v druhou.\n\nSemena monstery klíčí na povrchu půdy a semenáčky poté hledají kmen stromu, po němž by rostlina mohla šplhat vzhůru. Některé druhy mají v tomto směru zajímavé přizpůsobení. U druhů ze sekcí \"Marcgraviopsis\" a \"Echinospadix\" vyrůstá ze semene dlouhý, jen asi 1 mm tlustý oddenkovitý šlahoun, který se plazí po povrchu půdy a je schopen dosáhnout až do vzdálenosti okolo 1 až 2 metrů od semene. Při studiu semenáčů druhu z okruhu \"Monstera tenuis\" bylo zjištěno, že šlahoun roste ve směru nejhlubšího stínu, který v tropickém pralese často představuje pata kmene stromu. Šlahouny mají dlouhá internodia (4 až 10 cm) a na uzlinách šupinovité listy. Pokud spočívají na povrchu půdy, jsou zelené a samostatně fotosyntetizují, pokud pronikají listových opadem na povrchu půdy, bývají bílé. Při uchycení se na kmeni stromu rostlina přechází do juvenilní fáze růstu a objevují se listy, v opačném případě semenáč zpravidla hyne. U druhů ze sekce \"Monstera\" jsou semenáče odlišné a nemají podobu drátovitého šlahounu. Po vyklíčení rostlinky se jako první objevují 2 šupinovité listy a pak již následují ploché a zelené listy juvenilní fáze.\n\nU druhů ze sekce \"Monstera\" se listy rostliny rostoucí na půdním povrchu nebo již na kmeni stromu postupně zvětšují a juvenilní fáze není ostře ohraničená. Příkladem může být \"Monstera adansonii\", jejíž juvenilní rostliny se plazí po půdním povrchu a mají často již i děrované listy. Naproti tomu u druhů z ostatních sekcí, vyznačujících se šlahounovitými semenáči, mají juvenilní rostliny zcela odlišný vzhled než rostliny dospělé. Nápadný vzhled mají např. juvenilní rostliny druhu \"Monstera dubia\", vyznačující se dvouřadě rozloženými a zcela k povrchu kmene přitisklými listy.\nPokud juvenilní rostlina tohoto druhu nenalezne vhodnou oporu, která by jí umožnila přechod do dospělé fáze, může v juvenilním stádiu i kvést.\n\nV dospělé fázi se objevují plně vyvinuté listy a rostliny jsou schopny kvetení.\nU některých druhů (např. \"M. dubia\") jsou první dospělé listy neděrované a listy s charakteristickými otvory se objevují až během dalšího růstu.\n\nMonstery obsahují podobně jako jiné árónovité rostliny v listech, stoncích, vzdušných kořenech i nezralých plodech krystaly šťavelanu vápenatého, které mohou způsobit při rozžvýkání bolestivé podráždění sliznic a trávicího traktu. Může se objevit také otok, horkost, chrapot a ztížené polykání. Nebezpečnost pro domácí zvířata je poměrně nízká, po konzumaci se může objevit slinění a zvracení. Prognóza bývá dobrá a lékařské ošetření je zřídka zapotřebí. Šťavelany obsažené v rostlině jsou nerozpustné a nezpůsobují tedy otravu kyselinou šťavelovou, která je známa u některých jiných rostlin s obsahem šťavelanů.\n\nDruh \"Monstera tenuis\" (v překladu monstera tenká či štíhlá) byl popsán Karlem Kochem na základě juvenilní rostliny, pěstované v botanické zahradě v Berlíně. Tím se vysvětluje neobvyklá volba jména pro tento jeden z nejrobustnějších druhů, jehož stonek má v dospělosti tloušťku až 8 cm a listy i s řapíkem dosahují délky až 180 cm. Druh byl rovněž popsán Englerem pod názvem \"Monstera gigantea\", což je přiléhavější jméno, podle pravidel botanické nomenklatury je však platným názvem \"Monstera tenuis\". Rovněž další vzrůstný druh, \"Monstera dubia\" (v překladu monstera pochybná), přišel k názvu zvláštní shodou okolností a byl rovněž popsán podle juvenilní, sterilní rostliny. Podobně jako několik dalších druhů monster byl v té době zařazen do rodu \"Marcgravia\" z čeledi \"Marcgraviaceae\". Protože již v době jeho popisu v roce 1825 byly pochybnosti o správnosti jeho zařazení, byl pojmenován \"Marcgravia dubia\".\n\nPrvní literární zmínka o rodu \"Monstera\" pochází od francouzského botanika Charlese Plumiera z roku 1693 a k popisu se dochovala též ilustrace. Podle těchto podkladů později druh popsal Carl Linné pod názvem \"Dracontium pertusum\". Název \"Monstera\" byl poprvé použit Michelem Adansonem v roce 1763, popis rostliny však byl zmatený a neodpovídá žádnému existujícími druhu. Když se v první polovině 19. století v Evropě rozšířilo pěstování monstery ve sklenících botanických zahrad, byla stále pěstována pod názvem \"Dracontium pertusum\". Později bylo jméno \"Monstera\" zařazeno mezi tzv. nomina conservanda, tedy jména chráněná proti změnám nehledě na pravidla botanické nomenklatury. Juvenilní a dospělé formy několika různých druhů byly v minulosti popsány jako 2 různé druhy.\n\nTaxonomické studie rodu \"Monstera\" jsou komplikovány nedostatkem kvalitního herbářového materiálu. Ačkoliv jsou tyto rostliny v přírodě poměrně běžné, jsou velmi málo zastoupeny v herbářových sbírkách, neboť jsou příliš rozměrné, silně dužnaté a špatně se suší. Generativní orgány bývají navíc zpravidla mimo běžný dosah.\nPrvní ucelená monografie vyšla v roce 1908 (Engler, Krause), byla však založena výhradně na studiu herbářových položek. Další monografii vydal Michael Madison v roce 1977 a rozeznává v ní celkem 22 druhů.\n\nV současné taxonomii árónovitých je rod \"Monstera\" řazen do podčeledi \"Monsteroideae\" a tribu \"Monstereae\". Do stejného tribu jsou řazeny i blízce příbuzné, převážně asijské rody \"Scindapsus\", \"Epipremnum\", \"Rhapidophora\" a několik dalších, méně známých rodů.\n\n\nMonstera skvostná je všeobecně známá a hojně pěstovaná pokojová rostlina s listy dosahujícími délky až 90 cm. Je oblíbená pro dekorativní olistění a poměrně pomalý růst. V tropech je pěstována také jako zahradní rostlina. Řidčeji se pěstují některé další druhy, např. \"Monstera adansonii\" a \"M. tuberculata\". Dalším působivým, avšak dosud málo pěstovaným druhem je \"Monstera tenuis\".\n\nZralé palice monster jsou jedlé a poměrně chutné a příjemně voní. Pevné vzdušné kořeny jsou zejména ve Střední Americe používány k výrobě tradičních pletených řemeslných výrobků, jako je nábytek, koše, klobouky a podobně.\n\nPro pěstování monstery skvostné je vhodné do blízkosti rostliny umístit oporu např. v podobě dřevěného sloupku. Sází se do humózní, dobře propustné půdy. V chladnějším období je vhodné poněkud omezit zálivku. Hnojí se v letním období přiměřenými dávkami tekutého hnojiva. Rostlina dobře snáší i suchý vzduch.\nMonstery se množí stonkovými řízky se 3 až 4 uzlinami a několika vzdušnými kořeny.\n\n"}
{"id": "1335501", "url": "https://cs.wikipedia.org/wiki?curid=1335501", "title": "Harvey Weinstein", "text": "Harvey Weinstein\n\nHarvey Weinstein (* 19. března 1952 New York) je americký filmový producent, který se svým bratrem Bobem založil filmovou společnost Miramax, jež produkovala filmy , Sex, lži a video, Zamilovaný Shakespeare a další filmy. Poté co Weinstein opustil Miramax, založil spolu se svým bratrem Bobem další společnost s názvem \"The Weinstein Company\", která funguje jako filmové studio. Spolu s Bobem byl předsedou této společnosti v letech 2005 až 2017.Tuto společnost byl nucen kvůli níže uvedenému skandálu opustit. \n\nNa podzim 2017 začaly prosakovat informace o tom, že se Weinstein dlouhodobě dopouštěl sexuálního zneužívání žen. Na odkrytí této aféry se velkou měrou podílel americký právník, novinář a bývalý vládní poradce Ronan Farrow. Za svou investigativní reportáž obdržel Pullitzerovu cenu. Ronan Farrow k tomu sám poznamenal, že charakteristické pro Weinsteinovu kauzu bylo tiché mlčení o něčem, o čem hodně lidí vědělo. K 31. říjnu se přihlásilo více než 80 žen, které obvinily Weinsteina ze sexuálního obtěžování. Tato obvinění spustila kampaň sociálních médií \"#MeToo\" a bylo zveřejněno mnoho podobných obvinění ze sexuálního zneužívání ze strany dalších \"mocných\" mužů po celém světě. Tyto následky se nazývají \"Weinsteinův efekt\". 25. května 2018 byl Weinstein zatčen v New Yorku, obviněn ze znásilnění a dalších trestných činů a propuštěn na kauci.\n\nWeinstein se narodil 19. března 1952 v New Yorkuv rodině Maxe Weinsteina (brusiče diamantů) a Miriam. Jeho rodina byla židovského původu a prarodiče byli polští imigranti. Vyrůstal v rodině spolu se svým bratrem Bobem Weinsteinem. Absolvoval střední školu John Bowne High School a univerzitu v Buffalo. Weinstein byl dvakrát ženatý. V roce 1987 se oženil se svou asistentkou Eve Chiltonovou, se kterou se rozvedl v roce 2004. Měli spolu 3 dcery - Remy (dříve Lily) se narodila v roce 1995, Emma v roce 1998 a Ruth v roce 2002. V roce 2007 si vzal anglickou designérku módy a herečku Georginu Chapmanovou. Měli spolu dceru Indii Pearl, která se narodila v roce 2010 a syna Dashiella, který se narodil v roce 2013. V říjnu 2017 Chapmanová prohlásila, že Weinsteina opustí kvůli aféře týkající se sexuálního obtěžování.\n\nV listopadu 2017 si Weinstein najal soukromé bezpečnostní služby, aby zajistily informace o ženách a novinářích, kteří se zabývají jeho případem. Dle několika desítek stran dokumentů a 7 lidí, kteří byli přímo zapojeni do nabídky, Weinstein najal firmu Kroll, jednu z největších soukromých špionážních agentur, a Black Cube (Černá kostka), kterou vede bývalý důstojník Mossadu. Společnost Black Cube měla zastavit zveřejnění aféry a obdržela za to 1,3 mil USD. Weinstein osobně dohlížel na zjištěné poznatky, které tyto agentury získaly. Další podrobné detaily např. o zapojení osoby Stella Penn Pechanecová alias Diana Filipová alias Ana ze smyšlené firmy Reuben Capital Partners ve prospěch Weinsteina viz zdroj. \n\nSeznam konkrétních jmen žen, které Weinsteina obvinily a konkrétních činů viz . Kompletní listina s 87 publikovanými jmény žen viz \n\nNa reportáži o Weinsteinovi spolupracoval také Rich Mc Hugh z NBC News. Tato stanice se rozhodla aféru Weinstein nepublikovat a rozhodnutí padlo z nejvyšších míst NBC. \n\nV únoru 2018 spáchala sebevraždu Jill Mesicková, která mj. pracovala jako manažerka herečky Rose McGowanové (jedné z žen, která Weinsteina obvinila) a následně začala pracovat ve filmovém studiu Miramax pod vedením Harveyho Weinsteina.\n\nAnthony Bourdain v červenci 2018 vyjádřil plnou podporu obětem Harvey Weinsteina. V posledním rozhovoru (byl publikován až po jeho smrti) se Anthony Bourdain vyjadřoval o Harveym Weinsteinovi. Jeho přítelkyní byla Asia Argentová, italská herečka, která obvinila Harvey Weinsteina jako jedna z prvních žen ze sexuálního obtěžování.\n\nNa konci roku 2019 Weinstein dosáhl dohody s více než třiceti ženami, které ho obvinily, o vyplacení celkem 25 milionu dolarů (v danou dobu v přepočtu 570 milionů korun) za stažení jejich žalob. Dohodu ještě musí potvrdit soud. Sám Weinstein by podle dohody nic nezaplatil, vše by pokryly pojišťovny na základě smluv s Weinsteinovými firmami.\n\n"}
{"id": "1335502", "url": "https://cs.wikipedia.org/wiki?curid=1335502", "title": "Česko-kosovské vztahy", "text": "Česko-kosovské vztahy\n\nČesko-kosovské vztahy mezi oběma zeměmi byly navázany dne 21. května 2008.\nČeská republika nedlouho po vyhlášení nezávislosti Kosova otevřela svojí ambasádu v Prištině a Kosovo rovněž otevřelo své velvyslanectví v Praze. \n\nČeská republika jako člen Severoatlantické aliance nezůstala stranou operací proti Svazové republice Jugoslávii v souvislosti s válkou v roce 1999. Vojenské operace NATO byly zahájeny jen nedlouho poté, co Česká republika vstoupila do této aliance. Tehdejší česká vláda odsouhlasila letounům aliance využívání vzdušného prostoru České republiky pro bombardovací kampaň. První čeští vojáci byli vysláni do Kosova v rámci mise OSN již v červnu 1999. Český kontingent byl velmi malý, nejmenší z členských zemí NATO, což si vysloužilo kritiku např. ze strany tehdejšího českého prezidenta Václava Havla. Čeští vojáci patrolovali v blízkosti města Podujeva na východě Kosova. Dne 27. června 1999 navštívil Kosovo český prezident Havel.\n\nČeská republika se rovněž aktivně podílela na poválečné obnově Kosova. Do září 2000 bylo vyčleněno 15 milionů USD na obnovu kosovské infrastruktury. \n\nPoté, co Kosovo 17. února 2008 vyhlásilo jednostranně nezávislost na Srbsku, oznámila česká vláda, že vznik nového státu nejprve neuzná. Vláda v Praze počkala až na vyjádření Evropské unie. Členské země Evropské unie z obav před separatismem vlastních regionů společné stanovisko neschválily, přesto nakonec většina zemí EU postupně nezávislost uznala, až na Rumunsko, Řecko, Španělsko a Slovensko. Tehdejší ministr zahraničí Karel Schwarzenberg se proto rozhodl vyčkat do okamžiku, až bude Kosovo uznáno větším počtem evropských zemí tak, aby se podle toho mohla Česká republika odpovídajícím způsobem zachovat. \n\nDiskuze o uznání nově vzniklého státu byla probírána i na politické scéně. Zástupci ČSSD a KSČM se stavěli negativně k myšlence uznání jednostranně vyhlášeného neávislého státu. Se srbskou stranou sympatizoval rovněž i tehdejší prezident České republiky, Václav Klaus, který zdůrazňoval dobré vztahy mezi Českem a Srbskem. Mezi první podporovatele nezávislého Kosova v Česku se zařadil tehdejší ministr pro evropské záležitosti Alexandr Vondra. Nakonec svojí podporu pro uznání vyjádřili i tehdejší premiér Mirek Topolánek a ministr zahraničí Karel Schwarzenberg. Navázání diplomatických styků schválila Vláda České republiky dne 21. května 2008, nedlouho po parlamentních volbách v Srbsku. \n\nPoté, co se česká vláda rozhodla uznat nezávislé Kosovo a svoji styčnou kancelář v Prištině povýšila na oficiální velvyslanectví, nechalo Srbsko stáhnout svého velvyslance z Prahy. Srbsko tak učinilo i v případě jiných států, které uznaly nezávislé Kosovo. Uznání odsoudil tehdejší prezident Václav Klaus. Tehdejší ministr zahraničí Česka Karel Schwarzenberg argumentoval tím, že nezávislý kosovský stát je realitou. Uznání Kosova ze strany české vlády doprovázel incident s kamenováním autobusu s českými aktivisty proti uznaní Kosova \"Přátel Srbů na Kosovu\" v obci Visoki Dečani obývané Albánci. \n\nPolitickým tématem bylo uznání Kosova v Česku ještě asi měsíc od oficiálního rozhodnutí. Srbský velvyslanec se do Prahy vrátil v srpnu 2008. V témže měsíci se také sešli poprvé český ministr zahraničí Karel Schwzarenberg a tehdejší kosovský ministr zahraničí Skender Hyseni.\n\nČeští policisté působí rovněž i v misi EULEX. Z vojenské základny Šajkovac odešli čeští vojáci v roce 2011.\n\nPo roce 2013, kdy byl v České republice zvolen prezidentem Miloš Zeman, pokračovaly rovněž ze strany hlavy státu kritická vyjádření na adresu kosovského státu. Miloš Zeman označil Kosovo za stát \"se silným vlivem narkomafií.\" Vláda České republiky dlouhodobě podporuje snahu Kosova o integraci do Evropské unie.\n\nNedlouho po navázání vzájemných styků začaly firmy z České republiky projevovat zájem o expanzi do Kosova. Mezi první zájemce se zařadila např. společnost ČEZ, která se zúčastnila výběrového řízení na výstavbu nové tepelné elektrárny. \n\nV roce 2010 považovala Česká republika Kosovo za prioritní zemi pro poskytování Rozvojové pomoci. Česká vláda nechala financovat některé drobnější projekty pro zlepšení infrastruktury v Kosovu, které se soustředily na životní prostředí, vodohospodářství a pomoc nevidomým. Byla například vybudována čistírna odpadních vod u Badovackého jezera. V roce 2017 požádala Vláda Kosova o realizaci podobného objektu na území opštiny Zubin Potok. V roce 2013 byla zahájena spolupráce mezi Českou republikou a Kosovem v souvislosti s rozvojem kombinátu Trepča.\n\nObchodní bilance Česka a Kosova byla v druhé dekádě 21. století značně nevyvážená. Česko vyváželo do Kosova více, než Kosovo dovezla z Česka. Rozdíl byl téměř osmnáctinásobný. Český vývoz do Kosova do značné míry tvoří automobily společnosti Škoda Auto a další stroje a zařízení, např. autobusy společnosti Iveco. Dále jsou od nás do Kosova vyváženy pneumatiky, chemikálie a čisticí prostředky. V roce 2016 bylo z České republiky do Kosova vyvezeno zboží v hodnotě 13,7 mil. EUR a z Kosova dovezeno zboží v hodnotě 751 000 EUR. Česká republika dováží z Kosova sušené ovoce, koření a víno, kromě toho také suroviny, mezi které patří např. zinek, kovový šrot aj.\n\n"}
{"id": "1335503", "url": "https://cs.wikipedia.org/wiki?curid=1335503", "title": "The 1984 Suite", "text": "The 1984 Suite\n\nThe 1984 Suite je výběrové album britského multiinstrumentalisty Mikea Oldfielda. Vydáno bylo v lednu 2016 a v britském žebříčku prodejnosti hudebních alb se neumístilo. Původně vyšlo na konci roku 2015 jako bonusový disk v deluxe edici alba \"Discovery\", samostatného vydání (pouze na LP) se dočkalo o několik měsíců později.\n\nAlbum je složeno z několika písní a skladeb z Oldfieldových alb \"Discovery\" a \"The Killing Fields\", která vyšla v roce 1984. Skladby byly nově zremasterovány z originálních pásů, přičemž nejdelší z nich, „The Lake“, je o minutu a půl delší než verze z \"Discovery\". \"The 1984 Suite\" obsahuje také dvě novinky z tohoto období. Skladba „The Royal Mile“ je uvedena jako znovuobjevená instrumentálka, ačkoliv se jedná o přepracovanou verzi skladby „Afghan“, která tvořila B stranu singlu „Tricks of the Light“ (1984). Píseň „Zombies“ je zase upravenou „halloweenskou“ verzí písně „Poison Arrows“ z \"Discovery\".\n"}
{"id": "1335504", "url": "https://cs.wikipedia.org/wiki?curid=1335504", "title": "SV Röchling Völklingen", "text": "SV Röchling Völklingen\n\nSV Röchling Völklingen (celým názvem: Sportverein Röchling Völklingen 06 e. V.) je německý fotbalový klub, který sídlí v sárském městě Völklingen. Založen byl v roce 1906 pod názvem SV Völklingen 06. Svůj současný název nese od roku 1966. Od sezóny 2018/19 působí v Oberlize Rheinland-Pfalz/Saar, páté německé nejvyšší fotbalové soutěži. Klubové barvy jsou červená a černá.\n\nSvé domácí zápasy odehrává na Hermann-Neuberger-Stadionu s kapacitou 8 265 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1335506", "url": "https://cs.wikipedia.org/wiki?curid=1335506", "title": "Barbora Jelonková", "text": "Barbora Jelonková\n\nBarbora Jelonková (* 14. srpna 1972 Ostrava) je česká veterinární lékařka a politička, od července do října 2017 poslankyně Poslanecké sněmovny PČR, v letech 2008 až 2012 a opět pak od roku 2014 zastupitelka Moravskoslezského kraje, od listopadu 2014 do listopadu 2018 starostka městského obvodu Slezská Ostrava, bývalá členka ČSSD.\n\nVystudovala Veterinární a farmaceutickou univerzitu Brno (získala titul MVDr.). Stále provozuje svou veterinární praxi.\n\nBarbora Jelonková žije ve městě Ostrava, konkrétně v části Slezská Ostrava.\n\nV komunálních volbách v roce 2002 byla zvolena jako nestraník za ČSSD do Zastupitelstva městského obvodu Slezská Ostrava. V letech 2004 až 2006 zastávala post místostarostky městského obvodu. Ve volbách v roce 2006 mandát zastupitelky městského obvodu obhájila již jako členka ČSSD. \n\nDo zastupitelstva městského obvodu se vrátila po volbách v roce 2010, v letech 2010 až 2014 navíc zastávala post radní městského obvodu. Ve volbách v roce 2014 byla lídryní kandidátky ČSSD a mandát zastupitelky městského obvodu obhájila. Dne 5. listopadu 2014 byla zvolena starostkou městského obvodu Slezská Ostrava.\n\nV komunálních volbách v roce 2006 kandidovala za ČSSD také do Zastupitelstva města Ostravy\n\nV krajských volbách v roce 2008 byla za ČSSD zvolena zastupitelkou Moravskoslezského kraje. Ve volbách v roce 2012 skončila jako první náhradnice. V únoru 2014 na mandát krajského zastupitele rezignoval její kolega Svatopluk Němeček, jelikož se stal ministrem zdravotnictví ČR, dne 27. února 2014 se tak opět stala krajskou zastupitelkou. Ve volbách v roce 2016 mandát krajské zastupitelky obhájila.\n\nVe volbách do Poslanecké sněmovny PČR v roce 2013 kandidovala za ČSSD v Moravskoslezském kraji, skončila jako druhá náhradnice. V polovině roku 2017 se stal její stranický kolega Ladislav Šincl členem Rady pro rozhlasové a televizní vysílání a poslanecký mandát mu zanikl. A jelikož první náhradník Zdeněk Osmanczyk v roce 2016 zemřel, stala se MVDr. Barbora Jelonková od 1. července 2017 poslankyní Poslanecké sněmovny PČR. Ve volbách do Poslanecké sněmovny PČR v roce 2017 již nekandidovala. \n"}
{"id": "1335509", "url": "https://cs.wikipedia.org/wiki?curid=1335509", "title": "Hohenruppersdorf", "text": "Hohenruppersdorf\n\nHohenruppersdorf je městys v Rakousku ve spolkové zemi Dolní Rakousy v okrese Gänserndorf.\n\nHohenruppersdorf se nachází ve spolkové zemi Dolní Rakousy v regionu Weinviertel. Rozloha území městyse činí 21,42 km², z nichž 30,1 % je zalesněných.\n\nÚzemí městyse Hohenruppersdorf se nedělí na žádné části.\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Hohenruppersdorf je Hermann Gindl ze strany ÖVP.\n\n"}
{"id": "1335512", "url": "https://cs.wikipedia.org/wiki?curid=1335512", "title": "Společnost přátel Lužice", "text": "Společnost přátel Lužice\n\nSpolečnost přátel Lužice (v lužické srbštině \"Towarstwo přećelow Serbow; TPS\") je česká společnost, zasazující se v rámci české společnosti o šíření povědomí o historii Lužice, jazyce, kultuře a reáliích Lužických Srbů jakožto o menšinovém slovanském národu, rozprostírajícím se na území Svobodného státu Sasko a Braniborska Spolkové republiky Německo. Společnost sídlí v Praze a jejím předsedou je od roku 2015 Lukáš Novosad. Vydává také svůj česko-lužický věstník.\n\nBývalým předsedou SPL je také vysokoškolský profesor Leoš Šatava (UK).\n\n\"Společnost přátel Lužice\" historicky navazuje na \"Łužisko-serbske towarstwo „Adolf Černý\"\", založenou již roku 1907 v Praze a jež nesla původně jméno po českém slavistovi a zakladateli české sorabistiky Adolfu Černém. Společnost přátel Lužice také pomáhala Lužickým Srbům ve 30. letech 20. století, tzn. v období nástupu národního socialismu v Německu.\n\nV květnu roku 2012 poslala Společnost přátel Lužice tzv. otevřený dopis braniborské ministryni, Martině Münch, v němž žádá zastavení plánovaného omezení lužickosrbského vzdělávajícího projektu WITAJ, jehož cílem je podpora výuky v lužické srbštině na základních školách v Dolní Lužici.\n\nČlenové společnosti se také aktivně účastní protestních demonstrací proti prohlubování, rozšiřování těžby hnědého uhlí v saské Lužici, kvůli které muselo býti v minulosti zbouráno „ \"již 87 vsí, osad a sídel, 49 částečně, a to o celkové rozloze 800 km dotýkajících se 25 000 obyvatel převážně lužickosrbského původu\" “.\n\n"}
{"id": "1335517", "url": "https://cs.wikipedia.org/wiki?curid=1335517", "title": "Q́", "text": "Q́\n\nQ́ (minuskule q́) je speciální znak latinky. Nazývá se Q s čárkou. Používá se pouze v jazyce tsimané, což je jazyk používaný asi 5 300 lidmi v Bolívii. V Unicode má majuskulní tvar kód U+0051U+0301 a minuskulní tvar kód U+0071U+0301.\n"}
{"id": "1335521", "url": "https://cs.wikipedia.org/wiki?curid=1335521", "title": "Miramax", "text": "Miramax\n\nMiramax (známá i jako Miramax Films) je americká společnost vyrábějící a distribuující filmy a televizní pořady. Její centrála je v Santa Monice v Kalifornii.\n\nMiramax založili v roce 1979 bratři Bob a Harvey Weinsteinovi, přičemž název společnosti byl inspirován jmény jejich rodičů Miriam a Max. Jde o přední společnost nezávislého filmového distribučního a filmového průmyslu, která se v 80. a v 90. letech podílela například na filmech \"Sex, lži a video\", \"\", \"Nebeská stvoření\", \"Zamilovaný Shakespeare\". Od 30. června 1993 ji vlastní společnost Walt Disney.\n"}
{"id": "1335522", "url": "https://cs.wikipedia.org/wiki?curid=1335522", "title": "Catherine Johnson", "text": "Catherine Johnson\n\nCatherine Johnsonová (* 14. října 1957 Suffolk) je britská dramatička, scenáristka a spisovatelka. Nejvíce se proslavila svou knihou a scénářem k muzikálu Mamma Mia, který se stal nejúspěšnější filmem všech dob ve Spojeném království a nejprodávanějším britským DVD v roce 2009.\n\nVyrůstala ve Wickwaru poblíž Wotton-under-Edge. Školu absolvovala na Katharine Lady Berkeley ve Wottonu. V šestnácti letech byla vyloučena ze školy. V osmnácti letech se vdala a ve dvaceti čtyřech letech rozvedla. Po rozvodu byla nezaměstnaná a musela se starat o své dítě a tak se odstěhovala do Bristolu. Po příchodu do Bristolu si všimla oznámení v místních novinách, kde se psalo o soutěži dramaturgů v bristolském divadelní společnosti Old Vic/ITV Wales & West. Napsala tedy \"Rag Doll\" u něhož použila pseudonym \"Maxwell Smartová\". Hra, která byla o incestu a zneužívání dětí, soutěž vyhrála a byla představena v \"Old Vicu\". Další hry napsala pro Bushovo divadlo v Londýně a další divadla. Další práce následovala na televizních seriálech \"Casualty, Love Hurts a Byker Grove\". \n\nV současnosti žije v Bristolu a také vlastní dům na Pimlico v Londýně. \n\nV roce 2007 zavedla cenu \"The Catherine Johnson Award for Best Play\". Je patronem \"Wotton Electric Picture House\" v Wotton-under-Edge, Bristol's Myrtle Theatre Company a Arts and Community ve Thornbury.\n"}
{"id": "1335536", "url": "https://cs.wikipedia.org/wiki?curid=1335536", "title": "Noví mutanti", "text": "Noví mutanti\n\nNoví mutanti (v anglickém originále The New Mutants) je připravovaný americký superhrdinský film, který natočil režisér Josh Boone podle komiksů o New Mutants. Film je produkován a distribuován společností 20th Century Studios a je třináctým a zároveň posledním filmem v sérii \"X-Men\". Na scénáři spolupracovali Josh Boone a Knate Lee. Do hlavních rolích byli obsazeni Anya Taylor-Joy, Maisie Williams, Charlie Heaton, Henry Zaga, Blu Hunt a Alice Braga.\n\nFilm se natáčel v Bostonu od července do září 2017. Nejvíce záběrů pochází z Medfield State Hospital. V USA je premiéra stanovena na 3. dubna 2020.\n\nPět mladých mutantů objevuje své schopnosti. Jsou drženi v tajné základně a nuceni utíkat před dřívějšími prohřešky a bojovat o přežití.\n\n"}
{"id": "1335539", "url": "https://cs.wikipedia.org/wiki?curid=1335539", "title": "Villa Betty (Kadaň)", "text": "Villa Betty (Kadaň)\n\nVilla Betty (čp. 606) je reprezentativní novorenesanční vila v ulici Jana Švermy (dříve Klášterní) ve vilové čtvrti dříve známé jako Zahradní Město v Kadani. Stavba byla dokončena roku 1888 dle projektu věhlasného karlovarského stavitele Johanna Matusche, který jej vypracoval pro barona Johanna Gustava von Quandt.\n\nV červnu roku 1887 předložil baron Johann Gustav von Quandt, významný saský aristokrat, tehdejšímu kadaňskému starostovi JUDr. Karlu Reifovi projekt své nové rezidence, kterou si přál vybudovat naproti Klášterní aleji v nově se rodící moderní vilové čtvrti Zahradní Město. Autorem projektu této honosné rezidence byl karlovarský stavitel Johann Matusch, který ji koncipoval jako přízemní novorenesanční vilu podle italského vzoru. Vila dostala jméno \"Villa Betty\". \n\nNa jaře roku 1888, kdy byla \"Villa Betty\" dokončena, se do ní nastěhoval baron Johann Gustav von Quandt, který je velice pozoruhodnou osobností. Již jeho otec Johann Gottlob von Quandt (zemřel 1859), rodák ze saských Drážďan a významná osobnost saského romantismu, proslul jako historik umění a významný mecenáš kultury, který byl rovněž předsedou Saského uměleckého spolku a člen Královské pruské akademie v Berlíně. Jeho syn Johann Gustav von Quandt se narodil 14. února 1822 na panství Dittersbach. Roku 1844 se oženil s herečkou Clarou Krüger, rodačkou z Berlína, ovšem již pět let nato byli oficiálně rozvedeni, přičemž soud konstatoval, že vina byla na straně manžela, který žil nezřízeným životem a rodinu tak zatížil velkými dluhy. Později však Johan Gustav prodělal hlubokou vnitřní konverzi a přimkl se tak ještě více k evangelické církvi augšpurského vyznání, která byla tehdy v Sasku majoritní církví. Roku 1860 je zmiňován jako člen evangelické dómské kapituly ve Wurzenu u Lipska, od roku 1884 pak dokonce jako její probošt. Na krátkou dobu se pak přestěhoval do severozápadních Čech, a sice do Teplic, kde tehdy žila část jeho příbuzenstva. Nakonec se však rozhodl usadit v Kadani. Zde se rychle zapojil do života rodící se evangelické luteránské komunity, která se roku 1899 zformovala v řádnou farnost. Zásadně se podílel na financování výstavby luteránského kostela Nejsvětějšího Spasitele (dnes kostel sv. Petra a Pavla církve čs. husitské), který byl slavnostně otevřen v roce 1903. Až do své smrti pak žil baron Johann Gustav von Quandt ve \"Ville Betty\", kde se často jako návštěvy zastavovali křesťansky orientovaní intelektuálové a umělci z širokého okolí. Baron zemřel 29. června 1908 a v Kadani byl též na náklady dómské kapituly ve Wurzenu pohřben za hojné účasti zdejšího evangelického, katolického, ale i židovského obyvatelstva. \n\nJiž roku 1912 se stal novým majitelem \"Villy Betty\" vdovec Franz Elleder, který se do ní nastěhoval z Vilémova na Kadaňsku se svými třemi dětmi. Po jeho smrti roku 1926 vilu převzal jeho syn Hugo Elleder, toho času okresní obilní inspektor. Když i ten roku 1933 náhle zemřel, prodala jeho choť Olga vilu věhlasnému kadaňskému rukavičkáři Wilhelmu Morymu. Jeho továrna tehdy prosperovala a Wilhelm Mory své elegantní kožené produkty exportoval do celého světa. V roce 1945 mu však byla vila jakožto německý majetek zabavena a Wilhelm byl donucen i se svou rodinou Kadaň opustit. \n\nDnes je vila známa spíše jako \"Villa Dagmar\". Jeden z nových českých poválečných majitelů vily, údajně důstojník československé armády, měl prý manželku Dagmar, na jejíž počest nechal vilu přejmenovat.\n\n"}
{"id": "1335540", "url": "https://cs.wikipedia.org/wiki?curid=1335540", "title": "Villa Fränzi", "text": "Villa Fränzi\n\nVilla Fränzi (čp. 739) je reprezentativní secesní vila v ulici Jana Švermy (dříve Klášterní) ve vilové čtvrti dříve známé jako Zahradní Město v Kadani. Dokončena byla roku 1911. Autorem projektu je kadaňský stavitel Johann Petzet, který jej vyhotovil na zakázku pro Hermanna Kocha, německého konfekcionáře a výrobce luxusních obleků.\n\nNávrh vily vznikl na objednávku Hermanna Kocha, pro kterého jej vytvořil kadaňský architekt a stavitel Josef Petzet. Projekt byl dokončen v lednu 1911 a ještě téhož roku v červnu se do vily nastěhovali její první majitelé, rodina Kochových. Vila je koncipována v secesním stylu, má výrazný štít, arkýř a je doplněna venkovním schodištěm a prosklenou verandou. \n\nRoku 1938 si další majitelé vily, manželé Emil a Hermine Horetzky, zřídili v zahradě dřevěný altán.\n\nStavebníkem vily čp. 739 byl německý konfekcionář Hermann Koch (narozen 1877), který byl evangelického vyznání, a který zbohatl jako výrobce luxusních obleků v berlínské čtvrti Wilmersdorf. Není zcela jisté, proč se rozhodl přesunout do Čech. Ať už to byl obchod nebo dovolená, jisté je, že se usadil v Březně u Chomutova, kde se mu roku 1901 spolu s Louise Kroh (narozenou 1877), rodačkou z Kadaně, narodil syn Josef. S Louise se krátce nato roku 1902 oženil v děkanském kostele Povýšení sv. Kříže v Kadani. Rodina Kochových se však ještě téhož roku přestěhovala do Vídně, kde se jim narodila dcera Leisi. Později se rodina opět stěhovala, a sice do Berlína, který se stal rodištěm jejich třetího potomka, Fränziho (narozen 1906). Malý Fränzi, jehož jméno je zdrobnělinou jména Franz, se brzy stal otcovým miláčkem. Roku 1906 se celá rodina vrátila do Kadaně a zřejmě proto, že se Hermannovi dařil obchod, se rozhodl, že nechá postavit reprezentativní rodinnou rezidenci. V lednu 1911 pro něj dokončil kadaňský architekt a stavitel Josef Petzet projekt honosné vily a už v červnu téhož roku se do ní mohla rodina nastěhovat. Nově vzniklé \"Ville Koch\" se brzy neřeklo jinak, než \"Villa Fränzi\", na počest nejmladšího potomka rodiny Kochových. Rodina však nežila ve vile společně nijak dlouho, neboť již v září 1911 se Hermann Koch přihlásil k trvalému bydlišti v Berlíně-Wilmersdorfu, přičemž není jisté, zda jej k tomu vedly obchodní záležitosti, či rodinné neshody.\n\n\"Villa Fränzi\" se roku 1918 stala majetkem profesora Emila Rudolfa Horetzkyho, učitele na střední zemědělské škole v Kadani. Emil Rudolf Horetzky se narodil roku 1872 v Krajkové na Chebsku, zatímco jeho žena Hermine (narozená 1877), dívčím jménem Johne, pocházela z Bílého Kostela nad Nisou u Liberce. Emil a Hermine se vzali již roku 1905 v Hrádku nad Nisou, zůstali však bezdětní. V roce 1903 absolvoval Emil Horetzky univerzitu v saském Lipsku, kde získal doktorát z filosofie a složil též zkoušky v oboru diplomovaný zemědělský specialista. Jeho disertační práce, která se zabývala dusičnanem vápenatým (ledkem) a jeho využitím jako hnojiva při pěstování ječmene pro pivovarnictví, vyšla téhož roku německy i v lipském univerzitním nakladatelství. Od roku 1906 působil Horetzky jako odborný pedagog při střední zemědělské škole v Českých Budějovicích, kde se těšil oblibě především díky svým žádaným včelařským kurzům. Vždyť právě včelařství bylo jeho velkým koníčkem. Mimo jiné také publikoval v časopise \"Der Deutche Imker\" (Německý včelař) a roku 1907 se v českobudějovickém listě \"Südböhmische Volkszeitung\" objevil také jeho fejeton \"Feiren an der Ostsee\" o jeho letním pobytu na Baltu. \n\nOd roku 1911 působil Emil Horetzky jako suplent předmětů chemie a agrochemie na střední zemědělské škole v Kadani a roku 1912 mu byl ministrem zemědělství udělen titul středoškolského profesora s definitivou. Na kadaňské zemědělce působil zhruba dvě desetiletí a vyučoval rostlinnou produkci, situační kreslení, lesnictví a zemědělskou praxi, agrochemii a analytickou chemii, a také technologie a technologickou praxi. Spravoval rovněž pokusné pole při zemědělské škole a od roku 1914 přednášel také agronomii. Stal se tehdy také kustodem agronomického kabinetu školy. Například v červnu 1913 se zúčastnil pedagogického kurzu v Hildesheimu, kam byl vyslán Zemským výborem Českého království. V těžkých dobách, kdy byla Kadaň součástí takzvané Sudetské župy, pronajímali některé obytné prostory ve vile nájemníkům. V letech 1944 a 1945 našlo ve vile útočiště několik německých uprchlíků z Chorvatska a Slovenska. Roku 1945 byli všichni obyvatelé vily vypovězeni obnovenými československými úřady.\n\nZ pramenů také víme, že se Horetzkým ve \"Ville Fränzi\" roku 1931 přihodila nepříjemná věc, když 31. listopadu večer došlo v Havlíčkově ulici (dříve Klenertova) k poškození městského vodovodu, v důsledku čehož byl zatopen celý suterén jejich vily a došlo také k poškození v kuchyni a jedné další obytné místnosti. Odškodnění řešila na přelomu let 1931 a 1932 chomutovská pobočka pojišťovny Sekuritas, a do složitého sporu se zapojil i tehdejší kadaňský starosta Eduard Hergl, který kvůli tomu korespondoval s pražskou centrálou pojišťovny.\n\n"}
{"id": "1335541", "url": "https://cs.wikipedia.org/wiki?curid=1335541", "title": "Direktorka", "text": "Direktorka\n\nDirektorka \"(Červený dvůr)\" je zaniklá usedlost v Praze 10-Strašnicích, která se nacházela v jižní části Nákladového nádraží Žižkov při ulici U Nákladového nádraží. Je po ní pojmenována ulice K Červenému dvoru.\n\nRozsáhlá vinice a polnosti pana Hynka Krušiny z Kumburku se v místech dvora rozkládaly již v polovině 15. století. V tomto století se menší vinice v okolí často uváděly jako „dílem zpustlé a vodou vymleté“. Koncem 18. století zde již existovala hospodářská a viniční usedlost jménem „Direktorka“, pozdější název „Červený dvůr“ vydržel až do jejího zániku před rokem 1938.\n\nBarokní usedlost tvořila obytná jednopatrová budova s mansardovou střechou a několik menších budov rozmístěných kolem obdélného dvora s jižní vjezdovou bránou. Severním směrem sousedila s dvorem Vápenka a na východě s dvorem Viktorka.\n\nUsedlost zanikla při výstavbě Nákladového nádraží Žižkov.\n\n\n\n"}
{"id": "1335542", "url": "https://cs.wikipedia.org/wiki?curid=1335542", "title": "Seznam osobností vyznamenaných 28. října 2017", "text": "Seznam osobností vyznamenaných 28. října 2017\n\nToto je seznam osobností, které dekoroval prezident České republiky Miloš Zeman státními vyznamenáními při státním svátku 28. října 2017. Slavnostním udílením vyznamenání ve Vladislavském sále Pražského hradu vyvrcholily oslavy Dne vzniku samostatného československého státu. Celkem bylo oceněno 39 osobností, tj. nejvíce za pětileté funkční období Miloše Zemana.\n\nPrezident, který se již v průběhu dne zúčastnil pietního aktu u památníku na Vítkově a jmenoval nové armádní generály, předal všechna vyznamenání večer od 20 hodin při tradičním ceremoniálu ve Vladislavském sále Pražského hradu jako zakončení oslav 99. výročí vzniku Československa. I přes větší počet oceněných trval slavnostní akt kratší dobu, oproti předchozímu roku nebyly také přineseny insignie Řádu bílého lva a dalších státních vyznamenání a dětský sbor nezazpíval hymnu. Komentátoři si povšimli, že také vyznamenaní chodili za prezidentem na pódium, a ne on za nimi, jak bylo dříve zvykem. \n\nBylo pozváno více hostů, oproti předchozímu roku s 620 osobami bylo tentokrát očekáváno kolem 800. Přítomen byl mimo jiné Zemanův prezidentský předchůdce Václav Klaus s chotí Livií Klausovou, předseda čerstvého volebního vítěze hnutí ANO Andrej Babiš s manželkou Monikou Babišovou a další předsedové parlamentních stran, rovněž slovenský premiér Robert Fico, sám prezident v úvodní řeči přivítal trojici zahraničních hostů – slovinského prezidenta Boruta Pahora, starostu Vídně Michaela Häupla a bývalého německého kancléře Gerharda Schrödera. Naopak se neúčastnil premiér Bohuslav Sobotka, z ČSSD byl přítomen statutární předseda strany a ministr vnitra Milan Chovanec. Mezi pozvanými opět nebyl rektor Masarykovy univerzity Mikuláš Bek, s nímž měl Miloš Zeman již od roku 2013 osobní spor, proto nepřišli také další rektoři českých vysokých škol, kteří se místo toho sešli v dopoledních hodinách u sochy T. G. Masaryka na Hradčanském náměstí.\n\nPrezident ocenil celkem 39 osobností, z nich 10 in memoriam:\n\n\n\n\n\n\n"}
{"id": "1335548", "url": "https://cs.wikipedia.org/wiki?curid=1335548", "title": "Danube Wings", "text": "Danube Wings\n\nDanube Wings, obchodní jméno VIP Wings a.s. byla slovenská letecká společnost. Provozovala zejména pravidelné regionální lety ze slovenských letišť. Svá letadla také pronajímala do zahraničí a létala s nimi charterové lety. Vznikla v roce 2008 s plánem obsadit linky po nízkonákladové společnosti SkyEurope, zanikla v roce 2013 kvůli finančním potížím. Hlavní leteckou základnu měla na letišti v Bratislavě. V roce 2009 přepravila 77,8 tisíc cestujících, o rok později 86 tisíc.\n\nFlotila Danube Wings se v průběhu existence skládala z následujících pěti letadel. Největší počet letadel, která tato aerolinie měla v jednu chvíli bylo čtyři – mezi roky 2009 až 2010. Kapacita letounů ATR 72 byla 70 míst, u Boeingu 737-400 bylo míst 162.\n\n"}
{"id": "1335553", "url": "https://cs.wikipedia.org/wiki?curid=1335553", "title": "Lokris", "text": "Lokris\n\nLokris nebo Lokrida (starořecky Λοκρίς, novořecky Λοκρίδα) je historický region ve středním Řecku. Původními obyvateli byli Lelegové, na konci 2. tisíciletí př. n. l. přišli ze severu Lokrové, patřící mezi dórské kmeny. Jejich eponymním hrdinou byl Lokros, údajný pravnuk Deukalióna. Podle starořeckých legend pocházeli z národa Lokrů král Oileus, jeden z Argonautů, a Patroklos, hrdina trojské války. V antice byla Lokris rozdělena na tři územně nesouvisející státy.\n\n\nLokris byla poměrně chudá země, která hrála v dějinách klasického Řecka okrajovou úlohu. Opuntská Lokris patřila v peloponéské válce mezi spojence Sparťanů. Ozolská Lokris byla v helénistickém období významným členem Aitólského spolku.\n\nBěhem řecké kolonizace založili Lokriďané na jihu Apeninského poloostrova osadu Epizefirská Lokris, jejímž nástupcem je moderní italské město Locri.\n\n"}
{"id": "1335556", "url": "https://cs.wikipedia.org/wiki?curid=1335556", "title": "Jaroslav Kasík", "text": "Jaroslav Kasík\n\nJaroslav Kasík (* 28. března 1983 Praha) je český lední hokejista hrající na pozici obránce.\n\nMládežnická léta strávil v pražské Spartě. Mezi muže prvně pronikl během ročníku 2002/2003, kdy odehrál část utkání za HC Slovan Ústí nad Labem, který se tehdy účastnil české druhé nejvyšší soutěže. Do nejvyšší soutěže prvně zasáhl v následující sezóně, kdy odehrál část utkání za mateřskou Spartu a část za Oceláře Třinec. V další sezóně okusil vedle jemu již známých týmů Sparty a Ústí nad Labem ještě další tým, a sice Berounské Medvědy. Následující ročník, tedy 2005/2006, hrál za Spartu, Beroun a také za KLH Chomutov. Poté odešel na své zahraničí angažmá, když tři následující sezóny (od roku 2006 do 2009) strávil na Slovensku v barvách HK Poprad. Pak se sice na jednu sezónu vrátil do České republiky, do celku Mladé Boleslavi, ale hned následující sezónu opět odehrál v popradském týmu. Další ročník (2011/2012) již hrál opět ve své vlasti, a sice ve Spartě a ve Vítkovicích. Pro sezónu 2012/2013 změnil dres a přesunul se do jemu známého klubu z Mladé Boleslavi. Další ročník začal na Slovensku v klubu z Popradu, ale dokončil ho na hostování v Českých Budějovicích. Po konci sezóny se na Slovensko vrátil a v dresu HK Poprad odehrál dva další ročníky, tedy 2014/2015 a 2015/2016. Pak se přesunul do Ústí nad Labem, ale po sezóně opětovně měnil dres a ročník 2017/2018 hraje za Slavii Praha.\n"}
{"id": "1335557", "url": "https://cs.wikipedia.org/wiki?curid=1335557", "title": "Biarum", "text": "Biarum\n\nBiarum (\"Biarum\") je rod rostlin z čeledi árónovité. Jsou to nevelké byliny s podzemní hlízou, z níž vyrůstá toulcovité květenství a řapíkaté listy. Rod zahrnuje 21 druhů a je rozšířen ve Středomoří a na Blízkém a Středním východě. V jižní Evropě roste 7 druhů, z nichž většina jsou endemity.\n\nBiara jsou drobné byliny s podzemní, kulovitou nebo poněkud zploštělou hlízou. Ve středu horní části hlízy je růstový pupen, při bázi zbytky loňské hlízy. U většiny druhů vyrůstá z hlízy nejprve květenství a po jeho odkvětu se teprve objevují listy, u části druhů se květenství objevuje společně s listy a výjimečně až po listech. Listy jsou řapíkaté (řapíky jsou někdy ukryté pod povrchem země), s čárkovitou, kopinatou, podlouhle eliptickou nebo lžicovitou čepelí. Čepel je na bázi sbíhavá na řapík, na vrcholu zaokrouhlená až uťatá, s rovným nebo zvlněným okrajem. Květenství je buď přisedlé na hlíze nebo vyrůstá na krátké až dlouhé, podzemní až krátce nadzemní stopce. Je tvořeno palicí obklopenou toulcem. Toulec je nadzemní nebo částečně, výjimečně i zcela podzemní. Většinou je sytě purpurový až temně zelený a ve spodní části bělavý, případně celý purpurový nebo celý bělavý. Palice může být kratší nebo delší než toulec a je členěna do několika zón. Její vrchol bývá sterilní, pod ním je zóna samčích květů, pak zóna oboupohlavná, ve spodní části pak zóna samičích květů. Samčí květy obsahují 2 tyčinky. Semeník samičích květů obsahuje jediné vajíčko. Plodem jsou bílé až fialové nebo purpurové, kulovité bobule uspořádané do podzemního nebo částečně nadzemního plodenství.\n\nRod biarum zahrnuje 21 druhů. Je rozšířen v jižní Evropě, severní Africe a na Blízkém a Středním východě. Centrum druhové diverzity je na Blízkém východě. Z jižní Evropy je udáváno celkem 7 druhů.\nNejvětší areál má druh \"B. tenuifolium\", rozšířený v severní Africe, jižní Evropě i Turecku, a \"B. dispar\" rostoucí ve Španělsku, severní Africe a na Sardinii. V jihozápadním Španělsku rostou endemické druhy \"B. carratracense\" a \"B. mendax\", na Krétě \"B. davisii\", v Řecku \"B. fraasianum\" a \"B. rhopalospadix\". Na řecký ostrov Simi zasahuje z jihozápadního Turecka i druh \"B. marmarisense\".\n\nBiara se vyskytují v oblastech s výrazně suchým létem. Jejich vegetační sezóna začíná v pozdním létě nebo začátkem podzimu s příchodem dešťů a trvá do časného léta, kdy zatahují. Většina druhů kvete na podzim nebo začátkem zimy.\n\nKvěty rostlin rodu biarum buď sladce voní nebo zapáchají a jsou opylovány zejména mouchami a brouky (zejména drabčíky a vrubounovitými).\n\nDruh \"Biarum tenuifolium\" popsal již Carl Linné v roce 1753 jako \"Arum tenuifolium\".\nRod \"Biarum\" je na základě morfologie tyčinek a způsobu otevírání prašníků dělen do 2 podrodů: Podrod \"Biarum\" zahrnuje druhy \"B. tenuifolium\" a \"B. rhopalospadix\", do podrodu \"Ischarum\" jsou řazeny všechny zbývající druhy.\n\nNěkteré druhy jsou pěstovány ve specializovaných sbírkách jako skalničky.\n\n"}
{"id": "1335560", "url": "https://cs.wikipedia.org/wiki?curid=1335560", "title": "Firefox Focus", "text": "Firefox Focus\n\nFirefox Focus (dříve Focus by Firefox, v německy mluvících zemích Firefox Klar) je mobilní webový prohlížeč od společnosti Mozilla zaměřený na soukromí. Je dostupný pro chytré telefony a tablety s operačními systémy iOS a Android. Vyznačuje se především jednoduchým rozhraním, blokováním nežádoucích prvků webových stránek, jako jsou reklamy, snippety sociálních sítí a analytické nástroje. Také nabízí možnost smazat veškeré údaje o prohlížení stiskem jednoho tlačítka.\n"}
{"id": "1335562", "url": "https://cs.wikipedia.org/wiki?curid=1335562", "title": "Sankeyův diagram", "text": "Sankeyův diagram\n\nSankeyův diagram (neboli \"bilanční diagram\") je grafické znázornění složení a časového průběhu stavu určité veličiny v určitém systému. Jeho autorem je irský inženýr Matthew Henry Phineas Riall Sankey (*1853 – †1921), který jej v roce 1898 použil pro zobrazení účinnosti parního stroje.<br> V diagramu se velikost sledované veličiny znázorňuje šířkou pásu.\n\nNejčastěji se Sankeyův diagram používá v technice pro znázornění účinnosti nějakého zařízení. V tomto případě je sledovanou veličinou energie (práce). Může ale také znázorňovat pohyb materiálu, financí, lidí a pod. v určitém časovém úseku (cyklus, den, rok,…). Pro dynamické procesy je Sankeyův diagram nejnázornější.\n\nPodobný diagram použil v roce 1869 Charles Minard, když na mapě Evropy znázornil velikost Napoleonovy armády při tažení do Ruska.\n"}
{"id": "1335635", "url": "https://cs.wikipedia.org/wiki?curid=1335635", "title": "Zásnuby ve snu", "text": "Zásnuby ve snu\n\nZásnuby ve snu (\"\") je opera o dvou dějstvích skladatele Hanse Krásy z roku 1933. Libreto napsali Rudolf Fuchs a Rudolf Thomas na námět novely Fjodora M. Dostojevského \"Strýčkův sen\". \n\nPremiéra proběhla v Novém německém divadle v Praze dne 18. května 1933. Dirigentem byl Georg Szell, režii měl Renato Mordo. Krása za tuto operu obdržel 28. října 1933 československou Státní cenu za literaturu a umění.\n\nPráci na opeře začal Krása v roce 1928. Libreto dokončili Rudolf Fuchs a Rudolf Thomas patrně v létě 1928. Na dokončení díla naléhal vedoucí operního úseku vídeňského nakladatelství Universal Edition, Dr. Hans Heinsheimer, V září 1930 bylo v časopisu Antakt oznámeno dokončení opery \"Feďa\". Později byl název změněn na \"\". , kdy byla byl pořízen klavírní výtah. Nastalo jednání o premiéře. O provedení světové premiéry opery měla zájem i Berlínská státní opera. jak vyplývá z dopisu generálního ředitele opery Ericha Kleibera ze dne 15. září 1930. O premiéru usiloval v roce 1931 i dirigent Fritz Busch, šéfdirigent Státní opery v Drážďanech. Ve hře byla i Vídeňská státní opera, zde ale bylo Krásovo dílo v roce 1931 dirigentem Clemensem Kraussem odmítnuto. V roce 1932 se uvažovalo i o premiéře v Manheimu, ale ani to nevedlo ke konkrétnímu výsledku.\n\nV říjnu 1932 byla dohodnuta premiéra v Novém německém divadle v Praze a byla stanovena na březen 1933. Situaci ale zkomplikovala nemoc jedné z hlavních představitelek, altistky Lydie Kindermann. Nejprve se uvažovalo o přeobsazení, kdy paní Kindermannovou nahradí paní Amerlingová. Nakonec byla premiéra odložena a provedena v původně plánovaném obsazení dne 18. května 1933 v rámci festivalu \"Maifestspiele\".\n\nRepríza dne 9. června 1933 byla přenášena Československým rozhlasem v přímém přenosu.\n\nKritici německy psaných listů v Praze (např. Prager Tagblatt - Max Brod, Der Auftakt - Erich Steinhard) byly pochvalné až nadšené. O opeře pochvalně referoval i Hans Heinz Stuckenschmidt v Berliner Zeitung.\n\nČeská kritika přijala dílo rovněž většinou příznivě, například Václav Talich v Národním Osvobození. Pouze dva kritici nesdíleli tento názor. František Bartoš v Lidových novinách napsal, že \"jde o dílo dramaticky nadaného autora, technicky pohotového, stylově dosud však nevyhraněného.\" Mirko Očadlík ve své kritice dílo zcela odmítl. Příkrost jeho odsudku vzbuzuje i dnes otázky, zda se v tomto případě nejednalo ještě o jiné pohnutky, než pouze hudební.\n\nPo skončení druhé světové války se dlouho zdálo, že dílo je ztraceno. Dirigent Israel Yinon nalezl ve vídeňském archivu foliant označený jako \"majetek Německého divadelního spolku v Praze\". V tomto balíku se nacházela rovněž partitura Krásovy opery včetně dirigentských poznámek Georga Szélla. Na základě tohoto objevu byla opera znovu inscenována v spolupráci Státní opery Praha a Národního divadla v Mannheimu. Obnovená premiéra proběhla 27. března 1994 ve Státní opeře Praha.\n\nDěje se v provinčním městě Mordasov kolem roku 1850 během jednoho dne.\n\nArchiv města Mordasova\n\nArchivář městečka si stěžuje na své povolání: neustále jen sbírat a přerovnávat papíry. Vzpomíná ale na den, kdy se u něho zastavil spisovatel Dostojevskij a zajímal se o příběh krásné Ziny, její matky, starého knížete a jeho proradného příbuzného Pavla. Podle toho příběhu později napsal novelu.\n\nMalý Zinin pokoj\n\nDo Zinina pokoje přichází Barbora a přináší jí květiny od jejího milého Fedi. Feďa je učitelem, je chudý a nemocný, navíc je pro své pokrokové názory sledován carskými úřady. Zina vzpomíná na krásné chvíle, které s Feďou prožila a slibuje mu věčnou lásku.\n\nObývací pokoj\n\nZinina matka Marja Alexandrovna se hádá se svou intrikánskou švagrovou Nastasjou, kterou trpí ve svém domě. Očekávají hosty. Mladý diplomat Pavel přijel navštívit Zinu, kterou miluje. Cestou potkal svého příbuzného, starého knížete, jemuž se rozbil kočár. Přivádí jej rovněž do Mariina domu. Maria v tom vidí příležitost provdat Zinu za bohatého ženicha. Pavel se dvoří Zině a pomlouvá Feďu, Zina ale prohlašuje, že zůstane Feďovi věrná. Nastasje se tyto záměry nelíbí, protože sama by se ráda za knížete provdala. Vchází kníže. Myšlenka, že by se oženil s mladou dívkou, se mu líbí. Potom vypráví zmatené příhody ze svých mladých let. Potom ale musí odjet na oběd s guvernérem. Marja přesvědčuje Zinu, aby si vzala knížete za muže. Tak získá bohatství, ze kterého bude moci zaplatit Feďovo léčení a až kníže zemře, může si Feďi vzít. Zina nejprve vzdoruje, ale nakonec podléhá matčiným argumentům. \n\nTýž pokoj později, slavnostně vyzdoben\n\nNastasja a Pavel pochopili Marjiny snahy a spojují se proti nim. Kníže se vrací do Marjina domu a Zina pro jeho pobavení zpívá árii z Belliniho opery \"Norma\". Její zpěv je ale neustále rušen hovory a intrikami ostatních. Kníže je Zinou nadšen a slibuje Marje, že si ji vezme za ženu a hned pošle pro svůj poklad, aby jej nevěstě předal. Pak se odebírá ke krátkému spánku, aby si odpočal. Pavel znovu naléhá na Zinu, ale ta jej odmítá. Pavel pak náhodou získá od Barbory Feďův dopis Zině, ve kterém ji žádá, aby k němu přišla. Pavel i Nastasja pochopili, že se situace nevyvíjí v jejich prospěch a rozhodnou se spojit své síly, aby tento stav zvrátili.\n\nbudoár Marjina domu\n\nKníže se probudil, zkouší si paruku a sděluje Pavlovi, že zasnoubení asi nebylo z jeho strany moc moudré. Pavel se jej snaží přesvědčit, že se mu to patrně jen zdálo. Kníže nejprve nevěří, ale uvědomuje si jiné své sny a nakonec se nechává přesvědčit a slibuje, že druhý den s Pavlem odjede.\n\nObývací pokoj, večer\n\nNastasja pozvala bez Marjina souhlasu Sofii Petrovnu a další paničky z městečka, aby byly svědky oslavy zásnub. Pavel obviňuje přítomné ženy, že chtěly ošálit knížete. Kníže se přichází rozloučit, mluví o zásnubách se Zinou. Pavel jej přesvědčuje, že to byl jen sen, Marja naopak, že zásnuby byly skutečné. Vchází Zina, omlouvá se za své chování, přiznává se ke své lásce k Feďovi a prosí knížete za odpuštění. Kníže je dojat, odpouští Zině a odchází. Marja si zoufá z neúspěchu svých snah. Pavel znovu vyznává lásku Zině. Nastasja má radost z Marjina neúspěchu a paničky z městečka se skvěle baví a sledují z okna, jak kníže odjíždí. V tom přichází Barbara se zprávou, že Feďa zemřel.\n\nArchiv města Mordasova\n\nArchivář vypráví, jak příběh dopadl: Marja prodala všechen majetek a odstěhovala se se Zinou z Mordasova. Podařilo se jí provdat Zinu za guvernéra kdesi na východě. Úředníci i důstojníci se tam obdivují krásné paní guvernérové, ale ta je chladná jako led. Nebýt svědectví zdejšího archivu, nikdo by nevěřil, že kdysi tak vřele milovala Feďu.\n\n\n\n"}
{"id": "1335640", "url": "https://cs.wikipedia.org/wiki?curid=1335640", "title": "VTB (banka)", "text": "VTB (banka)\n\nVTB je státem kontrolovaná banka v Rusku. Jejím největším akcionářem je Centrální banka Ruské federace s podílem 99,9%. Sídlo společnosti se nachází v Moskvě. Banka byla založena jako Vneshtorgbank ( \"\", банк внешней торговли, banka pro zahraniční obchod) v říjnu r. 1990 pro obstarávání zahraničně ekonomických kontaktů Ruské federace. Podle žebříčku renomovaného časopisu The Banker patří VTB mezi 1000 největších bank světa. Podle výše aktiv se řadí na 2. místo v Rusku. VTB je významným zdrojem úvěrů předním ruským firmám a silné postavení má i na retailovém trhu. Retailovou součástí banky VTB je VTB24. Předsedou představenstva banky VTB je Andrej Kostin.\n\nVTB podobně jako několik dalších ruských bank podléhá mezinárodním sankcím uvaleným na Rusko kvůli roli Moskvy v ukrajinské krizi. Ve třetím čtvrtletí 2014 přišla banka VTB skoro o celý zisk a požádala stát o finanční pomoc ve výši 250 miliard rublů. 5. prosince 2016 se stala terčem kybernetického útoku typu DDoS. Ruská kontrarozvědka FSB obvinila z útoku „zahraniční zpravodajské služby”, které se chystají s pomocí hackerů destabilizovat ruský finanční systém.\n\n"}
{"id": "1335644", "url": "https://cs.wikipedia.org/wiki?curid=1335644", "title": "I Sang-hjok", "text": "I Sang-hjok\n\nI Sang-hjok ( , anglický přepis: \"Lee Sang-hyeok\"; * 7. května 1996 Soul), známý také jako Faker, je jihokorejský profesionální hráč League of Legends. \n\nFaker se narodil 7. května 1996. On a jeho bratr byli vychováváni prarodiči a otcem. Faker vždy miloval puzzle a videohry, jako byl například Warcraft III. Ke konci roku 2011 objevil hru League of Legends a rychle v ní začínal být lepší a lepší. Opustil střední školu aby mohl vstoupit do již zmiňovaného týmu SK Telecom T1.\n\nV roce 2013 vstoupil do týmu SK Telecom T1, kde hraje prostřední linku. Je známý díky jeho vysoce mechanické dovednosti ve hře. Na vysoké úrovni hraje šampióny LeBlanc, Zed, Orianna, Ahri a Ryze. Je neustále hodnocen číslem jedna analytiky a často se mu říká \"bůh\" hry League of Legends. Je jedním ze 2 hráčů, kteří vyhráli League of Legends World Championship třikrát, a to v roce 2013, 2015, 2016. Faker také vyhrál All-Star Paris 2014, Mid-Season Invitational turnaj v roce 2016, Mid-Season Invitational turnaj v roce 2017 a IEM World Championship 2016. Na konci května 2017 Faker získal celkem 1 049 272 dolarů ze všech výher ve své kariéře. Je řazen na 40. pozici nejbohatších lidí z e-sportu.\n\nKdyž v roce 2013 Faker vstoupil do týmu SK Telecom T1, začínal zde jako mid laner. SKT T1 dominovalo mnoho týmům v mistrovství světa. V říjnu 2013 Faker dovedl tento tým k jejich první výhře v League of Legends World Championship.\n\nV roce 2014, SKT sloučilo jejich 2 týmy, SKT K a SKT S. Faker nadále zůstal mid lanerem pro SKT T1. Během roku 2014, SKT T1 bojovali, ale i tak se nekvalifikovali do League of Legends World Championship 2014.\n\nSKT T1 se umístili 3. v 2016 Summer League of Legends Champions Korea. Byli kvalifikovaní do 2016 League of Legends World Championship, kde ve finále porazili 3-2 tým Samsung Galaxy, a tak SKT T1 vyhráli svoje 3. mistrovství světa. Faker byl odhlasován pro nejvíc přispívajícího hráče tohoto turnaje.\n\nVe finále Worlds 2017 se tým SKT T1 umístil na druhém místě poté, co tým Samsung Galaxy v čele s hráčem Ambitionem obhájili svou původní pozici - tj. číslo 1. \n6. února 2017 Faker vysílal živě na protálu Twitch.tv, kde s 245 100 sledujícími překonal rekord v nejvíce sledovaném člověku na tomto portále.\n\nTým SKT T1 se po zdrcující prohře v sezóně 7 rozhodl trénovat a nakonec se neobjevil ani na Worlds 2018. Brzy po konci Mistrovství se do týmu přidal nový ADC hráč, vystupující pod přezdívkou Teddy.\n"}
{"id": "1335646", "url": "https://cs.wikipedia.org/wiki?curid=1335646", "title": "Bilha", "text": "Bilha\n\nBilha ( , \"Bilha\"), přepisováno též jako Bála, je biblická postava, která byla služkou Ráchel. Její jméno je vykládáno jako \"„Úlek“\" či \"„Opotřebovaná“\". Protože Ráchel neměla děti, dala svou služku Bilhu svému muži Jákobovi za ženinu. Bilha z tohoto svazku s Jákobem porodila syny Dana a Neftalího. Později se Bilha stala chůvou Benjamína – nejmladšího syna Ráchel, která brzy po porodu zemřela. Tehdy došlo k incidentu s Jákobovým lůžkem, do něhož byl zapleten nejstarší Jákobův syn Rúben. Tento incident je v knize Genesis popsán tak, jakoby \"„šel Rúben a ležel s ženinou svého otce Bilhou.“\"\n\n"}
{"id": "1335649", "url": "https://cs.wikipedia.org/wiki?curid=1335649", "title": "Chlorid radnatý", "text": "Chlorid radnatý\n\nChlorid radnatý (RaCl) je radioaktivní anorganická sloučenina, první sloučenina radia izolovaná v čisté podobě; Marie Curie a André-Louis Debierne použili tuto látku k oddělení radia od barya. Kovové radium bylo poprvé připraveno elektrolýzou roztoku RaCl za použití rtuťové katody.\n\nChlorid radnatý krystalizuje z roztoku jako dihydrát, ze kterého lze krystalovou vodu odstranit žíháním při 100 °C na vzduchu po jednu hodinu a následně 5,5hodinovým žíháním v argonu při 520 °C. Je-li očekávána přítomnost dalších aniontů, dehydratace by měla být provedena za přítomnosti chlorovodíku.\n\nChlorid radnatý lze také připravit dehydratací síranu radnatého suchým vzduchem a následným žíháním síranu  proudu chlorovodíku nebo zahříváním bromidu radnatého v chlorovodíku.\n\nChlorid radnatý je bezbarvá až bílá sůl, která se – obzvláště, je-li zahřívána – vyznačuje modrozelenou luminiscencí. S časem se jeho barva mění na žlutou; případná příměs barya způsobí růžový odstín. Je hůře rozpustný ve vodě než ostatní chloridy kovů alkalických zemin – při 25 °C je jeho rozpustnost 245 g/l, zatímco u chloridu barnatého je to 307 g/l; v roztocích kyseliny chlorovodíkové je tento rozdíl ještě výraznější. Tato vlastnost se využívá v prvních krocích oddělování radia od barya frakční krystalizací. RaCl je nerozpustný v koncentrované kyselině chlorovodíkové.\n\nPlynný chlorid radnatý tvoří molekuly RaCl podobně jako je tomu u ostatních halogenidů kovů alkalických zemin. Plyn vykazuje silnou absorpci ve viditelném spektru na vlnových délkách 676,3 nm a 649,8 nm; disociační energie vazby Ra-Cl je odhadována na 2,9 eV a její délka na 292 pm.\n\nNa rozdíl od diamagnetického chloridu barnatého je chlorid radnatý paramagnetický. Od chloridu barnatého se liší i barvením plamene: zatímco BaCl barví plamen do zelena, RaCl jej barví do červena.\n\nChlorid radnatý se používá v úvodních fázích oddělování radia od barya během extrakce radia z uraninitu.\n\nTaké se používá v lékařství k získávání radonu, který se následně využívá v radioterapii.\n\nRaCl je radiofarmakum vyzařující částice alfa, které se využívá v radioterapii a patří k nejpotentnějším léčivům vůbec; obvyklá dávka u dospělého člověka (50 kBq/kg) odpovídá přibližně 60 nanogramům.\n"}
{"id": "1335651", "url": "https://cs.wikipedia.org/wiki?curid=1335651", "title": "Zilpa", "text": "Zilpa\n\nZilpa ( , \"Zilpa\"), přepisováno též jako Zelfa, je biblická postava, která byla služkou Ley, manželky Jákoba. Její jméno je vykládáno jako \"„Pohrdaná zde“\" či \"„[ta] Nízkých úst“\". Protože Lea přestala rodit děti a viděla, že její sestra Ráchel dala svou služku Bilhu jejich společnému muži Jákobovi za ženinu, dala i ona Jákobovi za ženinu svou služku Zilpu. Zilpa Jákobovi porodila dva syny, které Lea pojmenovala Gád a Ašer.\n\n"}
{"id": "1335653", "url": "https://cs.wikipedia.org/wiki?curid=1335653", "title": "Milánský svícen", "text": "Milánský svícen\n\nTakzvaný Milánský či Jeruzalémský svícen je lité dílo, jehož nejstarší část měl podle legendy roku 1158 získat český král Vladislav I. z obléhaného Milána a darovat jej pražské katedrále svatého Víta.\n\nSvícen stojí na mramorovém piedestalu trifoliového tvaru s nápisem v gotické majuskuli (\"Istud est Candelabr(um): de templo salomonis in iherusaleme vi armata receptum in mediolano per duces et barones Boemie: A d m ccc. xc. v hi(c) locat(um) est,\" česky \"Toto jest svícen z chrámu Šalamounova v Jeruzalémě, brannou mocí vzatý v Miláně vévodou a pány českými. Byl zde umístěn léta Páně 1395\"), který byl původně vybarven rumělkou a uhlem. Pod ním je mladší kamenný válec.\n\nNoha svícnu je nejstarší a její dekor je složen z figur, lvů a propletených draků a rostlinného ornamentu. Celá kompozice směřuje do středu, ze kterého vybíhá stvol. Noha stojí na třech nožkách, které jsou tvořeny těly bestií s tlapami a otevřenou tlamou k nimž přiléhají další dva draci jejichž krky se nad nimi sbíhají. Na jejich krcích sedí nazí muži, strkající jednu ruku do jejich tlamy a druhou ruku do tlamy za nimi sedícího lva. Tito draci jsou dále propleteni, na pomyslných stranách nohy svícnu, s dalšími draky, kteří se zakusují do noh mužské postavy, vždy jakoby sedící uprostřed mezi jednotlivými nohami svícnu. Jednotlivé postavy se liší svým vzhledem a gesty, všechny ale mají rozkročené nohy a antikizující šat. Jedna z těchto postav je bezvousá, oděna do tuniky s pásem a třásněmi. Na hlavě má věnec, svůj pohled směřuje před sebe a rukama jakoby odtlačí draky vedle sebe. Druhá z těchto tří postav má vousy, opět tuniku a na něm šupinovité brnění včetně límce, rukama se drží úponků a svůj pohled směřuje vpravo vzhůru. Třetí postava je vousatá, oděna pouze do tuniky, opět se drží úponků a vzhlíží vzhůru. Tři nahé postavy rovněž vzhlíží vzhůru, přičemž jedna má bederní roušku a jedna má vousy. Všechny postavy pak mají sandály.\n\nDřík svícnu je tvořen třemi balustrovými částmi, které jsou zdobeny rostlinným ornamentem. Na spodní části je vévodský znak a nápis \"LEOPOLDVS GVILIELMUS ARCHIDVX AUSTRIӔ FE 1641\". Z vrcholu dříku, na kterém stojí beránek s pozvednutou levou nohou (ve které měl původně prapor), vybíhá sedm větších ramen a šest menších ramen esovitého tvaru. Na kalíšcích delších ramen jsou poprsí sv. Václava s korunou a praporem, Cyrila s infulí a ratolestí, Víta s korunou, Metoděje s knihou, píšícího Vojtěcha v kutně, Ludmily s plachetkou na hlavě a Anežky s modelem kostela, rovněž s plachetkou.\nPrvní písemná zmínka je o noze svícnu v kronice tak řečeného Dalimila dokončené před rokem 1314. Kronika říká, že ji král Vratislav získal i s další kořistí při dobytí Milána a stojí před oltářem u sv. Víta v Praze. Její legendární původ má být v Šalamounově chrámu v Jeruzalémě. Obléhání se však účasnil král Vladislav v roce 1158, po němž se vrátil kvůli nemoci domů. Podobný příběh je také v Pulkavově kronice, jejíž první redakce navíc sděluje, že král vzal nohu v milánském kostele, v němž se nacházely ostatky třech králů. Svícen byl pravděpodobně v celistvém stavu se sedmi rameny dovezen do Prahy a posléze králem darován svatovítskému chrámu, kde byl však nejspíše roku 1279 poškozen rabujícími vojáky Oty Braniborského a roku 1619 svícen \"poškozovali a lámali\" kalvinisté. Po poničení byla noha svícnu, či část svícnu, upravena na pulpit a takto sloužila až do roku 1641, kdy nechal k noze Leopold Vilém vyrobit nový svícen.\nRoku 1851 požádal profesora Gruebera pruský král Fridrich Vilém IV. o kopii Milánského svícnu do svých sbírek, kterou provedl sochař Ziebland, jenž rovněž analyzoval složení kovu. V roce 1988 byl svícen prohlédnut, očištěn a přepatinován. V roce 2010 byla podle nohy svícnu vytvořena gumová forma pro výrobu odlitku, posléze byl svícen očištěn od nečistot a konzervačního vosku, vyleštěn a opět konzervován voskem.\n\nLiteratura zmiňující se od konce 16. století o svícnu se z počátku pouze omezovala na jeho umístění a původ, na základě nápisu na podstavci svícnu. Posléze uváděla zhotovení nového dříku arciknížetem Leopoldem v roce 1641. Až Jan Dubravius roku 1687 píše, že noha svícnu je zdobena velmi ušlechtile pojatými proplétajícími se postavami mladíků. Mnozí autoři vycházející z legendy věřili, že původ svícnu je v Jeruzalémě, takže se jejich datace pohybovala od 6. do 9. století. \n\nFriedrich von Raumer roku 1817 poznamenal, že se jistě nejedná o židovskou práci, ale spíše o byzantskou, avšak sám přiznává značnou uměleckost a charakterističnost, kterou bychom nečekali ani v pozdně-byzantské době a navrhuje jeho bližší prozkoumání. \n\nJosef Dobrovský roku 1828 vyvrátil verzi příběhu, podle které měl svícen darovat biskup Daniel účastnící se bojů v Miláně, a Dalimilův příběh označil za nevěrohodný. \n\nJako první samostatnou studii o noze svícnu napsal Carl Weiss roku 1858, který označil vztah figur se lvy a draky jako běžné vyobrazení souboje dobra se zlem. Vyvrací však teorii Arthura Martina, který interpretoval motivy pomocí severské mytologie jako děti Lokiho a Angrbody – jmenovitě jako Hel, vlka Fenrira draka Midgara, které bojují s Týrem a Ásy. Podle Weisse se spojení svícnu s příběhy z islandské Eddy u křesťanského předmětu zdá jako nesmyslné, konstatuje také, že styl svícnu zapadá do druhé poloviny 12. století. Weiss také vyloučil možnost, že by pražská noha svícnu patřila k dříku z Klosterneuburgu, jemuž chybí noha. \n\nRovněž Legis-Glückselig označuje nohu za velmi podobnou předgotickému umění z období kolem roku 1200. Milánskému svícnu se věnoval rovněž Anton Springer se ve své ikonografické studii svícnů z roku 1860. Nalezl jisté spojitosti sedmiramenných svícnů s menórou na Titově oblouku, která má na svém podstavci vyobrazeny leviatany. I přes to, že nejde o věrné zobrazení svícnu z Šalamounova chrámu, nepochybuje o něm jako vzoru pro pozdější sedmiramenné svícny. Časté zpodobnění noh svícnů ve tvaru zvířecích nohou či draků vysvětluje jednoduše jako odraz jejich mobilnosti, nebo jako pokračování antické tradice v zobrazení zvířat, která jsou lákána světlem. Svícen jako zdroj světla spojil pomocí několika textů a citátů z bible s Kristem čí církví samotnou, která triumfuje nad mocnostmi noci, pod nímž se dá hledat pozemské zpřítomnění ráje nebo také pokoření netvorů a zvířat a proměnění divoké povahy ve věčný mír v životě světla. Má jít o parafráze žalmů, takže nahé postavy na zvířatech vyjadřují mír, bezmocnost zla a ochranu slabých a nevinných. Proto tváře postav nevyjadřují bázeň a ohlížejí se po světle, jež je chrání. Podle něj za předpokladu, že je svícen spojen s Kristem, zobrazení draků a lvů na jeho noze může být jejich symbolickým pošlapáváním, které je zobrazeno na několika diptyších. \n\nBernhard Grueber roku 1872 dodává, že noha svícnu svou kompozicí a kostýmy odkazuje na karolinské období, což lze srovnat například s Tassilovým kalichem, navíc označuje svícen za byzantskou práci 12. až 13. století. \n\nKarel Mádl se svém článku z roku 1884 udivoval nad absencí jakékoli zmínky o svícnu v dobové kronice kanovníka Vincence, který se osobně účastnil tažení na Milán. Ten ve své kronice vypráví, že po pokoření Milána 8. září 1158 obdržel král Vladislav od Fridricha Barbarossy umělý diadém, který kdysi císaři daroval anglický král, a před svým návratem do Čech tisíc hřiven a jiné dary. Pro Mádla bylo zvláštní, že se kronikář nezmínil ani slovem o jistě tak vzácném a starobylém předmětu. Ikonografii svícnu vysvětluje pomocí nápisu na Gloucesterském svícnu a konstatuje: \"drakovité nestvůry vždy byly představitelem zla, a zejména lvi, neboť dle písma obchází ďábel jako lev řvoucí, hledaje koho by pohltil; světlo pak symbolicky vyznačuje nadšení víry. Uchvacuje-li zlo, ďábel, satanáš člověka, jest jediná spása tohoto ve světle víry, a k tomu pohlíží mužové na noze pražského svícnu\". Mádl byl rovněž skeptický k tomu, že by tak malá noha nesla sedmiramenný svícen, což vychází z označení jako Šalamounova svícnu. Na svícnu údajně také našel zbytky zlacení. \n\nDalší badatel F. J. Lehner označil tak mistrně provedené dílo jedině jako italské díky staré římské tradici a zkušenosti. \n\nVáclav V. Štech vyslovil názor, že styl nohy svícnu je nejvíce podobný fragmentu z Remeše (kolem poloviny 12. století), který i přes svou plošnost a schematický ornament typický pro Německo, projevuje podobný vztah postav k ornamentu a příbuznou kompozici. Trivulziův svícen, který byl rovněž s pražským svícnem spojován, označil za rozhodně mladší a mnohem plošší ve svém ornamentu. Noha pražského svícnu se podle něj vyznačuje dokonalou rovnováhou postav, zvířat a ornamentu, znamenitou znalostí těla v pohybu a úplným zvládnutím draperie, čímž předčí i Remešský fragment. Svícen označil za francouzské dílo z první poloviny 12. století, soudě podle podobných slonovinových diptychů a charakteristického postavení nohou.\n\nOtto von Falke, který publikoval rozsáhlý katalog středověkých svícnů, se zastává starší teorie o společném původu pražského svícnu a Trivulziova svícnu (kolem 1200), obojí údajně od Mikuláše z Verdunu. U postranních postav pražského svícnu vidí předlohu ve skupině svícnů, na nichž jsou zobrazeny postavy sedící nad hlavou, z nichž vybíhají prameny ornamentu. Nahé postavy pak srovnal s říčními bohy na Trivulziově svícnu nebo s postavami na čele relikviáře Anna II. z roku 1183 rovněž od Mikuláše. Podle něj pražský svícen spojuje stejné podněty, jaké měla dílenská tvorba Mikuláše z Verdunu a Reniera z Huy na formu a dekoraci malý svícnů v oblasti Mázy z 12. století. \n\nJelikož se má za to, že pražský svícen měl sedm ramen, byl ve své publikaci zmíněn kolínským historikem Peterem Blochem, který se detailně věnoval těmto víceramenným svícnům. Jejich původ hledal ve svícnu, který stál na oltáři v Šalamounově chrámu (menora), později zobrazeném na Titově oblouku. Symbol sedmiramenného svícnu byl podle něj přejat již ranými křesťany a jeho ramena chápána jako sedm darů ducha svatého. Tento typ svícnu byl brzy také spojen se stromem Jesseho a Kristem, svícen tak odkazuje na Starý i Nový zákon, čímž jej lze spojit se stromem života. Bloch rovněž poukazuje na to, že Církev je spojena s konceptem Nebeského Jeruzaléma a doprovázena ideou Nového chrámu. Právě sedmiramenný svícen byl umístěn Karlem Velikým společně s modelem trůnu v jeho novém chrámu, kterým ideologicky rekonstruuje Šalamounův chrám, čímž se pomyslně pasuje na nového Šalamouna a vládce křesťanstva. Pražský svícen, který datuje roky 1130–40, asocioval Bloch spolu s Remešským, Trivulziovým a Brunšvickým svícnem se stromem Jesseho a jako nejstarší příklad uvedl svícen v Klosterneuburgu. V pozdějším článku vidí Bloch podobnost stylu hlav a ornamentu na pražském svícnu s bronzovými dveřmi z Hnězdna a navrhuje původ obou v Čechách, možná v Praze, a to i přes tradovaný původ, jež však považuje za pouhou legendu. \n\nOproti tomu Mašín a Fillitz vyvrací Blochovu teorii a podporují názory Falkeho, že pražský svícen, jehož způsob zpracování postav a prostoru vrcholí v díle Mikuláše z Verdunu, není nutně ze stejné doby nebo okruhu umělců. Nohu svícnu zařadili mezi fragment z Remeše a milánský svícen. Jako jediné možné období, kde mohlo takové dílo vzniknout, vidí okolo roku 1160 v oblasti Mázy a Lotrinska. Stejný názor má Klement Benda, opíraje se o aktuální poznatky o českém kovolitectví a nové datování hnězdenských dveří do pozdější doby, svícen však datuje před polovinu 12. století.\n\nKompozičně se noha svícnu řadí do 12. století, její trojdílné členění se vyskytuje již od 11. století. Anežka Merhautová nepovažuje zařazení svícnu Hermannem Fillitzem mezi fragment svícnu z Remeše (kolem poloviny 12. století) a Trivulziův svícen v Miláně (kolem 1200) za relevantní, protože oba svícny jsou odlišně zpracovány, plochy dračích křídel výrazněji dominují v jejich kompozici a pražský svícen má jiné pojetí figur, které jsou výrazněji individualizovány, z čehož jde předpokládat nějaký vzájemný vnitřní vztah. Postavy pražského svícnu srovnává s prací Reniera z Huy a jím ovlivněných děl, především s křtitelnicí z Lutychu (1107-1118), dále s kadidelnicí z Muzea v Lille (2. čtvrtina 12. století). K jejich rozevlátým rouchům a poloze nohou vidí možnou paralelu u Lutyšské knižní desky (3. čtvrtina 12. století), nebo vzdálenou podobnost s vyobrazením \"Maiestas Domini\" v lutyšském sakramentáři (kolem 1164), s postavami přenosného oltáře sv. Mořice ze Siegburgu (kolem 1160) či na slonovinové desce lutyšského evangeliáře (1100-1120). Krunýř u jedné z postav porovnává se slonovinou z 10. století, skříňkou z Troyes (11.století) a s figurou sv. Mořice na desce knihy v Gutenberg-Museum v Mohuči (11. století). Roucho třetí ověnčené postavy pak srovnává s postavami na víku slonovinové Lipsanotéky (4. století) a na antických sarkofázích, čímž dodává, že roucha všech tří postav mají svým vzhledem původ v antice.\n\nPodle Merhautové nejsou nahé postavy zcela běžné, objevují se však u svícnů z Hildesheimu a Remeše, naopak postavy strkající ruku do tlamy jsou běžné. Výtvarné pojetí nahých postav podle ní nepopírá znalost antického umění. Vzhled dračích těl a jejich tlam, proplétání s úponky a plošnější kompozice se ji jeví jako pasující do poloviny 12. století v oblasti Mázy a Švábska. Draky Merhautová stylově srovnává se svícnem z Německého národního muzea, ale pro lvy nenachází žádnou bližší analogii.\n\nPoslední pokus o vysvětlení ikonografie svícnu provedla Merhautová. Motivy svícnu se snaží vysvětlit primárně pomocí třech postav, které zdánlivě trůní na úponcích a jejich chodidla jsou přidržována draky. Dvě postavy se úponků drží a třetí má věnec na hlavě, přičemž odstrkává těla draků. Palmetové úponky se podle Merhautové v kompozici svícnu spojují a převažují v ní, čímž navozují představu koruny stromu, Stromu života, který vítězí nad draky. Podle Merhautové chtěl autor svícnu zřejmě zobrazit tzv. kmen Jesseho, který se objevuje v různých druzích umění, což by vysvětlovalo trůnění postav. Postava odstrkávajíce od sebe draky je podle ní král David, a to na základě věnce na hlavě a vznešeného oděvu přizpůsobenému 12. století. Absenci koruny, kterou David běžně mívá, nepovažuje za problém, jelikož zobrazení Davida bez koruny není neobvyklé. Navíc, podoba postavy prý spojuje zobrazení jak panovníka, tak i poety, snad Davida žalmisty, což naznačují mírný výraz a gesta postavy. Merhautová rovněž poukazuje na frontálnost a symetričnost této části svícnu, jež může být obsahovým východiskem a zdůrazněním Kristova původu v rodu Davidově. \n\nU další postavy oděné v římsky či byzantsky vypadajícím brnění usuzuje Merhautová, že jde o zobrazení císaře či vladaře, což podporuje také držení těla, gesta a moudrý výraz tváře s vousy. Oproti Davidovi je tato postava starší, podobně trůnící, avšak držící se palmetových úponků, čímž má být zdůrazněna spojitost se stromem. Merhautová podle toho usuzuje, že jde nejspíše o krále Šalamouna, moudrého a dlouho vládnoucího otce Davidova.\n\nTřetí postava je vousatá a až na prostou tuniku nesoucí na sobě, je podobná Šalamounovi. Její vzhled není královský, avšak drží se úponků stromu kvůli čemuž si Merhautová myslí, že je to samotný Jesse. Jako vizuální analogii uvádí iluminaci ve \"Vitae Sanctorum\" (1100-20) a bibli ze St. Bénigne, i přes to, že zobrazují až na Jesseho jiný výběr postav rodokmenu. V případě svícnu je zobrazení postav v horizontální poloze. Volbu postav srovnává Merhautová s rodokmenem v okně v Chartres (1150-55), který má kombinovat text Izajášovy knihy a Matoušova evangelia, či s pozdějšími okny v Arnsteinu nebo Freiburgu, kde se nachází nad Jessem pouze David a Šalamoun.\n\nNahé postavy svícnu, z nichž jediná má bederní roušku, jsou podle Merhautové a některých předešlých badatelů v mírumilovném vztahu se zvířaty. Merhautová souhlasí s Blochem, že je na svícnu ilustrována Izajášova vize o svornosti lidí se zvířaty. Navíc pohled těchto postav směřuje vzhůru, snad k nyní chybějícím stvolům svícnu se světlem, symbolem Krista. Vize o svornosti vyjadřující ráj, čili posmrtný cíl křesťana, zároveň naznačuje návaznost Nového a Starého zákona, reprezentovaného postavami rodokmenu. Merhautová rovněž polemizuje nad spojením Adama, zde jako vousaté nahé figury se svými syny, a Nového Adama (Kristus) ve formě svícnu. U třech nahých postav rovněž navrhuje, že může jít také o vyobrazení představ o těch věcích lidstva (ante legem, sub lege, sub gratia).\nHistorické prameny uvádí, že byl svícen získán během obléhání Milána, avšak kronika Vincencia, který se obléhání sám zúčastnil, tento svícen vůbec nezmiňuje. Podle Merhautové absence zmínky o svícnu v kronice nevylučuje jeho získání v Itálii. Vincencius se prý omezil jen na obecné zmínky o darech a nezmiňuje ani tehdy vzácné knihy. Navíc, Dalimilovu zmínku považuje za věrohodné zaznamenání písemné či ústní tradice, kterou nejspíš přejal od samotné kapituly a jako jeho výmysl ji nepovažuje. Bez tradice, jak podotýká, si nelze vysvětlit ani pozdější verze z Pulkavovy kroniky, zmiňující i konkrétní kostel, nebo nápis na mramorovém podstavci. Dovezení svícnu z Milána králem Vladislavem prý podporuje i martyrologium svatovítského kostela, podle něhož dovezl z Milána několik relikvií. Merhautová tím úplně vylučuje, že by byl svícen darem biskupu Danielovi, tak jak navrhovali někteří předešlí badatelé , král tedy svícen mohl dovést nejdříve roku 1158 a darovat jej svatovítskému chrámu. \n\nKdo byl objednavatelem svícnu pro Milán není jasné, podle Pulkavy stál svícen možná v kostele s ostatky Třech králů (snad Basilica di Sant'Eustorgio) a do Prahy byl podle Merhautové dovezen celý. Nekompletní svícen by totiž byl nevhodným darem, takže k jeho poškození tedy muselo dojít později. Merhautová poukazuje na Dalimilovo naznačení slovy „\"nynějšie dielo nemóž sě jiej vrovnati\"“, což Merhautová interpretuje tak, že Dalimil viděl ve 14. století na oltáři již opravený svícen, jehož horní část se noze nemůže kvalitou rovnat. K poškození mohlo podle ní dojít při vpádu rabujících Němců do kostela v roce 1279. Dále byl svícen poškozen kalvinisty roku 1619 a nakonec byl jeho dřík zcela nahrazen novým roku 1641. \n\nNa základě stylové analýzy a historických pramenů byl svícen nejspíše ulit mezi lety 1150 až 1158, pravděpodobně v oblasti řeky Mázy. Merhautová svícen řadí svojí prostorovostí a vzdušností mezi nejnáročnější svícny své doby a podle náročné a provázané ikonografie byl její autor ze vzdělaného prostředí, nejspíše klášterního centra.\n\nOznačení materiálu, z kterého je noha svícnu vyrobena není v literatuře jednoznačné. Často je uváděn bronz, noha je však vyrobena z mosazi. Tuto skutečnost zmiňuje také Zebererova redakce Dalimilovy kroniky (před r. 1459) slovy: \"noha sviecnóv\" [...] \"z mosazi vtipně slita\".\n\nSvícen byl součástí výstavy \"Pražský hrad v umění poštovní známky\" v roce 2010. Noha svícnu byla od 23. listopadu 2017 v Moskvě ve Státním historickém muzeu na výstavě \"Příběh pražského hradu\".\n\nJeden z dvou odlitků nohy svícnu je vystaven v expozici \"Příběh pražského hradu\".\n\n\n\n"}
{"id": "1335654", "url": "https://cs.wikipedia.org/wiki?curid=1335654", "title": "16. ročník udílení Screen Actors Guild Awards", "text": "16. ročník udílení Screen Actors Guild Awards\n\n16. ročník udílení Screen Actors Guild Awards se konal 29. ledna 2010 ve Shrine Exposition Center v Los Angeles v Kalifornii. Ocenění se předalo nejlepším filmovým a televizním vystoupením v roce 2009. Nominace oznámily dne 17. prosince 2009 Michelle Monaghan a Chris O'Donnell. Ceremoniál vysílaly stanice TNT a TBS. Speciální cenu získala Betty White.\n\nTučně jsou označeni vítězové.\n"}
{"id": "1335655", "url": "https://cs.wikipedia.org/wiki?curid=1335655", "title": "Jedenspeigen", "text": "Jedenspeigen\n\nJedenspeigen je městys v Rakousku ve spolkové zemi Dolní Rakousy v okrese Gänserndorf.\n\nJedenspeigen se nachází ve spolkové zemi Dolní Rakousy v regionu Weinviertel. Rozloha území městyse činí 23,19 km², z nichž 8,1 % je zalesněných.\n\nDoprava\n\nÚzemím městyse prochází Zemská silnice B49. Souběžně s ní tudy také vede železniční trať, na které jsou dvě vlakové stanice.\n\nÚzemí městyse Jedenspeigen se skládá ze dvou částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Jedenspeigen je Reinhard Kridlo ze strany ÖVP.\n\n\n"}
{"id": "1335657", "url": "https://cs.wikipedia.org/wiki?curid=1335657", "title": "Bučanka", "text": "Bučanka\n\nBučanka je zaniklá usedlost v Praze-Nuslích, která se nacházela ve svahu pod Kongresovým centrem. Na jejím místě stojí vila Bělka.\n\nUsedlost postavil právník a univerzitní profesor dr. Josef Buček z Heraltic (1741-1821) a založil při ní rozsáhlý sad. Ke třem budovám postaveným kolem podélného dvora otevřeného k jihozápadu patřilo 217 sáhů půdy.\n\nOd 40. let 19. století ji vlastnil Václav Vnouček a roku 1853 ji koupil purkmistr Václav Bělský (1818-1878). Ten dal vedle budov usedlosti postavit novou stavbu s čp. 48 v romantizujícím stylu - vilu Bělku, hospodářský dvůr byl do nově vzniklého areálu včleněn a pomalu zanikl.\n\nOd vily západním směrem za schodištěm jsou dochovány zbytky terasovité zahrady.\n\n\n\n"}
{"id": "1335661", "url": "https://cs.wikipedia.org/wiki?curid=1335661", "title": "Mosambik (ostrov)", "text": "Mosambik (ostrov)\n\nMosambik je malý ostrov při pobřeží stejnojmenného afrického státu. Nachází se v severní části státu, z územně-administrativního hlediska je součástí provincie Nampula. Ostrov je korálového původu, má protáhlý tvar půdorysu táhnoucí se ve směru jihozápad-severovýchod, na délku měří cca 3 km, na šířku 350 m. S pevninou je propojen 3 km dlouhým mostem.\n\nCelý ostrov je pokryt městkou zástavbou historického koloniálního města Mosambik, které zde zbudovali Portugalci. První osadníci z Evropy se zde začali usidlovat již na začátku 16. století a zdejší opevněné město sloužilo jako obchodní přístav a zastávka při cestě lodí do Indie. Do historie města zasáhli kromě Portugalců mimo jiné také Francouzi, Arabové, Angličané a Nizozemci. Město bylo až do roku 1898 správním střediskem kolonie Portugalská východní Afrika. Pro své mnohé historické budovy byl celý ostrov v roce 1991 zapsán na seznam světového kulturního dědictví UNESCO.\n"}
{"id": "1335665", "url": "https://cs.wikipedia.org/wiki?curid=1335665", "title": "15. ročník udílení Screen Actors Guild Awards", "text": "15. ročník udílení Screen Actors Guild Awards\n\n15. ročník udílení Screen Actors Guild Awards se konal 25. ledna 2009 ve Shrine Exposition Center v Los Angeles v Kalifornii. Ocenění se předalo nejlepším filmovým a televizním vystoupením v roce 2008. Nominace oznámily dne 18. prosince 2009 Angela Bassett a Eric McCormack. Ceremoniál vysílaly stanice TNT a TBS. Speciální cenu získala James Earl Jones.\n\nTučně jsou označeni vítězové.\n"}
{"id": "1335669", "url": "https://cs.wikipedia.org/wiki?curid=1335669", "title": "Ğ", "text": "Ğ\n\nĞ (minuskule ğ) je písmeno latinky. Nazývá se G s obloučkem. Vyskytuje se v abecedě turkických jazyků, konkrétně ázerbájdžánštiny, tatarštiny, krymské tatarštiny, turečtiny, lazštiny, baškirštiny a karačajevo-balkarštiny. Jako písmeno cyrilice je zapisováno jako znak Ғ a jako písmeno gruzínského písma ღ. V ázerbájdžánštině se za dob, kdy se psala arabským písmem, zapisovalo písmeno jako znak ﻍ, dříve též jako již nepoužívaný znak latinky Ƣ. Čte se jako velární aproximanta (ɰ), což je vyslovování asi mezi V a R. V Unicode má majuskulní tvar kód U+011E a minuskulní U+011F. Na české klávesnici je možné ho zapsat jako + a .\n"}
{"id": "1335673", "url": "https://cs.wikipedia.org/wiki?curid=1335673", "title": "Halfdan Ragnarsson", "text": "Halfdan Ragnarsson\n\nHalfdan Ragnarsson (staronorsky \"Hálfdan\" staroanglicky \"Halfdene\" či \"Healfden\") ( - 877 hrabství Down) byl vikingský vůdce a velitel Velké pohanské armády, která napadla anglosaská království v roce 865. Podle tradic zaznamenaných v norských ságách byl jedním ze synů Ragnara Lodbroka. Dalšími Ragnarovými syny a Halfdanovými bratry byli Björn Železný bok, Ivar Bezkostý, Sigurd Snake-in-the-Eye a Ubba. Byl prvním vikingským králem v Northumbrijském království a pretendentem královského trůnu v království Dublin. Zemřel v bitvě u Strangford Loughu v roce 877, když se snažil dosáhnout svých irských nároků.\n"}
{"id": "1335676", "url": "https://cs.wikipedia.org/wiki?curid=1335676", "title": "Jednoduchá vazba", "text": "Jednoduchá vazba\n\nV chemii se jako jednoduchá vazba označuje vazba mezi dvěma atomy, které se účastní dva valenční elektrony, atomy tedy sdílejí jeden elektronový pár. Jednoduchá vazba je tedy druhem kovalentní vazby. Lewisovým vzorcem se zapisuje AːA nebo A-A, kde A jsou atomy vázaných prvků. V prvním případě každá tečka představuje jeden sdílený elektron a v druhém čárka označuje sdílený pár elektronů.\n\nExistuje také dvojná a trojná vazba; tyto vazby mají obecně vyšší energii a menší délku než vazba jednoduchá.\n\nJednoduchá vazba je obvykle typu sigma, v diboru jde o vazbu typu pí (dvojná vazba se skládá z jedné vazby sigma a jedné vazby pí a trojná z jedné vazby sigma a dvou vazeb pí).\n\nČásti molekul mohou kolem jednoduché vazby rotovat, což u násobných vazeb není možné.\n\nJednoduché vazby se často vyskytují v dvouatomových molekulách jako jsou například H, F a H-Cl; také ve víceatomových molekulách (alkany, HO).\n\n"}
{"id": "1335678", "url": "https://cs.wikipedia.org/wiki?curid=1335678", "title": "14. ročník udílení Screen Actors Guild Awards", "text": "14. ročník udílení Screen Actors Guild Awards\n\n14. ročník udílení Screen Actors Guild Awards se konal 27. ledna 2008 ve Shrine Exposition Center v Los Angeles v Kalifornii. Ocenění se předalo nejlepším filmovým a televizním vystoupením v roce 2007. Nominace oznámily dne 18. prosince 2009 Jeanne Tripplehorn a Terrence Howard. Ceremoniál vysílaly stanice TNT a TBS. Speciální cenu získala Charles Durning.\n\nTučně jsou označeni vítězové.\n"}
{"id": "1335681", "url": "https://cs.wikipedia.org/wiki?curid=1335681", "title": "Kostnice (Nové Městečko)", "text": "Kostnice (Nové Městečko)\n\nKostnice v katastru vesnice Nové Městečko poblíž vsi Annín je barokní stavba umístěná na okrouhlé kamenné hřbitovní zdi kostela svatého Mořice. Její prostory se šindelovou střechou ukrývají na 5000 lidských kosterních pozůstatků. Dosud nebyly tyto kosterní pozůstatky prozkoumány a není ani jasné odkud kosti pocházejí. Dochovaná nástěnná výmalba interiéru kostnice přípomíná tzv. Memento mori. \n"}
{"id": "1335683", "url": "https://cs.wikipedia.org/wiki?curid=1335683", "title": "SSV Ulm 1846", "text": "SSV Ulm 1846\n\nSSV Ulm 1846 (celým názvem: Schwimm- und Sportverein Ulm 1846 e. V.) je německý sportovní klub, který sídlí ve městě Ulm ve spolkové zemi Bádensko-Württembersko. Založen byl v roce 1970 po fúzi klubů TSG Ulm 1846 a 1. SSV Ulm 1928. V roce 2009 se od sportovního klubu osamostatnil fotbalový oddíl, který začal vystupovat pod názvem SSV Ulm 1846 Fußball. Od sezóny 2016/17 působí v Regionallize Südwest, čtvrté německé nejvyšší fotbalové soutěži. Své domácí zápasy odehrává na Donaustadionu s kapacitou 19 500 diváků. Klubové barvy jsou černá a bílá.\n\nNejvětším úspěchem fotbalového oddílu je jednoroční účast v Bundeslize, německé nejvyšší fotbalové soutěži. Největší úspěch v národním fotbalovém poháru je datován do sezóny 1981/82, kdy Ulm došel až do čtvrtfinále. Zde vypadl s ligovým VfL Bochum na jeho půdě poměrem 1:3 po prodloužení. Dále je klub rekordním devítinásobným vítězem württemberského zemského fotbalového poháru.\n\nMimo mužský fotbalový oddíl má sportovní klub i jiné oddíly, mj. oddíl aerobicu, badmintonu, golfu, cyklistického póla, boxu, kriketu, faustballu, šermu, házené, pozemního hokeje, lehké atletiky, thajského boxu, cyklistiky, plavání, tanečního sportu, tenisu, stolního tenisu, triatlonu, gymnastiky a volejbalu.\n\nZdroj: \n\n\n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n"}
{"id": "1335685", "url": "https://cs.wikipedia.org/wiki?curid=1335685", "title": "Miloš Chmelíček", "text": "Miloš Chmelíček\n\nMUDr. Miloš Chmelíček (* 28. května 1924, Nárameč) je český lékař, gynekolog. Mezi lety 1958 a 1989 byl primářem oddělení gynekologie v Nemocnici Třebíč. V roce 2014 obdržel Cenu města Třebíče. V roce 2017 obdržel Nejvyšší ocenění Kraje Vysočina, přesněji kategorii Kamenná medaile Kraje Vysočina.\n\nNarodil se v Náramči u Třebíče, jeho rodiče žili na Podkarpatské Rusi, otec působil jako četnický strážmistr, matka však odjela porodit do Náramče, kde se narodila, narodil se tak s pomocí porodní báby v domácnosti. Studoval na Podkarpatské Rusi, odkud byl totálně nasazen a převezen do Třebíče. Pod druhé světové válce nastoupil na učitelský ústav v Brně, ale byl přemluven ke studiu medicíny na Masarykově univerzitě, v listopadu 1949 vystudoval obor Všeobecné lékařství na Lékařské fakultě. V prosinci 1949 začal působit na oddělení chirurgie v Nemocnici Třebíč. Nastoupil základní vojenskou službu a působil primárně jako lékař na oddělení ORL. Od roku 1952 pak působil na oddělení gynekologie, které vedl doktor Wasserbauer. To pak od listopadu 1958 až do 30. června 1989 vedl jako primář. Byl jedním z těch, kteří se zasloužili o vybudování nového pavilonu porodnice v Nemocnici Třebíč. V roce 1969 zavedl provádění gynekologických laparoskopií, později také zavedl použití vakuumextraktoru. Pavilon porodnice pak byl pod jeho vedením otevřen v roce 1978. Po odchodu z nemocnice v 65 letech začal působit jako praktický lékař v oboru gynekologie v Dukovanech. Od roku 1989 působil ve Svazu totálně nasazených.\n\nHovoří latinsky, francouzsky a německy, účastnil se odborných konferencí.\n"}
{"id": "1335686", "url": "https://cs.wikipedia.org/wiki?curid=1335686", "title": "Mastodon (rozcestník)", "text": "Mastodon (rozcestník)\n\nNázev Mastodon může označovat:\n\n"}
{"id": "1335688", "url": "https://cs.wikipedia.org/wiki?curid=1335688", "title": "Alkoxy", "text": "Alkoxy\n\nAlkoxy je označení pro funkční skupiny, které jsou tvořeny alifatickou uhlovodíkovou skupinou a atomem kyslíku, obecný vzorec je RO-, kde R je uhlovodíková skupina.\n\nNejjednodušší takovou skupinou je methoxy (CHO–). Tyto skupiny se nacházejí v alkoholech (kde je na ně navázán vodík),\netherech (R-O-R) a jsou i součástí esterových skupin (RCOOR).\n\nPodobné funkční skupiny odvozené od arenů se nazývají aryloxy.\n\nNázev dle tvaru \"alkoxy\" se zachovává u vybraných nejjednodušších skupin (methoxy, ethoxy, propoxy, butoxy; a také u nejběžnější aryloxyskupiny, fenoxy), ostatní se pojmenovávají podle tvaru \"alkyloxy\" (pentyloxy, hexyloxy, ...).\n"}
{"id": "1335691", "url": "https://cs.wikipedia.org/wiki?curid=1335691", "title": "Rozhovor v tichu", "text": "Rozhovor v tichu\n\nRozhovor v tichu patnácté studiové album Hany Zagorové nahrané v \"Hrnčíře\". Album vyšlo roku 1991. \n\nStrana A:\n\nStrana B:\n\n\n"}
{"id": "1335696", "url": "https://cs.wikipedia.org/wiki?curid=1335696", "title": "József Szendi", "text": "József Szendi\n\nJózsef Szendi (31. října 1921 Székesfehérvár – 23. července 2017 Veszprém) byl maďarský prelát římskokatolické církve.\n\nNarodil se v Székesfehérváru v Maďarsku. Na kněze byl vysvěcen dne 24. prosince 1944. Od roku 1969 až do roku 1982 byl duchovním semináře v Ostřihomi. Byl jmenován apoštolským administrátorem arcidiecéze veszprémské, stejně tak, jako titulárním biskupem Stephaniaca dne 5. dubna 1982. Dne 21. dubna 1982  byl vysvěcen na biskupa. Dne 3. září 1983 byl jmenován arcibiskupem arcidiecéze veszprémské. V této funkci sloužil až do odchodu do důchodu dne 14. srpna 1997. Zemřel 23. července 2017 ve věku 95 let.\n"}
{"id": "1335697", "url": "https://cs.wikipedia.org/wiki?curid=1335697", "title": "Když nemůžu spát", "text": "Když nemůžu spát\n\nKdyž nemůžu spát šestnácté studiové album Hany Zagorové nahrané v \"Studio MIDA, Mozarteum, Hudební studio \"A\"\". Album vyšlo roku 1994.\n\n"}
{"id": "1335699", "url": "https://cs.wikipedia.org/wiki?curid=1335699", "title": "Já? (album)", "text": "Já? (album)\n\nJá? je sedmnácté studiové album Hany Zagorové. Nahráno bylo ve studiu Charlies c. a vyšlo roku 1998. \n\n"}
{"id": "1335700", "url": "https://cs.wikipedia.org/wiki?curid=1335700", "title": "Seznam dílů seriálu Nikita", "text": "Seznam dílů seriálu Nikita\n\nToto je seznam dílů seriálu \"Nikita\". Americký dramatický televizní seriál \"Nikita\" byl premiérově vysílán v letech 2010–2013 na stanici The CW.\n\n<onlyinclude></onlyinclude>\n\n"}
{"id": "1335703", "url": "https://cs.wikipedia.org/wiki?curid=1335703", "title": "Hranice práce", "text": "Hranice práce\n\nHranice práce je český dokumentární film z roku 2017, který režírovala Apolena Rychlíková a jehož protagonistkou je novinářka Saša Uhlová. Společně napsaly i scénář snímku. V rámci jeho natáčení, které trvalo zhruba půl roku, se Uhlová jako novinářka v utajení nechala zaměstnat v profesích, které byly ohodnoceny nízkou, někdy minimální, mzdou. Ve firmách pracovala pod jiným jménem a se změněným vzhledem, používala skrytou kameru. Její záběry Uhlová doprovází svým komentářem, kde popisuje například své pocity, pracovní podmínky společností, kde působila nebo životní osudy svých kolegů, případně také sděluje své názory na řešenou problematiku. Cílem autorek scénáře bylo poukázat na velmi špatné životní podmínky části českých zaměstnanců, z nichž někteří patří mezi tzv. pracující chudé. Podle zjištění Uhlové je ve společnostech, kde pracovala, často porušován zákoník práce. Snímek vyvolal řadu ohlasů, ať už ve formě rozhovorů s hlavní aktérkou nebo režisérkou, a dále komentářů v mediích. Mnoho z nich bylo pozitivních. Premiéru měl 26. října 2017 na Mezinárodním festivalu dokumentárních filmů Ji.hlava, kde získal cenu za nejlepší český dokument. V rámci Cen české filmové kritiky byl film oceněn v kategorii „Mimo kino“ a byl rovněž nominován na Českého lva v kategorii dokumentárních snímků.\n\nS nápadem vyzkoušet si a při tom zmapovat práci nejhůře placených zaměstnanců v Česku přišla švagrová Uhlové při jejich vzájemném rozhovoru v roce 2015. Uhlová v té době dostávala větší množství zpráv od lidí, kteří se cítili být v zaměstnání šikanováni, ale neměli odvahu o tom otevřeně hovořit. Reportáže vycházející z anonymních zdrojů by tak podle Uhlové neměly potřebnou váhu. Uhlová také chtěla popsat práci lidí, kteří nemají vzdělání, vědomosti a kontakty, které by jim umožnily bojovat za lepší pracovní podmínky. V roce 2016 bylo za svou práci ohodnoceno minimální mzdou zhruba 132 000 zaměstnanců. Podle studie určené pro tripartitu do skupiny tzv. pracujících chudých patřilo v roce 2015 299 000 lidí.\n\nV létě 2016 si Uhlová domluvila spolupráci na snímku s režisérkou Apolenou Rychlíkovou. Obě se v tu dobu již znaly, Uhlová pomáhala Rychlíkové v začátcích její novinářské kariéry. Od začátku uvažovaly o tom, že výstupů z projektu bude více, jedním z nich měla být například výstava nebo umělecká instalace. Rychlíková chtěla nejdříve natočit nízkorozpočtový film, ale rozpočet snímku se nakonec podařilo navýšit díky navázání spolupráce s Českou televizí a dokument byl natočen v rámci jejího cyklu Český žurnál. V rámci natáčení se Saša Uhlová nechala zaměstnat v profesích, které byly ohodnoceny nízkou, někdy minimální, mzdou. Z velké většiny se jednalo o fyzicky náročné práce, které dělají převážně ženy. Pracovala v prádelně Fakultní nemocnice v Motole, jako pokladní v supermarketu Albert, v továrně na výrobu holicích strojků, třídila odpad nebo zpracovávala maso. Velmi krátce působila i v továrně na sladidla. V případě prvních tří jmenovaných zaměstnání šlo o hlavní pracovní poměr, poté byla zaměstnána jako brigádnice. Měla v úmyslu pracovat i jako šička, ale zaměstnání v tomto oboru nezískala. V motolské nemocnici a dalších dvou firmách působila dva až tři týdny, v třídírně odpadu týden. Natáčení dokumentu začalo v lednu 2017 a celý projekt trval půl roku. Nepoužívala své občanské jméno a ve firmách, kde pracovala, natáčela skrytou kamerou, kterou měla ukrytou v brýlích. Aby skryla svou pravou identitu, změnila si i barvu vlasů a obočí. Při práci u pokladny v supermarketu ji pomáhaly maskovat i velké brýle a jiný sestřih vlasů. Protože nechtěla, aby si ji zde lidé případně spojovali s její identitou novinářky, vyhýbala se půl roku před natáčením publicitě. Když pracovala v podniku Vodňanská drůbež, žila na tamější ubytovně, ale například za prací do továrny na žiletky v Krupce dojížděla. Dohromady odpracovala 554 hodin, za které celkově vydělala na mzdách 50 696 hrubého. V dokumentu je pak zmíněno, že její životní náklady během natáčení, které vynaložila například na cestování nebo ubytování, byly zhruba 30 000 Kč. Své zážitky Uhlová každý den popisovala v deníku, jehož záznamy byly hned přístupné režisérce snímku. Spolu s prací na dokumentu vznikal na webu A2larm, pro který Uhlová s Rychlíkovou píší, i cyklus reportáží pod názvem \"Hrdinové kapitalistické práce\". Z celého projektu by ještě měla vzejít kniha.\n\nSnímek byl natočen v rámci cyklu České televize Český žurnál, který produkuje společnost Hypermarket Film Víta Klusáka a Filipa Remundy. Produkci \"Hranice práce\" obstarával posledně jmenovaný. Finanční účast České televize byla ovšem jistá až v druhé půlce natáčení, do té doby pracoval filmařský štáb zadarmo. Na dokument přispěl Nadační fond nezávislé žurnalistiky. Kameramanem snímku byl Jan Šípek, který podle Rychlíkové často zabírá odrazy ve skle a přesné detaily tváří. Tento způsob práce použil i během natáčení \"Hranice práce\".\n\nPředpremiéra dokumentu se konala 3. září v rámci projektu Živé kino, který je součástí Mezinárodním festivalu dokumentárních filmů Ji.hlava. Kromě tvůrců se jí zúčastnil i filozof a sociolog Václav Bělohradský. Ukázka z filmu byla dále uvedena 25. září 2017 na Večeru s českým dokumentem v pražském kině Světozor, akci, kterou pořádá Institut dokumentárního filmu.\n\nPremiéru měl na Mezinárodním festivalu dokumentárních filmů Ji.hlava 26. října 2017. Zde získal jako nejlepší český dokumentární film cenu Česká radost. Porota ve složení Alice Krajčírová, Andrea Hanáčková, Krištof Kintera, Miroslav Janek, Rozálie Kohoutová a Tomáš Bojar ocenila „lidský vklad Saši Uhlové, která se na všednodenní skutečnost vykořisťovaných lidí dokázala podívat poctivě, konkrétně, empaticky, bez ideologizování“. Dále ocenila „režijní přínos Apoleny Rychlíkové, která se stejně dokázala podívat na Sašu Uhlovou.“ Snímek na festivalu také obdržel cenu diváků.\n\nV České televizi byl snímek premiérově vysílán 12. prosince 2017.\n\nFilm začíná záběrem, kde si Uhlová mění barvu vlasů kvůli maskování svého vzhledu. Následně probírá s manželem inzerci volných pracovních míst a vysvětluje, jaká zaměstnání by ráda zdokumentovala. Jedná se o zaměstnání, kde lidé vykonávají užitečnou práci, bez které se ostatní neobejdou, například povolání pekaře. V únoru 2017 nastupuje do prvního zaměstnání v motolské nemocniční prádelně. Skrytá kamera Uhlové zabírá místnost, kde se odehrával přijímací pohovor a pak provoz prádelny. Záběry jsou doplněny o její předčítané názory na řešenou problematiku. Uhlová popisuje mimo jiné životní osudy a rodinné či zdravotní problémy zaměstnanců prádelny. Ty mají někdy souvislost s malým platem, který zaměstnanci, o nichž Uhlová mluví, mají. Komentáře na tato a jiná témata doprovázejí velkou část filmu. Po záběrech z motolské nemocnice následují televizní reportáže o minimální mzdě, na které se dívá Uhlová s manželem. Ten srovnává životní podmínky a mzdy v Německu a České republice, která v tomto srovnání dopadá mnohem hůře. Poté Uhlová popisuje a natáčí pracovní prostředí v drůbežárnách ve Vodňanech, spadajících pod firmu Agrofert, zmiňuje například silný zápach firemního provozu, vykresluje arogantní přístup své nadřízené a práci spočívající například ve vytrhávání brk z drůbeže či její skládání do vaniček. Popisuje svůj silný stres z nevlídného pracovního prostředí a práce, ve které nakonec nevydržela tak dlouho, jak původně zamýšlela. V komentáři také hovoří o pokutách, které jí hrozily mimo jiné za to, že se v zaměstnání o něco opřela. Práce zde bylo jeden čas tolik, že ji nebyla schopna stíhat. Dále natáčela a vykreslila své bydlení na zdejší ubytovně, kde sdílela malý byt s romskou rodinou. Zmiňuje, že někteří její kolegové si nemohou dovolit koupit pračku. Pak navštěvuje romskou kolegyni, se kterou se v motolské prádelně spřátelila a prozradila jí svou pravou identitu. Probírá s ní mimo jiné, proč lidé nezakládají ve špatně placených zaměstnáních odbory a nebrání se. Dalším zaměstnáním, které si Uhlová vyzkoušela, byla práce pokladní v prodejně firmy Albert. Popisuje, co všechno musela doložit, aby zaměstnání získala (maturitní vysvědčení, výpis z trestního rejstříku, zdravotní osvědčení). Zmiňuje například pozdější rozhovor s kolegyní pokladní, která jí sdělila, že kvůli pracovnímu vytížení neviděla vyrůstat svého syna. Hovoří o tom, že zaměstnanci na pokladně jsou nuceni se na zákazníky usmívat a toto jejich chování je hodnoceno. Po několika hodinách za pokladnou byla unavená a zkoušela si představit, že její práce je jen hra. V Albertu ji natáčel skrytou kamerou další člen štábu. Poté dokument vykresluje pracovní prostředí továrny na žiletky v Krupce. Posledním zaměstnáním, kde Uhlová tajně natáčela, bylo třídění odpadu ve firmě OZO v Ostravě. V celém dokumentu popisuje i vztahy se svými kolegy. I zde zmiňuje příjemnou spolupráci se svým kolegou, kterému pak nakonec nedokázala sdělit, že zaměstnání opouští. Pracovní prostředí ve firmě ale podle ní bylo obtížné. Silný zápach z odpadu ve firmě OZO nebyl odvětráván, v hale, kde pracovala, žily krysy, a ačkoli měla třídit odpad určený k recyklaci, obsahoval například zdechlinu nebo použité dětské pleny. Několikrát se pozvracela, rozpis směn se dozvídala na poslední chvíli.\n\nU záběrů z každého nového zaměstnání se na obraze objevuje detailní textový popis platových podmínek a informace, v rámci jakých směn Uhlová pracovala, zda a jakým způsobem byl porušován zákoník práce (mimo jiné nedostatek pauz) a další informace, které dané zaměstnání vykreslují. Podle názoru Saši Uhlové zákoník práce firmy často porušují. Záběry z pracovního prostředí jsou ve filmu střídány záběry z rodinného prostředí Uhlové. Dokument částečně sleduje vztah s jejím malým synem, na kterého nemá dostatek času. Její syn to není schopen pochopit a Uhlová se jednou na záběru s ním i rozbrečí. Dále zachycuje její rodinný život jako celek a komunikaci s manželem, která se týká například jeho většího zapojení do péče o rodinu v důsledku velkého pracovního vytížení Uhlové. Opakovaně je natáčeno její velmi časné vstávání do zaměstnání, někdy Uhlová hovoří o velké únavě, kterou v zaměstnání zažívá či zdravotních problémech, které jsou s ním spojené. Dokument také zobrazuje, jak Uhlová cestuje mezi zaměstnáními nebo do práce či způsob, jakým obstarává hlídání syna. V rámci svého doprovodného komentáře k filmu Uhlová také uvažuje o práci v noci, která podle ní škodí zdraví a je vykonávána v rámci mnoha povolání, kde by vykonávána být nemusela.\n\nPodle slov Uhlové velkému množství kolegů, se kterými pracovala, již nezbývalo po zaplacení nájmu dostatek finančních prostředků na jídlo či dopravu. Říká k tomu: „Je pro mě absolutně nepochopitelný, proč lidé, kteří dělají pro společnost užitečnou práci, mimochodem: pokud by do ní zítra nepřišli, tak bychom to sakra pocítili, nemohou vydělávat tolik, aby z toho mohli normálně žít.“ Lidé by podle ní měli být při řešení svých nedostatečných mzdových podmínek aktivnější. Uhlová navrhuje ještě další růst minimální mzdy.\n\nRežisérka dokumentu Rychlíková by byla ráda, aby společnost na základě dokumentu začala řešit nízké mzdy a nevyhovující pracovní podmínky části českých zaměstnanců. Dodává k tomu: „O dekády přehlíženém tématu, skutečnosti, že zhruba pětina lidí v republice nedostává za svou práci zaplaceno více než 82 korun na hodinu a nemůže proto vést důstojný život, by se konečně mělo začít diskutovat mezi lidmi, kteří často mají pocit, že svůj osud si každý určujeme sám.“ Nízké mzdy v republice jsou podle ní v nepoměru k hospodářskému růstu země.\n\nBývalý politik a vysokoškolský pedagog Daniel Kroupa přirovnal na Facebooku Sašu Uhlovou k „buržoazní paničce“, později ale upřesnil, že mu nešlo o kritiku Uhlové, ale mladých marxistů, kteří názory Uhlové používají jako „náboje do kanónů boje proti kapitalismu“. Následně Kroupa v rozhovoru v DVTV práci Uhlové na dokumentu pochválil a označil ji za výbornou. Zároveň ale také kritizoval „poněkud ideologický podtext“ práce Uhlové a doplnil: „A je tedy na místě otázka, o co vlastně jde: o pomoc lidem v těžké situaci či o ideologickou obžalobu nového režimu?“\n\nKomentátor Jindřich Šídlo popisoval půlroční práci Uhlové jako věc, „která v české žurnalistice, alespoň jak já ji pamatuji a to pamatuji dost, nemá obdoby“. Podobně o ní hovořil v úvodu svého rozhovoru s Uhlovou novinář Petr Kamberský. Ve světě existuje řada příkladů obdobné filmařské nebo novinářské činnosti. Novinářka Klára Vlasáková v rozhovoru s autorkami dokumentu zmínila velký ohlas, který snímek v médiích vyvolal.\nKulturní redaktor Jan H. Vitvar v komentáři pro \"Respekt\" nazvaném „Řídit firmu jako prase“ uvedl, že dokument získal cenu na Mezinárodním festivalu dokumentárních filmů Ji.hlava právem a „na svět kolem nás (se) – pardon za tu metaforu – nedívá z rychlíku, ale od tvůrců si vyžádal nasazení na hranici sebeobětování, jaké se tu opravdu nenosí“. Dále se vyjádřil, „že tenhle dokument by neměl zapadnout...“ Snímku ale podle něj chybí vysvětlení, proč dané problémy nikdo neřeší.\n\nFilmový recenzent Tomáš Stejskal pro \"iHNed.cz\" hodnotil snímek jako „výbornou ukázku dokumentaristiky, kterou si novinářka Uhlová i režisérka Rychlíková poctivě odpracovaly“. Podle něj by dokument mohl českou společnost spojovat. Dále ocenil, že se Uhlová sbližovala s lidmi, s nimiž pracovala. Zmínil také pravděpodobné promítání snímku v ostatních státech.\n\nFilmový kritik Mojmír Sedláček z \"MovieZone\" dokument hodnotí v obecné rovině pozitivně, i když podle něj „slouží spíše jako audiovizuální doplnění celé kampaně než svébytný dokument“. Nelíbí se mu ale, že až příliš působí na lidské city.\n\nNovinářka Karolína Kašparová z \"E15\" označila snímek za „neuvěřitelný počin“ a ocenila odvahu, s níž se Saša Uhlová během natáčení snímku pohybovala v odlišném sociálním prostředí. Prostřednictvím snímku podle ní Uhlová přinesla sdělení „závažné, objevné a vlastně možná i nepříjemné pro různé vrstvy společnosti“. Kašparová film velmi pozitivně hodnotila také v kontextu současné politické situace. Mohl podle ní být „inspirací v boji proti tomu, abychom se jednou opět neprobudili v nějakém hodně ošklivém režimu“.\n\nNovinářka Johana Hovorková z \"Fóra 24\" kritizovala dokument jako jednostranný. Podle ní „naprosto chybí prostor pro opačný názor na problematiku minimální mzdy. Kupříkladu by se slušelo dát prostor legitimnímu názoru o škodlivých důsledcích minimální mzdy na sociální poměry těch nejchudších vrstev“.\n\nSpolečnost Vodňanská drůbež, pro kterou Saša Uhlová pracovala, spadá pod firmu Agrofert. Andrej Babiš, bývalý majitel Agrofertu, se v rozhovoru pro \"Info.cz\" vyjádřil o tvrzeních Uhlové, která se týkala jejího platu ve firmě Vodňanská drůbež, slovy: „to je všechno lež… kdyby byla odpracovala celý měsíční fond… a ona řekla, že ten příjem byl za měsíc… tak by dostala 19 500… dělnická mzda ve Vodňanské drůbeži je 23 200 měsíčně“. Podle Babiše se jednalo o kampaň, která byla „velice dobře organizovaná velmi známou socanskou agenturou“. Podle webu \"A2larm\" ale Uhlová „nikdy netvrdila, že pracovala ve Vodňanském kuřeti celý měsíc“ a „i kdyby tam ale celý měsíc pracovala, byla by její mzda i se všemi příplatky a přesčasy zhruba o třetinu nižší, než uvádí Babiš“, což doložil na svých stránkách zveřejněnou výplatní páskou Uhlové. Zuzana Vlasatá tuto výměnu názorů komentovala pro \"Deník Referendum\" v titulku svého sloupku slovy: „Nelže Saša Uhlová, ale Andrej Babiš…“ Dále dodala, že platy ve Vodňanských drůbežárnách jsou „mrzké“ a jen o něco málo převyšují minimální mzdu. Podle ní to dokládají i platové podmínky v inzerátech, pomocí kterých firma shání své zaměstnance.\n\nK nízkým mzdám zaměstnanců pracovní agentury, která pere prádlo v motolské nemocnici, uvedl Miloslav Ludvík, jenž ji vedl v roce 2003, kdy nemocnice s agenturou smlouvu uzavřela, že tenkrát bylo jeho povinností ředitele uzavřít co nejvýhodnější smlouvu. V rámci této smlouvy zaměstnanci agentury zřejmě museli mít co nejmenší platy. Dodal, že ho to mrzí a takto by podle něj systém fungovat neměl. Jiří Mareček, mluvčí firmy Ahold, pod kterou spadá řetězec Albert, reagoval na dokument slovy, že jeho firma zákoník práce neporušuje. Stát se to podle něj může jen výjimečně a jeho společnost se pak za to omlouvá.\n\nV rámci Cen české filmové kritiky byl film koncem ledna 2018 oceněn v kategorii „Mimo kino“, která hodnotila kinematografické počiny mimo klasickou kinodistribuci, vznikající pro televizi či internet.\n\nSpolu se snímky \"Červená\", \"Mečiar\", \"Nechte zpívat Mišíka\" a \"Svět podle Daliborka\" obdržela \"Hranice práce\" nominaci na cenu Český lev 2017 v kategorii nejlepšího dokumentárního filmu.\n\n"}
{"id": "1335711", "url": "https://cs.wikipedia.org/wiki?curid=1335711", "title": "Reitknechtka", "text": "Reitknechtka\n\nReitknechtka je bývalá usedlost v Praze, která se nachází v jižní části Nuslí mezi ulicí Družstevní ochoz a michelskou Základní školou Ohradní. V dostavěném a opraveném areálu sídlí autoklub.\n\nO samotě stojící hospodářský dvůr pochází z počátku 18. století. Náležely k němu pastviny, polnosti a vinice, které v 18. století držel Karel František Palma.\n\nV průběhu Pražského povstání v květnu 1945 se Reitknechtka a její okolí staly místem těžkých bojů mezi bojovou skupinou SS Wallenstein, útočící na Prahu od Jihu, a českými povstalci a vlasovci, bránícími hlavní město. Příslušníci SS se zde 8. května dopustili válečného zločinu, když dvacet tři povstalců a civilistů, zajatých po dobytí Reitknechtky, zavraždili v blízké Doudlebské ulici.\n\nV usedlosti se hospodařilo ještě v polovině 20. století, poté ji získal Automotoklub Svazarmu v Nuslích. Pozemky usedlosti byly zastavěny a v 70 letech 20. století se uvažovalo o zboření budov dvora. Z původních staveb se dochovaly pouze chlévy.\n\n\n\n"}
{"id": "1335713", "url": "https://cs.wikipedia.org/wiki?curid=1335713", "title": "Seznam největších evropských ostrovů", "text": "Seznam největších evropských ostrovů\n\nToto je seznam největších evropských ostrovů. Do seznamu nespadá Kypr, který geograficky připadá k Asii.\n\n"}
{"id": "1335714", "url": "https://cs.wikipedia.org/wiki?curid=1335714", "title": "Hanka (album)", "text": "Hanka (album)\n\nHanka je osmnácté studiové album Hany Zagorové. Nahráno bylo ve studiu Charlies a vyšlo roku 2001. \n\n"}
{"id": "1335716", "url": "https://cs.wikipedia.org/wiki?curid=1335716", "title": "Herta Wićazec", "text": "Herta Wićazec\n\nHerta Wićazec (německy \"Johanne Henriette Lehmann\"; 4. února 1819, Budyšín – 24. března 1885, Budyšín) byla lužickosrbská spisovatelka, básnířka.\n\nHerta Wićazec se narodila dne 4. února 1819 v rodině Jana Korla Gusta Vichaz a Maria Mucherz v Budyšíně. Po absolvování střední školy žila v Budyšíně, kde zpívala také např. ve sboru místního luteránského kostela. První své básně v němčině začala psáti koncem 40. let 19. století, a to ve stylu pozdní německé romantické poezie. Její první fázi poetické tvorby ovlivnili němečtí básníci jako např. Karl von Gunderrode, či Annette von Droste-Hülshoffová. Ve svém rodišti se také setkala s mladým učitelem a spisovatelem Janem Bohuwěrem Mučinkem, který ji inspiroval ke psaní básní v hornolužické srbštině. Zažívali spolu láskyplný vztah, avšak Jan Bohuwěr Mučink si nalezl jinou ženu. Tato životní tragédie posléze silně ovlivnila autorčinu básnickou tvorbu. \n\nOd roku 1848 do roku 1850 uveřejňovala svá díla v nejrůznějších srbských novinách. Český sorabista Adolf Černý publikoval v roce 1900 článek o jejím životě v časopise Maćicy Serbskeje. Zemřela dne 24. března 1885 v rodném Budyšíně.\n\n"}
{"id": "1335718", "url": "https://cs.wikipedia.org/wiki?curid=1335718", "title": "Jáchym Novohradský z Kolovrat", "text": "Jáchym Novohradský z Kolovrat\n\nJáchym Novohradský z Kolovrat (1530 – 17. ledna 1600) byl český šlechtic z novohradské větve rodu Kolovratů. Roku 1578 se stal karlštejnským purkrabím, mimo to byl též prezidentem české komory a c. k. komořím a tajným radou.\n\nJáchym Novohradský se narodil jako prvorozený syn Hynka Novohradského z Kolovrat a jeho třetí manželky Kateřiny, rozené z Lobkovic. Přesné datum narození se nedochovalo, nicméně bývá uváděn rok 1530. Měl tři sourozence: bratry Zdeňka a Jana Ludvíka a sestru Annu. Byl vychováván jako protestant, pravděpodobně okolo roku 1567 ale přestoupil a stal se katolíkem. Po své konverzi se snažil též o převedení svých poddaných v Košátkách ke katolicismu, především pomocí jezuitů.\n\nPrvní politické kroky začal podnikat již za císaře Maxmiliána II., až za vlády jeho syna Rudolfa se ale stal komořím a později roku 1575 i tajným radou. Roku 1575 byl poprvé jmenován i prezidentem české komory a to na dva roky. Funkci získal ještě jednou, ale zdroje se liší v roku nástupu: Ottův slovník naučný uvádí rok 1593, zatímco Vlastimil Borůvka v \"Genealogii rodu pánů z Kolovrat\" uvádí již rok 1591. Česká komora se v té době starala o finance a zodpovídala se přímo císaři. Díky nové funkci si Jáchym Novohradský polepšil i finančně, avšak důležitou část jeho zdrojů tvořily i četné půjčky císaři, za které získával zástavou velká i menší panství, například Loket nebo Chomutov. \n\nRoku 1578 se stal karlštejnským purkrabím. Za jeho úřadování na hradě došlo k renesanční přestavbě, která se týkala především Velké věže a budovy purkrabství, která byla v té době nejvíce využívána. Provedením rozsáhlých oprav byl pověřen Oldřich Avostallis de Sala a rekonstrukce byla dokončeny roku 1597. Její součástí byl například i nový oltář v kapli svatého Mikuláše, oprava hradeb nebo přestavba kostela blahoslavené Marie. \n\n21. října roku 1597 byl zastřelen David Rýdl z Neyenperku, následně byl z jeho vraždy obviněn Jáchym Novohradský. Oznámení na něj podal bratr Davida Mikuláš Rýdl, který uvedl, že si Jáchym měl najmout vrahy na něj, ti si ale bratry popletli a místo Mikuláše zavraždili Davida. Právě kvůli tomuto obvinění musel Novohradský skončit v pozici prezidenta české komory. Nakonec byli dva vrazi dopadeni a po prvním vyslýchání a mučení prohlásili, že si je najal Jáchym Novohradský. Podruhé ale svoji výpověď změnili: vraždu Rýdla si přál měšťan Bazin. Následně byli popraveni, ale Mikuláš Rýdl si byl stále jistý, že za vraždou jeho bratra stojí Novohradský. Celý spor se protáhl na několik let, ještě roku 1598 si Mikuláš stěžoval, že si je jistý, že se jej Kolovrat snaží znovu nechat zavraždit. Jáchym Novohradský z Kolovrat se ale konce soudu nedožil: zemřel 17. ledna 1600 a následně byl pochován v kostele svatého Václava ve Staré Boleslavi. Pohřeb proběhl 28. února. \n\nRoku 1557 se oženil s vdovou Annou Bezdružickou z Kolovrat, která byla jeho vzdálenou příbuznou. Jejím věnem byla obec Košátky, kterou zpočátku spravovala sama a později ji celou přenechala manželovi. Po smrti své sestry Kateřiny navíc Anna získala i půlku Buštěhradu. Zemřela roku 1590. Páru se narodily dvě děti: syn Jan a dcera Kateřina. Jan se stal, stejně jako jeho otec, c. k. komořím a tajným radou, navíc byl i hejtmanem slánského kraje. Oženil se s Alžbětou Berkovou z Dubé a Lipé (též uváděna jako Eliška) a měl potomky. Jáchymova dcera Kateřina se roku 1578 vdala za Viléma staršího z Oppersdorfu, se kterým neměla žádné děti.\n\n"}
{"id": "1335723", "url": "https://cs.wikipedia.org/wiki?curid=1335723", "title": "Lenggong", "text": "Lenggong\n\nLenggong je název města nacházejícího se ve státě Perak na severozápadu Malajsie, přibližně 100 km severně od města Ipoh. Je známé pro archeologická naleziště, která se nacházejí v blízkosti města a která jsou od roku 2012 součástí světového kulturního dědictví UNESCO. \n\nZdejší archeologická naleziště patří k nejvýznamnějším v celosvětovém měřítku. Patří mezi ně několik jeskyní, tak i nalezišť pod širým nebem. Byly zde nalezeny různé předměty, artefakty a kosterní pozůstatky z období paleolitu, neolitu i doby bronzové. Ruční sekery, které zde byly také nalezeny a jejichž stáří je odhadováno až na 1,83 milionu let, patří mezi nejstarší mimo Afriku a naznačují, že údolí Lenggong bylo mimořádně raným místem přítomnosti hominidů v jihovýchodní Asii.\n"}
{"id": "1335724", "url": "https://cs.wikipedia.org/wiki?curid=1335724", "title": "Tórdís", "text": "Tórdís\n\nTórdís je ženské křestní jméno skandinávského původu. Znamená \"\"Thorova bohyně\"\" a je odvozeno ze jména severského boha Þórr zkombinovaným staroseverským dís \"bohyně\".\n\n\n"}
{"id": "1335725", "url": "https://cs.wikipedia.org/wiki?curid=1335725", "title": "13. ročník udílení Screen Actors Guild Awards", "text": "13. ročník udílení Screen Actors Guild Awards\n\n13. ročník udílení Screen Actors Guild Awards se konal 28. ledna 2007 ve Shrine Exposition Center v Los Angeles v Kalifornii. Ocenění se předalo nejlepším filmovým a televizním vystoupením v roce 2006. Nominace byly oznámeny 4. ledna 2007. Ceremoniál vysílaly stanice TNT a TBS. Speciální cenu získala Julie Andrews.\n\nTučně jsou označeni vítězové.\n"}
{"id": "1335727", "url": "https://cs.wikipedia.org/wiki?curid=1335727", "title": "12. ročník udílení Screen Actors Guild Awards", "text": "12. ročník udílení Screen Actors Guild Awards\n\n12. ročník udílení Screen Actors Guild Awards se konal 29. ledna 2007 ve Shrine Exposition Center v Los Angeles v Kalifornii. Ocenění se předalo nejlepším filmovým a televizním vystoupením v roce 2005. Nominace byly oznámeny 5. ledna 2006. Ceremoniál vysílaly stanice TNT a TBS. Speciální cenu získala Shirley Temple Black.\n\nTučně jsou označeni vítězové.\n"}
{"id": "1335728", "url": "https://cs.wikipedia.org/wiki?curid=1335728", "title": "Stanislav Pitaš", "text": "Stanislav Pitaš\n\nStanislav „Guma“ Pitaš (* 12. prosince 1957, Kocbeře) je bývalý disident, signatář Charty 77 a představitel východočeského undergroundu. V současnosti je majitelem penzionu v Šonově a klubu Eden v Broumově.\n\nVyučil se v oboru silniční práce v Trutnově a většinu života se živil jako dělník. Tamtéž také získal první kontakty v disidentských kruzích. Ve spojení s komunitou v Nové Vísce u Chomutova šířil samizdatový časopis Vokno a Voknoviny. Podepsal Chartu 77 a angažoval se v pomoci polské Solidaritě. S Václavem Havlem se seznámil v 80. letech, když si přečetl v Rudém právu článek odsuzující jeho zisk literární Ceny Erasma Rotterdamského a rozhodl se zjistit, jak se věci skutečně mají, jeho návštěvou na Hrádečku. Několik let jej pak pravidelně navštěvoval a staral se o chatu a jeho sbírku hudby.\n\nV roce 1982 se před rostoucím tlakem StB přestěhoval do Šonova u Broumova, který postupně opravoval. Ve stodole pořádal ilegální koncerty, často rozehnané StB. Byl v té době jedním ze dvou chartistů na Broumovsku a častým terčem domovních prohlídek. Práci nalezl jako pomocný dělník v kamenolomu v sousedním Rožmitálu.\n\nV letech 1985-1989 byl třikrát vězněn. Poprvé byl odsouzen za snižování vážnosti prezidenta, kdy s přáteli vytvořili satirickou koláž Gustáva Husáka a housera.\n\nPodruhé byl obviněn za napadení veřejného činitele, když při cestě na demonstraci 28. října 1988 odmítl v České Skalici nastoupit do vozu s příslušníky StB, kteří se mu odmítli legitimovat, místo toho si lehl na zem a do auta musel být vtlačen násilím.\n\nPotřetí byl uvězněn na jaře 1989 k deseti měsícům odnětí svobody za rozkrádání majetku v socialistickém vlastnictví. Žádal o odklad nástupu k výkonu trestu, aby se mohl účastnit pohřbu své matky. Nebylo mu vyhověno. Propuštěn byl až po 17. listopadu 1989 při první vlně propouštění.\n\nPo propuštění na amnestii se stal členem prověrkové komise při rušení věznice v Žacléři a také prověrkové komise u policie. V letech 2006--2010 byl místostarostou obce Šonov. V Broumově založil undergroundový klub Eden, který pravidelně hostí koncerty českých i zahraničních kapel. Navštívil jej i americký velvyslanec Andrew Schapiro.\n"}
{"id": "1335731", "url": "https://cs.wikipedia.org/wiki?curid=1335731", "title": "11. ročník udílení Screen Actors Guild Awards", "text": "11. ročník udílení Screen Actors Guild Awards\n\n11. ročník udílení Screen Actors Guild Awards se konal 5. února 2005 ve Shrine Exposition Center v Los Angeles v Kalifornii. Ocenění se předalo nejlepším filmovým a televizním vystoupením v roce 2004. Nominace byly oznámeny 5. ledna 2006. Ceremoniál vysílala stanice TNT. Speciální cenu získal James Garner.\n\nTučně jsou označeni vítězové.\n"}
{"id": "1335735", "url": "https://cs.wikipedia.org/wiki?curid=1335735", "title": "FC Astoria Walldorf", "text": "FC Astoria Walldorf\n\nFC Astoria Walldorf (celým názvem: Fußballclub Astoria Walldorf e. V.) je německý fotbalový klub, který sídlí ve městě Walldorf ve spolkové zemi Bádensko-Württembersko. Název Astoria klub obdržel podle místního rodáka Johna Jacoba Astora, úspěšného podnikatele a prvního milionáře ve Spojených státech amerických. Založen byl v roce 1908 pod názvem SG Walldorf-Astoria. Svůj současný název nese od roku 1995. Od sezóny 2014/15 působí v Regionallize Südwest, čtvrté německé nejvyšší fotbalové soutěži. Klubové barvy jsou modrá a bílá.\n\nSvé domácí zápasy odehrává na stadionu Dietmar-Hopp-Sportpark s kapacitou 5 000 diváků.\n\nZdroj: \n\n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1335737", "url": "https://cs.wikipedia.org/wiki?curid=1335737", "title": "Vojtěch Munzar", "text": "Vojtěch Munzar\n\nVojtěch Munzar (* 19. prosince 1976 Kladno) je český ekonom a politik, v letech 2012 až 2014 náměstek ministra životního prostředí ČR, od října 2017 poslanec Poslanecké sněmovny PČR, v letech 1998 až 2018 zastupitel města Kladno (v letech 2009 až 2010 náměstek primátora), člen ODS.\n\nVystudoval ekonomii na Provozně ekonomické fakultě České zemědělské univerzity v Praze (získal titul Ing.). Živí se jako konzultant.\n\nVojtěch Munzar žije v Kladně. S manželkou Helenou mají dva syny – Františka a Matyáše. Miluje historii, fantasy a svět Star Wars. Ve volném čase rád cestuje, vaří a stará se o zahradu. Hovoří anglicky, italsky a základně rusky.\n\nJe členem ODS, ve straně zastává pozice člena regionální rady a předsedy oblastního sdružení.\n\nV komunálních volbách v roce 1998 byl za ODS zvolen zastupitelem města Kladna. V listopadu 2000 zastupitelstvo města Kladna odebralo na jeho návrh čestné občanství několika komunistickým politikům. Ve volbách v roce 2002 mandát zastupitele města obhájil a v listopadu 2002 se stal radním města. Pracoval též jako ředitel Správy bytového fondu Kladno. Také ve volbách v roce 2006 obhájil mandát zastupitele, na jaře 2009 byl pak zvolen náměstkem primátora (na starosti měl bydlení, životní prostředí a evropské fondy). Ve volbách v roce 2010 opět obhájil mandát zastupitele města a posléze se vrátil na pozici ředitele Správy bytového fondu Kladno. Zastupitelem byl zvolen i ve volbách v roce 2014, po kterých začal pracovat v opozici. Ve volbách v roce 2018 již nekandidoval.\n\nV krajských volbách v letech 2000 kandidoval za ODS na 58. místě a získal 1 627 hlasů. Do krajského zastupitelstva Středočeského kraje kandidoval i v roce 2012 z 29. místa. V letech 2012 až 2016 pracoval jako člen ve Výboru pro životní prostředí a zemědělství Zastupitelstva Středočeského kraje.\n\nDne 18. června 2012 jej ministr životního prostředí ČR Tomáš Chalupa jmenoval svým náměstkem, na starosti měl mimo jiné správu budov, provozně-technické záležitosti úřadu a rozpočet celého rezortu. Z funkce jej na konci ledna 2014 odvolal nový ministr životního prostředí ČR Richard Brabec.\n\nVe volbách do Poslanecké sněmovny PČR v roce 2002 kandidoval za ODS ve Středočeském kraji ze 13. místa kandidátní listiny a obdržel 1 618 hlasů. Poslancem byl zvolen ve volbách v roce 2017, kdy kandidoval ze třetího místa kandidátní listiny ODS. V Poslanecké sněmovně působí jako místopředseda kontrolního výboru. Je také spolu se svým stranickým kolegou Jakubem Jandou členem volební komise. \n\nPodle statistiky hlasování patří Vojtěch Munzar s 96% účastí na hlasování mezi poslance s nejmenší absencí. \n"}
{"id": "1335738", "url": "https://cs.wikipedia.org/wiki?curid=1335738", "title": "10. ročník udílení Screen Actors Guild Awards", "text": "10. ročník udílení Screen Actors Guild Awards\n\n10. ročník udílení Screen Actors Guild Awards se konal 22. února 2005 ve Shrine Exposition Center v Los Angeles v Kalifornii. Ocenění se předalo nejlepším filmovým a televizním vystoupením v roce 2003. Nominace oznámili 15. ledna 2005 Andie MacDowell a Mark Harmon. Ceremoniál vysílala stanice TNT. Speciální cenu získal Karl Malden.\n\nTučně jsou označeni vítězové.\n"}
{"id": "1335740", "url": "https://cs.wikipedia.org/wiki?curid=1335740", "title": "Spálava (Železné hory)", "text": "Spálava (Železné hory)\n\nSpálava (663 m) je po Vestci druhý nejvyšší vrchol Železných hor nalézající se asi 600 m severně od osady Spálava. Samotný vrchol je plochý a travnatý, výhledy jsou především na sever do centrální části Železných hor.\n\nVe středověku sloužil vrchol jako strážní varta na Libické stezce spojující Čechy s Moravou. První zmínka o vrcholu pochází již z let 1146 - 1148. V 19. století stávala na vrcholu dřevěná rozhledna.\n\nV současnosti přes vrchol Spálavy vede žlutá turistická značka vedoucí z Horního Bradla do Bílku.\n"}
{"id": "1335741", "url": "https://cs.wikipedia.org/wiki?curid=1335741", "title": "Ǽ", "text": "Ǽ\n\nǼ (minuskule ǽ) je speciální písmeno latinky. Nazývá se Æ s čárkou. V současnosti se již nepoužívá v žádném jazyce, ale dříve se používalo v dánštině a výjimečně i v staroangličtině, kde se však často místo tohoto písmena používalo písmeno Ǣ. V Unicode má majuskulní podoba kód U+01FC a minuskulní U+01FD.\n"}
{"id": "1335744", "url": "https://cs.wikipedia.org/wiki?curid=1335744", "title": "9. ročník udílení Screen Actors Guild Awards", "text": "9. ročník udílení Screen Actors Guild Awards\n\n9. ročník udílení Screen Actors Guild Awards se konal 9. března 2005 ve Shrine Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 2002. Nominace oznámili 28. ledna 2003 Megan Mullally a Michael Clarke Duncan. Ceremoniál vysílala stanice TNT. Speciální cenu získal Clint Eastwood.\n\nTučně jsou označeni vítězové.\n"}
{"id": "1335747", "url": "https://cs.wikipedia.org/wiki?curid=1335747", "title": "Friends and Family", "text": "Friends and Family\n\nFriends and Family je americký hraný film z roku 2001, který režíroval Kristen Coury. Komedie popisuje nesnáze dvou milenců-gangsterů, kteří se snaží zatajit před rodiči jednoho z nich, čím se živí. Snímek měl světovou premiéru na New York Lesbian and Gay Film Festival 8. července 2001.\n\nStephen Torcelli žije se svým partnerem Dannym Russem v New Yorku. Když Stephenovi rodiče zavolají, že za nimi přijíždějí z Washingtonu, aby oslavili 60. narozeniny Stephenova otce, Stephen a Danny se snaží skrýt svůj dvojitý život. Rodiče sice vědí, že Stephen a Danny jsou gayové. Netuší ale, že pracují jako gangsteři pro mafiánskou rodinu Patrizzi. Stephenův otec je totiž tajný agent FBI. Stephen a Danny jim celou dobu tvrdí, že provozují cateringovou společnost, ovšem ani jeden z nich neví o vaření vůbec nic. Mezitím dcera dona Patrizziho Jenny oznámí rodině své zasnoubení. Její snoubenec Damon však není ani Sicilián, dokonce ani katolík, pochází z baptistického venkova. Don Patrizzi se přesto rozhodne vystrojit nákladnou hostinu, která se spojí s oslavou narozenin pana Torcelliho. O jídlo se postará Vito, jeden ze synů dona Patrizziho, který je kuchař a o výzdobu syn Frankie, který je dekoratér. Tím mohou Stephen a Danny tvrdit, že vše zajistila jejich cateringová společnost. Don Patrizzi rovněž pozve jednoho senátora. Právě tento host je lákadlem pro rodiče Jennyho snoubence. Nikdo totiž netuší, že vedou militantní skupinu, která chce svrhnout federální vládu Spojených států. Senátor se má stát jejich rukojmím při vyjednávání. Večírek probíhá dobře, dokud není přerušen útokem militantní skupiny. Stephen a Danny se obávají, aby nebyla přivolána policie a podaří se jim útočníky paralyzovat s pomocí gangsterů a pozvaných drag queens. Stephen a Danny řeknou panu Torcelliovi, čím se doopravdy živí, ale protože ten právě oslavil 60. narozeniny, byl již ze služeb FBI propuštěn. Don Patrizziho rovněž zjistí, že Jennyn snoubenec Damon byl adoptován a narodil se na Sicílii, takže nic nebrání jeho přijetí v rodině.\n"}
{"id": "1335748", "url": "https://cs.wikipedia.org/wiki?curid=1335748", "title": "László Lékai", "text": "László Lékai\n\nLászló Lékai (12. března 1910 – 30. června 1986) byl ostřihomský arcibiskup a kardinál.\n\nLászló Lékai byl vysvěcen na kněze dne 28. září 1934. Působil jako člen fakulty v semináři ve Veszprému a od roku 1934 až do roku 1944 dělal pastorační práce v veszprémské diecézi. Působil jako osobní tajemník budoucího kardinála Józsefa Mindszentyho, který byl v té době veszprémským biskupem. Od listopadu 1944 do února 1945 byl vězněn nacisty. Dne 22. ledna 1946 byl jmenován monsignorem.\n\nV roce 1972 byl László Lékai byl jmenován titulárním biskupem Giro di Tarasio a apoštolským administrátorem arcidiecéze veszprémské. 5. února 1974 byl jmenován apoštolským administrátorem ostřihomské arcidiecéze, v roce 1976 (po Mindszentyho smrti) jej papež Pavel VI. jmenoval arcibiskupem metropolitou Ostřihomi a primasem Maďarska.\n\nDne 24. května 1976 jej papež Pavel VI. jmenoval kardinálem. Za svého života se účastnil konkláve z 25. na 26. srpna 1978 a ze 14. na 16. října 1978.\n"}
{"id": "1335750", "url": "https://cs.wikipedia.org/wiki?curid=1335750", "title": "8. ročník udílení Screen Actors Guild Awards", "text": "8. ročník udílení Screen Actors Guild Awards\n\n8. ročník udílení Screen Actors Guild Awards se konal 10. března 2002 ve Shrine Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 2001. Nominace oznámili dne 29. ledna 2002 Marisa Tomei a Ted Danson. Ceremoniál vysílala stanice TNT. Speciální cenu získal Edward Asner.\n\nTučně jsou označeni vítězové.\n"}
{"id": "1335753", "url": "https://cs.wikipedia.org/wiki?curid=1335753", "title": "Leškova Hůrka", "text": "Leškova Hůrka\n\nOsada Leškova Hůrka je je jednou ze ZSJ městečka Seč. Osada se nalézá asi 2 km jihozápadně od městečka Seč.\n\nOsada v letech 1869 - 1930 pod názvem Lešková Hůrka spadala pod obec Hoješín v okr. Chotěboř, od té doby spadá pod městečko Seč.\n"}
{"id": "1335754", "url": "https://cs.wikipedia.org/wiki?curid=1335754", "title": "Orkán Herwart", "text": "Orkán Herwart\n\nHerwart je cyklóna, která 29. října 2017 zasáhla střední Evropu a rozvinula se do ničivé bouře, s větry dosahujícími v nárazech síly orkánu (12° B). První poryvy větru byly na severu Německa citelné už před půlnocí, tedy 28. října. Bouře si vyžádala 11 mrtvých, 1 v Dánsku, 4 v Německu, 2 v Polsku a 4 v Česku. Všechna čtyři úmrtí v Česku způsobily pády stromů. Bouře byla podle meteorologů nejničivější od orkánu Kyrill, který v roce 2007 v Česku zabil rovněž 4 lidi.\n\nNejvyšší rychlost větru byla naměřena na Luční boudě v Krkonoších – 182 km/h, ovšem na Sněžce přestaly v průběhu dopoledne obě stanice dodávat data, a tak zaznamenaný náraz 180 km/h nemusí být nejvyšší. V hlavním městě ČR - Praze bylo naměřeno 118 km/h. V Německu vítr na mnoha místech přesahoval rychlosti 120 km/h a jeho rekordní sílu, 176 km/h, naměřili na Fichtelbergu, nejvyšší hoře německé části Krušných hor a na Brockenu v pohoří Harz jen o 2 km/h méně. Rovněž v Rakousku řada stanic zaznamenala rychlost větru přes 120 km/h – mj. i letiště Vídeň 126 km/h. Nejsilnější poryv větru v Rakousku byl zaznamenán na hoře Feuerkogel – 180 km/h, v rovinatých oblastech byl rekord naměřen v Ennsu 140 km/h. Nejvyšší rychlost větru na Slovensku byla naměřena na Chopku - 162 km/h. Na dánském ostrově Sjælland bylo naměřeno 139 km/h.\n\nPojišťovny vyčíslily škody na nejméně 1,37 miliardy korun. Orkán Kyrill z roku 2007 však způsobil škody přes 2,2 miliardy korun. Orkán si vyžádal čtyři životy, bez elektrické energie byly statisíce lidí. V celé České republice se vyvrátily stovky stromů, které blokovaly silniční i železniční dopravu. Silné srážky na severu Čech zvedly hladiny některých toků. Meteorologové vydali výstrahu před extrémními srážkami v Libereckém kraji a povodněmi v Libereckém a Královéhradeckém kraji. Na třetí povodňový stupeň se dostala Jizera na Jablonecku a na Semilsku, Labe na Trutnovsku. Kvůli vichřici postihly elektrororozvodnou síť v Česku mnohé výpadky; kolem 13. hodiny, tedy v čase, kdy bouře začala odeznívat, se bez dodávky elektrické energie nacházelo více než 500 000 domácností. Mnozí obyvatelé na Přibyslavsku byly bez proudu i 4 dny po orkánu. Herwart způsobil na českých železničních tratích škodu kolem 10,8 milionů korun.\n\nV Mostě se zřítil dřevěný kostel sv. Valentina, který byl postaven v roce 2010. V blízkosti náměstí Bratří Synků v Praze se kvůli větru zřítilo lešení na několik aut. V Osečku na Nymbursku způsobila vichřice značné škody v místní sklárně. Silný vítr utrhl a sroloval střechu, výroba však nemusela být přerušena. Hrubý odhad škody byl nad tři miliony Kč. Velké škody vítr také napáchál v Libochovicích. Ve městě byly poničeny střešní krytiny, vyvrácená či poškozená dopravní značení a desítky popadaných stromů. K velkým škodám došlo také na místním hřbitově, kde bylo poničeno 13 hrobů.\n\nV neděli 29. října vichřice strhla také střechu Průmyslového paláce v Praze, musel se zrušit zde konaný festival Designblok. Kvůli bouři byla 29. a 30. října zavřena Zoo Praha, ve které se vyvrátilo několik stromů, i zoologické zahrady v Brně a ve Zlíně. 29. října vítr vylomil přes 400 let starý památný Dub u Mokrosuk. Bouře také způsobila pád 46 metrového a více než 200 let starého smrku v národním parku České Švýcarsko.\n\nPodle odhadů Lesní ochranné služby orkán poškodil 2,4 milionu metrů krychlových dřevní hmoty za miliardy korun. To představuje asi 3 miliony vzrostlých stromů, ve většině smrků. Nejvíce poškození bylo na Vysočině, v Karlovarském a Jihočeském kraji, nejméně v Královéhradeckém, Pardubickém a Moravskoslezském.\n\nNa území Slovenska byly nejsilnější nárazy větru zaznamenány v okolí Nitry (124 km/h), na Horní Oravě (108 km/h) a na bratislavském letišti (107 km/h). Rychlost větru v horských oblastech dosaháhla maxima 162 km/h na Chopku.\n\nV oblasti Poznaně, kde vítr v poryvech přesahoval rychlost 100 kilometrů v hodině, zůstalo na 40 000 domácností bez elektřiny.\n\nV části Německa došlo k záplavám, které mohou za smrt 63letého muže. Vážné problémy v této zemi větrný živel napáchal zejména v železniční dopravě. V Berlíně byl vyhlášen výjimečný stav. Bouře v metropoli lámala stromy a na dvou místech spadlo lešení.\n\nVe Vídni bylo 29. října z bezpečnostních důvodů uzavřeno hlavní vlakové nádraží.\n"}
{"id": "1335755", "url": "https://cs.wikipedia.org/wiki?curid=1335755", "title": "7. ročník udílení Screen Actors Guild Awards", "text": "7. ročník udílení Screen Actors Guild Awards\n\n7. ročník udílení Screen Actors Guild Awards se konal 11. března 2001 ve Shrine Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 2000. Nominace oznámili dne 29. ledna 2002 Lucy Liu a Cary Elwes. Ceremoniál vysílala stanice TNT. Speciální cenu získali Ossie Davis a Ruby Dee.\n\nTučně jsou označeni vítězové.\n"}
{"id": "1335758", "url": "https://cs.wikipedia.org/wiki?curid=1335758", "title": "Václav Skurovec", "text": "Václav Skurovec\n\nVáclav Skurovec (* 3. listopadu 1937) je český profesor Ústavu logistiky a managementu dopravy na Fakultě dopravní ČVUT a specialista technologie a managementu v dopravě a telekomunikacích. Po rozdělení Československa se společně s profesorem Petrem Moosem podílel na založení Fakulty dopravní ČVUT v Praze. Je také zakladatelem detašovaného pracoviště Fakulty dopravní ČVUT v Děčíně. \n\nVzhledem k politickým postojům jeho rodiny mu nebyla umožněna studia na střední škole. Nastoupil nejprve na Střední odborné učiliště č. 16 ve Škodě Plzeň, kde vyučil se elektromontérem (1953–55). V roce 1959 odmaturoval na vyšší průmyslové škole elektrotechnické v Plzni a v letech 1959–64 vystudoval obor ekonomika a řízení energetiky na Fakultě elektrotechnické při ČVUT v Praze. V roce 1983 byl jmenován docentem v oboru ekonomiky a řízení investiční výstavby, v roce 1998 habilitoval na Fakultě dopravní v oboru technologie a management v dopravě a telekomunikacích. V roce 2000 byl jmenován profesorem technologie a managementu v dopravě a telekomunikacích na téže fakultě.\n\nV roce 1993 po rozdělení Československa se společně s profesorem Petrem Moosem zasloužil o vznik Fakulty dopravní ČVUT v Praze. Původní dopravní fakulta ČVUT byla od školního roku 1960/61 přemístěna do Žiliny a změnila název na Vysoká škola dopravy a spojov. Založil a následně vedl katedru ekonomiky a managementu v dopravě a telekomunikacích Fakultě dopravní ČVUT. Po krátkém působení, v roce 1994 v Kreditní bance v Plzni, kde působil jako poradce generálního ředitele, se v roce 1995 vrátil na Fakultu dopravní ČVUT, kde zakládal pobočku fakulty v Děčíně s bakalářským studiem, působil jako proděkan pro pracoviště Děčín a od roku 1997 jako proděkan pro vnější vztahy a zahraniční styky. V roce 2000 zakládal a následně vedl katedru financování a ekonomie provozu.\n\nJe absolventem řady zahraničních pobytů (vč. stipendijních), např. Glasgow, Madrid, Rouen, Paříž, univerzity a vysokoškolská pracoviště v oboru ve Spojených státech amerických.\n\nJe ženatý, má tři děti, šest vnoučat a dvě pravnoučata.\n\nJe autorem přes 120 publikací a oponovaných výzkumných zpráv, vysokoškolských učebních textů.\n\n"}
{"id": "1335760", "url": "https://cs.wikipedia.org/wiki?curid=1335760", "title": "6. ročník udílení Screen Actors Guild Awards", "text": "6. ročník udílení Screen Actors Guild Awards\n\n6. ročník udílení Screen Actors Guild Awards se konal 12. března 2000 ve Shrine Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 1999. Nominace oznámili dne 1. února 2000 Lolita Davidovich a Blair Underwood. Ceremoniál vysílala stanice TNT. Speciální cenu získal Sidney Poitier.\n\nTučně jsou označeni vítězové.\n"}
{"id": "1335765", "url": "https://cs.wikipedia.org/wiki?curid=1335765", "title": "Zosima Solovecký", "text": "Zosima Solovecký\n\nZosima Solovecký (, † 1478) je světec (přepodobný) Ruské pravoslavné církve, spolu s Germanem a Savvatijem Soloveckými jeden ze zakladatelů Soloveckého kláštera a jeho první představený.\n\nNarodil se ve vesnici Tolvuja v Novgorodské republice na břehu Oněžského jezera (podle některých legend možná také ve vesnici Šuňge v Karélii). U ústí řeky Sumy do Bílého moře potkal mnicha Germana, který žil na Soloveckém ostrově se svatým Savvatijem. Roku 1436 společně dopluli na ostrov, kde si zbudovali dřevěnou celu. Legendy popisují, že Zosimu zde napadali běsi, kteří se mu zjevovali v podobě hadů, ještěrek a škorpionů. Brzy k Zosimovi začali přicházet učedníci (mnich Feodosij a rybář Marek, který přijal řádové jméno Makarij) a postavili chrám Proměnění Páně.\n\nOkolo Zosimy se tak nakonec shromáždilo 22 bratří, kteří dali základ novému klášteru. Prvním představeným jmenoval biskup velikonovgorodský a pskovský Jonáš arcibiskupa Pavla, dalším byl Feodosij a až po nich zvolili bratři představeným Zosimu. Ten dal stavět chrám Zesnutí přesvaté Bohorodice s jídelnou. V létě však došlo k požáru, neboť se stavitelé pokoušeli dýmem zahnat trýznivé komáry. Zosima to ovšem nepokládal za špatné znamení, nýbrž za ďábelské úklady, nařídil tedy dostavbu svatostánku.\n\nRoku 1465 přenesl Zosima ostatky svatého Savvatije od řeky Vyg do svého kláštera. V Novgorodu se mu údajně podařilo získat pro klášter právo na ostrovy Solovecký, Anzerský a Velká Muksalma. Někteří badatelé se však domnívají, že se jednalo o pozdější padělek mnichů soloveckého kláštera.\n\nZosima zemřel roku 1478. Kanonizován byl na sněmu ruských biskupů roku 1547 a tehdy také vznikla zvláštní modlitba k Zosimovi. 8. srpna 1566 přenesli jeho ostatky do přídělku chrámu Zesnutí přesvaté Bohorodice. První legenda o svatých Zosimovi a Savvatijovi byla sepsána představeným Dosifejem částečně na základě jeho vlastních zážitků, částečně podle výpovědi Germana Soloveckého. Literárně potom jeho legendu zpracoval kyjevský metropolita Spiridon roku 1503 a v této podobě byla šířena dále.\n\nKdyž došlo v Soloveckém klášteře v letech 1657-1676 k povstání proti reformám patriarchy Nikona, uctívání svatých Zosimy a Savvatije se rozšířilo mezi starověrci.\n"}
{"id": "1335770", "url": "https://cs.wikipedia.org/wiki?curid=1335770", "title": "Nohavice (Rušinov)", "text": "Nohavice (Rušinov)\n\nOsada Nohavice je jednou ze tří ZSJ obce Rušinov. Osada se nalézá asi 0,9 km jihovýchodně od obce Rušinov v okrese Havlíčkův Brod.\n"}
{"id": "1335773", "url": "https://cs.wikipedia.org/wiki?curid=1335773", "title": "Difenbachie", "text": "Difenbachie\n\nDifenbachie (\"Dieffenbachia\") je rod rostlin z čeledi árónovité. Jsou to poměrně robustní byliny s přímým nebo vystoupavým stonkem a jednoduchými, střídavými, různým způsobem skvrnitými listy. Květy jsou uspořádány do palice obalené toulcem. Plodem jsou bobule. Rod zahrnuje asi 30 druhů a je rozšířen v tropické a subtropické Americe.\n\nDifenbachie náležejí mezi oblíbené a velmi rozšířené pokojové rostliny s ozdobným listem. Nejčastěji se pěstují druhy difenbachie pestrá a difenbachie skvrnitá a jejich kříženci a kultivary. Rostliny jsou jedovaté a při požití či kontaktu se šťávou mají silně dráždivý účinek.\n\nDifenbachie jsou pozemní, vytrvalé, poměrně robustní byliny. Při naříznutí nebo jiném porušení roní mléčnou, ostrou šťávu a často nepříjemně, čpavě páchnou. Stonek je masivní, nevětvený, s jizvami po opadlých listech, zakončený olistěným vrcholem. Spodní bezlistá část bývá často poléhavá, vrcholová část roste zpravidla vzpřímeně. Čepele listů jsou podlouhlé až vejčité, často rozměrné, se žíhanou žilnatinou. Žilnatina je zpeřená, postranní žilky jdou obloukovitě k okraji čepele a nejsou spojeny sběrnou žilkou. Řapíky jsou dužnaté a poměrně dlouhé. Květenství jsou buď jednotlivá nebo ve skupinách až po 8, tvořená palicí obalenou poměrně štíhlým toulcem.\nKvěty jsou jednopohlavné, dobře ohraničené, samčí květy jsou v palici oddělené od samičích holou zónou.\nSamčí květy obsahují 4 nebo 5 tyčinek srostlých do synandria. V samičích květech je laločnatý semeník srostlý ze 2 nebo 3 plodolistů a se stejným počtem komůrek, obklopený 4 nebo 5 staminodii delšími než pestík. Každý plodolist obsahuje jediné vajíčko. Blizna je přisedlá, bez čnělky. Plodem jsou žluté až červené bobule sdružené do palicovitého plodenství.\n\nDo rodu difenbachie je řazeno asi 30 druhů. Je rozšířen v tropické a subtropické Americe od Mexika po jižní Brazílii a severní Argentinu a vyskytuje se i na některých Karibských ostrovech. Difenbachie rostou na světlejších místech ve vlhkých, převážně nížinných tropických deštných lesích, v bažinách a na březích vodních toků. V některých oblastech vytvářejí rozsáhlé, husté porosty.\n\nKvěty difenbachií jsou opylovány hmyzem. U druhu \"Dieffenbachia longispatha\" byli jako hlavní opylovači zjištěni vrubounovití brouci rodu \"Cyclocephala\" a \"Erioscelis\".\n\nVětšina árónovitých rostlin obsahuje v pletivech jehlicovité krystaly (rafidy) šťavelanu vápenatého. Ty jsou sdruženy ve specializovaných buňkách (idioblastech), obsažených u difenbachií v pokožce i vnitřních tkáních listů i stonků. Difenbachie jsou vesměs jedovatější než ostatní árónovité a jsou jednou z nejčastějších příčin otrav pokojovými rostlinami u zvířat i u lidí. Při rozžvýkání části rostliny rychle dochází k intenzivnímu, silně bolestivému, zánětlivému otoku sliznic úst (stomatitida) a trávicího traktu. Bylo zjištěno, že rafidy šťavelanu do tkání zprostředkovávají vstup dalším obsaženým látkám bílkovinné povahy, jako jsou histaminy, proteolytické enzymy a prostaglandiny, které spouštějí zánětlivou reakci. Bolestivý otok sliznic v ústech se naštěstí dostavuje záhy po rozžvýkání rostliny a zpravidla odradí zvíře od další konzumace. Mezi hlavní příznaky otravy náleží silné slinění, poruchy příjmu potravy, zvracení a otoky, u lidí může dojít i k dočasné ztrátě hlasu. Některé příznaky mohou připomínat poleptání chemickými látkami. Prognóza bývá většinou příznivá, a to nehledě na silné slinění a zvracení. Otok úst odeznívá v průběhu několika dní. Při silném zánětu sliznice dutiny ústní je třeba nasadit protizánětlivé prostředky. Ve vážných případech přicházejí potíže s dýcháním vlivem silného otoku hrtanu a zvíře hyne zadušením. Kontakt se šťávou z rostliny může způsobit podráždění pokožky. Pokud se šťáva dostane do oka, způsobuje velmi silné pálení a slzení a může následovat vážný zánět spojivek či rohovky. Jako první pomoc při požití je doporučováno vypít roztok jedlé sody, lze jej také aplikovat zevně na podrážděnou pokožku.\nŠťáva amazonského druhu \"Dieffenbachia paludicola\" způsobuje v kontaktu s kůží dočasně velmi silné svědění.\n\nRod \"Dieffenbachia\" popsal v roce 1829 Heinrich Wilhelm Schott a pojmenoval jej na počest J. Dieffenbacha, což byl hlavní zahradník vídeňského zámku Schönbrunn, v němž byl H. W. Schott ředitelem. V současné taxonomii čeledi \"Araceae\" je rod \"Dieffenbachia\" řazen do podčeledi \"Aroideae\" a tribu \"Spathicarpeae\".\n\n\nDifenbachie jsou jedny z nejčastěji pěstovaných pokojových rostlin. Jsou relativně nenáročné a dobře snášejí bytové prostředí.\nMezi nejčastěji pěstované druhy náleží difenbachie pestrá a difenbachie skvrnitá, které také daly vzniknout celé řadě pěstovaných kříženců. Bylo vypěstováno množství různých kultivarů s všelijak kolorovanými listy. Mnohé tyto kultivary mají nejasný původ.\n\nIndiáni na horním toku Amazonky přidávají difenbachii pestrou ke kurare na otrávené šípy. Domorodci v Karibiku žvýkají rostlinu k dosažení dočasné neplodnosti, která trvá až 48 hodin.\n\nDifenbachie prospívají ve výživné, dobře propustné půdě a na světlém místě s rozptýleným světlem. Nejlépe rostou v teplém a vlhkém prostředí. Vyžadují střední zálivku, kterou je vhodné v chladné části roku poněkud omezit. Zimní teploty by neměly klesat pod 10 °C. Na příliš suchý vzduch nebo nedostatek vláhy reagují hnědnutím okrajů listů. Při fatálním nedostatku vláhy, příliš nízkých teplotách nebo kolísání teplot mohou listy i opadat. Pokud má rostlina příliš dlouhý, vyholený kmen, lze ji na jaře asi 10 cm nad zemí seříznout. Odřezanou část lze následně použít k řízkování.\n\n"}
{"id": "1335774", "url": "https://cs.wikipedia.org/wiki?curid=1335774", "title": "Černý Nadýmač", "text": "Černý Nadýmač\n\nČerný Nadýmač je rybník patřící do skupiny Bohdanečských rybníků. Stejně jako ony je napájen Opatovickým kanálem a jeho ramenem nazvaným Sopřečský kanál. Napájecí kanál obchází rybník z východní strany.\n\nRybník s přilehlými mokřinami o celkové ploše 26 ha je chráněn jako Přírodní památka Černý Nadýmač a je zároveň Evropsky významnou lokalitou.\n"}
{"id": "1335775", "url": "https://cs.wikipedia.org/wiki?curid=1335775", "title": "Malfuria", "text": "Malfuria\n\nMalfuria je trilogie fantasy knih od německého spisovatele Christopha Marziho. Tvoří ji knihy \"Malfuria. Tajemství zpívajícího města.\", \"Malfuria. Strážkyně mlžných kamenů.\" a \"Malfuria. Královna města stínů.\".\n\nTyto knihy vyprávějí příběh dívky jménem Cataliny Soleado. Tato dívka je čarodějka a má jeden z nejmocnějších darů ze všech. Krom mluvení s elementem větru dokáže své kresby reálných předloh změnit po jejich úpravách. Tuto schopnost chtějí získat stíny a jejich hlavní vládkyně \"dáma s papírovými rty\", která pluje po nebesích na různých lodí zároveň a hledá ji po celým světě. V knize se objeví i romantická zápletka a v druhém díle i milostný trojúhelník.\n"}
{"id": "1335777", "url": "https://cs.wikipedia.org/wiki?curid=1335777", "title": "Invaze opuncií v Austrálii", "text": "Invaze opuncií v Austrálii\n\nInvaze opuncií v Austrálii je považována za jednu z nejhorších ekologických katastrof kontinentu. Uskutečnila se na přelomu 19. a 20. století. \n\nRůzné druhy opuncií byly zavlečeny do Austrálie v první polovině 19. století (nejprve Opuncie vzpřímená). Nejprve byly vysázeny jako okrasné rostliny v zahradách, postupně si však našly širší využití např. na farmách (jako živé ploty pro vymezení prostoru pro dobytek) a pro rozvoj průmyslu barviv. Opuncie sloužily jako potrava pro brouky, kteří byli sbíráni a drceni a z jejich těl byla získávána sytě červené barvivo. \n\nJiž v 70. letech 19. století vyvstala obava, že by různé druhy opuncií, které byly na kontinentu vysázeny, mohly zplanět a začít se nekontrolovaně šířit. Tyto obavy však byly zpočátku vyvraceny a nepadaly na úrodnou půdu. Opuncie nalezly v Autrálii téměř ideální podmínky, které byly srovnatelné s domovským Mexikem. Jejich plody navíc chutnaly různým druhům ptáků, kteří tak šířili semena rostliny. V letech 1901–1902 postihlo některé části Austrálie sucho. Zemědělci proto používali sušené části kaktusu a jeho plody ke krmení dobytka, což dále rozšířilo oblast, kde se opuncie vyskytovaly. Vzhledem k rozlehlosti celé Austrálie a nízkým cenám půdy nebylo pro farmáře zpočátku nezbytné rostlinu ničit, neboť se mohli snadno přesunout dál. I to umožnilo její nekontrolované šíření. Situace začala být problematická již v polovině 80. let 19. století, a proto stát Nový Jižní Wales přijal Zákon o zničení opuncie (Prickly Pear Destruction Act). Postižen byl také i stát Queensland.\n\nVe snaze zastavit šíření rostliny byly její části vykopávány a spalovány. Manuální kontrola se však ukazovala být neefektivní. Od začátku 20. století se kaktus rozšířil úspěšně na pastvinách a začal vytlačovat farmáře z jejich půdy. V roce 1912 byla zřízena komise, která měla jako cíl najít biologickou zbraň proti opunciím. Byly rovněž vypsány soutěže, které měly za cíl najít nejlepší způsob, jak kaktus zastavit. V první polovině 20. let dosáhla zasažená plocha rozlohy 40 000 km Rychlost šíření kaktusu byla exponenciální a v polovině dekády dosahovala zasažená plocha rozlohy Velké Británie. V některých oblastech vytvořil kaktus lesy o výšce až šesti metrů. Kaktus zamořil rozsáhlé oblasti mezi městy Brisbane a Mackay\n\nDo boje proti kaktusu nasadila tamní vláda nejprve různé druhy chemikálií a sprejů, v roce 1925 padlo rozhodnutí použít larvy můry \"Cactoblastis cactorum\", které se ukázaly být více než účinné. Larvy dokázaly zlikvidovat téměř devadesát procent kaktusů a zbytek se podařilo již dostat pod kontrolu a zničit manuálními či chemickými nástroji. Import larev z Jižní Ameriky byl nejen neskutečně efektivní, ale vyšel na pouhých 168 600 GBP. Dodnes je dáván za příklad účinného způsobu boje proti invazním druhům.\n\nPůda, která byla vyčištěna od kaktusu, byla přerozdělena válečným veteránům z první světové války ke kolonizaci.\n\nV současné době je pěstování těchto kaktusů v Austrálii zakázáno. Sporadicky se vyskytují ohniska různých druhů těchto rostlin po celé Austrálii, jsou však systematicky likvidována. \n\nDo Austrálie byly zavlečeny z Ameriky následující druhy kaktusu:\n\n\n"}
{"id": "1335780", "url": "https://cs.wikipedia.org/wiki?curid=1335780", "title": "Kaple svatého Kosmy a Damiána (Vrbanj)", "text": "Kaple svatého Kosmy a Damiána (Vrbanj)\n\nKaple svatého Kosmy a Damiána (chorvatsky Kapela sv. Kuzme i Damjana u Vrbanju) je kamenný kostel ze 14. století, který se nachází severně od obce Vrbanj, na jižním okraji starogradské pláně na ostrově Hvar. Jižne od kostela se nachází nový hřbitov obce Vrbanj.\n\nKaple je kamenná, obdélníkového půdorysu se čtyřhrannou apsidou. V západním průčelí kaple je typická zvonice. Střecha je pokryta kamennými deskami. Kaple je pokládána za typický příklad středověké architektury na ostrově Hvar.\n"}
{"id": "1335784", "url": "https://cs.wikipedia.org/wiki?curid=1335784", "title": "Stavenov", "text": "Stavenov\n\nRybník Stavenov o rozloze 18 ha se nalézá asi 3 km severně od města Chotěboř v okrese Havlíčkův Brod v blízkosti osady Rochňovec. Rybník je využíván pro chov ryb.\n\nRybník je významnou ornitologickou lokalitou pro vodní ptactvo. V těsné blízkosti rybníka se nalézá PR Svatomariánské údolí. Severovýchodně nad rybníkem se zvedá vrch Hradiště (480 m n. m.) porostlý přírodě blízkými suťovými lesy, kde místy bohatě zmlazuje jasan.\n"}
{"id": "1335785", "url": "https://cs.wikipedia.org/wiki?curid=1335785", "title": "Always Ascending", "text": "Always Ascending\n\nAlways Ascending je páté studiové album skotské skupiny Franz Ferdinand. Vydáno bylo 9. února roku 2018 společností Domino Records. Producentem desky byl Philippe Zdar. Nahrávání probíhalo v londýnském studiu RAK Studios a také v pařížském Motorbass Studios. Půjde o první album kapely po čtyřech a půl letech – předchozí deska s názvem \"Right Thoughts, Right Words, Right Action\" vyšla v srpnu 2013. Zároveň jde o první desku kapely nahranou po příchodu dvou nových členů, sice Dino Bardota a Juliana Corrieho. První singl z alba nazvaný „Always Ascending“ byl zveřejněn 25. října 2017, kdy bylo rovněž oznámeno vydání desky.\n\n"}
{"id": "1335787", "url": "https://cs.wikipedia.org/wiki?curid=1335787", "title": "Transformers (filmová série)", "text": "Transformers (filmová série)\n\nTransformers je filmová série amerických sci-fi akčních filmů založených na hračkách Transformers od společnosti Hasbro. Michael Bay režíroval prvních pět filmů: \"Transformers\" (2007), \"\" (2009), \"Transformers 3\" (2011), \"\" (2014) a \"\" (2017). Filmový spin-off \"Bumblebee\", režírovaný Travisem Knightem a produkovaný Michaelem Bayem, byl vydán 21. prosince 2018. Distributory série jsou společnosti Paramount Pictures a DreamWorks Pictures. Většina filmů série \"Transformers\" obdržela negativní a smíšenou kritiku, přičemž \"Bumblebee\" byl kritiky přijat pozitivně. Jedná se o třináctou nejvýdělečnější filmovou sérii na světě s celkovými tržbami 4,3 miliardy dolarů, z toho dva filmy série vydělaly po jedné miliardě.\n\n\"Bumblebee\" je americký sci-fi film z roku 2018 a zaměřuje se na Transformera Bumblebeeho. Původně se mělo jednat o spin-off, později bylo řečeno, že se jedná o prequel k filmové sérii, až nakonec bylo upřesněno, že \"Bumblebee\" rebootuje celou franšízu. Režisérem filmu je Travis Knight a scenáristou Christina Hodson. Hlavní role hrají Hailee Steinfeld, John Cena, Jorge Lendeborg Jr., John Ortiz, Jason Drucker, Pamela Adlon a Dylan O'Brien, který nadaboval Bumblebeeho. Design a styl filmu se inspiruje jak touto sérií, tak i franšízou hraček \"\".\n\nHlavní natáčení filmů začalo 31. července 2017 a skončilo 10. listopadu 2017. Natáčelo se ve městech Los Angeles, San Francisco, Santa Cruz a Vallejo pod pracovním názvem \"Brighton Falls\". \"Bumblebee\" byl do amerických kin uveden 21. prosince 2018. Při filmovém rozpočtu 102–135 milionů dolarů vydělal \"Bumblebee\" 468 milionů dolarů. Kritiky byl pozitivně přijat. Po jeho úspěchu Hasbro oznámilo, že má v plánu vytvořit další jemu podobné filmy.\n\nV březnu 2013, během vydání filmu \"\", producent di Bonaventura oznámil, že studio plánuje vytvořit crossover mezi sériemi \"G.I. Joe\" a \"Transformers\". Dne 26. července 2013 Jon M. Chu, režisér \"G. I. Joe: Odveta\", projevil zájem o režii crossoveru. Přestože di Bonaventura řekl, že hlavní plány franšízy nezahrnují produkci crossoveru, uznal, že se jedná o projekt, který by rádi udělali.\n\nV březnu 2015 byl Akiva Goldsman pověřen vytvořením plánu univerza „Transformers Cinematic Universe“ a vývojem několika filmů. V květnu téhož roku bylo oznámeno, že Robert Kirkman, Zak Penn, Art Marcum and Matt Holloway, Jeff Pinkner, Andrew Barrer, Gabriel Ferrari, Christina Hodson, Lindsey Beer, Ken Nolan, Geneva Robertson-Dworet a Steven DeKnight byli najati na posty scenáristů nadcházejících dílů série. Jedním z projektů byl například \"Beast Wars\", film zaměřující se na původu Cybertronu. V září bylo ohlášeno, že Barrer a Ferrari napíší scénář k novému filmu s pracovním názvem \"Transformers One\", jenž by se měl odehrávat na počátku Cybertronu. V červnu 2015 bylo oznámeno, že studio Paramount Pictures vybralo pro univerzum Transformers Cinematic Universe dvanáct filmových projektů. V únoru 2016 společnost Hasbro oznámila produkci tří nových filmů: pátého filmu série \"\", spin-offu o Bumblebeem a šestého nepojmenovaného pokračování \"Posledního rytíře\".\n\nDne 21. července 2017 byl vydán film \"Transformers: Poslední rytíř\". Byl negativně přijat kritiky a tržby byly oproti předešlým filmům velmi nízké. Dne 23. května 2018 bylo společností Paramount oznámeno, že pokračování bylo staženo z plánu vydání. V prosinci téhož roku Lorenzo di Bonaventura řekl, že se v sérii objeví další filmy, přičemž její styl a tón projde po úspěchu \"Bumblebeeho\" změnami.\n\nV březnu 2019 Lorenzo di Bonaventura uvedl, že studio vyvíjí pokračování filmů \"Bumblebee\" a \"Poslední rytíř\". Následujícího měsíce však řekl, že přímé pokračování filmu \"Transformers: Poslední rytíř\" ve vývoji není.\n\nDne 27. ledna 2020 bylo oznámeno, že jsou dva filmy série ve vývoji. Jeden píše James Vanderbilt a druhý Joby Harold.\n\n"}
{"id": "1335788", "url": "https://cs.wikipedia.org/wiki?curid=1335788", "title": "5. ročník udílení Screen Actors Guild Awards", "text": "5. ročník udílení Screen Actors Guild Awards\n\n5. ročník udílení Screen Actors Guild Awards se konal 7. března 1999 ve Shrine Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 1998. Nominace oznámili dne 26. ledna 1999 Salma Hayek a David Hyde Pierce. Ceremoniál vysílala stanice TNT. Speciální cenu získal Kirk Douglas.\n\nTučně jsou označeni vítězové.\n"}
{"id": "1335796", "url": "https://cs.wikipedia.org/wiki?curid=1335796", "title": "4. ročník udílení Screen Actors Guild Awards", "text": "4. ročník udílení Screen Actors Guild Awards\n\n4. ročník udílení Screen Actors Guild Awards se konal 8. března 1998 ve Shrine Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 1997. Nominace oznámili dne 27. ledna 1998 Melissa Joan Hart a David Paymer. Ceremoniál vysílala stanice TNT. Speciální cenu získala Elizabeth Taylor.\n\nTučně jsou označeni vítězové.\n"}
{"id": "1335799", "url": "https://cs.wikipedia.org/wiki?curid=1335799", "title": "3. ročník udílení Screen Actors Guild Awards", "text": "3. ročník udílení Screen Actors Guild Awards\n\n3. ročník udílení Screen Actors Guild Awards se konal 22. února 1998 ve Shrine Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 1996. Nominace byly oznámeny 23. ledna 1997. Ceremoniál vysílala stanice NBC. Speciální cenu získala Angela Lansbury.\n\nTučně jsou označeni vítězové.\n"}
{"id": "1335801", "url": "https://cs.wikipedia.org/wiki?curid=1335801", "title": "Šimon Mág", "text": "Šimon Mág\n\nŠimon Mág, označovaný též jako Šimon z Gitty, byl mýtický zakladatel gnóze, jenž je ztotožňovaný se samařským kouzelníkem, o němž se zmiňují novozákonní Skutky apoštolů. Tento čarodějník zprvu přijal víru v Ježíše Krista skrze jáhna Filipa a nechal se pokřtít, později se však dopustil svatokupectví, za což byl pokárán apoštolem Petrem. V novozákonní zprávě nejsou další zmínky o jeho osudu. Pozdější církevní tradice však uvádí, že nejenže nečinil pokání, ale stal se zapřísáhlým odpůrcem křesťanství, navrátil se zpět k provozování magie a stal se vůdcem gnostické sekty, jež byla označována jako Šimonovci. Jeho žákem byl údajně gnostický učitel Menandros z Kapparatea.\n\nPodle křesťanského apologeta a mučedníka Justina se Šimon Mág narodil v samařské vesničce Gittě, kde i působil za vlády císaře Claudia. Své pole činnosti však rozšířil až do Říma, kde mu byla údajně postavena socha s nápisem \"Simoni Deo Sancto\" („Šimonovi, svatému bohu“). Svými stoupenci byl prý uctíván jako \"„první bůh“\". Měla ho doprovázet jistá Helena, prostitutka, kterou vykoupil ve městě Týru. Tu prezentoval jako matku všech lidí a první myšlenku, která vyšla z \"„prvního boha“\". Když z onoho \"„prvního boha“\" vyšla, sestoupila do dolních oblastí, kde stvořila anděly a mocnosti. Tito andělé a mocnosti poté nejenže stvořili hmotný svět, ale \"„také ze závisti zajali Helenu, aby jí přivodili všemožnou hanbu“\" a znemožnili jí návrat ke svému původnímu zdroji. Po dlouhou dobu byla Helena skrze reinkarnace uzavřena v různých lidských tělech, mimo jiné i v těle trojské Heleny, dokud se neocitla v nevěstinci, z něhož ji osvobodil Šimon Mág coby nepoznaný spasitel. Tím se podstata Šimonova učení zcela rozcházela nejen se základním učením judaismu o stvoření, jak je popsáno v knize Genesis, ale i se základním učením křesťanství o Ježíši Kristu coby spasiteli světa. Ve svém učení se navíc necítil být vázán žádnými etickými zásadami Tóry, takže vykazovalo libertinský ráz. \n\nO učení Šimonovců se zmiňují i další apoštolští a církevní otcové, jako například Ignác z Antiochie, Irenej z Lyonu, Hippolyt Římský či Epifan ze Salaminy. Poměrně obsáhlou legendu o Šimonovi Mágovi obsahuje novozákonní apokryfní spis označovaný jako \"„Skutky Petrovy“\".\n\n\n"}
{"id": "1335803", "url": "https://cs.wikipedia.org/wiki?curid=1335803", "title": "Svatý Lukáš maluje Pannu", "text": "Svatý Lukáš maluje Pannu\n\nSvatý Lukáš maluje Pannu je téma, které bylo častým námětem malířů. Dílo zobrazuje Evangelistu Sv. Lukáše, malujícího Pannu Marii s Ježíškem. Tyto obrazy byly často malovány během renesančního období pro kaple Sv. Lukáše v evropských kostelech a často připomínají kompozici uctívané ikony \"Salus Populi Romani\".\n\nTato byzantská ikona je dnes v kapli v bazilice Santa Maria Maggiore (Panny Marie Sněžné) v Římě. Uctívání je založeno na legendě o zázraku. Některé gildy požadovaly, aby umělec předložil ztvárnění tohoto námětu jako své mistrovské dílo. Ačkoli to nebylo obsaženo v kanonickém popisu života Marie, scéna se stávala stále populárnější. Sv. Lukáš získal své vlastní oddané stoupence jako svatý patron umělců obecně a konkrétně jako patron Cechu svatého Lukáše, což byl nejběžnější název malířských cechů. Podle zdrojů z 8. století vznikla legenda o Sv. Lukášovi jako autorovi prvních křesťanských ikon v Byzanci během ikonoklastických diskusí. Od 11. století se řada obrazů začala připisovat právě Sv. Lukášovi a obrazy byly uctívány jako autentické portréty Krista a Panny Marie. V pozdním středověku a v renesanci Lukášův věhlas stoupal. Časem se stal patronem pouze malířů, zatímco v době předrenesanční zastupovala asociace umělců i sochaře, zedníky a architekty, protože ti všichni pracovali s kamenem - dokonce byli považováni za větší umělce než maliři. Mnoho gild Sv. Lukáše bylo konglomerátním sdružením různých profesíː malířů, míchačů barev, iluminátorů, sedlářů - neboť i oni malovali, i když na kůži - a také prodejci potřeb pro tyto řemeslníky. \n\nNejstarší známá verze tohoto tématu v byzantském umění je soubor miniatur ze 13. století v řeckém žaltáři uchovaném v klášteře Sv. Kateřiny na hoře Sinaj. Téma se objevuje v západním umění ve druhé polovině 14. století (miniatury v evangeliu Johannese von Troppau, nyní ve Vídni) a často bylo zastoupeno i v italském a raném nizozemském umění 15. století.\n\nTradičně byl dárcem obrazů do kaple Sv. Lukáše Cech sv. Lukáše, který často vybral svého nejlepšího malíře na tuto práci. Pokud se obraz nikdy nedostal do kostela, byl umístěn na čestné místo v gildě. Mnohdy malíř ztvárnil postavu Sv. Lukáše jako autoportrét. \n"}
{"id": "1335806", "url": "https://cs.wikipedia.org/wiki?curid=1335806", "title": "Římskokatolická farnost Zděchov", "text": "Římskokatolická farnost Zděchov\n\nŘímskokatolická farnost Zděchov je územní společenství římských katolíků s farním kostelem Proměnění Páně v děkanátu Vsetín. \n\nPrvní písemná zmínka o obci pochází z roku 1623. Během následujících desetiletí byl Zděchov opakovaně vypleněn a vypálen. Kostel v obci byl vybudován roku 1778.\n\nPrvní duchovní správce zde začal působit v lednu 1779, do začátku 21. století se ve farnosti vystřídalo 42 duchovních. Administrátorem excurrendo je k říjnu 2017 R. D. Mgr. Vlastimil Vaněk.\n\nNa území farnosti se pravidelně pořádá tříkrálová sbírka. V roce 2017 se při ní vybralo 29 506 korun. \n\n"}
{"id": "1335807", "url": "https://cs.wikipedia.org/wiki?curid=1335807", "title": "Avatar Country", "text": "Avatar Country\n\n\n\n"}
{"id": "1335809", "url": "https://cs.wikipedia.org/wiki?curid=1335809", "title": "Nancy Kerriganová", "text": "Nancy Kerriganová\n\nNancy Ann Kerriganová (* 13. října 1969 Stoneham) je bývalá americká krasobruslařka.\n\nKrasobruslení se věnovala od šesti let, v roce 1987 debutovala na mistrovství USA, kde byla čtvrtá mezi juniorkami. Na seniorském národním šampionátu byla třetí v roce 1991, druhá v roce 1992 a vyhrála v roce 1993. Na mistrovství světa v krasobruslení získala bronzovou medaili v roce 1991 a stříbrnou v roce 1992, v roce 1993 byla pátá. Na olympiádě 1992 skončila na třetím místě. Také byla třetí na Univerziádě 1989, vyhrála Novarat Trophy 1989, Bofrost Cup on Ice 1991 a závod Piruetten v Norsku v roce 1994.\n\nPo tréninku v detroitské Cobo Areně 6. ledna 1994 k ní na chodbě přiskočil maskovaný muž, Shane Stant, a udeřil ji teleskopickým obuškem několik centimetrů nad pravé koleno. Ke zlomení kosti nedošlo. Kerriganová kvůli takto způsobenému zranění vynechala mistrovství USA, sloužící jako kvalifikace na Zimní olympijské hry 1994, přesto byla do týmu zařazena na úkor Michelle Kwanové. Mezitím probíhalo vyšetřování útoku, které odhalilo stopy vedoucí k reprezentační kolegyni Kerriganové Tonyi Hardingové. Vzájemný souboj obou krasobruslařek na olympiádě v Lillehammeru byl proto mediálně velmi ostře sledován, v USA se na přenos dívalo rekordních sto milionů diváků. Nakonec Hardingová skončila až na osmém místě, zatímco Kerriganová po krátkém programu vedla, ale po volné jízdě na ni zbyla stříbrná medaile, když ji předstihla Ukrajinka Oksana Bajulová. Teprve po hrách se Hardingová přiznala, že spolu se svým manželem a bodyguardem naplánovali útok, který by jí Kerriganovou jako nejvážnější konkurentku odklidil z cesty. Původně ji chtěli zavraždit, pak se rozhodli objednat profesionálního zločince, který by jí zchromil nohu. Hardingová byla odsouzena ke tříletému vězení s podmíněným odkladem, finanční pokutě a doživotnímu zákazu sportovní činnosti.\n\nPo olympiádě 1994 Kerriganová ukončila amatérskou dráhu, vystupovala ve Walt Disney World Resort a v lední show \"Champions on Ice\", spolupracovala s módní návrhářkou Verou Wangovou, působila jako televizní komentátorka, účinkovala v televizním seriálu \"Boys Meets World\" a v soutěži \"Dancing with the Stars\". Provozuje také nadaci pomáhající osobám se zdravotním handicapem (její vlastní matka je nevidomá). Od roku 1995 je provdaná za svého mediálního agenta Jerryho Solomona, mají tři děti.\n\n"}
{"id": "1335813", "url": "https://cs.wikipedia.org/wiki?curid=1335813", "title": "Eliáš (Mendelssohn)", "text": "Eliáš (Mendelssohn)\n\nEliáš ( , ), Op. 70, MWV 25, je oratorium o životě starozákonního proroka Eliáše od Felixe Mendelssohna-Bartholdyho, které mělo premiéru v roce 1846 na Birminghamském hudebním trienále.\n\nFelix Mendelssohn-Bartholdy složil Eliáše v duchu svých barokních předchůdců Bacha a Handela, jejichž hudbu miloval. V roce 1829 zorganizoval první provedení Bachových \"Matoušových pašijí\" od Bachovy smrti a napomáhal rozšíření zájmu o Bachova díla. Pro publikaci v Londýně připravoval výukové vydání některých z Handelových oratorií, která oproti Bachovi v Anglii nikdy nevyšla z módy. \"Eliáš\" je modelován podle oratorií těchto dvou barokních mistrů, ale svou lyričností a používáním barevného orchestrálního a sborového stylu jasně odráží Mendelssohnova vlastního génia jako raně romantického skladatele.\n\n\"Eliáš\" je zkomponován pro čtyři sólisty (basbaryton, tenor, alt, soprán), kompletní symfonický orchestr, včetně pozounů, ofiklejdy a varhan a velký sbor, který zpívá obvykle čtyři, příležitostně i osm nebo tři (pouze ženské) hlasy. Titulní roli napsanou pro basbaryton při premiéře zpíval rakouský bas Joseph Staudigl.\n\nMendelssohnovy diskuse na konci 30. let 19. století o tvorbě oratoria o proroku Eliáši s přítelem Karlem Klingemannem, který napsal libreto pro Mendelssohnovu komickou operetu „Cizincův návrat“ ( ), daly vzniknout částečnému textu, který však Klingemann nebyl schopen dokončit. Mendelssohn pak se obrátil na Julia Schubringa, libretistu svého dřívějšího oratoria \"Svatý Pavel\", který rychle zavrhl Klingemannovo dílo a vytvořil vlastní text kombinující příběh Eliáše z první a druhé knihy královské a knihy Žalmů. V roce 1845 si Birminghamské hudební trienále objednalo oratorium od Mendelssohna, který spolu se Schubringem dovedl text do výsledného tvaru, a v letech 1845 a 1846 složil oratorium na text v němčině. Text pak nechal rychle přeložit do angličtiny od Williama Bartholomewa, který byl nejen básníkem, ale také skladatelem, a mohl při překladu pracovat i s partiturou. Oratorium mělo premiéru v anglické verzi. Německá verze měla premiéru až několik měsíců po Mendelssohnově smrti na jeho narozeniny 3. února 1848 v Lipsku pod vedením Nielse Wilhelma Gade.\n\nMendelssohn použil biblické příběhy týkající se Eliáše, které jsou v původní první a druhé knize královské vyprávěny v poněkud lakonické formě, pro vytvoření intenzivně dramatických scén přidáním několika příbuzných biblických textů, většinou převzatých ze Starého zákona. Ty byly bezpochyby dobře přizpůsobeny chuti Mendelssohna a je v nich místy rozpoznatelná jeho viktoriánská sentimentalita.\n\nJednou z epizod je vzkříšení mrtvého syna vdovy, u které se Eliáš skrýval. K dramatickým epizodám patří souboj bohů, ve kterém Hospodin přijme nabízenou oběť ve sloupu ohně poté, co řada stále frenetičtějších modliteb proroků boha Baala neuspěla. První dějství je zakončeno poděkováním za dešť, který přinesly vyprahlému Izraeli Eliášovy modlitby. Druhé dějství zobrazuje Eliášovo stíhání královnou Jezábel, Eliášův odchod do pouště, zjevení Boha Eliáši, Eliášův návrat a jeho nanebevstoupení na ohnivém voze. Dílo končí proroctvím a chválou.\n\nRozsáhlé dílo trvající více než dvě a čtvrt hodiny je rozděleno na dvě dějství, jednotlivé části jsou rozepsány v tabulkách níže s úvodním textem každé části v němčině a angličtině, odkazem na zdroj textu, a hlasy, které zpívají příslušnou část. Dramatické akce jsou zvýrazněny barevným pozadím.\n\nDílo začíná proroctvím Eliáše, že Izrael postihne velké sucho za hříchy jeho vládců i lidu; proroctví je zdůrazněno třemi tritónovými poklesy. Následuje ouvertura ve formě fugy, která ústí attacca do první sborové části „Pomoz pane!“. Sbor funguje jako lid ( ), ale také komentuje děj jako sbor v řeckých dramatech. Sbor zpívá většinou čtyři hlasy SATB, někdy i 8 hlasů. Sólisté jsou Eliáš (baryton); soprán (S) zpívá vdovu, jejího syna a anděla II; alt (A) zpívá anděla I a královnu; a tenor (T) zpívá part Abdiáše a Achaba. Mendelssohn počítal s několika sólisty; dvěma soprány v části 2, dvěma alty v části 35, ale dílo je často prováděno pouze se čtyřmi sólisty.\n\nV některých částech jsou použity základní formy oratoria, jako například recitativ a árie, ostatní používají pro dosažení dramatického efektu hybridní kombinace, jako například recitativ se sborem. Narativní pasáže z knihy Královská jsou v tabulce vyznačeny zeleným pozadím.\n\nEliáš byl v době své premiéry nadšeně přijat; po úspěšném prvním uvedení díla bostonským Handelovým a Haydnovým společenstvím v únoru 1848 byl na jaře téhož roku uveden ještě osmkrát. Saský princ Albert v roce 1847 do libreta \"Eliáše\" vepsal: „vznešenému umělci, který, obklopen Baalovými vyznavači nepravdivého umění, byl schopen, jako druhý Eliáš, svým géniem a pílí zůstat věrný službě skutečnému umění.“ Někteří kritici, včetně G. B. Shawa dílu drsně vytýkali, že přes svou řemeslnou dokonalost a krásu není, na rozdíl od děl Bacha, Handela, Beethovena a Mozarta, obrazem opravdové náboženské inspirace, ale podsouvá sebe sama jako emocionální náboj náboženství. Přitom kritizovali dílo pro údajný konvenční pohled a nesmělý hudební styl. V polovině 20. let 20. století bostonský hudební kritik Henry Taylor Parker popsal, jak publikum zíralo při posledním provedení vzhůru: „Kolik z těch očí tam mířilo ve vytržení a kolik sledovalo čtyři nefungující světla na centrální stropní růžici? ... \"Eliáš\" je zoufale, strašně, neodčinitelně středoviktoriánský.“\n\nV anglicky mluvících zemích si \"Eliáš\" udržoval setrvalou popularitu, v Německu byla oblíbenost díla kolísavá. Mnoho posluchačů mělo na začátku 20. století pocit, že hudba je příliš romantická. V období nacismu byl \"Eliáš\" spolu s ostatními díly Felixe Mendelssohna zakázán a po druhé světové válce se jen pomalu vracel na koncertní pódia. V současnosti je však \"Eliáš\", spolu s oratoriem Paulus (Svatý Pavel) opět nedílnou součástí hudebního života. Díky svému dramatickém oblouku a úchvatným sborům je oblíbený zvláště u amatérských sborů a někteří jej považují za vrchol Mendelssohnova díla.\n\nMendelssohn napsal sopránový part v \"Eliáši\" pro 'švédského slavíka', Jenny Lindovou. Lindová byla tak zničena skladatelovou předčasnou smrtí v roce 1847, že se následujího roku necítila schopna part zpívat. K dílu se vrátila v Exeter Hall v Londýně na konci roku 1848, přičemž věnovala částku tisíce liber šterlinků na zřízení Mendelssohnova stipendia. Poté, co se Arthur Sullivan stal prvním příjemcem Mendelssohnova stipendia, povzbuzovala jej v jeho další kariéře.\n\nCharles Salaman upravil část „Ten, který vytrvá do konce, bude spasen“ z \"Eliáše\" jako hudbu pro Žalm 93 (Adonai Malakh), zpívaný o většině pátečních nocí při šabatových obřadech londýnské komunity španělských a portugalských židů.\n\n"}
{"id": "1335814", "url": "https://cs.wikipedia.org/wiki?curid=1335814", "title": "Velšská rallye 2017", "text": "Velšská rallye 2017\n\nVelšská rallye 2017 (oficiálně 73. Dayinsure Wales Rally GB) byl 12. podnik Mistrovství světa v rallye 2017 (WRC), který se konal v Spojeném království (konkrétně se Walesu) 26. října až 29. října 2017. Závod o délce 304,36 km se jel na šotolině. Vítězem podniku se stala domácí posádka Elfyn Evans a Daniel Barritt, která tak oslavila vůbec první vítězství ve WRC. Druhé místo obsadil Belgičan Thierry Neuville, teří se umístil Sébastien Ogier. \n\nPo 17 letech se vítězem podniku stal domácí závodník (naposledy to byl Richard Burns v roce 2000). M-Sport vyhrál potřetí titul konstruktérů (Ford předtím získal titul v letech 2006 a 2007). Ogier, který vyhrál svůj šestý podnik, se předčasně stal už popáté mistrem světa v rallye.\n\nPrvní etapa Velšské rallye měla celkem 7 rychlostních zkoušek o délce 115,9 km. Etapa byla rozdělena do dvou dní, kdy 26. října se jela 1 RZ a 27. října zbylých 6. První a zároveň nejkratší rychlostní zkouška \"Visit Conwy Tir Prince\" o délce 1,49 km se jela na okruhu a vyhrál ji Sébastien Ogier s časem 1:09,7. Druhý byl Jari-Matti Latvala (+ 0,4 s), dále Thierry Neuville (+ 0,5 s), Ott Tänak (+ 0,6 s), Elfyn Evans a Andreas Mikkelsen se ztrátou 1,1 s.\n\n27. října se jelo zbývajících 6 rychlostních zkoušek. Druhá rychlostní zkouška \"Myherin\" měla 20,28 km, třetí \"Sweet Lamb\" 4,24 km a čtvrtá \"Hafren\" 35,14 km. Všechny rychlostní zkoušky se jely dvakrát v témže pořadí. Druhý rychostní test nejlépe zajel domácí závodník Elfyn Evans a porazil svého krajana Krise Meeka (Citroën) o 3,7 s, Sébastiena Ogiera o 4,2 s a Otta Tänaka o 4,3 s. Po testu se Evans posunul na 1. místo v celkovém pořadí a měl na Ogiera náskok 3,1 s. Těžké podmínky okomentoval Sébastien Ogier následovně: „Dost to klouže a nevím, zda to bude lepší pro ty za mnou. Auto není ideální“. Podobně reagoval také Ott Tänak „Hlavně na začátku to hodně klouzalo, ale jinak žádný problém“ či Dani Sordo „Hlavně na začátku to hodně klouzalo, ale jinak žádný problém.“ Třetí rychlostní test nejlépe vyšel Tänakovi, který porazil svého týmového kolegu Ogiera o 0,1 s a Neuvilla o 0,2 s. Do jedné sekundy se vešlo celkem 5 jezdců. Čtvrtý test vyhrál Elfyn Evans, který najel na Tänaka 4 s a třetího Neuvilla 8,5 s. Po testu se Ott Tänak posunul na 2. místo a Kris Meeke na 3. místo, naopak Ogier se propadl na 4. příčku, když ztratil na prvního Evanse 14,2 s. Ogier poté řekl: „Nic moc. Těžko se hledá grip, musíte si věřit“. Tänak komentoval následovně: „Nejsme moc spokojen s autem, nechová se tak, jak bych si přál. Je moc nedotáčivé a musím až moc používat ručku“.\n\nPátý rychlostní test vyhrál Evans, který na druhého Ogier najel 4,3 s a Mikkelsena 6,3 s. Ogier se následně posunul na 3. příčku a odsunul Meeka na 4. místo. Ogier poté řekl, že s autem byl tentokrát docela spokojen a Tänak, že „Pocitově to nebylo špatné, místy je to mokré, někdo suché. Seb musel zajet moc dobře“. Druhý Tänak na Evanse ztrácel 15,1 s. Šestou RZ vyhrál Séastien Ogier, který na krátké trati porazil Evanse o 0,7 s a Neuvilla o 1,3 s. Po havárii musel odstoupit Yazeed Al-Rajhi, když s vozem Ford Fiesta RS WRC nezvládl skok a skončil na střeše. Sedmý rychlostní test vyhrál Neuville, který najel na Evanse 0,8 s. Tänak ztratil 9,3 s, což stačil na 4. čas. Neuville se díky dobrému času posunul na 4. místo a ztrácel na vedoucího Evanse 37,1 s. V cíli Neuville okomentoval výkon následovně: „Chceme se zase zapojit do boje. Ale získat ten ztracený čas zpět nebude jednoduché.“ Tänak ke své ztráce tě řekl: „Nemáme ideální nastavení diferenciálů a vidíme, kde ztrácíme čas.“ Pořadí po 1. etapě\nDruhá etapa měla 9 rychlostních zkoušek, který dohromady měly 142,38 km. Nejdelší rychlostní zkouška \"Dyfi\" měla 25,86 km, naopak nejkratší \"Cholmondeley Castle\" měřila 1,8 km. Osmou rychlostní zkoušku \"Aberhirnant 1\" nejlépe zvládl domácí Elfyn Evans. Druhý Neuville měl ztrátu 2,5 s a třetí Mikkelsen 4,8 s. Devátý test \"Dyfnant 1\" znovu vyhrál Elfyn Evans, druhý Mikkelsen měl ztrátu 3,5 s a třetí Neuville 5,8 s. Ott Tänak najel v RZ na svého týmového kolegu 3,7 s a jeho celkový náskok se zvýšil na 6,7 s. Hayden, který dostal na trati defekt, zaostal za vedoucím Evansem o 17,2 s a po testu řekl: „Kousek po startu jsme chytli defekt levého předního kola, takže jsme většinu jeli po prázdné pneu.“ Evans svůj výkon okomentoval takto: „Tahle zkouška byla mimořádně těžká, v těchto podmínkách je auto hodně nedotáčivé.“ Desátou rychlostní zkoušku znovu zajel Evans, který porazil Neuvilla o 0,3 s. Dobrý čas Neuvilla posunul na 3. místo. Ogier se kvůli 12. času propadl na 4. místo. Druhý Tänak měl na třetího Nauvilla náskok 5,9 s.\n\nV jedenácté rychlostní zkoušce \"Dyfi 1\" byl nejrychlejší zvonu domácí Evans, který najel Juho Hänninena 1,8 a Neuvilla 3,6 s. Ott Tänak ztratil na Evanse 10,7 s a klesl na 3. místo. Dvanáctou erzetu vyhrál znovu Evans, který porazil Neuvilla o 1,3 a Mikkelsena o 4,0 s. Tänak se ztrátou 6,2 zajel 8. čas, přičemž rozdíl mezi druhým Neuvillem a třetím Tänakem se zvýšil na 6,1 s. Třináctou rychlostní zkoušku vyhrál Neuville. Druhý Evans měl ztrátu 2,7 s a Ogier 5,3 s, přičemž rozdíl mezi Neuvillem a Tänakem se zvýšil na 14 s. Neuville po testu řekl: „V několika zatáčkách jsme byli opatrnější, ale když půjdete pozdě na brzdy, tak jdete ven.“ Čtvrtou erzetu \"Cholmondeley Castle\" o délce 1,8 km vyhrál Neuville před Sordem o 0,5 s a Tänaka o 0,8 s. Rychlostní test poznamenala havárie Juho Hänninena, který vylomil kolo o strom a musel odstoupit ze soutěže.\n\nV 18:52 místního času odstartovala 15. rychlostní zkouška, kterou nejlépe zvládl Jari-Matti Latavala, který porazil Haydona o 0,5 s a Mikkelsena o 11,5 s. Složitou situaci na trati okomentoval Haydon takto: „Náročné, ale zábava. Místy není vidět ani kapota.“ Podobně reagoval také Mikkelsen „Měl jsem moc nahoře světla, nic jsem neviděl“, Tänak „Nic jsem neviděl“ nebo Meeke „Bylo to šílené, nebylo vidět na 10 metrů.“ Latvala po testu řekl: „Někdy je třeba zaútočit v náročných podmínkách, když to nejde ve dne.“ Po testu se Ogier posunul na 2. místo a Neuville se propadl na 3. místo. Latavla se díky času posunul o 2 pozice na 4. místo a Tänak se propadl o 3 místa na 6. příčku. Poslední test 2. etapy vyhrál Evans, který najel na Neuvilla 0,8 s a Tänaka 0,9 s. Latvala poté svůj výkon okomentoval takto: „Dobrá jízda, k cíli se zlepšoval grip. Už se těším na zítra.“\n\nPořadí po 2. etapě\nPoslední etapa měla 5 rychlostních zkoušek o celkové délce 41,17 km. Rychlostní testy \"Alwen\" (10,41 km) a \"Brenig\" (6,43 km) se jely dvakrát, \"Gwydir\" (7,49 km) jednou. Sedmnáctou RZ vyhrál Ott Tänak, který na Mikkelsena najel 0,3 s a Neuvilla 0,7 s. Po testu se Neuville posunul na průběžné místo před Ogiera, který v testu ztratil na Belgičana 3 s. V RZ18 byl nerychlejší Andreas Mikkelsen, jenž najel na Neuvilla 0,6 s Tänaka 1,4 s. Devatenáctou erzetu ovládly posádky Neuville / Gilsoul a Latvala / Antilla, kteří zajely naprosto stejný čas. Za nimi zaostaly Meeke o 0,8 s a Tänak o 1,0 s. Dvacátou erzetu vyhrál Mikkelsen, který se následně dostal na 4. místo namísto Latvaly, jenž na Nora ztratil 5,1 s. Latvala po erzetě řekl: „Na tom uklouzaném auto nezatáčí, je to frustrující.“ Poslední rychlostní a zároveň powerstage vyhrál Neuville před Meekem 1,5 s a Latvalou o 1,6 s.\n\nOgier, který se už popáté stal mistrem světa v rallye, po erzetě řekl: „Nevím, co říct. Byl to náročný rok, díky M-Sportu a Malcolmovi. Je to úžasné být mistrem světa v tomto týmu.“ Neuville úspěch Ogiera okomentoval následovně: „Už na startu jsem dostal zprávu o Sebovi. Tak jsem si to alespoň užil. Gratulace Sebovi, zasloužil si to.“ Tänak, týmový kolega Ogiera, pochválil především práci týmu „Malcolm a jeho tým odvedl fantastickou práci a ten úspěch si zaslouží.“ Celkové pořadí jezdců po Velšské rallye vypadalo následovně Ogier (215 b.), Neuville (183 b.), Tänak (169 b.), Latvala (136 b.), Evans (118 b.), Sordo (95 b.). Pořadí továrních týmu vedl M-Sport s 398 body, dále byl Hyundai (305 b.), Toyota (241 b.) a Citroën (210 b.).\n"}
{"id": "1335815", "url": "https://cs.wikipedia.org/wiki?curid=1335815", "title": "Lost on the Road to Eternity", "text": "Lost on the Road to Eternity\n\nLost on the Road to Eternity je dvacáté studiové album anglické skupiny Magnum. Vydáno bylo 19. ledna roku 2018, kdy jej uvede společnost SPV/Steamhammer. Jde o první album kapely s novými členy, sice klávesistou Rickem Bentonen a bubeníkem Lee Morrisem. Jako host se na albu představil německý zpěvák Tobias Sammet, konkrétně v písni „Lost on the Road to Eternity“. Autorem obalu alba je Rodney Matthews.\n\n\n"}
{"id": "1335816", "url": "https://cs.wikipedia.org/wiki?curid=1335816", "title": "Vlasta Reittererová", "text": "Vlasta Reittererová\n\nVlasta Reittererová (rozená Pellantová, provdaná Hrušková, Benetková, narozena 9. ledna 1947 v Praze) je česká muzikoložka a překladatelka.\n\nVystudovala hudební vědu na Universitě Karlově a současně herectví a pantomimu na lidové konzervatoři.\n\n\n"}
{"id": "1335818", "url": "https://cs.wikipedia.org/wiki?curid=1335818", "title": "Alberto Ammann", "text": "Alberto Ammann\n\nAlberto Ammann (* 20. října 1978 Córdoba, Argentina) je argentinský herec. V roce 2011 získal Goyovu cenu v kategorii nejlepší nový herec. \n\nNarodil se v Argentině jako syn novináře, politika a spisovatele Luise Alberta Ammanna a jeho ženy Nélidy Rey. Když mu byl jeden měsíc, tak se jeho rodina přestěhovala do Španělska, aby unikla před vojenskou diktaturou země. Studoval herectví na škole Juana Carlose Corazzy a také na hereckých hodinách Jolie Libois v Cordobě. \n\nJeho první filmovou rolí byl Juan Oliver v dramatu \"Cela 211 - Vězeňské peklo\". Na roli se připravoval tak, že zpovídal jak policisty, tak vězně. V roce 2011 za svůj výkon získal Goyovu cenu v kategorii nejlepší nový herec. V roce 2010 ztvárnil španělského spisovatele Lope de Vega ve snímku \"Lope\". V roce 2015 ztvárnil v dramatickém seriálu \"Narcos\" roli drogového mafiána Pacha Herrery. \n\n"}
{"id": "1335820", "url": "https://cs.wikipedia.org/wiki?curid=1335820", "title": "Geoffrey Kipsang Kamworor", "text": "Geoffrey Kipsang Kamworor\n\nGeoffrey Kipsang Kamworor (* 22. listopadu 1992) je keňský vytrvalostní běžec a v současné době držitel světového rekordu na půlmaratonské trati časem 58:01 min.\n\nV roce 2014 zvítězil na mistrovství světa v půlmaratonu, o rok později se stal mistrem světa v přespolním běhu. Dalším medailovým ziskem v roce 2015 byla stříbrná medaile v běhu na 10 000 metrů ze světového šampionátu v Pekingu. V olympijské sezoně 2016 obhájil titul mistra světa v půlmaratonu, na olympiádě v Rio de Janeiru doběhl ve finále na 10 000 metrů jedenáctý. V roce 2017 se stal opět mistrem světa v přespolním běhu, na světovém šampionátu na dráze doběhl ve finále běhu na 10 000 metrů šestý. V září 2019 zvítězil v Kodani na půmaratonské trati časem 58:01 minuty, kterým zároveň vytvořil nový světový rekord na této distanci.\n\n"}
{"id": "1335821", "url": "https://cs.wikipedia.org/wiki?curid=1335821", "title": "Jezerka (usedlost)", "text": "Jezerka (usedlost)\n\nJezerka je bývalá usedlost v Praze 4-Nuslích, která se nachází uprostřed stejnojmenného parku. Od roku 2003 zde sídlí Divadlo Na Jezerce. Usedlost původně patřila do katastru Michle a michelská obec ji ve 20. století vlastnila. Jezerka je chráněna jako kulturní památka České republiky.\n\nVe středověku se zde rozkládala vinice Šustrová a později postavená usedlost toto jméno převzala. Patřila do historického katastru Michle a měla přiděleno číslo popisné 68.\n\nNázev Jezerka získala roku 1835 po přestavbě na zámeček, jehož reprezentační pokoje vymaloval v polovině 19. století Josef Navrátil (malby se nedochovaly). Roku 1912 objekt od pana Novotného koupila obec Michle napůl s michelskou Občanskou záložnou. Na pozemcích původně chtěla založit park a zbytek rozparcelovat. Záložna později prodala svou část Rudolfu Zárubovi, který provozoval na Jezerce hostinec s kavárnou. Jemu poté pronajala roku 1924 svou polovinu také obec Michle.\n\nJednopatrová restaurační zděná budova s velkou hostinskou místností v přízemí měla také dvě místnosti spolkové, pivní sklep, kuchyň, toalety a v prvním patře pět pokojů. K budově byl přistavěn velký taneční a divadelní sál, nedaleko se nacházelo přízemní zděné hospodářské stavení se stájemi pro koně a krávy, bylo zde skladiště, lednice, sklep pro brambory a zeleninu, nad sklepem hudební pavilon a vedle malý přízemní zděný přístavek s místnostmi pro personál. Park doplňovaly různé drobné stavby, například zahradní besídka, barokní terasa ve svahu s vinicí nad jezírkem, tenisový dvorec, kolny a další. Celková výměra pozemků byla 16 696 m².\n\nNa Zárubovu polovinu byla roku 1948 uvalena národní správa a restaurace poté zrušena. 28 podnájemníků bylo postupně přestěhováno a celý uvolněný objekt získala obec. Ta roku 1949 dala vzniknout základu budoucího parku.\n\nV 70. letech 20. století prošla Jezerka přestavbou na televizní studio Československé televize. V parku vzniklo parkoviště, rybník byl zasypán a betonový balkon pro hudebníky nahradil barokní terasu, ze které zůstalo pouze podsklepení. Od roku 1975 se ze studia vysílal pořad „Vysílá studio Jezerka“, později zde působili televizní publicisté a studio vysílalo pořad „Politika pro každého“.\n\nRoku 1990 byla polovina Zárubova majetku vrácena v restituci. Roku 1999 odkoupila tuto polovinu Městská část Praha 4 a postupně zrekonstruovala objekt pro původní kulturní využití - obnovila zahradní restauraci, vinárnu a divadelní sál a obnovila park.\n\nNa Jezerce vyvěral „od nepaměti“ čistý pramen vody, který býval veden dřevěnými trubkami na Vyšehrad. Protože okolní půda byla bahnitá, dala roku 1361 Vyšehradská kapitula studánku obezdít a vyměnit dřevěné trubky za kamenné. Údajně se jednalo o pramen, který se nacházel v horní části parku v místech dětského hřiště a který byl při výstavbě domů ve 20. letech 20. století zasypán.\n\nDolní studánku nad rybníčkem napájely pravděpodobně prameny z původní horní studánky. Voda odtud tekla východním směrem do haltýře pod Barvíkovskou vinicí a dál do Botiče. Později byla tato stružka zatrubněna.\n\nV kronice Václava Hájka z Libočan je psáno, že kněžna Libuše chodila na vršek Bezer (Jezer, Obezer) a že voda ze zdejšího pramene měla plnit „Libušinu lázeň“. Další pověst uvádí, že se údajně na vrchu Jezer konaly sněmy při kamenném stolci, na kterém byl nastolen kníže Přemysl. Tento stolec měl být později přenesen na Pražský hrad.\n\n\n\n"}
{"id": "1335824", "url": "https://cs.wikipedia.org/wiki?curid=1335824", "title": "Michael Tinsley", "text": "Michael Tinsley\n\nMichael Tinsley (* 21. dubna 1984) je atlet, reprezentující USA. Jeho specializací je běh na 400 metrů překážek.\n\nV roce 2012 vybojoval stříbrnou medaili v běhu na 400 metrů překážek na olympiádě v Londýně. O rok později dosáhl stejného úspěchu na mistrovství světa v Moskvě. Zde si zároveň vytvořil osobní rekord 47.70.\n\n"}
{"id": "1335825", "url": "https://cs.wikipedia.org/wiki?curid=1335825", "title": "Amy Craggová", "text": "Amy Craggová\n\nAmy Craggová (* 15. listopadu 1984) je americká atletka, která se věnuje maratonskému běhu.\n\nTřikrát startovala na mistrovství světa v přespolním běhu – v roce 2010 byla členkou bronzového amerického družstva. V roce 2011 skončila na světovém šampionátu patnáctá na 5000 metrů, o dva roky později v Moskvě skončila na dvojnásobné trati čtrnáctá. Na olympiádě v Rio de Janeiro už běžela maraton a skončila devátá. Na stejné trati na mistrovství světa v Londýně vybojovala bronzovou medaili. Její osobní rekord na této trati 2:27:03 pochází z roku 2011.\n"}
{"id": "1335826", "url": "https://cs.wikipedia.org/wiki?curid=1335826", "title": "Jarrion Lawson", "text": "Jarrion Lawson\n\nJarrion Lawson (* 6. května 1994) je americký sportovec, atlet, který se specializuje na skok daleký.\n\nBěhem juniorského mistrovství světa v roce 2012 vybojoval bronzovou medaili v soutěži dálkařů. Na olympiádě v Rio de Janeiru v roce 2016 skončil v dálkařském finále čtvrtý. Na světovém šampionátu v roce 2017 získal ve skoku dalekém stříbrnou medaili. Jeho osobní rekord 858 cm pochází z roku 2016.\n\n"}
{"id": "1335827", "url": "https://cs.wikipedia.org/wiki?curid=1335827", "title": "Huon de Bordeaux", "text": "Huon de Bordeaux\n\nHuon de Bordeaux (\"Huon z Bordeaux\") je francouzský středověký hrdinský epos, jeden z tzv. \"chansons de geste\", patřící do \"Karolínského (královského) cyklu\". Pochází pravděpodobně z let 1215 až 1240, někdy je jeho vznik kladen do období 1260 až 1268. Epos je silně ovlivněn rytířským románem. Obsahuje totiž celou řadu pohádkových prvků a fantastických dobrodružství a je v něm také kladen velký důraz na milostné příběhy titulního hrdiny. Tím je mladý rytíř Huon, který v sebeobraně zabije syna císaře Karla Velikého Charlota a dostane za úkol splnit řadu zdánlivě nemožných úkolů, aby mu byl prominut trest smrti, v čemž mu pomáhá král víl a elfů Oberon (Auberon).\n\nZestárlý král a císař Karel Veliký se rozhodne jmenovat svého nástupce. Má jím být jeho syn Charlot, který je známý svou prchlivostí, když v návalu vzteku zabil nemanželského syna rytíře Ogiera Dánského. Mezi Karlovými rádci to proto vyvolá neklid. Jeden z nich, Amaury, veden nečestnými úmysly, pomluví u krále syny zemřelého vévody Seguina z Gaskoňska Huona a Gérarda. Obviní je z toho, že si krále neváží a že Charlota s nimi čeká krvavý spor. Král se proto rozhodne poslat do Bordeaux posly, kteří mají Huona i Gérarda pozvat do Paříže, kde mají vysvětlit své smýšlení. Oba bratři souhlasí a rychle se vypraví na cestu, aby králi projevili svou úctu a věrnost.\n\nMezitím Amaury namluví Charlotovi, že mu ze strany obou bratrů hrozí nebezpečí. S hloučkem ozbrojenců je v přestrojení přepadnou a Charlot srazí mladého nezkušeného Gérarda z koně a zraní jej. Huon se v zápětí na Charlota vrhne a zabije jej. To Amaury přivítá, protože mu to otevírá cestu k získání královské koruny. Následně obviní Huona z vraždy. Dojde ke vzájemnému souboji, ve kterém Huon Amauryho zabije. Král, zdrcen smrtí svého syna, rozhodne, že Huonovi odpustí, pokud splní jeho v podstatě nesplnitelné podmínky. Má odjet do Babylónu k saracénskému amiralovi (emírovi) Gaudissovi a vyžádat si od něho zajatého Pipinova syna. Přitom má prvnímu pohanovi, kterého potká v emírově paláci, srazit hlavu, třikrát políbit amiralovu dceru Esclarmondu a přinést Karlovi hrst amiralových vousů a jeho čtyři zuby. Pokud se Huon vrátí s prázdnou, bude popraven.\n\nHuon s hrskou svých věrných nejprve odjede do Říma a vyprosí si papežské požehnání. Mezitím Huonova matka zemře žalem a Gérad, který se stane pánem nad majetkem svého bratra, tohoto postavení zneužívá. Huon pak v zemi Kumánů potká krále víl skřítka Oberona (Auberona), syna Julia Caesara a víly Morgue, sestry krále Artuše. Protože Oberon vidí do lidských duší a v Huonově vidí jen věrnost a čistotu, rozhodne se mu pomoci. Daruje mu pohár na víno, ze kterého je možno nekonečně dlouho pít, a roh ze zlata a slonoviny, na který když Huon zatroubí, objeví se Oberon se sto tisíci bojovníky.\n\nDíky těmto kouzelným darům se podaří Huonovi úkoly od Karla Velikého splnit. Amiralova dcera Esclarmonda se dokonce do Huona zamiluje, stane se křesťankou a odjede s ním do Francie jako jeho choť. Gérard se však nechce vzdát moci, kterou měl po dobu bratrovi nepřítomnosti. Nechá pobít jeho věrné, Huona uvrhne do žaláře a císaři do Paříže vzkáže, že se Huon vrátil s prázdnýma rukama a že tudíž jeho podmínky nesplnil. Karel přijede do Bordeaux a odsoudí Huona k smrti. Objeví se však Oberon a Huonovi opět pomůže. Vše je vysvětleno a Gérard je jako zrádce popraven. Huon se stává vládcem Gaskoňska a Oberon mu chce darovat své království, protože již nechce žít mezi zkaženými lidmi.\nJeště ke konci 13. století byl k eposu dotvořen prolog \"Roman d'Auberon\" (\"Román o Oberonovi\") a ve 14. století vzniklo šest dalších pokračování, ve kterých vystupují rověnž Huonovy a Esclamordiny děti: \"Huon, roi de Féérie\" (\"Huon, král z pohádky\"), \"Chanson d'Esclarmonde\" (\"Píseň o Esclarmondě\"), \"Chanson de Clarisse et Florent\", \"Chanson d'Yde et d'Olive\", \"Chanson de Godin\" a \"La Chanson de Croissant\", vše opět s velmi silnými pohádkovými motivy.\n\n\n"}
{"id": "1335828", "url": "https://cs.wikipedia.org/wiki?curid=1335828", "title": "Kostel svatého Bartoloměje (Dušejov)", "text": "Kostel svatého Bartoloměje (Dušejov)\n\nKostel svatého Bartoloměje je farní kostel v římskokatolické farnosti Dušejov, nachází se na severním okraji obce Dušejov. Kostel je pozdně barokní jednolodní stavbou se segmentovým závěrem a čtyřbokou věží. Kostel je obklopen hřbitovem s ohradní zdí. Kostel je chráněn jako kulturní památka České republiky.\n\nV obci působila od 14. století plebánie, od roku 1785 pak byla plebánie povýšena na lokálii a roku 1787 byl pak postaven kostel svatého Bartoloměje. Byl vystavěn v tzv. venkovském baroku. V roce 1857 pak vznikla samostatná farnost v obci, ta do roku 1993 spadala pod královéhradeckou diecézi.\n\n\n"}
{"id": "1335829", "url": "https://cs.wikipedia.org/wiki?curid=1335829", "title": "Římskokatolická farnost Hošťálková", "text": "Římskokatolická farnost Hošťálková\n\nŘímskokatolická farnost Hošťálková je územní společenství římských katolíků s farním kostelem Povýšení svatého Kříže v děkanátu Vsetín. \n\nHošťálková byla pravděpodobně založena ve 14. století avšak první písemná zpráva o ní je až z roku 1505. Byla také zpočátku součástí Vsetínského panství až do roku 1678, kdy kvůli velké zadluženosti panství byla předána věřitelům a stala se samostatným panstvím.\n\nFarářem byl od září 2012 (od srpna 2009 zde působil jako administrátor) R. D. Mgr. Karel Hořák. Toho s platností od července 2018 vystřídal R. D. Mgr. Jerzy Piotr Szwarc.\n\nNa území farnosti se pravidelně pořádá tříkrálová sbírka. V roce 2017 se při ní v Hošťálkové vybralo 44 309 korun. \n\nV listopadu 2017 udílel ve farnosti svátost biřmování olomoucký pomocný biskup Antonín Basler.\n\n"}
{"id": "1335832", "url": "https://cs.wikipedia.org/wiki?curid=1335832", "title": "Zákon o Policii České republiky", "text": "Zákon o Policii České republiky\n\nZákon o Policii České republiky neboli zákon č. 273/2008 Sb., který vešel v platnost 11. 8. 2008, je zákon, jehož hlavním záměrem je přizpůsobit Policii České republiky na úkoly při zajišťování bezpečnosti a dále organizuje řízení policie. Účinnosti nabyl 1. 1. 2009.\n\nZákon se člení na 4 části s celkem 15 hlavami:\n\n1. Policie České republiky\n\n2. \"zrušeno\" (původně Inspekce policie, roku 2011 nahrazeno zvláštním zákonem o GIBS)\n\n3. Ustanovení společná a přechodná\n\n4. Závěrečná ustanovení\n\nDne 30. října 2008 se uskutečnilo 82. Žofínské fórum, jehož tématem byla reforma policie. Žofínského fóra se zúčastnil ministr vnitra Ivan Langer a policejní prezident Oldřich Martinů. Hlavním tématem diskuse byly důsledky pro policii a jak se změní její struktura, styl práce a jakou roli bude hrát v životě obcí a měst. S touto zásadní reformou přišel i první návrh na nová auta a nastalo období modernizace české policie. Začalo se investovat více peněz do obnovy vozového parku.\n\nDne 21. června 1991 schválila Česká národní rada zákon č. 283/1991 Sb., o Policii České republiky, a na jeho základě vznikla dnem 15. července 1991 Policie České republiky.\n\nDnem 1. ledna 2009 nabyl účinnosti nový zákon č. 273/2008 Sb., o Policii České republiky, který završil reformu policie a přinesl některé zásadní změny v postavení jejích součástí. Správy krajů byly nahrazeny krajskými ředitelstvími, jejichž územní obvody byly nově vymezeny obvody jednoho, dvou či tří samosprávných krajů při zachování počtu osmi útvarů. Okresní ředitelství byla zrušena a začleněna do krajských ředitelství. Obvodní a městská ředitelství zůstala v redukované podobě zachována. V současné době má Policie ČR 14 krajských ředitelství. \n\nPolicie je podřízena Ministerstvu vnitra, které vytváří podmínky pro plnění úkolů policie. Policejní prezident odpovídá za činnost policie ministerstvu vnitra. Policejní útvary tvoří: Policejní prezidium České republiky v čele s policejním prezidentem, útvary policie s celostátní působností, krajská ředitelství policie a útvary zřízené v rámci krajských ředitelství.\n\n\n"}
{"id": "1335834", "url": "https://cs.wikipedia.org/wiki?curid=1335834", "title": "Seznam členů Poslanecké sněmovny Parlamentu České republiky po volbách 2017", "text": "Seznam členů Poslanecké sněmovny Parlamentu České republiky po volbách 2017\n\nSeznam členů Poslanecké sněmovny Parlamentu České republiky po volbách 2017 uvádí přehled poslanců zvolených do Poslanecké sněmovny Parlamentu České republiky ve volbách konaných ve dnech 20. a 21. října 2017.\n\n\"Strany seřazeny podle politických pozic\"\n"}
{"id": "1335846", "url": "https://cs.wikipedia.org/wiki?curid=1335846", "title": "Prototypování", "text": "Prototypování\n\nSoftwarové prototypování ( ) je vytváření prototypů softwarových aplikací, tj. neúplných verzí softwarového programu. Je to činnost používaná v procesu vývoje softwaru a je srovnatelná s prototypováním v jiných oborech, např. ve výrobě nebo strojírenství.\n\nPrototyp obvykle simuluje pouze některé aspekty výsledného produktu a může se od něj výrazně lišit.\n\nPrototypování má několik výhod: softwarový návrhář a implementátor mohou v časných stádiích projektu získat cennou zpětnou vazbu od uživatelů. Klient a kontraktor mohou zjistit, zda software vyhovuje softwarovým standardům, které má program splňovat. Umožňuje softwarovým inženýrům určitý odhad přesnosti počátečních odhadů a reálnosti dohodnutých termínů a milníků. Míra nasazení a techniky používané v prototypování se vyvíjejí a diskutují od jeho návrhu na začátku 70. let 20. století.\n\nPůvodním účelem prototypů je umožnit budoucím uživatelům softwaru vyhodnotit návrhy designu výsledného produktu skutečným používáním namísto interpretace a vyhodnocování jeho popisů. Prototypování je také použitelné pro koncové uživatele k popisu a prove požadavky, které byly původně opomenuty, a které mohou být klíčovým faktorem v komerčním vztahu mezi vývojáři a jejich klienty. S tímto cílem využívá intenzivně prototypování tak zvaný Interakční design.\n\nTento přístup je v protikladu s monolitickým vývojovým cyklem vytváření kompletních programů v 60. a 70. letech 20. století, kdy byl nejdříve vyvinut kompletní program a pak se řešily nalezené odchylky mezi návrhem a implementací, což obvykle vede k vyšším nákladům a špatným odhadům času a ceny. Monolitický přístup byl přezdíván „Slaying (software) Dragon“ technika, protože předpokládá, že softwarový designer a vývojář je jediný hrdina, který má zabít draka sám. Prototypování může také snížit náklady a potíže při změnách hotového softwarového produktu.\n\nPrototypování je jedním z přístupů, které popisuje Frederick P. Brooks ve své knize \"Mythical Man-Month\" z roku 1975 a článku \"No Silver Bullet\" vydaném o 10 let později.\n\nK prvním příkladům rozsáhlého softwarového prototypování byla implementace překladače NYU Ada/ED pro programovací jazyk Ada implementovaný v SETL s úmyslem vytvořit spustitelný sémantický model pro jazyk Ada, který upřednostňoval jasnost návrhu a uživatelského rozhraní před rychlostí a efektivitou. NYU Ada/ED byla první potvrzená implementace jazyka Ada, která byla certifikována v 11. dubna 1983.\n\nProces prototypování zahrnuje tyto kroky:\n\n\nJakob Nielsen rozlišil ve své knize \"Inženýrství použitelnosti\" tyto dimenze prototypů:\n\nObvyklý termín pro prototyp uživatelského rozhraní je horizontální prototyp. Poskytuje podrobný náhled na celý systém nebo subsystém zaměřený spíše na uživatelské interakce než na nízkoúrovňovou funkčnost systému, jako je například přístup k databázi. Horizontální prototypy jsou užitečné pro:\n\nVertikální prototyp ( ) je úplnější propracování jediného subsystému nebo funkce. Je užitečný pro získání podrobných požadavků na danou funkci s následujícími výhodami:\n\n\nSoftwarové prototypování má mnoho variant. Všechny však vycházejí ze dvou hlavních typů: zahazovací prototypování a evoluční prototypování.\n\nTaké nazývané uzavřené prototypování. Zahazovací nebo rapidní prototypování znamená vytvoření modelu, který bude nakonec zahozen a nestane se součástí výsledného dodaného softwaru. Po shromáždění předběžných požadavků je zkonstruován jednoduchý pracovní model systému, aby bylo možné názorně ukázat uživatelům, jak budou jejich požadavky implementovány do výsledného systému.\n\nNejzjevnější důvod pro použití zahazovacího prototypování je, že může být provedeno rychle. Dostanou-li uživatelé rychlou zpětnou vazbu na své požadavky, mohou vývoj softwaru včas zkorigovat. Provádění změn v časných fázích vývojového cyklu je velice cenově efektivní, protože nevyžaduje rozsáhlé změny. V pozdějších fázích projektu může i malá změna vyžadovat velké úsilí, protože softwarové systémy mají mnoho závislostí. Rychlost je klíčovou kvalitou při implementaci zahazovacího prototypu, protože s omezeným množstvím času a peněz lze malou část vynaložit na prototyp, který bude zahozený.\n\nDalší silnou stránkou zahazovacího prototypování je jeho schopnost zkonstruovat rozhraní, které uživatelé mohou testovat. Uživatelské rozhraní je tím, jak se uživateli systém jeví, a jeho včasným předvedením lze mnohem snáze porozumět, jak bude systém pracovat.\n\nPrototypy lze klasifikovat podle věrnosti, s jakou zachycují skutečný produkt s ohledem na vzhled, interakce a časování. Jednou z metod vytváření zahazovacího prototypu s nízkou věrností je papírové prototypování. Prototyp je implementován pomocí papíru a tužky, takže napodobuje funkci skutečného produktu, ale vůbec jako skutečný produkt nevypadá. Jinou metodou snadného vytvoření zahazovacího prototypu s vysokou věrností je použití GUI Builderu a vytvoření \"klikací náhražky\" - prototypu, který vypadá jako cílový systém, ale neposkytuje žádnou funkčnost.\n\nPoužívání storyboardů, animatik nebo kreseb není přesně totéž jako zahazovací prototypování, ale patří do stejné skupiny. Jde o nefunkční implementace, které ukazují, jak bude systém vypadat.\n\nSouhrn: Při tomto přístupu je zkonstruován prototyp, který bude zahozen, a výsledný systém bude vytvořen z nuly. Kroky v tomto přístupu jsou:\n\n\nEvoluční prototypování ( ) se zásadně liší od zahazovacího prototypování. Jeho hlavním cílem je strukturovaná tvorba velmi robustního prototypu, který slouží jako jádro budoucího systému, a jeho postupné vylepšování. Principem tohoto přístupu je postupné budování a vylepšování nového systému a implementace dalších požadavků.\n\nPři vývoji systému pomocí evolučního prototypování je systém neustále zjemňován a přestavován.\nTato technika umožňuje, aby vývojový tým přidával vlastnosti nebo prováděl změny, které nemohly být formulovány ve fázi vytváření požadavků a návrhu.\n\nVýhodou evolučních prototypů oproti zahazovacím prototypům je, že se jedná o funkční systém. I když nemají všechny plánované vlastnosti, mohou být používány jako dočasné řešení, dokud nebude dodán výsledný systém.\n\nU evolučního prototypování se mohou vývojáři zaměřit na vývoj těch složek systému, kterým rozumějí, místo toho, aby pracovali na vývoji celého systému.\n\nProdukt se skládá z dílčích prototypů, které jsou na závěr sloučeny do výsledného řešení. Inkrementálním prototypováním lze překlenout časovou propast mezi uživateli a vývojáři.\n\nExtrémní prototypování se používá zvláště pro vývoj WWW aplikací. Vývoj webu rozkládá do tří fází, z nichž každá buduje na předchozí. První fáze je statický prototyp, který sestává hlavně z HTML stránek. Ve druhé fázi jsou naprogramovány obrazovky a plně funkční rozhraní využívající simulovanou vrstvu služeb. Ve třetí fázi jsou implementovány služby. Název extrémní prototypování má zacílit pozornost na druhou fázi procesu, kdy je vyvíjeno plně funkční uživatelské rozhraní s minimálním zřetelem na jiné služby, než ty, které jsou uvedeny ve smlouvě.\n\nPrototypování má při vývoji softwaru mnoho výhod – některé jsou hmatatelné, jiné abstraktní.\n\nSnížení času a nákladů: Prototypování může zlepšit kvalitu požadavků a standardů, které budou mít k dispozici vývojáři. Protože s pozdějším odhalením potřeby změn roste jejich cena exponenciálně, časné stanovení toho, \"co uživatel skutečně chce\" může vést k rychlejšímu a méně nákladnému vývoji softwaru.\n\nZlepšené a zvýšené zapojení uživatele: Prototypování vyžaduje zapojení uživatele, kterému umožňuje vidět a komunikovat s prototypem, což přináší lepší a úplnější zpětnou vazbu a přesnější popis požadavků a systému. Existence prototypu, který je vyzkoušen uživatelem, zabrání mnoha nedorozuměním a vzájemným nepochopením, ke kterým může dojít, když obě strany nekriticky věří, že druhá strana rozumí tomu, co řekli. Protože uživatelé znají problémovou oblast lépe než kdokoli ve vývojovém týmu, zvětšená interakce by měla vést k produktu, který má větší hmatatelnou i nehmotnou kvalitu. Výsledný produkt pravděpodobně bude lépe vyhovovat představám uživatele na vzhled, funkčnost a provedení.\n\nPrototypování může přinášet také nevýhody.\n\nNedostatečná analýza: Koncentrace na omezený prototyp může odvádět vývojáře od náležité analýzy kompletního projektu. To může vést k přehlédnutí lepších řešení, tvorbě neúplných popisů nebo přeměně omezených prototypů na špatně navržené výsledné produkty, které lze obtížně udržovat. Pokud má prototyp omezenou funkčnost, nelze jej dobře škálovat, pokud se prototyp používá jako východisko výsledného produktu, což může zůstat nepovšimnuto, pokud jsou vývojáři příliš zaměřeni na vytváření prototypu jako modelu.\n\nUživatelské zmatení prototypu a výsledného systému: Uživatelé se mohou mylně domnívat, že prototyp který bude zahozen, je nevyladěným cílovým systémem. (Často si například nejsou vědomi, jaké úsilí je třeba vynaložit na doplnění chybových kontrol a bezpečnostních vlastností, který prototyp nemůže mít.) Kvůli tomu mohou předpokládat, že prototyp přesně modeluje výsledný systém, i když to není úmysl vývojářů. Uživatelé také mohou mylně spoléhat na vlastnosti, které byly obsaženy v prototypu pro jejich zhodnocení, a které nakonec byly z výsledného systému odstraněny. Pokud jsou uživatelé vyžadují, aby všechny navrhované vlastnosti byly obsaženy ve výsledném systému, může to vést ke konfliktu.\n\nNepochopení uživatelských potřeb ze strany vývojářů: Vývojáři mohou předpokládat, že uživatelé sdílí jejich cíle (například doručit základní funkčnost včas a dodržet rozpočet), bez porozumění širším komerčním otázkám. Například představitelé zákazníka účastnící se schůzek o firemním softwaru mohou pod vlivem ukázek „auditování transakcí“ (při kterém se zaznamenávají změny, které mohou být zobrazovány v tabulce rozdílů) objednat tuto vlastnost, aniž by si byli vědomi, že vyžaduje dodatečné kódování a obvykle i silnější hardware kvůli zpracování dodatečných přístupů k databázi. Uživatelé se mohou domnívat, že mohou požadovat auditování ve všech oblastech, zatímco vývojáři to mohou považovat za zbytnou nebo zbytečnou vlastnost, protože si již vytvořili představy o rozsahu uživatelských požadavků. Pokud se vývojáři zavázali k dodání této funkčnosti před provedením revize požadavků uživatelů, ocitnou se mezi dvěma mlýnskými kameny, obzvláště pokud má zákazník dojednány sankce při nesplnění implementace požadavků.\n\nLpění vývojářů na prototypu: Vývojáři mohou příliš lpět na prototypu, na jehož vytvoření vyvinuli velké úsilí; to může vést k problémům jako je snaha převést omezený prototyp na výsledný systém, přestože nemá vhodnou podkladovou architekturu. (To může napovídat, že by mělo být použito zahazovací prototypování místo evolučního.)\n\nNadměrný čas vývoje prototypu: Klíčovou vlastností prototypování je fakt, že se předpokládá, že bude uděláno rychle. Pokud vývojáři tento fakt ztratí ze zřetele, mohou se snažit vyvinout prototyp, který je příliš složitý. Když je prototyp zahozen přesně vyvinut požadavky, že poskytuje nemůže dává dostačující zvyšuje v productivity vytvořit up pro čas strávený vývojem prototypu. Uživatelé mohou uváznout v diskuzích o detailech prototypu, což zdržuje vývojový tým a opožďuje dodání výsledného produktu.\n\nNáklady na implementaci prototypování: počáteční náklady pro vytvoření vývojového týmu zaměřeného na prototypování mohou být vysoké. Mnoho společností má zavedenou určitou metodologii vývoje a její změna může vyžadovat přeškolování a změnu nástrojů. Mnoho firem se proto snaží zavést prototypování bez přeškolení svých zaměstnanců.\n\nPřestože bývá uváděno, že určitá forma prototypování může být použita v každém projektu, prototypování přináší největší užitek u systémů, které mají mnoho interakcí s uživateli.\n\nU systémů s minimální uživatelskou interakcí, jako například dávkové zpracování nebo systémy, které většinou provádějí výpočty, nepřináší prototypování velké výhody. Někdy může být kódování potřebné pro vytvoření systémových funkcí příliš intenzivní a potenciální zisky, které by prototypování mohlo přinést jsou příliš malé.\n\nPrototypování je zvláště vhodné pro návrh dobrých rozhraní pro Human-computer interaction. „Dosud je jedním z dosud nejproduktivnějších použití rapidního prototypování iterativní inženýrství uživatelských požadavků a návrh rozhraní člověk-počítač.“\n\n\n"}
{"id": "1335853", "url": "https://cs.wikipedia.org/wiki?curid=1335853", "title": "Mistrovství Československa silničních motocyklů 1967", "text": "Mistrovství Československa silničních motocyklů 1967\n\nMistrovství Československa silničních motocyklů 1967 se konalo v objemových třídách do 125, 175, 250 a 350 cm³. Třída do 175 cm³ byla vypsána naposledy.\n\n\n\n\n\n\n\n\n\n\n\n"}
{"id": "1335855", "url": "https://cs.wikipedia.org/wiki?curid=1335855", "title": "2. ročník udílení Screen Actors Guild Awards", "text": "2. ročník udílení Screen Actors Guild Awards\n\n2. ročník udílení Screen Actors Guild Awards se konal 24. února 1998 ve Santa Monica Civic Auditorium v Los Angeles v Kalifornii. Ocenění se předalo nejlepším filmovým a televizním vystoupením v roce 1995. Nominace byly oznámeny 23. ledna 1997. Ceremoniál vysílala stanice NBC. Speciální cenu získal Robert Redford.\n\nTučně jsou označeni vítězové.\n"}
{"id": "1335858", "url": "https://cs.wikipedia.org/wiki?curid=1335858", "title": "1. ročník udílení Screen Actors Guild Awards", "text": "1. ročník udílení Screen Actors Guild Awards\n\n1. ročník udílení Screen Actors Guild Awards se konal 25. února 1995 v Universal Studios v Los Angeles v Kalifornii. Ocenění se předalo nejlepším filmovým a televizním vystoupením v roce 1994. Nominace byly oznámeny 23. ledna 1997. Ceremoniál vysílala stanice NBC. Speciální cenu získal George Burns.\n\nTučně jsou označeni vítězové.\n"}
{"id": "1335867", "url": "https://cs.wikipedia.org/wiki?curid=1335867", "title": "Seznam ruských kosmických startů 2017", "text": "Seznam ruských kosmických startů 2017\n\nToto je seznam provedených ruských kosmických startů roku 2017.\nV seznamu jsou uvedeny starty všech ruských nosných raket.\nHlavním provozovatelem startů je Roskosmos, který zajišťuje dopravu kosmických lodí k Mezinárodní vesmírné stanici.\nVypouštění vojenských satelitů zajišťuji Strategické raketové síly Ruské federace.\nMezi komerční poskytovatele kosmických letů patří Eurockot, který využívá nosiče Rokot pro vynášení satelitů na nízkou oběžnou dráhu Země, dále americko-ruský podnik ILS nabizející komerční lety s raketami Proton.\nFrancouzská společnost Arianespace používá rakety Sojuz 2 k vynášení komerčních nákladů z kosmodromu v Kourou ve Francouzské Guyaně.\n"}
{"id": "1335870", "url": "https://cs.wikipedia.org/wiki?curid=1335870", "title": "Sedačková lanovka Štrbské pleso – Mostíky", "text": "Sedačková lanovka Štrbské pleso – Mostíky\n\nSedačková lanovka Štrbské pleso – Mostíky je lanovka ve Vysokých Tatrách. Jedná se o osobní visutou jednolanovou dráhu oběžného systému s pevným uchycením třímístných sedaček. Výstavba probíhala od srpna do prosince 1993 a uvedena do provozu byla před začátkem lyžařské sezóny 23. prosince 1993.\n\nDolní stanice se nachází v areálu osady Štrbské Pleso v nadmořské výšce 1381 m nad vlastním jezerem Štrbské pleso v blízkosti dolní stanice sedačkové lanovky na Solisko. Horní stanice se nachází u horního konce skokanských můstků v nadmořské výšce 1463 m ve vzdálenosti 50 m od modré turistické značky od Štrbského plesa na Chatu pod Soliskom. Celkové převýšení činí 81,5 m a vodorovná délka 348 m. Jízda trvá 2:19 minuty.\n\n"}
{"id": "1335873", "url": "https://cs.wikipedia.org/wiki?curid=1335873", "title": "Adam Lacko", "text": "Adam Lacko\n\nAdam Lacko (* 24. září 1984, Čeladná) je český závodní jezdec a mistr Evropy tahačů.\nAdam Lacko začal s motorsportem v roce 1994, kdy se poprvé posadil do motokáry. Přes Škoda Octavia Cup se v roce 2003 poprvé dostal do závodního tahače a o dva roky později okusil i českou Buggyru.\n\nPo tříletém angažmá v silných cestovních vozech se Adam vrátil zpět k truckům a v roce 2014 se stal součástí týmu Buggyra Racing. V sezóně 2015 i 2016 se Adam Lacko stal vicemistrem Evropy v závodech trucků na okruzích. V roce 2016 a 2017 se také stal vicemistrem Číny. Dlouholetá spolupráce vyvrcholila v roce 2017, kdy za stáj Buggyra Racing dosáhl vytouženého titulu a stal se Mistrem Evropy tahačů v závodech na okruzích.\n\n"}
{"id": "1335875", "url": "https://cs.wikipedia.org/wiki?curid=1335875", "title": "Monoizotopický prvek", "text": "Monoizotopický prvek\n\nMonoizotopický prvek je chemický prvek, který má pouze jeden stabilní izotop. Existuje jich celkem 26. Podobným pojmem je mononuklidický prvek, což je prvek s jediným izotopem s významným výskytem v přírodě.\n\nStabilita je u prvků definována experimentálně, existuje řada stabilních nuklidů s protonovým číslem vyšším než ~40, které by teoreticky měly být nestabilní, ovšem jejich přeměna nebyla pozorována přímo ani nepřímo (pozorováním produktů přeměny).\n\nMonoizotopické prvky mají až na jednu výjimku lichý počet protonů (liché Z) a sudý počet neutronů u stabilního izotopu. Kvůli energii získané díky jadernému párování přináší lichý počet neutronů nestabilitu jádrům s lichým Z, přičemž těžší prvky vyžadují zcela spárované neutrony, aby byla jádra stabilnější (existují čtyři stabilní nuklidy s lichým protonovým i neutronovým číslem: vodík-2, lithium-6, bor-10 a dusík-14).\n\nJediný monoizotopický prvek se sudým protonovým číslem je beryllium, jeho stabilní izotop Be má 4 protony a 5 neutronů. U tohoto prvku stabilitě izotopu s vyrovnaným počtem protonů a neutronů zabraňuje výrazně vyšší vazebná energie u He, na nějž se Be přeměňuje alfa rozpadem.\n\nSeznam monoizotopických prvků se kryje se seznamem mononuklidických prvků, ovšem není stejný: mononuklidické prvky jsou takové, které mají v přírodě pouze jeden izotop s významnějším zastoupením, existuje jich celkem 19 mezi 26 monoizotopickými prvky. Příčinou jsou prvotní radioizotopy některých prvků, které se přimíchají ke stabilním izotopům a způsobí, že prvek není mononuklidický. Celkem sedm prvků tedy patří mezi monoizotopické, ovšem nikoliv mezi mononuklidické: vanad, rubidium, indium, lanthan, europium, lutecium a rhenium. U india a rhenia má radioizotop dokonce větší přirozený výskyt než stabilní izotop.\n\nTři další prvky (bismut, thorium a protaktinium) nemají žádný stabilní izotop, nejsou tedy monoizotopické, ovšem mají jeden přírodní izotop s významným (oproti ostatním izotopům prvku) výskytem a patří tak mezi mononuklidické.\n\n\nPrvky, jejichž stabilní izotopy jsou označeny hvězdičkou (*) nejsou mononuklidické.\n\n"}
{"id": "1335887", "url": "https://cs.wikipedia.org/wiki?curid=1335887", "title": "Sedačková lanovka Solisko – Furkota", "text": "Sedačková lanovka Solisko – Furkota\n\nSedačková lanovka Solisko – Furkota je lanovka ve Vysokých Tatrách. Jedná se o osobní visutou jednolanovou dráhu oběžného systému s odpojitelným uchycením šestimístných sedaček. Výstavba probíhala od července do prosince 2009 a uvedena do provozu byla před začátkem lyžařské sezóny 10. ledna 2010.\n\nDolní stanice se nachází ve Furkotské dolině pod hřebenem Predného Soliska nad Šrbským plesem v nadmořské výšce 1551 m. Horní stanice se nachází u Chaty pod Soliskom. Celkové převýšení činí 274 m a vodorovná délka 1085 m a šikmá délka 1122 m. Jízda trvá 3:44 minuty.\n\n"}
{"id": "1335896", "url": "https://cs.wikipedia.org/wiki?curid=1335896", "title": "Vodíková tramvaj", "text": "Vodíková tramvaj\n\nVodíková tramvaj je tramvaj na vodíkový pohon. \n\nJako první tramvaj s vodíkovým pohonem na světě je označovaná tříčlánková obousměrná tramvaj CSR Y03, vyráběná v Číně společností CRRC Qingdao Sifang (výrobce je autorem designu tramvaje) na základě licence poskytnuté českou firmou Škoda Transportation (její typové označení je Škoda 27T), ve variantě na vodíkový pohon. Základní varianta tohoto typu tramvaje je s klasickým elektrickým pohonem z trolejového vedení, jednou z variant je též bateriový pohon. Technicky byl typ Škoda 27T původně odvozen z jednosměrné tramvaje Škoda 15T, má však větší šířku i délku a nový design. \n\nPrvní komerčně provozovaná vodíková tramvaj na světě, od čínského výrobce CRRC, vyjela v pátek 27. října 2017 ve městě Tchang-šan v provincii Che-pej na severovýchodě Čínské lidové republiky. Na jedno doplnění vodíku ujede až 40 kilometrů, maximální rychlost je 70 km/h.\n"}
{"id": "1335911", "url": "https://cs.wikipedia.org/wiki?curid=1335911", "title": "Katla obecná", "text": "Katla obecná\n\nKatla obecná (\"Gibelion catla\"), zvaná také \"indický kapr\" nebo hindustánsky \"bhakur\", je sladkovodní ryba hojně obývající řeky, jezera a zavlažovací kanály v Indii, Nepálu, Pákistánu, Bangladéši a Myanmaru. Náleží do monotypického rodu \"Gibelion\" z čeledi kaprovitých.\n\nKatla obecná se vyskytuje v teplých stojatých vodách, zdržuje se u hladiny a živí se převážně zooplanktonem. Rozmnožuje se v období monzunů, samice naklade dva až tři miliony vajíček, ryby dospívají ve věku okolo tří let. V zemích jižní Asie patří k nejoblíbenějším konzumním rybám. Pro svoji schopnost zkrmovat i zemědělský odpad a rychlé přírůstky na váze je katla často chována v akvakultuře, je vysazována do rybníků i v zemích, kde nepatří k původním druhům, jako je Čína nebo Thajsko. Indie vyprodukuje ročně okolo šesti set tisíc tun těchto ryb. Na trh přicházejí kusy vážící mezi jedním a dvěma kilogramy, rekordní jedinec, ulovený na jezeře Powai nedaleko Bombaje, vážil 38 kg a měřil 183 cm.\n\nIndičtí vědci experimentují s využitím šupin katly jako piezoelektrického materiálu.\n\n"}
{"id": "1335921", "url": "https://cs.wikipedia.org/wiki?curid=1335921", "title": "Univerzální hnědá omáčka", "text": "Univerzální hnědá omáčka\n\nUniverzální hnědá omáčka (zkráceně UHO) je lidový pojem pro tmavou omáčku neslané, nemastné chuti, která byla podávána v dobách komunistické totality v československých závodních a školních jídelnách. Objevuje se i pod názvem cibulová omáčka.\n\nZákladními ingrediencemi bývá vývar z kostí, cibule, hladká mouka, tuk, sůl a pepř. Jejich vzájemný poměr a způsob zpracování má mnoho variant.\n"}
{"id": "1335922", "url": "https://cs.wikipedia.org/wiki?curid=1335922", "title": "UHO", "text": "UHO\n\nUHO může být: \n\nUho může být: \n"}
{"id": "1335923", "url": "https://cs.wikipedia.org/wiki?curid=1335923", "title": "Zelené pleso pod Predným Zeleným", "text": "Zelené pleso pod Predným Zeleným\n\nZelené pleso pod Predným Zeleným (také nazývané Zelené pliesko, Zelené pliesko pod Predným Zeleným, Žabie pliesko, Opálové pliesko, , , nebo ) je malé jezírko v Západních Tatrách ve Spálené dolině nad jejím dolním vysokým prahem. Má rozlohu 0,0270 ha. Je 37 m dlouhé a 13 m široké. Dosahuje maximální hloubky 2,1 m a objemu 162 m³. Leží v nadmořské výšce 1472 m.\n\nBřehy plesa jsou porostlé kosodřevinou, severní břeh je kamenitý. Na východě se zvedají stěny Predného Zeleného. Na jihu se nachází ještě jedno malé jezírko, které také nese označení \"Zelené pliesko\".\n\nDo plesa ústí z východu dva potoky z jihu a východu, které pramení nedaleko nad plesem. Na sever odtéká levá zdrojnice Spáloného potoka, který je levým přítokem Roháčského potoka. Rozměry jezera v průběhu času zachycuje tabulka:\nPodél jižního břehu vede modrá turistická značka z rozcestí Adamcuľa k Čtvrtému Roháčskému plesu. Pleso je dostupné:\n\n\n"}
{"id": "1335924", "url": "https://cs.wikipedia.org/wiki?curid=1335924", "title": "Volkssport", "text": "Volkssport\n\nVolkssport (\"Verband Volkssport\", celým názvem \"Verband Volkssport, Nazionalsozialistischer Verband für Wandern, Radfahren, Spiel und Sport aller Art,\" česky zřídka \"Svaz Lidového sportu\") byla německá sportovní a polovojenská organizace, působící v Československu během třicátých let dvacátého století. Ačkoliv byla podle svých vlastních stanov založena jako nepolitická složka, věnující se sportu, putování, jízdě na kole apod., ve skutečnosti se z ní postupným vývojem stala organizace agitující ve prospěch DNSAP, respektive německého nacismu jako takového. Členové Volkssportu byli de facto vycvičováni podobně jako v armádě. Symboly této organizace se nápadně podobaly SA (\"Sturmabteilung\"). V dlouhodobé perspektivě tvořila jakousi armádu strany schopnou nasazení. Mezi ústřední osobnosti Volkssportu patřili Hans Krebs (velitel v Čechách) nebo Leo Schubert (moravskoslezský velitel spolku). Zemský úřad v Praze rozpustil tento spolek 22. února 1932, čímž ukončil jeho aktivity.\n\nNa základě dohody z Fulneku, kde vedení organizace sídlilo a které se účastnili zástupci Volkssportu a DNSAP, měla spadat straně nakloněná mládež do 14 let do svazu Wanderndes Jungfolk, od 14 do 21 let do NS Jugendverbandu a od 21 let do Volkssportu. Ve svých stanovách měl Volkssport uvedenou svou strukturu, která se ovšem velmi lišila od skutečného dělení této složky. Ve stanovách se lze dočíst o členění na skupiny místní, okresní a župní. Zastřešujícím orgánem mělo být hlavní shromáždění spolku. Ve skutečnosti byl Volkssport rozdělen zcela jinak. Primární jednotkou mělo být tzv. družstvo (\"Kameradschaft\"), tvořené čtyřmi nebo osmi členy. Následující strukturou byla četa (\"Zug\"), která měla 24 členů + vůdce čety. Setninu (\"Hundertschaft\") pak tvořily 4 čety, deset setnin standartu (\"Tausendschaft\"). Setnina měla být vytvořena vždy v rámci jednoho soudního okresu. Okresní jednotky byly v průběhu roku 1931 navázány k jednotlivým velitelstvím SA v Německu.\n\nNošení stejnokrojů bylo pro Volkssport klíčovou záležitostí. Ostatně stejnokroje byly běžné pro velkou část tělovýchovných organizací té doby. V případě Volkssportu představovaly stejnokroje důležitý nástroj, kterým mohla organizace propagovat svou sílu a ideologii. Oděv tedy sloužil náborové a agitační funkci, u mládeže se stejnokroje těšily velké oblibě. Stejnokroj tvořila světle hnědá košile s černou vázankou, čapky a opasky. Do problémů se dostávali členové Volkssportu především tehdy, pokud k úboru připojili ramenní pásku s hákovým křížem nebo jiný doplněk odrážející velkoněmeckou ideologii. Oděv však nebyl pouze jeden, mládežníci mohli užívat také lehké či plné pochodové výzbroje, civilního obleku nebo utajeného obleku. Důsledkem politické agitace Volkssportu ve prospěch DNSAP bylo nošení stejnokrojů zakázáno výnosem prezidia zemského úřadu v Brně 3. července 1931. Následně Volkssport reagoval tím, že si nechal ušít jiný typ stejnokrojů (bílá košile). Tyto nové úbory ovšem nebyly úředně povolené, čímž logicky docházelo k dalším sporům se zákonem.\n\nKaždý okres, kraj a župa měly svou zvláštní barvu. Těchto barev členové užívali ve formě lemovek na límcích košil a čepicích. Zástupce krajského vůdce měl na límci tzv. Wolfsangel, tj. odznak podobný háku. Systém hodnostního označování Volkssportu byl podobný jako u SA. V rámci upraveného typu stejnokroje se na čepicích nacházel monogram v podobě písmen VS. Při pochodech formací Volkssportu byly použity rukávové pásky s hákovými kříži nebo odznaky SA. Při veřejných vystoupeních používala organizace také prapory - červené, s bílým kruhem uprostřed, ve kterém byl umístěn hákový kříž. V rozporu se zákonem bylo i užívání dalších znaků národního socialismu (kladivo, dubový list), smaltované kotoučky na čepicích s černým hákovým křížem či obrácené znaky SA na čepicích.\n\nÚkolem Volkssportu byly akce propagační i ochranné. Protistátní vystupování Volkssportu v součinnosti s DNSAP získávalo stále hmatatelnější podobu. V lednu 1931 zahájila činnost škola Volkssportu v Jizerce poblíž Smědavy. Volkssport se účastnil protestních aktivit DNSAP, stranických kampaní týkajících se ekonomických otázek a zahraniční politiky státu. Také byly pořádány náborové akce s cílem rozšířit členskou základnu spolku. Podle nařízení Volkssportu z 5. ledna 1931 si měl také každý člen opatřit nějakou střelnou zbraň.\n\nMezi vůbec nejdůležitější agitační činnosti patřily tzv. náborové pochody (\"Werbemärschen\"). Pro přilákání co největšího počtu diváků se akcí účastnily též hudebníci - osm bubeníků a osm pištců pod vedením tambora. Dále se pořádaly večírky (\"Werbeabende\") s promítáním německých filmů a přednášením o národním socialismu. Členové Volkssportu poskytovali též ochranu členům DNSAP při nejrůznějších schůzích. Důležitou součástí činnosti organizace byl polovojenský výcvik. Prvořadý byl výcvik vůdců pomocí zvláštních kurzů (\"Führerkurse\"). Vyučovalo se velení, školení disciplíny, udržování výzbroje, organizace kurýrní služby, čtení z mapy, orientace v terénu apod. Takto školení vůdci pak prováděli výcvik s ostatním členstvem Volkssportu. Trénovala se pochodová cvičení, pochody výkonnosti a vytrvalosti, chvaty jiu-jitsu, střelba z pušek či házení ručním granátem. Kromě praktických dovedností v přírodě si jednotliví muži osvojovali též teoretické znalosti.\n\nAgitační účinek opatření proti uniformám prokázal i prudce rostoucí počet členstva Volkssportu. V době založení měl pouze 5000 členů, v roce 1932 již kolem 40 000. Volkssportleři byli pověřeni pašováním letáků NSDAP nebo SA, brožur a jiných propagačních materiálů z Německa. Zahraničním partnerem jim byl především Grenzlandamt Hitlerjugend (Pohraniční úřad Hitlerjugend), sídlící v Klingenbergu u Drážďan. Volkssportu se navíc pravidelně účastnily akcí SA v sousedním Sasku a Bavorsku.\n\nNa počátku třicátých let se pod vlivem mezinárodně-politické situace zostřuje náhled československé vlády na DNSAP a organizace s ní spojené. Vedle již zmíněného zákazu stejnokrojů docházelo k domovním prohlídkám u členů Volkssportu. Většina obvinění byla kvalifikována jako pokusy o protistátní činnost, např. jako ohrožení československé vlasti bojovým cvičením. Tlak státních orgánů proti spolku stále sílil, až byl nakonec oficiálně rozpuštěn 22. února 1932, jelikož prosazoval zcela jiné činnosti, než ty sportovní, které měl uvedené ve svých stanovách. Po rozpuštění Volkssportu následovalo zatýkání členů - vyšetřováno bylo více než 200 osob. Z více než dvou set zatčených členů bylo vybráno sedm vedoucích představitelů určených pro svého druhu „vzorový proces“ proti sudetoněmeckému nacionálnímu socialismu. DNSAP se snažila přesvědčovat veřejnost o tom, že je celý proces vykonstruovaný. Před krajským soudem v Brně v srpnu 1932 stanulo sedm obžalovaných, obviněných z úkladů o republiku a organizování branné síly. Z těchto sedmi jedinců byli čtyři přímí členové Volkssportu - Paul Illing (úředník, zástupce zemského velitele Volkssportu), Alexander Petermichel (předseda pražského vedení Volkssportu), Friedrich Paliege (student, řadový člen) a Peter Donnhäuser (učitel, zemský velitel NS Jugendverbandu).\n\nU obžalovaných byl nalezen přímý důkaz - dopis, který dokládal vzájemné schůzky v SA Heim v Drážďanech, žádající o poskytnutí finančních prostředků na vydávání novin Volkssport a Sudetenbund.\n\nSoud s představiteli Volkssportu byl významnou událostí i pro představitele sudetoněmeckých stran. Němečtí agrárníci označovali celou organizaci za dětinskou, kterou si místní nacionální socialisté museli založit po vzoru německých SA, aby se vyžili lidé, kteří mají radost z nošení stejnokrojů a pochodů ve čtyřstupech.\n\nPři posuzování struktury výcviku Volkssportu došli znalci k závěru, že se jednalo o spolek organizovaný po vzoru řádné armády. Až do 14. září se obhájci neustále pokoušeli zvrátit průběh procesu. Dne 24. září 1932 byl vynesen rozsudek. Všichni obžalovaní byli odsouzeni za to, že se v letech 1930, 1931, a 1932 v Praze, Ústí nad Labem a jiných místech v Čechách spolčili k úkladům o republiku. Obžalovaní byli dále Rudolf Haider (též v organizaci Sudetenbund, asistent vysoké školy technické), Paul Illing a Adolf Metzner (též v organizaci Sudetenbund, student).\n\nOdsouzeni byli každý ke třem letům státního vězení a peněžitému trestu po 3000 Kč. Peter Donnhäuser byl odsouzen na dva roky a k peněžitému trestu 2000 Kč, Alexander Petermichel na 18 měsíců a k pokutě 1500 Kč, Friedrich Paliege na 15 měsíců a k pokutě 1200 Kč, Anton Schwab (student) na jeden rok a pokutě 1000 Kč. O rok později byl Haiderovi, Illingovi a Metznerovi trest snížen na dva a půl roku, Paliegemu na 13 měsíců.\n\nProces vzrušoval širokou veřejnost a měl samozřejmě i velký dopad na politickou scénu v Československu. Krátce na to zavládl zmatek i ve vedení strany DNSAP (poslanci do té doby disponovali imunitou). Začalo se uvažovat i o tom, zda stranu nenechat rozpustit a nezačít jinak. Adolf Hitler prohlásil, že je proces vnitřní záležitostí Československa, nelíbila se mu ovšem vyjádření o tom, že Volkssport a SA jsou propojené organizace. Snaha bránit stát před nacionálně socialistickým ohrožením zvenku i zevnitř nacházela u veřejnosti logicky dosti široké pochopení a podporu. 4. října 1933 byla činnost DNSAP úředně zastavena, 11. listopadu pak strana rozhodnutím vlády rozpuštěna. 4. října 1933 došlo i ke zmíněnému zastavení činnosti DNP.\n\n\n\n"}
{"id": "1335925", "url": "https://cs.wikipedia.org/wiki?curid=1335925", "title": "Sbor dobrovolných hasičů Dolní Libina", "text": "Sbor dobrovolných hasičů Dolní Libina\n\nSbor dobrovolných hasičů Dolní Libina celým názvem SH ČMS - Sbor dobrovolných hasičů Dolní Libina je pobočným spolkem Sdružení hasičů Čech, Moravy a Slezska. Sbor je zapsán ve spolkovém rejstříku pod spisovou značkou L33241 vedenou u Městského soudu v Praze a bylo mu přiděleno identifikační číslo 64094821.\n\nSbor dobrovolných hasičů v Dolní Libině (tehdy Bömisch Liebau) byl založen v roce 1875 jako německý hasičský sbor \"\"Freiwillige Feuerwehr Böhmisch Liebau\".\" Jména zakladatelů nejsou známa. Ví se však, že 25. výročí založení Sboru se slavilo v roce 1900 v zahradě Panského mlýna v Dolní Libině čp. 10.\n\nPrvní zbrojnice stála na školní zahradě u školy v Dolní Libině čp. 114. Byla postavena ze štípaného kamene, ale kvůli špatnému stavu musela být po první světové válce zbořena. Novou hasičskou zbrojnici mělo vedení obce záměr umístit dále od silnice, ale pan Malý hostinský z Dolní Libiny odmítl prodat obci za tímto účelem část svého pozemku. Nová hasičská zbrojnice byla proto v roce 1923 postavena u Mlýnského náhonu vedle hostince Moravský orel pana Franze Streckera a v roce 1930 k ní byla přistavěna věž. Než byla zbrojnice postavena, byla ruční hasičská stříkačka uložena na rychtě Dolní Libině.\n\n\nČlenové Sboru se věnovali rozsáhlým společenským aktivitám a každá slavnost byla vždy slavností lidovou. Zejména byly oblíbené hasičské plesy. Před první světovou válkou měl Sbor i vlastní kapelu. Dne 5. července 1925 se 50. výročí založení Sboru zúčastnilo i 60 čestných dam (Ehrendammen). Dne 4. června 1930 u příležitosti 55. výročí založení Sboru poprvé veřejně vystoupil i ženský hasičský sbor.\n\nPo odsunu sudetských Němců znovuobnovili činnost sboru Češi přistěhovalí z vnitrozemí (okolí Prostějova a Drahanská vrchovina) a zahraničí (Volyň), kteří převzali hasičskou zbrojnici včetně vybavení (motorová stříkačka Flader).\nO obnovení činnosti Sboru po druhé světové válce se nejvíce zasloužili Karel Špičák (starosta Sboru), Josef Valouch (velitel Sboru) a Vojtěch Dvořák. V roce 1949 zakoupila hasičská jednota od pana Cekra ze Šumperka vojenské nákladní vozidlo Opel Blitz přestavěné na hasičský speciál. V roce 1956 byla zahájena stavba nové hasičské zbrojnice, jelikož stávající byla prostorově nevyhovující. Zbrojnice byla dostavěna v roce 1959. V roce 1972 bylo potom v hasičském areálu koupaliště v Dolní Libině vybudováno sociální zařízení.\n\nSbor měl již od roku 1947 soutěžní družstvo, které pravidelně jezdilo na hasičské soutěže. Soutěžní družstvo mužů v roce 200 a 2001 zvítězilo ve Velké ceně okresu Šumperk. Od roku 2012 reprezentuje Sbor na hasičských soutěžích také družstvo žen. V roce 2016 a 2017 zvítězilo družstvo žen ve Velké ceně okresu Šumperk.\n\n\n"}
{"id": "1335926", "url": "https://cs.wikipedia.org/wiki?curid=1335926", "title": "Arinnitti", "text": "Arinnitti\n\nArinnitti, či sluneční bohyně z Arriny je chetitská sluneční bohyně a zároveň hlavní a ochranné božstvo Chetitské říše. Jejím manželem je hromovládce Tarhunna. Byla spojována se spravedlivým soudem a královskou autoritou. Královna Puduhepa z 13. století př. n. l. přijala Arinnatti za svou ochránkyni a nechala ji vyobrazit na své pečeti.\n\nVůdčí pozici v chetitském panteonu mohla Arinnitti získat pod vlivem dlouhé tradice významných mateřských bohyní v Anatolii jako bohyně z neolitického Çatal Hüyük. Také byla ztotožněna s churritskou Hebat, jejíž manžel Tešub vládnoucí hromu zase s výše zmíněným Tarhunnou. Chattijci byla tato bohyně nazývána \"Wurusemu\".\n\n"}
{"id": "1335939", "url": "https://cs.wikipedia.org/wiki?curid=1335939", "title": "Lesnický potok", "text": "Lesnický potok\n\nLesnický potok je malý vodní tok v Pieninách. Jedná se o pravostranný přítok Dunajce, který je dlouhý 5,7 km. \n\nPotok pramení severně od obce Veľký Lipník v nadmořské výšce asi 670 metrů. Teče převážně severozápadním směrem přes obec Lesnica. Za ní se prolamuje bradlovým pásmem Pienin a vytváří romantickou, krajinářsky působivou soutěsku zvanou Prielom Lesnického potoka, která je asi 1 km dlouhá. Její svahy tvoří vysoká bradla se strmými stěnami (Vylízaná, Osobitá skala). Zde se malým obloukem stáčí a ústí do Dunajce v nadmořské výšce kolem 435 metrů a navazuje na Prielom Dunajca. Korytem potoka protéká poměrně velké množství vody. Tok má velký spád a vytváří několik peřejí. \n\nÚdolím potoka vede modře značená turistická trasa.\n"}
{"id": "1335940", "url": "https://cs.wikipedia.org/wiki?curid=1335940", "title": "X Persei", "text": "X Persei\n\nX Persei je dvojhvězda v souhvězdí Persea vzdálená od Země přibližně 950 světelných let, jejíž jednou složkou je neutronová hvězda. Viditelná složka X Persei je buďto modrý obr spektrální třídy O nebo hvězda hlavní posloupnosti třídy B. Je rychle rotující hvězdou typu Be a občas je obklopena diskem vyvrženého materiálu. Je kvalifikována jako proměnná typu Gama Cassiopeiae a má jasnost šesté až sedmé magnitudy. Má slabého optického průvodce vzdáleného na obloze 22,5\", který má označení X Persei B.\n\nViditelnou složku X Persei A obíhá neutronová hvězda, která je v katalogu rentgenových objektů Uhuru označována jako 4U 0352+309. Jedná se o pulsar s neobvykle dlouhou periodou rotace 837 sekund.\n"}
{"id": "1335944", "url": "https://cs.wikipedia.org/wiki?curid=1335944", "title": "Zuzana Majerová Zahradníková", "text": "Zuzana Majerová Zahradníková\n\nZuzana Majerová Zahradníková (* 28. června 1972 Olomouc) je česká učitelka, tlumočnice, překladatelka a politička, od října 2017 poslankyně Poslanecké sněmovny PČR, bývalá členka ODS a od září 2019 první místopředsedkyně hnutí Trikolóra.\n\nAbsolvovala Gymnázium Olomouc-Hejčín. V roce 1989 organizovala jako studentka čtvrtého ročníku stávku studentů, podepsala petici Několik vět a pomáhala při vzniku Občanského fóra. Následně začala studovat dějiny výtvarného umění na Filozofické fakultě Univerzity Palackého v Olomouci. Ve třetím ročníku studium přerušila a odcestovala do Kanady.\n\nV kanadské provincii Britská Kolumbie se intenzivně věnovala studiu angličtiny. Po šesti letech se vrátila do rodné Olomouce. Pracovala jako PR a projektová manažerka v neziskové organizaci \"P-centrum Sananim\", které se zabývá léčbou a doléčováním závislých osob. Po necelých dvou letech začala podnikat v oboru překladatelství, tlumočení a jako lektorka a učitelka anglického jazyka.\n\nV letech 2009 až 2010 pracovala v nadnárodní společnosti \"Dermacol Brno\" na pozici klíčové a projektové manažerky zahraničního obchodu. V září 2013 začala také učit anglický jazyk na druhém stupni základní školy.\n\nZuzana Majerová Zahradníková žije v Olomouci s manželem Janem Majerem, a má dva syny.\n\nOd roku 2009 byla členkou ODS, ve straně zastávala pozice místopředsedkyně místního sdružení Olomouc-město a místopředsedkyně oblastního sdružení. \n\nVe volbách do Poslanecké sněmovny PČR v roce 2013 kandidovala za ODS v Olomouckém kraji ze 14. místa. Neuspěla, ale díky podpoře voličů se posunula na 4. místo. Uspěla v dalších volbách v roce 2017, když byla za ODS zvolena poslankyní v Olomouckém kraji. Původně figurovala na třetím místě kandidátky, ale vlivem 2 390 preferenčních hlasů skončila první a přeskočila tak i lídra Michala Záchu.\n\nNa konci dubna 2019 ukončila na vlastní žádost členství v ODS, již v polovině dubna 2019 vystoupila i z Poslaneckého klubu ODS. V červnu 2019 se stala jednou z devíti zakládajících členů přípravného výboru hnutí Trikolóra a v září 2019 byla na ustavujícím sněmu hnutí zvolena jeho první místopředsedkyní.\n"}
{"id": "1335947", "url": "https://cs.wikipedia.org/wiki?curid=1335947", "title": "Anatol Svahilec", "text": "Anatol Svahilec\n\nAnatol Svahilec, vlastním jménem Václav Šindelář (15. února 1994 Mladá Boleslav) je český slamer a politický aktivista.\n\nNa základní škole spoluzakládal a vedl divadelní spolek Panoptikum. Po maturitě na Masarykově gymnáziu v Plzni krátce pracoval jako námezdní dělník a obchodní příručí. Do slam poetry vstoupil roku 2014, v témže roce získal titul mistra republiky. Tvoří pevné neimprovizované slamové texty. V roce 2014 realizoval vlastní návrh typu divadelní scény, tzv. „divadelní panoptikon“, v prostorách husitské modlitebny s názvem Panoptikon Barikáda na Náměstí Barikád na pražském Žižkově, ve kterém účinkoval v mystifikačním projektu maďarského souboru nového cirkusu Körforgalom Színház (v překladu \"„Divadlo Kruhový objezd“\"). Svou slamovou tvorbu prezentoval mj. v Německu, Polsko, Belgii, Estonsku nebo v Ghaně. Samonákladem vydal autorský debutový sborník \"Emu mele mas\"o, v roce 2018 vydal u nakladatelství \"Nugis Finem Publishing\" druhý slamový sborník \"Přece se to nevyhodí\". V červnu 2019 vystupoval před zhruba čtvrtmilionovým publikem na největší demonstraci po roce 1989 na pražské Letenské pláni. V září 2019 vyšel v příloze Hospodářských novin Ego jeho třístránkový portrét a jeho fotografie se objevila na titulní straně tohoto magazínu.\n\nStudoval obor produkce na DAMU v Praze, studium nedokončil.\n\n"}
{"id": "1335948", "url": "https://cs.wikipedia.org/wiki?curid=1335948", "title": "Seznam nositelů Medaile Za hrdinství", "text": "Seznam nositelů Medaile Za hrdinství\n\n\n\n\n\n\n\n\n\n\n\n\"Nebyla udělena\"\n\n\n\n\n\n\n\n\"Nebyla udělena\"\n\n\n\n\n\n\n"}
