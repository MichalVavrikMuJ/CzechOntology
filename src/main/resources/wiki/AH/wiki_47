{"id": "1261586", "url": "https://cs.wikipedia.org/wiki?curid=1261586", "title": "Bulletin of the Atomic Scientists", "text": "Bulletin of the Atomic Scientists\n\nBulletin of the Atomic Scientists (česky \"Bulletin amerických jaderných vědců\") je netechnický akademický žurnál publikovaný společností Taylor & Francis, který se zabývá globální bezpečnostní a problémy veřejné politiky spojené s nebezpečími plynoucími z jaderných a ostatních zbraní hromadného ničení, změny klimatu, vznikajících technologii a nemocí. Časopis je publikován od roku 1945, kdy byl založen účastníky Projektu Manhattan po atomovém bombardování Hirošimy a Nagasaki jako \"Bulletin of the Atomic Scientists of Chicago\".\n\n"}
{"id": "1261587", "url": "https://cs.wikipedia.org/wiki?curid=1261587", "title": "Yorsh", "text": "Yorsh\n\nYorsh (z ruského Ёрш, pojmenování ryby \"Ježdík\"), jiným názvem bílý medvěd je alkoholický koktejl vzniklý smíchaní vodky a piva. Díky přítomnosti oxidu uhličitého v pivě dochází k rychlejšímu vstřebávání alkoholu než při konzumaci vodky či piva samostatně a tím i k zrychlení jeho působení. Další variací je polární medvěd, kdy je s vodkou mícháno šumivé víno a hnědý medvěd, který je kombinací s Coca-Colou\n\nDo půllitru nalejeme kvalitní pivo nejlépe se silnější chutí chmele pro utlumení chuti vodky a přidáme 30-60 ml vodky.\n\nZačíná se s půllitrem piva, následně se po doušku upije a do původního objemu se doplní vodkou. Takto se pokračuje do doby kdy je obsah čirý a spatříte tak bílého medvěda. Následně opět po doušcích doléváte piva. Dle ruského přísloví se mnozí setkali s bílým medvědem, ale návrat hnědého uvidí jen ti silní.\n\nVzniká smícháním 33ml tequily a 330ml mexického piva Corona Extra. \n\nV tomto případě se koktejl připraví přidáním několika zmražených kostek vodky do sklenice piva. Zmraženou vodku lze nejlépe připravit ve formě na klasický led, přičemž jí poléváte tekutým dusíkem. Je třeba dát pozor na poměr piva a kostek vodky, aby nedošlo k zamrznutí celého nápoje.\n"}
{"id": "1261591", "url": "https://cs.wikipedia.org/wiki?curid=1261591", "title": "Mission: Impossible", "text": "Mission: Impossible\n\nMission: Impossible je americký film z roku 1996 od režiséra Brian De Palma, v hlavní roli s Tomem Cruisem. Film je založen na seriálu Mission Impossible a sleduje Ethana Hunta (Cruise) a jeho misi odhalit špiona, který na něj nahrál vraždy celého jeho týmu.\nEthan Hunt byl křivě obviněn za vraždu svých kolegů agentů během mise na americké ambasádě v Praze, která se nepovedla, a dále za zištné vyzrazení vládních tajemství tajemnému mezinárodnímu kriminálníkovi, zvanému \"Max\".\n\n"}
{"id": "1261593", "url": "https://cs.wikipedia.org/wiki?curid=1261593", "title": "Mistrovství Evropy v zápasu řecko-římském 2001", "text": "Mistrovství Evropy v zápasu řecko-římském 2001\n\n48. Mistrovství Evropy v zápasu řecko-římském proběhlo v tureckém Istanbulu v květnu 2001\n\n\nTurnaj mistrovství Evropy v zápasu řecko-římském proběhl v istanbulské části Zeytinburnu 10.-13. května 2001 v Abdi İpekçi Areně.\n\nNa mistrovství Evropy startovalo celkem 166 zápasníků – klasiků z 33 zemí.\n\n\n\n\"podrobné výsledky\"\n"}
{"id": "1261594", "url": "https://cs.wikipedia.org/wiki?curid=1261594", "title": "Mistrovství Evropy v zápasu ve volném stylu 2001", "text": "Mistrovství Evropy v zápasu ve volném stylu 2001\n\nMistrovství Evropy v zápasu ve volném stylu proběhlo v maďarské Budapešti v květnu 2001.\n\n\n\n\n"}
{"id": "1261595", "url": "https://cs.wikipedia.org/wiki?curid=1261595", "title": "Alex Landenburg", "text": "Alex Landenburg\n\nAlexander „Alex“ Landenburg (* 30. října 1979, Ottweiler, Sársko, Německo) je německý bubeník, který v současné době aktivně působí v hudební skupině Luca Turilli's Rhapsody, se kterou vystupuje od roku 2012. Zároveň je také aktivním členem skupiny Mekong Delta. Dříve působil v kapelách jako jsou Axxis nebo Annihilator. Svoje první hudební zkušenosti nabral v roce 1993, když se připojil ke skupině Angels Cry, se kterou vydal demo album.\n\n"}
{"id": "1261596", "url": "https://cs.wikipedia.org/wiki?curid=1261596", "title": "Hodiny Posledního soudu", "text": "Hodiny Posledního soudu\n\nHodiny Posledního soudu jsou symbolické hodiny, které reprezentují odpočet k možné globální katastrofě. Od roku 1947 je tento symbol průběžně aktualizován redakcí časopisu \"Bulletin of the Atomic Scientists\". Čím je minutová ručička hodin blíže půlnoci, tím je svět zranitelnější vůči globální katastrofě. O umístění ručičky na hodinách rozhoduje výbor složený z odborníků na fyziku, ekologů a 15 nositelů Nobelových cen. Původně hodiny visely v kanceláři časopisu na Chicagské univerzitě a reprezentovaly nebezpečí jaderné války, avšak od roku 2007 také reflektují nebezpečí plynoucí z klimatické změny a nového vývoje v oblasti biologie a technologií, který může lidstvu způsobit nenapravitelné škody. Nejdále od zkázy – 17 minut – bylo lidstvo v roce 1991, naopak nejblíže – 100 sekund – v roce 2020.\n\nBěhem studené války, v roce 1947, začaly hodiny původně ukazovat 7 minut před půlnocí a následně byly posouvány dopředu nebo dozadu podle toho, jak se měnila pravděpodobnost globálního jaderného konfliktu. Nastavování hodin je vyhrazeno vědecké a bezpečnostní radě časopisu \"Bulletin of the Atomic Scientists\", zároveň je přílohou k eseji publikované ve zmíněném časopisu. Rada se schází dvakrát ročně, hodiny tak nejsou nastavovány v reálném čase a nereagují na aktuální krize, jakou byla například Karibská krize v roce 1962, která byla vyřešena dříve, než ji mohla rada patřičně reflektovat.\n\n"}
{"id": "1261603", "url": "https://cs.wikipedia.org/wiki?curid=1261603", "title": "Alexandr čínský", "text": "Alexandr čínský\n\nAlexandr čínský (\"Psittacula derbiana\") je druh papouška, který se vyskytuje pouze v oblastech vlhkých, stálezelených lesů v kopcích a horách Indických států Arunáčalpradéš a Ásám, a v sousedících provinciích Číny – Tibetu, Sečuánu a Jün-nanu. Tento druh ohrožuje především kácení starých stromů, které jsou důležité pro jejich hnízdění, a pytlačení kvůli nelegálnímu obchodu s volně žijícími zvířaty. V roce 2011 se jeho stav na červeném seznamu IUCN změnil z málo dotčený na téměř ohrožený. Dospělý samec a samička jsou snadno rozlišitelní, jelikož mají jinou barvu zobáku a mírně odlišné peří.\n\nAlexandr čínský se živí plody, bobulemi, semeny a pupeny listů, občas se pase v zahradách a na polích.\n\nAlexandr čínský je 45–50 cm dlouhý a projevuje se u něj pohlavní dimorfismus. Na hřbetní straně má převážně zelené peří, mezi zobákem a očima a na spodní straně lící má peří černé, korunka je modro-fialová a jeho oči světle žluté. Hrdlo, prsa, břicho a spodní strana křídel jsou šedavě modré až levandulové. Stehna a spodní strana jsou žlutavě zelené s modrým lemováním na části peří. Ocasní pera mají odstíny zelené, některé jsou lemované modře. Samci mají horní část zobáku červenou se žlutou špičkou, zatímco spodní zobáku je černá. Samice mají celý zobák černý.\n\nNedospělí jedinci mají tlumenější zbarvení. Mají zelenou korunku, oranžovo-červený zobák (spodní i horní část) a jejich duhovky jsou tmavé – zesvětlí teprve až dosáhnou dospělosti, tedy po dvou až třech letech.\n\nRozmnožovací sezóna obvykle začíná v období mezi dubnem a červnem. Samice naklade snůšku dvou až čtyř vajec (36,1 mm × 27,7 mm) do hnízda v otvorech stromů. Mláďata se líhnou po inkubační době 23 dní a opeří se po 8 až 9 týdnech.\n"}
{"id": "1261606", "url": "https://cs.wikipedia.org/wiki?curid=1261606", "title": "Hokejové divize 1946/1947", "text": "Hokejové divize 1946/1947\n\nČeskoslovenské divize ledního hokeje 1946/1947 byla druhou nejvyšší hokejovou soutěží na území Československa.\n\nSoutěž se skládala ze 14 skupin po 6 účastnících. Ve skupinách se všech 6 klubů utkalo každý s každým (celkem 5 kol). Vítězové jednotlivých skupin se následně utkaly v kvalifikaci o postup do Státní ligy.\n\nTabulka nezjištěny, vítězi jednotlivých skupin se stali:\n\n\n\n\n\nCelkovým vítězem se stalo mužstvo ŠK Banská Bystrica\n\nTýmy SSC Říčany, BK Havlíčkův Brod, SK Prostějov a ŠK Banská Bystrica postoupily do Státní ligy\n\n"}
{"id": "1261610", "url": "https://cs.wikipedia.org/wiki?curid=1261610", "title": "Hokejové divize 1947/1948", "text": "Hokejové divize 1947/1948\n\nČeskoslovenské divize ledního hokeje 1947/1948 byla druhou nejvyšší hokejovou soutěží na území Československa.\n\nSoutěž se skládala ze 14 skupin po 6 účastnících. Soutěže nebyly z klimatických a politických důvodů dohrány, resp. byly po dvou odehraných kolech zrušeny.\n"}
{"id": "1261615", "url": "https://cs.wikipedia.org/wiki?curid=1261615", "title": "Kotor Varoš", "text": "Kotor Varoš\n\nKotor Varoš nebo též Kotor-Varoš (cyrilicí srbsky/bosensky Котор-Варош) je město a sídlo stejnojmenné občiny s 22 000 obyvateli.Bosna a Hercegovina.\n\nOd roku 1995 podle Daytonské dohody patří do Republiky srbské.\n\nV roce 1991 zde žilo 36 853 obyvatel, v roce 2013 už jen 22 001 obyvatel.\n\n"}
{"id": "1261617", "url": "https://cs.wikipedia.org/wiki?curid=1261617", "title": "7. ročník udílení Critics' Choice Television Awards", "text": "7. ročník udílení Critics' Choice Television Awards\n\n7. ročník udílení cen Critics' Choice Television Award se konal 11. prosince 2016 na letišti v Santa Monice v Kalifornii. Ceremoniál moderoval herec T. J. Miller. Poprvé v historii se předávání konalo namísto ledna v prosinci.\n"}
{"id": "1261619", "url": "https://cs.wikipedia.org/wiki?curid=1261619", "title": "Aleksandar Šušnjar", "text": "Aleksandar Šušnjar\n\nAleksandar Šušnjar (* 19. srpna 1995, Perth, Austrálie) je srbsko-australský fotbalový obránce, od ledna 2017 hráč klubu FK Teplice. Alternativně může nastoupit v záložní řadě. Podzim 2017 stráví v FK Teplice, v létě 2017 podepsal v půlročním předstihu smlouvu s klubem FK Mladá Boleslav platnou od ledna 2018.\n\n\n19. října 2011 odehrál jeden zápas za srbskou reprezentaci do 17 let (výhra 2:1 nad Arménií U17).\n\n"}
{"id": "1261623", "url": "https://cs.wikipedia.org/wiki?curid=1261623", "title": "Dubovnice střevovitá", "text": "Dubovnice střevovitá\n\nDubovnice střevovitá neboli outkovka střevovitá (\"Pachykytospora tuberculosa\" ) je vzácná teplomilná chorošovitá houba vytvářející plodnice na borce dubů.\n\n\nPlodnice rozlité, nepravidelně okrouhlé, pak splývající. Porůstají plochy 200 × 200 milimetrů, někdy i více, dosahují mocnosti kolem 10 milimetrů. Na svisle orientovaném substrátu vytváří tlusté kloboukovité hrany s dolů stékajícími okraji. Zbarvené jsou pleťově narůžověle či světle okrově s bledým masovým nádechem.\n\nRourky více méně šikmé, částečně otevřené, dosahují 1–5 (20) milimetrů délky. Póry jsou velké, vycházejí zhruba 3 na milimetry.\n\nDužnina má tuhou korkovitou konzistenci, zbarvená je jako zbytek plodnice.\n\nDissepimenta 150–250 μm tlustá složená z bledě nažloutlých, většinou tlustostěnných nepravidelně spletených a 2–3,5 μm tlustých hyf. Hyfy tramy jsou podobné, cystidy chybějí. Basidie bezbarvé, dosahují 15–20 × 6–7 μm.\n\nVýtrusy mají 12–14 × 5–6 μm, jsou bezbarvé, podlouhle válcovité, na bázi trochu šikmo zašpičatělé.\n\nVytváří jedno- až víceleté plodnice na kmenech, odumřelých větvích, vzácněji i na ležícím dřevu. Roste na dubech (například zimním, letním, pýřitém a ceru), velmi vzácně i na jiných dřevinách (z oblasti bývalého Československa uvádí Kotlaba jeden nález na hlohu a jeden na jabloni domácí). Preferuje nižší nadmořské výšky, fruktifikuje celoročně.\n\nRoste v Evropě (Bulharsko, Česká republika, Dánsko, Německo, Norsko, Rakousko, Slovensko, Švédsko, evropská část bývalého SSSR) a Severní Americe (Arizona).\n\nV rámci České republiky byly publikovány nálezy mimo jiné z oblasti následujících chráněných území:\n\n\n"}
{"id": "1261627", "url": "https://cs.wikipedia.org/wiki?curid=1261627", "title": "Ryan Fraser", "text": "Ryan Fraser\n\nRyan Fraser (* 24. února 1994, Aberdeen, Skotsko, Spojené království) je skotský fotbalový záložník a mládežnický reprezentant, od roku 2013 hráč anglického klubu AFC Bournemouth. Hraje na levém křídle.\n\n\nRyan Fraser nastupoval za skotské mládežnické reprezentace U19 a U21.\n\n"}
{"id": "1261631", "url": "https://cs.wikipedia.org/wiki?curid=1261631", "title": "Hokejové divize 1948/1949", "text": "Hokejové divize 1948/1949\n\nČeskoslovenské divize ledního hokeje 1948/1949 byla druhou nejvyšší hokejovou soutěží na území Československa.\n\nSoutěž se skládala ze 12 skupin po 5 - 7 účastnících. Ve skupinách se všechny kluby utkaly každý s každým (celkem 4 - 6 kol). Vítězové jednotlivých skupin se následně utkaly v kvalifikaci o postup do Státní ligy.\nTabulka je neúplná.\n\nTabulka je neúplná.\n\n\nTýmy Sokol GZ Královo Pole a Sokol Vítkovické železárny postoupily do Státní ligy\n\n"}
{"id": "1261633", "url": "https://cs.wikipedia.org/wiki?curid=1261633", "title": "Sojka zelenavá", "text": "Sojka zelenavá\n\nSojka zelenavá (\"Cyanocorax yncas\") je druh rodu Cyanocorax čeledi krkavcovití (Corvidae).\n\nJedná se o druh žijící v Jižní Americe.\n\nDospělí jedinci mají asi 27 cm na délku a vyskytují se v proměnlivé škále barev; obvykle mají modré a černé hlavy, zelená křídla a hřbet, modro-zelený ocas, černý zobák, žluté nebo hnědé kroužky kolem očí a tmavé nohy.\n\nJedná se o běžný druh sojky, Mezinárodní svaz ochrany přírody ohodnotil její stav z hlediska stupně ohrožení jako málo dotčený.\n\nZelené sojky se živí širokou škálu hmyzu a ostatních bezobratlých, drobnými obratlovci a různými obilnými zrny. V oblastech, kde se vyskytuje eben, sbírají jeho semena a také žaludy veškerých druhů dubu, které schovávají do skrýší. Pokud se jim naskytne příležitost, obohatí svůj jídelníček o maso a zbytky lidského jídla. Sojky zelenavé byly pozorovány, jak používají větvičky jako nástroje k extrakci hmyzu z kůry stromů.\n\nSojky zelenavé obvykle staví hnízdo na stromě nebo v trnitých keřích či houštinách a samice klade tři až pět vajec. Na vejcích sedí pouze samice, na péči o potomky se podílejí oba rodiče.\n\n"}
{"id": "1261637", "url": "https://cs.wikipedia.org/wiki?curid=1261637", "title": "Juliska (usedlost)", "text": "Juliska (usedlost)\n\nJuliska je zaniklá usedlost v Praze 6-Dejvicích. Stála v místech ulice Na Julisce v jihovýchodní části Sportovního areálu Juliska, který po usedlosti nese jméno.\n\nPo roce 1620 se ujal probošt Šimon Brosius dvou vinic, jejichž majitelé odešli po bitvě na Bílé hoře z Čech pro své proticísařské postoje. Obě vinice, Knotovská a Kvintuska, samy vznikly spojením více malých vinic. Kvintusku tvořily tři vinice scelené za majitele Erazima Kvintuse z Dromsdorfu roku 1595, tři vinice koupené roku 1616 Janem Knotem z Neukirchenu daly vzniknout vinici Knotovské.\n\nV 80. letech 17. století nechal Linhart Pfalz postavit na vinici obytnou usedlost, po dalším majiteli, Janu Juliu Hermanovi, byla usedlost i s vinicí nazvaná. Ignác Maxmilián Jungwirt, malostranský měšťan a obchodník, hospodářské budovy přestavěl a přikoupil dvě sousední pole, která zbyla po zaniklé usedlosti Dionysky (zanikla kolem roku 1720). Roku 1783 se stal majitelem Antonín Weitenweber. Po prodeji domu v Praze se na Julisku přestěhoval a roku 1791 přikoupil usedlost Makourku (Majorku).\n\nPodle Stabilního katastru z roku 1840 se na Julisce uvádějí: \"2 louky, 5 polí, 8 pastvin, zahrada, zahrádka, 2 zelinářské zahrady a cesta, celkem 26 jiter pozemků\". V tomto výčtu nejsou zahrnuty pozemky patřící Makource.\n\nRoku 1846 byla na části pozemků Julisky postavena železniční trať, která oddělila od usedlosti pozemky u Vltavy. Majitelka Marie Martinů rozprodala v druhé polovině 19. století další pozemky Julisky a usedlost Makourku na průmyslové podnikání a rozsah Julisky se zmenšil na jednu třetinu.\n\n18. května 1878 koupili usedlost Abraham Brandeis a Bedřich Hofmann (1854–1931) a místech západně od stavení založili cihelnu. Roku 1879 zapsali do obchodního rejstříku firmu \"Veřejná společnost k výrobě a prodeji cihel a stavebního materiálu\". Ještě v době společného vedení postavili šestnáctikomorovou kruhovou pec.\n\nRoku 1884 koupil Hofmann společníkův podíl a založil vlastní firmu. Roku 1885 chtěl při cihelně zřídit hostinec, ale bylo to zamítnuto. Roku 1898 postavil na hliništi strojové zařízení k těžbě hlíny a v západní části cihelny postavil parní strojové zařízení, jehož zplodiny díky podzemnímu kanálu odváděl společný komín kruhové pece. Hlína byla mísena pomocí strojů, které poháněly i lisy na výrobu cihel a zdviž na dopravní vozíky. Původně plánoval používat lis od firmy Raubitschek Praha-Bubny; protože se neosvědčil, nahradil jej lisem od firmy Luis Jäger z Kolína nad Rýnem-Elberfeldu.\n\nPo roce 1892 založil západně od usedlosti Majorka druhou cihelnu zvanou \"Nová Juliska\". Roku 1894 podkopal pozemky dejvického proboštského velkostatku, který na něj podal stížnost. Znalec nepotvrdil možnost sesutí dobývací stěny, ale po odvolání velkostatku zakázalo okresní hejtmanství další těžbu. S proboštským velkostatkem sousedilo hliniště na své východní straně, na jihu pak s veřejnou cestou a na severu s cihelnou Šťáhlavka Maxe Hergeta. Hlína v hliništi byla jemně písčitá a kompaktní. Dobývací stěna měla výšku přibližně 25 metrů a hlína se vybírala v kolmých stěnách. Mezi jednotlivými stěnami pak byly stupně vysoké 1 až 2 metry.\n\nRoku 1905 přemístil Hofmann strojovnu na zpracování hlíny do Nové Julisky. Proti provozu v nové cihelně se opět sousedé odvolali a po závalu dělníka v hliništi ustanovil Hofmann v cihelně svého zástupce a později ji pronajímal. Po jeho smrti roku 1939 požádali jeho dědicové o výmaz firmy.\n\nKruhová pec v Horní Julisce byla zbořena před rokem 1953, usedlost Juliska a ostatní stavby byly demolovány dva roky poté. Na jejich místě byl postaven sportovní areál.\n\n\n\n"}
{"id": "1261640", "url": "https://cs.wikipedia.org/wiki?curid=1261640", "title": "Římskokatolická farnost Štípa", "text": "Římskokatolická farnost Štípa\n\nŘímskokatolická farnost Štípa je územní společenství římských katolíků s farním kostelem Narození Panny Marie v děkanátu Vizovice. \n\nPrvní písemná zmínka o obci a zároveň také o farnosti je z roku 1391. Na začátku 17. století bylo započato s výstavbou nového chrámu, vlivem nepříznivých okolností v následujících letech však byl dokončen a posvěcen až roku 1765.\n\nFarářem je k březnu 2017 R. D. Mgr. František Sedláček.\n\nFarnost se v březnu 2016 zapojila do projektu \"24 hodin pro Pána\", kdy se věřící 24 hodin nonstop modlili a adorovali.\n\n"}
{"id": "1261643", "url": "https://cs.wikipedia.org/wiki?curid=1261643", "title": "Pinar de Chamartín (stanice metra)", "text": "Pinar de Chamartín (stanice metra)\n\nPinar de Chamartín (plným názvem ; doslovně přeloženo jako „Chamartínský bor“) je stanice metra a lehkého metra v Madridu. Nachází se na křižovatce ulic \"Arturo Soria\" a \"Dalia\" ve stejnojmenné čtvrti v obvodu Ciudad Lineal. Stanice funguje jako konečná linek metra 1 a linky 4 a linky lehkého metra (tramvaje) ML-1 a slouží k přestupu mezi nimi. Stanice se nachází v tarifním pásmu A a je bezbariérově přístupná.\n\nStanice metra Pinar de Chamartín vznikla 11. dubna 2007 jako přestupní stanice v rámci prodloužení linek 1 a 4. O měsíc a půl později, 24. května byla otevřena stanice linky ML-1 lehkého metra.\n\nLinky 1 a 4 mají společné nástupiště na stejné úrovni. O úroveň výše se nachází přestupní hala a ještě o něco výše se kolmo na zbývající linky nachází nástupiště linky ML-1. Stanice má jediný výstup do ulice Arturo Soria (přibližně na úrovni č. o. 330. Tento výstup ústí do zmíněné přestupní haly. Linka ML-1 je od zbývajících linek oddělena turnikety, nicméně jízdenky jsou platné pro všechny linky a přestup je tedy zdarma.\n\nObložení stěn stanice Vitrex je žluté barvy. Ve přestupní hale stanice je umístěn coby exponát starý tramvajový vůz č. 477, vyrobený roku 1908. Název stanice také upomíná plastika borovic v hale.\n\nJelikož je stanice přestupním uzlem a zastávkou pro mnohé městské a příměstské autobusy a nachází se v obytné čtvrti, je poměrně hojně využívaná.\n\nVe společné stanici linek 1 a 4 jsou umístěny obratové a odstavné koleje, nicméně vzhledem k nepříliš velké frekvenci jízd vlaků nejsou pro běžné obraty používány. Soupravy provádějí obrat přejezdem mezi kolejemi před vjezdem do stanice a tím pádem je používáno pouze jedno společné ostrovní nástupiště pro nástup i výstup na obou linkách.\n\nRozšíření linek se v nejbližší době neplánuje, i když existuje plán na rozšíření linky 1 směrem na madridské letiště a do čtvrti Valdebebas. Díky existujícímu železničnímu spojení je však zatím rozšíření nadbytečné.\n\n\n"}
{"id": "1261644", "url": "https://cs.wikipedia.org/wiki?curid=1261644", "title": "Oblastní hokejové soutěže 1949/1950", "text": "Oblastní hokejové soutěže 1949/1950\n\nČeskoslovenské oblastní soutěže ledního hokeje 1949/1950 byla druhou nejvyšší hokejovou soutěží na území Československa.\n\nSoutěž se skládala ze 11 skupin po 5 - 8 účastnících. Ve skupinách se všechny kluby utkaly každý s každým (celkem 4 - 7 kol). Vítězové jednotlivých skupin se následně utkaly v kvalifikaci o postup do Celostátní mistrovstvské soutěže.\n\nZápas ZSJ ČSZ Znojmo - Sokol Železničáři Veselí nad Moravou nebyl odehrán.\n\nTabulka je neúplná. Po sezóně byla tato skupina zrušena a všechny týmy sestoupily do krajských soutěží.\n\n\nTýmy Sokol Pardubice I a ZSJ ČSSZ Prostějov postoupily do Celostátního mistrovství\n\n"}
{"id": "1261646", "url": "https://cs.wikipedia.org/wiki?curid=1261646", "title": "Národní knihovna Srbska", "text": "Národní knihovna Srbska\n\nNárodní knihovna Srbska (srbsky Народна библиотека Србије/Narodna biblioteka Srbije) je hlavní knihovnou v Srbsku. Sídlí v Bělehradě, na Vračaru.\n\nInstituce národní knihovny byla v Srbsku založena v roce 1832 v knihovně Gligorije Vozaroviće. V první polovině 19. století byla většina obyvatel tehdejšího Srbska negramotná a neuměla číst; knižní fond byl velmi skromný a tvořily jej víceméně dary, které Vozarović získal, nebo které do knihovny vložil sám jako své knihy. V listopadu téhož roku vydal srbský kníže Milan dekret, na základě něhož musel být každý jeden výtisk každé knihy, která v Srbsku vyšla, darován knihovně. O rok později získala knihovna svého prvního knihovníka, který působil při Velké škole (předchůdci dnešní Bělehradské univerzity. V druhé polovině 19. století byla knihovna přemístěna do budovy Kapetana Miši, kde dnes sídlí rektorát Bělehradské univerzity. Během první světové války byla část knižního fondu rozmístěna po Bělehradě; některé knihy byly odvezeny do Niše a Kosovské Mitrovice. Jiné byly převezeny okupačním vojskem do Sofie.\n\nV této budově zůstala knihovna až do roku 1920, kdy byla pro její potřeby odkoupena budova na Kosančićově venci. Na začátku dubnové války, kdy Jugoslávii obsadila vojska fašistických zemí, však byla tato budova při bombardování zničena. Knihovna tak přišla o rozsáhlý knižní fond, který obsahoval i středověké rukopisy z 12.–17. století, stejně jako spisy z dob turecké správy Balkánu.\n\nV roce 1946 byla knihovna umístěna do budovy bývalého hotelu \"Srpska kruna\" (Srbská koruna) na konci \"Knez Mihailovy\" ulice, ke se dnes nachází bělehradská městská knihovna. Obnovu jugoslávské knihovny po druhé světové válce inicovali také i mnozí spisovatelé, jako např. Milan Rakić, Miloš Crnjanski, Desanka Maksimović, Tihomir Đorđević a další.\n\nV současné budově, která vznikla ve stylu jugoslávského brutalismu sídlí knihovna od roku 1973. Její výstavba byla zahájena roku 1965; rozhodnutí padlo při výročí 150 let prvního srbského povstání. Budova vznikla podle návrhu architekta Iva Kurtoviće. Otevřena byla dne 6. dubna 1973 na připomínku bombardování německým letectvem v roce 1941. Rekonstruována byla v roce 2011. Budova knihovny je památkově chráněná a byla vyobrazena i na některých jugoslávských bankovkách.\n\n"}
{"id": "1261648", "url": "https://cs.wikipedia.org/wiki?curid=1261648", "title": "Henry Wriothesley, 3. hrabě ze Southamptonu", "text": "Henry Wriothesley, 3. hrabě ze Southamptonu\n\nHenry Wriothesley, 3. hrabě ze Southamptonu (6. října 1573, Cowdray House, Sussex, Anglie – 10. listopadu 1624, Bergen op Zoom, Spojené provincie nizozemské) byl anglický aristokrat. Bývá považován za předobraz Krásného mladíka (\"Fair youth\") ze Sonetů Williama Shakespeara, který Henrymu Wriothesleyovi věnoval své narativní básně Venuše a Adonis a Znásilnění Lukrécie.\n\nHenry byl jediným synem svých rodičů, dále měl dvě sestry. Otec – Henry Wriothesley, 2. hrabě ze Southamptonu – mu zemřel, když mu bylo osm let. Jeho opatrovníkem se stal anglický státník William Cecil, 1. baron Burghley. \n\nVe 12 letech začal studovat na St John's College v Cambridge, studia dokončil o čtyři roky později. William Cecil se pak neúspěšně snažil dohodnout jeho sňatek se svou nejstarší vnučkou, Elizabeth de Vere. Byla dítětem jeho dcery Anne Cecil a Edwarda de Vere, 17. hraběte z Oxfordu, který by podle některých spekulací mohl být skutečným autorem většiny divadelních her a všech sonetů připisovaných Williamu Shakespearovi. \n\nV roce 1591 básník John Clapham, který pracoval jako úředník pro barona Burghleye, věnoval Henrymu báseň v latině nazvanou \"Narcissus\", ve které přebásnil legendu o krásném mladém muži, kterého zahubí láska k sobě sama. O dva roky později poprvé vyšla báseň Venuše a Adonis, kterou Henrymu věnoval William Shakespeare.\n\nV srpnu 1598 se Southampton tajně oženil s Elizabeth Vernon, s níž měl alespoň čtyři děti. Spolu se svým nejstarším synem Jamesem byl vyslán velet vojskům do Nizozemí v bojích proti Španělům. Devatenáctiletý James krátce po příjezdu na místo, 5. listopadu 1624, zemřel na horečnaté onemocnění. Ze stejných příčin zemřel pět dní poté i jeho otec Henry.\n"}
{"id": "1261649", "url": "https://cs.wikipedia.org/wiki?curid=1261649", "title": "Polský fotbalový svaz", "text": "Polský fotbalový svaz\n\nPolský fotbalový svaz (\"Polski Związek Piłki Nożnej\", zkratka PZPN) je organizace disponující právní osobností, která zastřešuje veškerý fotbal v Polsku, včetně ženského, plážového i futsalu. Polsko má 934 822 registrovaných fotbalistů a 6 679 klubů. Každé ze šestnácti vojvodství má vlastní fotbalový svaz, podřízený centru. Nejvyšším orgánem je šestnáctičlenná správní rada v čele s předsedou. Svaz řídí polskou fotbalovou reprezentaci, devět úrovní ligové soutěže (tři profesionální a šest amatérských), Polský fotbalový pohár a Polský Superpohár. Sídlí ve Varšavě na ulici Bitwy Warszawskiej 1920 r. v domě číslo 7.\n\nPředchůdcem PZPN byla Polská fotbalová unie, založená v roce 1911 ve Lvově, jejíž působnost byla omezena pouze na rakouský zábor Polska. Po vyhlášení nezávislosti byl 20. prosince 1919 založen delegáty 31 klubů Polský fotbalový svaz, který byl 20. dubna 1923 přijat do FIFA. V roce 1920 se začala hrát liga a roku 1921 byl sehrán první mezistátní zápas. V roce 1951 byl svaz začleněn do jednotné celostátní sportovní organizace GKKF (Główny Komitet Kultury Fizycznej), v roce 1956 obnovil samostatnou existenci. V roce 1955 se Polsko stalo členem UEFA. V letech 2007–2008 byla na svaz uvalena nucená správa, kterou v důsledku korupčního skandálu nařídil ministr sportu Mirosław Drzewiecki, což vedlo ke sporu mezi Polskem a FIFA.\n\nNejúspěšnější érou polského fotbalu byla 70. léta a počátek 80. let 20. století, kdy Poláci vyhráli olympijský turnaj 1972 a získali bronzové medaile na mistrovství světa ve fotbale 1974 a mistrovství světa ve fotbale 1982.\n\nPolský fotbalový svaz spolu s Ukrajinskou fotbalovou federací pořádal mistrovství Evropy ve fotbale 2012.\n\n\n"}
{"id": "1261660", "url": "https://cs.wikipedia.org/wiki?curid=1261660", "title": "Orel jávský", "text": "Orel jávský\n\nOrel jávský (\"Nisaetus bartelsi\" někdy též \"Spizaetus bartelsi\") je středně velký, asi 60 cm dlouhý, tmavě hnědý dravec čeledi Jestřábovití (Accipitridae).\nOrel jávský je Indonéským endemickým druhem, vyskytuje se ve vlhkých tropických lesích Jávy. Je považován za monogamní druh. Samička většinou klade jedno vejce v hnízdě ve vrcholku lesních stromů. Strava orla jávského se skládá především z ptáků, ještěrek, kaloňů a savců. Je to jeden z nejvzácnějších dravců. Kvůli pokračující ztrátě přirozeného prostředí, malé velikosti populace a v některých oblastech také lovu je na červeném seznamu IUCN hodnocen jako ohrožený druh.\n\nTento majestátní a složitě vzorovaný orel má na hlavě dlouhou černou chocholku s bílými hroty, kterou drží téměř kolmo. Korunku má černou, pod kaštanovou hlavou a šíjí má husté černé pruhy. Tmavě hnědá záda a křídla přecházejí do světlejší hnědé na ocase, který má široké krémové pruhy. Hrdlo je krémově bílé s černým pruhem, který se táhne k bělavým prsům a spodní části těla, která má husté kaštanové pruhy. Nedospělí jedinci jsou podobné barvy, ale mají jasnější spodní část a matnější hlavu. Obě pohlaví vypadají stejně.\n"}
{"id": "1261668", "url": "https://cs.wikipedia.org/wiki?curid=1261668", "title": "Australian Open 2017 – dvouhra juniorů", "text": "Australian Open 2017 – dvouhra juniorů\n\nDvouhra juniorů Australian Open 2017 probíhala ve druhé polovině ledna 2017. Do singlové soutěže melbournského grandslamu nastoupilo šedesát čtyři hráčů, splňujících kritéria juniorské kategorie. Obhájcem titulu byl 18letý Australan Oliver Anderson, který již nebyl věkově způsobilý ke startu.\n\nVítězem se stal 17letý patnáctý nasazený Zsombor Piros z Maďarska, jenž ve finále zdolal za necelé dvě hodiny izraelskou turnajovou čtyřku Jišaje Oli'ela po třísetovém průběhu 4–6, 6–4 a 6–3. Připsal si tak premiérový grandslamový titul kariéry a do juniorského kombinovaného žebříčku ITF získal 375 bodů. Piros startoval na svém druhém grandslamu, když jedinou předchozí zkušeností se stal Australian Open 2016, na němž vypadl jako kvalifikant v úvodním kole.\n"}
{"id": "1261670", "url": "https://cs.wikipedia.org/wiki?curid=1261670", "title": "Australian Open 2017 – dvouhra juniorek", "text": "Australian Open 2017 – dvouhra juniorek\n\nDvouhra juniorek Australian Open 2017 probíhala ve druhé polovině ledna 2017. Do singlové soutěže melbournského grandslamu nastoupilo šedesát čtyři hráček, splňujících kritéria juniorské kategorie. Obhájkyní titulu byla 18letá Běloruska Věra Lapková, která již nebyla věkově způsobilá ke startu.\n\nVítězkou se stala 14letá jedenáctá nasazená Ukrajinka Marta Kosťuková, jež ve finále zdolala 17letou švýcarskou turnajovou jedničku Rebeku Masarovou po třísetovém průběhu 7–5, 1–6 a 6–4. Připsala si tak premiérový grandslamový titul kariéry a do juniorského kombinovaného žebříčku ITF získala 375 bodů. Stala se tak první ukrajinskou vítězkou soutěže a nejmladší od Mirjany Lučićové Baroniové, která vyhrála v roce 1997 také jako 14letá.\n"}
{"id": "1261671", "url": "https://cs.wikipedia.org/wiki?curid=1261671", "title": "Australian Open 2017 – čtyřhra juniorek", "text": "Australian Open 2017 – čtyřhra juniorek\n\nČtyřhra juniorek Australian Open 2017 probíhala ve druhé polovině ledna 2017. Do deblové soutěže melbournského grandslamu nastoupilo třicet dva párů hráček, splňujících kritéria juniorské kategorie. Obhájcem titulu byl rusko-slovenský pár Anna Kalinská a Tereza Mihalíková, které již v 18 letech nebyly způsobile ke startu.\n\nVítězem se stal třetí nasazený kanadsko-americký pár 16letých juniorek Bianca Andreescuová a Carson Branstineová, které ve finále zdolaly polskou dvojici Maja Chwalińská a Iga Świąteková po dvousetovém průběhu 6–1 a 7–6. Každá z vítězek získala premiérový grandslamový titul kariéry a do juniorského kombinovaného žebříčku ITF si připsala 270 bodů.\n"}
{"id": "1261672", "url": "https://cs.wikipedia.org/wiki?curid=1261672", "title": "Australian Open 2017 – čtyřhra juniorů", "text": "Australian Open 2017 – čtyřhra juniorů\n\nČtyřhra juniorů Australian Open 2017 probíhala ve druhé polovině ledna 2017. Do deblové soutěže melbournského grandslamu nastoupilo třicet dva párů tvořených hráči, kteří splňovali kritéria juniorské kategorie. Obhájcem titulu byl australský pár Alex De Minaur a Blake Ellis, jehož členové se rozhodli soutěže nezúčastnit.\n\nVítězem se stal čtvrtý nasazený tchajwansko-čínský pár 17letých juniorů Hsu Yu-hsiou a Čao Ling-si, kteří ve finále zdolali novozélandsko-portugalskou Finn Reynolds a Duarte Vale po setech 6–7, 6–4 a v rozhodujícím supertiebreaku poměrem míčů 10–5. Každý z vítězů získal premiérový grandslamový titul kariéry a do juniorského kombinovaného žebříčku ITF si připsal 270 bodů.\n"}
{"id": "1261673", "url": "https://cs.wikipedia.org/wiki?curid=1261673", "title": "Tiffany Trumpová", "text": "Tiffany Trumpová\n\nTiffany Ariana Trumpová, rodným jménem Tiffany Ariana Trump, (* 13. října 1993 West Palm Beach, Florida) je americká internetová osobnost a dcera prezidenta Spojených států Donalda Trumpa a jeho druhé manželky Marly Maplesové.\n\nNarodila se roku 1993 v Lékařském středisku svaté Marie (St. Mary's Medical Center) floridského West Palm Beach, jakožto jediný potomek Marly Maplesové a Donalda Trumpa. Rodiče ji pojmenovali podle amerického klenotnictví Tiffany & Company. Odkup vzdušných práv nad newyorským obchodem klenotnictví Trumpovi v 80. letech dvacátého století umožnil postavit mrakodrap Trump Tower na Páté Avenue. Polobratry jsou Donald mladší, Eric a Barron William, starší polosestrou pak Ivanka Trumpová. Nevlastní sourozenci mají společného otce. Vychována byla v matčině péči v Kalifornii, kde žila do ukončení středoškolské docházky.\n\nZákladní a středoškolské vzdělání získala na soukromé Viewpoint School v přímořském Calabasasu, ležícím na území losangeleského okresu. Následně pokračovala studiem Pensylvánské univerzity, kterou absolvovala v roce 2016 hlavními obory sociologie a urban studies (městská studia).\n\nV roce 2014, stále během pensylvánského univerzitního studia, vydala hudební singl nazvaný „Like a Bird“. Oprah Winfreyové později sdělila, že se jednalo o zkoušku, zdali by mohla hudební kariéru posunout „\"na vyšší, profesionální úroveň\"“. \n\nStala se také asistentkou módního časopisu \"Vogue\". V roce 2016 pózovala jako modelka na přehlídce Andrewa Warrena během Newyorského týdne módy.\n\nK roku 2017 byla registrovanou voličkou v unijních státech New York a Pensylvánie, jako členka Republikánské strany. V průběhu amerických prezidentských voleb 2016 se připojila k otci a dalším členům rodiny vystoupeními v předvolební kampani. Donalda Trumpa, ucházejícího se o republikánskou nominaci, podpořila také na červencovém Republikánském národním sjezdu, když hovořila během druhého večera konventu. Při projevu se snažila řeč odlehčit odkazem na nezkušenost v situaci, do níž ji okolnosti přivedly: „\"Omluvte mě prosím, že jsem trochu nervózní. Když jsem před několika měsící promovala na univerzitě, nikdy bych nečekala, že dnes budu z tohoto místa promlouvat k národu. Zažila jsem pár vystoupení ve třídě před spolužáky, ale nikdy v aréně před 10 miliony sledujících lidí\".“\n\nTrumpová je aktivní přispěvatelkou na Instagramu, kde měla ke konci 2017 roku 945 000 sledujících (followerů). Její příspěvky často obsahují fotografie dalších dědiců známých rodin, např. Kennedyů. S nimi se řadí do skupiny, jejíž uveřejněné snímky rediguje Andrew Warren, a kterou deník \"New York Post\" nazval „rich kids of Instagram“ (bohaté děti Instagramu) či periodikum \"The New York Times\" ji označilo za „Snap Pack“ (momentkovou smečku).\n\n"}
{"id": "1261683", "url": "https://cs.wikipedia.org/wiki?curid=1261683", "title": "Seznam kamenů zmizelých v Česku", "text": "Seznam kamenů zmizelých v Česku\n\nToto je seznam Kamenů zmizelých v Česku. Kameny zmizelých, jinak také Stolpersteine, jsou kostky s mosazným povrchem vsazené do chodníku podle projektu německého umělce Guntera Demniga. Připomínají osudy lidí, kteří byli nacisty deportováni a poté zavražděni v koncentračních táborech či vyhnáni ze svých domovů nebo dohnáni k sebevraždě. Ve velké většině případů se jednalo o osoby židovského původu. Stolpersteine se zpravidla nacházejí před posledním místem pobytu obětí.\n\n \n\n"}
{"id": "1261688", "url": "https://cs.wikipedia.org/wiki?curid=1261688", "title": "Chorvatské království (925–1102)", "text": "Chorvatské království (925–1102)\n\nChorvatské království (latinsky \"Regnum Croatiae\", chorvatsky \"Kraljevina Hrvatska\") byl v letech 925–1102 nezávislý státní útvar (monarchie), který vznikl v roce 925 korunovací dosavadního chorvatského kníže Tomislava I.\n\nChorvatsko požívalo nezávislosti do roku 1102, kdy jej ovládl uherský král Koloman, syn krále Gejzy I. Koloman nechal Uherskem znovu obsadit oblast Chorvatska a připojení jeho území k Zemím Koruny svatoštěpánské, avšak to vše po dohodě s vládnoucími chorvatskými rody. Tak se zrodila dlouhotrvající unie Uherska a Chorvatska.\n\nChorvatské království definitivně zaniklo až v roce 1918, kdy se rozpadlo Rakousko-Uhersko a chorvatské země se připojily ke Státu Slovinců, Chorvatů a Srbů resp. ke království Srbů, Chorvatů a Slovinců.\n\nVýznamným chorvatským vládcem byl kníže Tomislav I. z rodu Trpimírovců, pravděpodobně vnuk knížete Trpimíra I. Brzy po nástupu na trůn v roce 910 se mu podařilo připojit větší část Panonského Chorvatska, které bylo po roce 907 obsazeno maďarskými kočovníky. Toto území nese od 10. století název \"Sclavonia\" – Slavonie. Orientace chorvatského vládnoucího rodu Trpimírovců na papežství přinesla Tomislavovi významný zisk v podobě královského titulu (de facto i dědičného)) (924 nebo 925). Zároveň první synoda ve Splitu v roce 925 výrazně omezila na podnět papeže Jana X. konání slovanských bohoslužeb v Chorvatsku a rozhodla o jednoznačné církevní orientaci země na Řím. Druhá synoda konaná ve Splitu roku 928 zrušila biskupství v Ninu, kde se slovanská liturgie pěstovala, a začlenila Chorvatsko do splitské arcidiecéze. V době ohrožení Chorvatska bulharskou expanzí navázal Tomislav spojenectví s Byzancí a pomohl jí s definitivní platností porazit cara Simeona. Byzanc uznávala královu svrchovanost v Dalmácii, která mu platila podobně jako Benátky tribut, a udělila mu čestný titul prokonzula. Po smrti krále Tomislava I. nastoupil na trůn v roce 928 jeho mladší bratr Trpimír II., po jeho smrti se na chorvatském trůny vystřídala řada králů z dynastie Trpimírovců. Posledním králem této dynastie byl Štěpán II., po jeho smrti v roce 1090 rod Trpimírovců vymřel.\n\nPo smrti krále Štěpána II., požádala královna Jelena, která se cítila v ohrožení, svého bratra Ladislava I. o pomoc. Ten přitáhl se svým vojskem, obsadil Chorvatsko a ustanovil synovce Almoše králem. V létě téhož roku se musel Ladislav I. vrátit zpět do Uher, aby zde čelil vpádu Kumánů. Chorvaté, kterým se dosazený mladičký král nezamlouval, využili situace a králem zvolili Petra Svačića. Almošovi zůstal jen titul chorvatského krále, protože jeho strýci se podařilo ovládnout pouze část Slavonie, kterou připojil k Uhersku. Petar Svačić byl tedy faktickým vládcem Chorvatska v letech 1093-1097. Ten povětšinu vlády bojoval s Uherskem o ovládnutí Chorvatska. V roce 1102 ovládl Chorvatské království uherský král Koloman, syn krále Gejzy I. Koloman nechal Uherskem znovu obsadit oblast Chorvatska a připojení jeho území k Zemím Koruny svatoštěpánské, avšak to vše po dohodě s vládnoucími chorvatskými rody. Tak se zrodila dlouhotrvající unie Uherska a Chorvatska.\n\nJednotlivá historická období Chorvatského království můžou být rozdělena takto:\n\n\n\n"}
{"id": "1261698", "url": "https://cs.wikipedia.org/wiki?curid=1261698", "title": "Chorvatské království (1102–1526)", "text": "Chorvatské království (1102–1526)\n\nChorvatské království (latinsky \"Regnum Croatiae\", chorvatsky \"Kraljevina Hrvatska\" nebo \"Hrvatsko kraljevstvo\", \"Hrvatska zemlja\") byl státní útvar Chorvatů (dědičná monarchie) na březích Jaderského moře, který byl v letech 1102–1526 spojený s Uherským královstvím v personální unii. Chorvatské království bylo v roce 1102 ovládnuto uherským králem Kolomanem, takto se zrodila dlouhotrvající unie Uherska a Chorvatska. Tento uherský panovník se nechal téhož roku korunovat v Biogradu na „krále chorvatského a dalmátského“, čímž mimo jiné formálně rozšířil název království o Dalmácii. Takto Chorvatské království vešlo ve známost jako chorvatsko-dalmátské (latinsky \"Regnum Croatiae et Dalmatiae\", chorvatsky \"Kraljevina Hrvatska i Dalmacija\"). Úzké vazby s Uherskem později v 19. století vyvrcholily zapojením obou celků do Zemí Koruny svatoštěpánské, ze strany Chorvatska zcela zákonně a dobrovolně.\n\nChorvatské království přetrvalo a definitivně zaniklo až v roce 1918, kdy se rozpadlo Rakousko-Uhersko a chorvatské země se připojily ke Státu Slovinců, Chorvatů a Srbů resp. ke království Srbů, Chorvatů a Slovinců.\n\nV roce 1102 ovládl Chorvatské království uherský král Koloman, syn krále Gejzy I. Koloman nechal Uherskem znovu obsadit oblast Chorvatska a roku 1102 se korunovat na chorvatského (a dalmátského) krále, čímž došlo k připojení chorvatského území k Uhersku, avšak to vše po dohodě s vládnoucími chorvatskými rody. Takto se zákonně (a dobrovolně) Chorvatsko spojilo personální unií s Uherským královstvím (když šlo spíše o unii reálnou). Zrodila se dlouhotrvající unie Uherska a Chorvatska.\n\nDalmácie byla v té době kontrolována Byzantskou říší, od roku 1409 Benátskou republikou. Na jihu Dalmácie od 14. století existovala nezávislá Republika Dubrovník.\n\nPo vymření dynastie Arpádovců Ondřejem III. (1290-1301) v rámci personální unie s Uherskem střídalo Chorvatsko panovníky a dynastie, takže v letech 1301-1386 vládli Anjouovci, po nich v letech 1387–1526 postupně Lucemburkové, Jagellonci, Matyáš Korvín a Jan Zápolský, který byl vzdorokrál posledního Jagellonce Ludvíka II. a nechal se králem zvolit od slavonské šlechty. Od poloviny 15. století bylo také Chorvatsko a především jeho východní část Slavonie vystaveno tureckému výboji. Mladý Ludvík Jagellonský, ale zahynul v bitvě u Moháče a uhersko-chorvatské soustátí se opět ocitlo bez panovníka a dynastie.\n\nJednotlivá historická období Chorvatského království můžou být rozdělena takto:\n\n\n\n"}
{"id": "1261703", "url": "https://cs.wikipedia.org/wiki?curid=1261703", "title": "Přerov (Pardubice)", "text": "Přerov (Pardubice)\n\nPřerov je zaniklá vesnice na území dnešních Pardubic.\n\nVesnice se nalézala u Jesenčanského potoka přibližně v místě dnes nazývaným Svatá Trojice. V místě nad křížením potoka s dnešní železniční tratí bylo v roce 1889 při kácení lesa odkryto sídliště kultury Lužické se žárovými hroby, které zkoumal archeolog Václav Diviš. Rozvoj samotné vsi spadá hlavně do čtrnáctého století. Její vlastník Hanuš z Milheimu se stal v roce 1391 spoluzakladatelem Betlémské kaple v Praze a vsi Přerov uložil přispívat na plat jejího českého kazatele mmj. i Jana Husa. Tuto platbu odváděla ves až do roku 1538, kdy přešla na město Pardubice. Tehdejší majitel Jan z Pernštejna ves věnoval městu jako pomoc po velkém požáru. Ve urbáři panství z roku 1588 již není Přerov uváděn jako ves, ale jen jako místo. Zcela zanikl během třicetileté války. Na jeho existenci upomíná název později vzniklé městské čtvrti Přerovsko a název jedné z ulic.\n\n"}
{"id": "1261705", "url": "https://cs.wikipedia.org/wiki?curid=1261705", "title": "Adéla Petřeková", "text": "Adéla Petřeková\n\nAdéla Petřeková (* 3. března 1988 Krnov) je česká herečka.\n\nV Krnově od dětství navštěvovala místní uměleckou školu, na níž se věnovala hře na klavír (8 let) a studiu v rámci literárně-dramatického oboru. To jí přivedlo k recitaci, za niž byla posléze oceněna v celostátním kole soutěže Wolkerův Prostějov. \n\nParalelně také sedm let navštěvovala Základní uměleckou školu se zaměřením na malbu. V závěrečném ročníku osmiletého gymnázia byla přijata na pražskou DAMU, kde v roce 2011 absolvovala obor činohra pod vedením Jany Hlaváčové, Ladislava Mrkvičky a Jana Šťastného. Jako studentka účinkovala mimo jiné v absolventských inscenacích v Divadle DISK -  \"V houštinách měst\" (Bertolt Brecht, role Jane Larryové), \"Peer Gynt\" (Henrik Ibsen, role Zeleně oděné), \"Poprask na Laguně\" (Carlo Goldoni, role Pasquy) a ve \"Třech sestrách\" (A. P. Čechov, role Máši). \n\nPo studiích sbírala další divadlení zkušenosti např. v divadle Pod Palmovkou, v Letních Shakespearovských slavnostech, v Národním divadle v Praze (Cyrano z Bergeracu) či plzeňském Divadle J. K. Tyla. K filmovým, resp. televizním, rolím patří Dora (film \"Záblesky chladné neděle\") nebo Pavlína Fibichová (seriál \"Vraždy v kruhu\"). \n\nObsazena byla také v divadelním představení \"Jonáš a tingl—tangl\" uváděném Divadelním spolkem Kašpar v Divadle v Celetné. V roce 2016 účinkovala v českém nastudování \"Mše\" Leonarda Bernsteina v režii Michala a Šimona Cabanů. Kromě divadelní a filmové práce zpívá v hudební kapele Mlhou a od roku 2016 je členkou charitativního projektu Zkoleduj se.\n\nOd roku 2013 je zpěvačkou a spoluautorkou v hudební kapele Mlhou společně s kytaristou Petrem Zatloukalem.\n\n"}
{"id": "1261710", "url": "https://cs.wikipedia.org/wiki?curid=1261710", "title": "Chorvatské království (1527–1868)", "text": "Chorvatské království (1527–1868)\n\nChorvatské království (chorvatsky \"Kraljevina Hrvatska\", latinsky \"Regnum Croatiae\", maďarsky \"Horvát Királyság\", německy \"Königreich Kroatien\") byl státní útvar (monarchie), který byl v letech 1527–1868 pod nadvládou Habsburků a součástí Zemí Koruny svatoštěpánské. Definitivně zaniklo v roce 1918, kdy se rozpadlo Rakousko-Uhersko a chorvatské země se připojily ke Státu Slovinců, Chorvatů a Srbů resp. ke království Srbů, Chorvatů a Slovinců.\n\nUhersko byla poraženo v bitvě u Moháče v roce 1526. V roce 1527 chorvatská šlechta uznala habsburka Ferdinanda I. chorvatským králem v rámci unie s Uherskem, ale výměnou za to, že bude vést obranu proti Turkům. Tak se Habsburkové stali králi Chorvatska jak volbou, tak dědičským nárokem a zároveň také jako uherští králové. V této době bylo Chorvatsko součástí tzv. Královského Uherska.\n\nRoku 1529 v centrální Chorvatsku a Slavonii na obranu křesťanského světa vzniká tzv. Vojenská hranice. Ta byla rozdělena na Chorvatskou vojenskou hranici (ta je zrušena roku 1881) a Slavonskou vojenskou hranici. Do této oblasti (tzv. Krajina) při dnešní hranici s Bosnou a Hercegovinou směřovala vlna srbských uprchlíků, kteří zde změnili etnickou situaci. Během válek Rakouské monarchie s Osmanskou říší dochází k roku 1699 k osvobození Slavonie, jejíž území bylo rozděleno mezi Vojenskou hranici a později (1744) vzniklou rakouskou korunní zemi Království Slavonie. Slavonské království bylo současně podřízeno Chorvatskému království i Svatoštěpánské koruně (Uhrám).\n\nV roce 1809 byly Napoleonem zřízeny na bývalém rakouském území tzv. Ilyrské provincie, které zahrnovaly historické země Dalmácii, Istrii, Kraňsko, Gorice, Terst, Dubrovníka, Korutansko a tzv. chorvatské přímoří. Ilyrské provincie se stali součástí francouzského císařství a jeho deparmentem, v čele stál francouzský guvernér. Francouzská správa zde oslabila feudální vztahy a vytvořila příznivé podmínky pro rozvoj národního hnutí Jihoslovanů.\n\nRoku 1815 po Napoleonově pádu Ilyrské provincie připadly rakouskému císařství, kdy získali Habsburkové Jaderské pobřeží zpět byla z velké části obnovena předchozí správa, tím pádem bylo dřívější velké \"Chorvatské království\" rozděleno (alespoň pod habsburskou vládou) na 3 celky resp. \"korunní země\": království Chorvatské (zabíralo pouze tzv. centrální Chorvatsko), království Slavonské (oblast Slavonie) a království Dalmácie (oblast dalmácie, Dubrovníku a Kotoru). Každá z těchto \"chorvatských\" korunních zemí měla vlastní částečnou autonomii. Ostatní území bývalých Ilyrských provincií se stalo součástí nově utvořené \"korunní země\" království Illyrského (to ale bylo roku 1849 rozděleno na historické země). Království Slavonské bylo v letech 1744-1849 formálně podřízeno království Chorvatskému, v letech 1849-1868, již nezávislá korunní země.\n\nTradiční zemské sněmy, které byly do roku 1848 orgány stavovského zastoupení, byly po revoluci z roku 1848 císařskou vládou ve všech korunních zemích, včetně chorvatských zrušeny a teprve roku 1860 svolány v nové formě. Nyní už jen část členů zemských sněmů měla své postavení zaručena, zatímco zbytek byl volen.\n\nJednotlivá historická období Chorvatského království můžou být rozdělena takto:\n\n\n\n"}
{"id": "1261714", "url": "https://cs.wikipedia.org/wiki?curid=1261714", "title": "Přerovsko", "text": "Přerovsko\n\nPřerovsko je městská čtvrť v Pardubicích.\n\nČtvrť \"Přerovsko\" vznikla na místě a v okolí vsi Přerov, která zanikla během třicetileté války. V blízkosti tehdejší kaple Nejsvětější Trojice byl roku 1790 založen dvůr \"Kablikův\", později \"Budínského\", okolo kterého se rozvíjela další zástavba, doložena je existence lázní založených 1797 a konání procesí ke kapli. Zástavba se velmi rozšířila po roce 1889, kdy byly v jejím sousedství založeny Fantovy chemické závody a to zejména východním směrem. Postupně došlo k propojení a splynutí s nedalekým Svítkovem, ke kterému přispělo i vybudování školy na tehdejším volném prostranství mezi oběma čtvrtěmi. Lokalita okolo původního dvora byla chemickou továrnou postupně oddělena a dnes je pro ní užíván název podle zasvěcení kaple \"Svatá Trojice\". Název \"Přerovsko\" zůstal novější zástavbě vymezené továrnou a Školní ulicí.\n\n\n"}
{"id": "1261718", "url": "https://cs.wikipedia.org/wiki?curid=1261718", "title": "Erich Duda", "text": "Erich Duda\n\nErich Duda (17. prosince 1942 – 16. ledna 1992) byl český fotbalista, záložník. Je pohřben v Dolní Lutyni.\n\nV československé lize hrál za TŽ Třinec a Baník Ostrava. Nastoupil ve 27 ligových urkáních a dal 6 ligových gólů. V létě 1971 odešel do VOKD Poruba.\n\n\n"}
{"id": "1261720", "url": "https://cs.wikipedia.org/wiki?curid=1261720", "title": "Chorvatské knížectví", "text": "Chorvatské knížectví\n\nChorvatské knížectví (chorvatsky \"Kneževina Hrvatska\") neboli Knížectví Chorvatů (chorvatsky \"Kneževina Hrvata\", latinsky \"Ducatus Chroatorum\", řecky Χρωβατία) byl nezávislý státní útvar zformovaný během 7. století n. l. příchodem slovanského kmene Chorvatů na území Byzantské říše.\n\nChorvaté osídlili nejprve byzantské území při jadranském pobřeží (Dalmatské Chorvatsko), a později, po pádu avarské říše, také Dolní Panonii (Panonské Chorvatsko). Přestože do těchto oblastí i nadále zasahovaly mocenské zájmy východního císařství, nebyli Chorvaté vystaveni tak silnému byzantskému vlivu jako sousední Srbové. O to větší zájem jevila o jejich území od 8. století franská říše. Pod její svrchovanost se v 9. století dočasně dostali vládcové Panonského i Dalmatského Chorvatska. Současně se Chorvaté prosazovali ve vlastní Dalmácii, kde řada měst uznala jejich nadvládu. O jadranské pobřeží a ostrovy měly zájem také Benátky a Byzanc.\n\nV roce 867 se Basileovi podařilo osvobodit z arabského obležení významné přístavní město Ragusu (Dubrovnik) a poté zrestaurovat byzantské panství na jadranském pobřeží Balkánu, kde vzniklo thema Dalmácie. Podle císařova příkazu odváděla významná dalmatská města jako Split, Trogir nebo Zadar, který byl střediskem thematu, poplatky chorvatskému panovníkovi. Šlo zřejmě o \"tributum pacis\" – poplatek za svobodnou plavbu byzantských lodí po Jadranu.\n\nV roce 845 se vlády nad chorvatskem zmocnil kníže Trpimír I. zakladatel dynastie Trpimírovců. Z církevního hlediska podléhalo Chorvatsko více římskému papežství, i když některá biskupství patřila stále pod svrchovanost konstantinopolského patriarchátu. Tak bylo například ve Splitu obnoveno starší salonské biskupství a také Římem založené biskupství v Ninu navázalo na starší tradici. Zřízením ninské diecéze v sídle chorvatských vládců dosáhl kníže Trpimír roku 864 vzniku samostatné chorvatské církevní organizace, o niž usiloval. V Ninu působilo později několik Metodějových žáků, kteří zde pěstovali slovanskou liturgii a písemnictví. Panonské Chorvatsko přijalo slovanskou liturgii již dříve, neboť se na výzvu papeže Jana VIII. stalo roku 873 součástí moravsko-panonské arcidiecéze, v jejímž čele stál arcibiskup Metoděj.\n\nPo zřízení thematu Dalmácie došlo k druhé christianizaci Chorvatů a k prvním christianizačním misiím u Srbů. Z Dalmácie pronikali do slovanského vnitrozemí řečtí misionáři a šířili zde byzantský vliv. Významnějších úspěchů na církevním poli bylo v tomto prostoru dosaženo po roce 886, kdy sem přišli žáci moravsko-panonského arcibiskupa Metoděje.\n\nVýznamným chorvatským vládcem byl kníže Tomislav I. z rodu Trpimírovců, pravděpodobně vnuk knížete Trpimíra I. Brzy po nástupu na trůn v roce 910 se mu podařilo připojit větší část Panonského Chorvatska, které bylo po roce 907 obsazeno maďarskými kočovníky. Toto území nese od 10. století název \"Sclavonia\" – Slavonie. Orientace chorvatského vládnoucího rodu Trpimírovců na papežství přinesla Tomislavovi významný zisk v podobě královského titulu (de facto i dědičného)) (924 nebo 925). Po smrti krále Tomislava I. nastoupil na trůn v roce 928 jeho mladší bratr Trpimír II., po jeho smrti se na chorvatském trůny vystřídala řada králů z dynastie Trpimírovců. Posledním králem této dynastie byl Štěpán II., po jeho smrti v roce 1090 rod Trpimírovců vymřel.\n\n\n"}
{"id": "1261721", "url": "https://cs.wikipedia.org/wiki?curid=1261721", "title": "Tomáš Mazaník", "text": "Tomáš Mazaník\n\nTomáš Mazaník (* 26. července 1947) je bývalý český fotbalový útočník.\n\nV československé lize hrál za Baník Ostrava ve 14 zápasech a dal 1 ligový gól.\n\n"}
{"id": "1261732", "url": "https://cs.wikipedia.org/wiki?curid=1261732", "title": "Václav Štverka", "text": "Václav Štverka\n\nVáclav Štverka (* 28. září 1948) je bývalý český fotbalový útočník. V lize nastoupil i jeho syn Martin Štverka. Po skončení aktivní kariéry působil jako fotbalový trenér.\n\nV československé lize hrál za Baník Ostrava. Gól v lize nedal.\n\n\n"}
{"id": "1261734", "url": "https://cs.wikipedia.org/wiki?curid=1261734", "title": "Farmakonisi", "text": "Farmakonisi\n\nFarmakonisi ( ) je řecký ostrov v souostroví Dodekanés v jihovýchodní části Egejského moře. Nachází se mezi Lerem na západě (23 km) a tureckým městem Didim na východě (12 km). Severně od něj leží Agathonisi (19 km) a severozápadně Leipsoi (26 km).\n\nRozloha ostrova je 3,866 km². Nejvyšší bod dosahuje nadmořské výšky 106 m.\n\nUprostřed ostrova se nachází jediná stejnojmenná vesnice, kde žilo v roce 2011 10 obyvatel.\n"}
{"id": "1261739", "url": "https://cs.wikipedia.org/wiki?curid=1261739", "title": "Ostrá hůrka (315 m)", "text": "Ostrá hůrka (315 m)\n\nOstrá hůrka (315 m n. m.) je vrchol v katastru obce Háj ve Slezsku v okrese Opava nacházející se jižně od obce. Nachází se zde Památník odboje slezského lidu a vyhlídka do kraje severním směrem na Háj ve Slezsku a další obce. Prochází tudy naučná stezka Padařov. Na vrcholu je háj, v okolí zemědělská půda.\n"}
{"id": "1261741", "url": "https://cs.wikipedia.org/wiki?curid=1261741", "title": "Evangelický hřbitov v Hlučíně", "text": "Evangelický hřbitov v Hlučíně\n\nEvangelický hřbitov v Hlučíně se nacházel u evangelického kostela. V současné době je zrušen.\n\nStavební místo pro stavbu kostela a hřbitova v Hlučíně daroval dne 13. února 1859 krajský ranhojič Werner z Dlouhé Vsi (dnes součást města). V roce 1898 byla na hřbitově za kostelem postavena hrobka rodiny Wetekampů, která přetrvala až do současnosti. V roce 1965 došlo ke zrušení hřbitova.\n\n\n"}
{"id": "1261747", "url": "https://cs.wikipedia.org/wiki?curid=1261747", "title": "Oblastní hokejové soutěže 1950/1951", "text": "Oblastní hokejové soutěže 1950/1951\n\nČeskoslovenské oblastní soutěže ledního hokeje 1950/1951 byla druhou nejvyšší hokejovou soutěží na území Československa.\n\nSoutěž se měla skládat ze 7 skupin po 8 účastnících. Ve skupinách se všechny kluby utkaly každý s každým (celkem 7 kol). Bohužel v rámci připravovaných reorganizací hokejových soutěží, které nakonec probíhaly i v průběhu samotné soutěže, nebyly jednotlivé skupiny ani dohrány. Poté následovaly v chaosu vytvořené kvalifikační skupiny o postup do nejvyšší soutěže, kdy ani po dokončení různých kvalifikací ještě nebylo rozhodnuto o postupujících. Nakonec byla nejvyšší soutěž rozšířena o 10 účástníků z původních 8 jich bylo tedy 18. A oblastní soutěže byly od nadcházejícího ročníku zrušeny úplně (obnoveny v roce 1955), a proto všechny nepostupující kluby sestoupily do krajských soutěží. Na území Slovenska se oblastní soutěže v tomto ročníku nekonaly vůbec.\n\nZSJ MEZ Třebíč odřekl účast.\n\nTýmy ZSJ Sparta ČKD-Sokolovo Praha, ZSJ Škoda Plzeň, ZSJ SONP Kladno, ZSJ Slavia Karlovy Vary, ZSJ Spojené ocelárny Chomutov, ZSJ ZMP Praha, ZSJ Zbrojovka Brno I-Židenice a ZSJ KP Opava postoupily do Celostátního mistrovství\n\n"}
{"id": "1261749", "url": "https://cs.wikipedia.org/wiki?curid=1261749", "title": "Melotte 111", "text": "Melotte 111\n\nMelotte 111 (také hvězdokupa Coma) je jasná a rozsáhlá otevřená hvězdokupa v souhvězdí Vlasů Bereniky - přesněji řečeno, tato hvězdokupa tvoří vlastní souhvězdí. Kolem roku 138 n.l. se o ní zmínil Klaudios Ptolemaios. Hvězdokupa je od Země vzdálená okolo 280 ly a její věk se odhaduje na 450 milionů let. Patří mezi hvězdokupy nejbližší k Zemi, blíže jsou pouze Hyády a pohybová skupina Velká medvědice (Collinder 285).\n\nMelotte 111 je hvězdokupa složená z několika desítek hvězd rozptýlených na ploše několika stupňů a je viditelná i pouhým okem. Na průzračné a čisté obloze je možné pouhým okem spatřit i některé její nejjasnější hvězdy, které jsou uspořádány do tvaru kužele a mohou připomínat hřívu vlasů (odtud název souhvězdí). Některé z nich jsou široké dvojhvězdy. Nejvhodnější nástroj pro pozorování této hvězdokupy je triedr, ve kterém se může celá vejít do zorného pole a jsou v něm vidět desítky hvězd. I nejmenší dalekohledy mají na tuto hvězdokupu příliš velké zvětšení, takže v nich není možné vychutnat si pravou podstatu hvězdokupy.\n\nHvězdokupa má severní deklinaci, ale není příliš vzdálená od nebeského rovníku, takže je dobře pozorovatelná ze všech obydlených oblastí Země, i z jižní polokoule, kde ovšem vždy zůstává pouze nízko nad severním obzorem. Nejvhodnější období pro její pozorování na večerní obloze je od února do srpna. Na severní polokouli je to výrazná postava jarních nocí až do začátku léta.\nHvězdokupa byla díky své jasnosti známa od prvopočátku lidstva a bývala považována za chvost ocasu souhvězdí Lva. Její uspořádání ovšem vzhledem připomíná vlasy: Nejjasnější hvězda γ Com představuje vrchol, ze kterého vychází dva navzájem kolmé řetězce hvězd, které představují dlouhé ženské vlasy. Hvězda γ Com však do hvězdokupy nepatří, protože se nachází v poloviční vzdálenosti od Země.\n\nV dřívějších dobách nebyl tento objekt považován za hvězdokupu. Její velká rozloha a poměrná blízkost k Zemi způsobily, že byla považována za náhodný shluk hvězd, jak můžeme vidět na mnohých místech oblohy. Výzkum vzdálenosti jejích členů, který v roce 1938 provedl Robert Julius Trumpler, ovšem ukázal, že jde o skutečnou skupinu hvězd patřících do hvězdokupy. Podobným případem jsou hvězdy pohybové skupiny Velká medvědice.\n\nMelotte 111 je tvořena šedesátkou hvězd do magnitudy 7, které jsou jednoduše viditelné i obyčejným triedrem, což je také nejvhodnější nástroj na její pozorování. Celkem obsahuje až 270 členů, i když se nezdá být zvlášť hustou hvězdokupou, přesto má přibližně čtvrtinu členů v porovnání s Plejádami. Zdá se, že hvězdokupa má tak nízkou hmotnost, že hvězdy s nejmenší hmotností, jako jsou červení trpaslíci, mohly uniknout její gravitační přitažlivosti a rozptýlit se do okolí.\n\nHvězdokupa leží ve vzdálenosti kolem 280 světelných let od Země, tedy zhruba ve dvojnásobné vzdálenosti proti Hyádám, a na obloze jsou její členové rozptýleni v oblasti velké 7.5°. Hmotnost hvězdokupy je menší než 100 hmotností Slunce, ale její hustota dosahuje 10 hvězd na parsek. Skutečný rozměr hvězdokupy je kolem 22,5 světelných let. Její stáří je přibližně 450 milionů let. Neobsahuje velmi hmotné hvězdy, ale některé její hvězdy dosáhly fáze červených obrů. Mezi jejími hvězdami je možné pozorovat velký počet vzdálených galaxií.\n\n"}
{"id": "1261751", "url": "https://cs.wikipedia.org/wiki?curid=1261751", "title": "Vesna (časopis)", "text": "Vesna (časopis)\n\nČasopis byl určen pro vídeňské Čechy a přinášel přehled o kulturním a domácím dění v českém jazyce. Vyznačoval se nadprůměrnou informovaností, věcností a dobrou češtinou, obsahem časopisu bývaly povídky, eseje, krátké stati, sloupky a aktuální zpravodajství. Vydavatelem byla Matice vídeňská, což byl kroužek osobností kolem Lva Thun-Hohensteina, v roce 1849 rozšířený o nucené exulanty z českých zemí. Většina článků vycházela anonymně, což umožňovalo kritický pohled autora bez rizika pronásledování. Nejprve jej redigoval Jan Křtitel Votka a dále Hermenegild Jireček, kteří psali také určitou část textů, přispíval rovněž Josef Jireček. Tisk a distribuci zajišťovalo knihkupectví mechithardistů ve Vídni.\n\n"}
{"id": "1261757", "url": "https://cs.wikipedia.org/wiki?curid=1261757", "title": "Mia Tindall", "text": "Mia Tindall\n\nMia Tindall, celým jménem Mia Grace Tindall, (* 17. ledna 2014, Gloucester) je dcera a první potomek Zary Phillips (dcera britské princezny Anne) a ragbyového hráče Mikea Tindalla. Je čtvrtým pravnoučetem královny Alžbety II.\n\nV současné době je v linii následnictví na britský trůn 19.\n\n8. července 2013 Buckinghamský palác oznámil veřejnosti první těhotenství Zary Phillips. Mia se narodila 17. ledna 2014 v Gloucestershire Royal Hospital.\n\nByla pokřtěna 30. listopadu 2014 v kostele sv. Mikuláše v Cheringtonu.\n\n"}
{"id": "1261760", "url": "https://cs.wikipedia.org/wiki?curid=1261760", "title": "Ocean Park Hong Kong", "text": "Ocean Park Hong Kong\n\nOcean Park v Hong Kongu, zahrnuje svět mořských savců, oceanárium, svět vzácných asijských zvířat a rovněž zábavní park.\n\nPočet návštěvníků v roce 2014 byl cca 7,6 milionů, tedy 13. nejnavštěvovanější tematický park na světě a největší tematický park v Asii. Polovina návštěvníků přichází z pevninské Číny. Park pokrývá plochu 91,5 ha.\n\nOcean Park je rozdělen velkou horou na\nTyto oblasti jsou dosažitelné 1,5 km dlouhou kabinovou lanovou dráhou nebo kolejovou lanovou dráhou, speciálním outdorovým výtahem.\n\nTematické parky mají řadu atrakcí: kolotoče, horské dráhy, deštný prales, polární dobrodružství, pandy, akvária, velryby, žraloky, čínské jesetery atp.\n\nOcean Park nyní představují dvě hlavní oblasti: Dolní část (Waterfront) a Horní část (Summit), rozdělené do osmi zón:\n"}
{"id": "1261762", "url": "https://cs.wikipedia.org/wiki?curid=1261762", "title": "Sandmann", "text": "Sandmann\n\nSandmann („písečný člověk“ nebo „pískař“) je postava z folklóru germánských národů. Obdobně jako antický Morfeus přináší spánek a sny. Používá k tomu písek, který sype lidem do očí, za zbytky tohoto písku jsou pokládány ospalky. \n\nVznik legendy je vysvětlován skutečnými pískaři, kteří těžili a prodávali jemný písek k čištění podlah. Protože měli od jemného prachu zarudlé oči a zanesené plíce a protože podomní obchodníci obecně byli v minulosti vnímání jako cizorodý a podezřelý prvek, matky začaly neposlušné děti strašit Sandmannem, který je ve spánku oslepí. V Rakousku je obdobou Sandmanna postava zvaná \"Pechmandl\", která slepuje oční víčka smůlou.\n\nOdrazem této lidové povídačky je romantická povídka Ernsta Theodora Amadea Hoffmanna \"Der Sandmann\", jejíhož hrdinu neustále pronásleduje a manipuluje s ním zlověstná postava písečného muže. Motiv si vypůjčil Hans Christian Andersen, v jehož podání je ovšem skřítek zvaný \"Ole Zavřiočka\" kladnou postavou, která uspává děti pomocí kouzelného písku: hodným přináší příjemné sny a ty zlobivé nechá spát tvrdě, aby nerušily rodiče. \n\nNa toto pojetí navázal v roce 1959 východoněmecký loutkář a animátor Gerhard Behrendt, když vytvořil figurku s bradkou a červenou čepičkou, nazvanou zdrobněle \"Unser Sandmännchen\", která uváděla dětské podvečerní pořady ve východoněmecké televizi obdobně jako český Večerníček (ústřední píseň \"Sandmann, lieber Sandmann\" byla také použita ve filmu \"Pražská pětka\"). Pro velký úspěch poté převzala postavičku Sandmanna i západoněmecká ARD.\n\nK uměleckým dílům inspirovaným osobou Sandmanna patří komiksové série Neila Gaimana \"Sandman\" a Stana Lee \"Sandman\", písně \"Mr. Sandman\" (The Chordettes), \"Sandmann\" (Oomph!) a \"Enter Sandman\" (Metallica), hrané filmy \"Písečný muž\" (režie Eckhart Schmidt, 1993), \"Sandmann – Duch z pohádky\" (režie Nico Hofmann, 1995) a \"Ein Sommersandtraum\" (režie Peter Luisi, 2011) a dva animované filmy se shodným názvem \"The Sandman\": první natočil Paul Berry v roce 1991 a druhý bratři Quayové v roce 2000. Také v českém večerníčku \"Putování skřítka Hajáska\" se objevuje uspávací skřítek Hajásko a jeho strýc Ole Zavřiočka z Kodaně.\n"}
{"id": "1261763", "url": "https://cs.wikipedia.org/wiki?curid=1261763", "title": "Ozdín", "text": "Ozdín\n\nOzdín ( , ) je obec na Slovensku v okrese Poltár. U obce se nacházejí zříceniny hradu Ozdín.\n\nNad obcí se nacházelo vyvýšené sídlo již v mladší době bronzové. Velmi důležitým pro toto období byla výroba bronzových předmětů, která souvisela s rozvojem těžby mědi a cínu. Na území se v tomto období nacházelo hradiště s rozvinutou kyjatickou kulturou.\n\nDalší etapou vývoje území bylo postavení hradu Ozdín nedaleko starého hradiště. První zmínka o něm byla v dopise z roku 1275. Starší jádro hradu tvořila hranolová věž obehnaná zemním valem. Vrchol hory kolem věže postupně opevnili trojitým valem. Uvnitř opevnění stál hranolový palác s cisternou na nádvoří a dvě obranné válcové věže. Dnes se na jeho místě nacházejí jen těžko rozeznatelné ruiny.\n"}
{"id": "1261766", "url": "https://cs.wikipedia.org/wiki?curid=1261766", "title": "Seznam dílů seriálu Scream Queens", "text": "Seznam dílů seriálu Scream Queens\n\nToto je seznam dílů seriálu \"Scream Queens\". Americký komediální hororový seriál Scream Queens vysílala stanice Fox.\n\n<onlyinclude></onlyinclude>\n\n"}
{"id": "1261768", "url": "https://cs.wikipedia.org/wiki?curid=1261768", "title": "Mertzen", "text": "Mertzen\n\nMertzen je francouzská obec v departementu Haut-Rhin v regionu Grand Est. V roce 2014 zde žilo 225 obyvatel.\n\nSousední obce jsou: Fulleren, Hindlingen, Saint-Ulrich a Strueth.\n\n\"Počet obyvatel\"\n\n"}
{"id": "1261774", "url": "https://cs.wikipedia.org/wiki?curid=1261774", "title": "Kavčič", "text": "Kavčič\n\nKavčič je příjmení více osob:\n\n"}
{"id": "1261776", "url": "https://cs.wikipedia.org/wiki?curid=1261776", "title": "Dissepiment", "text": "Dissepiment\n\nDissepiment, případně dissepimentum (mn. č. dissepimenta) je označení pro přepážku či přehrádku. Používané je v anatomii a morfologii různých biologických oborů, v závislosti na kontextu se může lišit význam.\n\nDissepimentum neboli diafragma označuje blanitou přepážku placentárního původu typickou pro plody typu šešule a šešulka.\n\nDissepimentum je označení stěny rourek u hub chorošovitých a hřibovitých. U hřibovitých bývají dissepimenta měkká, u chorošovitých pevná. Tvořena jsou pletivem zvaným roušková trama\n\nDissepiment je blána rozdělující dva články (segmenty) u některých zástupců kroužkovců nebo rozděluje coelom (pravou neboli druhoutnou tělní dutinu) u ramenonožců.\n"}
{"id": "1261778", "url": "https://cs.wikipedia.org/wiki?curid=1261778", "title": "Skaryszew", "text": "Skaryszew\n\nSkaryszew je polské město, nacházející se v Mazovském vojvodstvím, v okrese Radom. Žije zde přibližně 4 346 obyvatel (k roku 2016).\n\nPrvní listinná historická zmínka pochází z roku 1198, jiné prameny udávají rok 1187. V této době se zde již nacházel dřevěný kostel. Roku 1228 nebo 1230 obdržel Skaryszew městské právo. Roku 1241 bylo město zničeno Tatary, 1264 bylo avšak zase obnoveno. Roku 1354 potvrdil polský král Kazimír III. veliký udělení městského práva a 1433 bylo městu uděleno tzv. Magdeburské právo. V rámci tzv. Třetího dělení Polska roku 1795 připadl Skaryszew Rakousku. Skaryszewský každoroční jarmark s koňmi, je velice oblíbená společenská a kulturní událost, která se koná od roku 1633.\n\nV roce 1867 bylo městu odebráno, stejně jako jiným v tehdejším Kongresovém Polsku, městské právo. Dne 8. září 1939 bylo město bombardováno německým Wehrmachtem. Město bylo až do příchodu Rudé armády v lednu 1945 obsazeno německou armádou.\n\n\n\n"}
{"id": "1261788", "url": "https://cs.wikipedia.org/wiki?curid=1261788", "title": "Porgesové z Portheimu", "text": "Porgesové z Portheimu\n\nPorgesové z Portheimu ( \"Porges von Portheim\") byla rakousko-česká podnikatelská a továrnická rodina židovského původu, roku 1841 povýšená do šlechtického stavu. Někteří členové rodu se také stali politiky.\n\nJméno rodu nese také vila Portheimka, barokní letohrádek v Praze-Smíchově. Letohrádek vystavěl v letech 1722-1729 významný barokní architekt Kilián Ignác Dientzenhofer původně pro svou rodinu. Později objekt získal rod Buquoyů, od něhož ho zakoupili bratři Moses a Leopold Porges z Portheimu.\n\nDalší budova, která nese jméno rodu, je Porgesovský palác na Národní ulici v Praze 1, který od rodiny Kolbeů, zakoupila manželka pražského průmyslníka Josefa Porgese z Portheimu, Rosa. Porgesové objekt vlastnili až do doby nacistické okupace.\n\n"}
{"id": "1261792", "url": "https://cs.wikipedia.org/wiki?curid=1261792", "title": "Farní sbor Českobratrské církve evangelické v Ostrově", "text": "Farní sbor Českobratrské církve evangelické v Ostrově\n\nFarní sbor Českobratrské církve evangelické v Ostrově je sborem Českobratrské církve evangelické v Ostrově. Sbor spadá pod Západočeský seniorát.\n\nSbor byl založen roku 1956. K bohoslužbám slouží sborový dům, adaptovaný pro církevní potřeby v 70. letech 20. století.\n\nFarářem je Radek Matuška kurátorem sboru je Bohuslav Schneider.\n\n\n"}
{"id": "1261793", "url": "https://cs.wikipedia.org/wiki?curid=1261793", "title": "Imunologické privilegium", "text": "Imunologické privilegium\n\nNěkterá místa v těle se těší tzv. imunologickému privilegiu. Na takových místech nedochází při setkání s cizorodým antigenem k rozvoji zánětlivé imunitní reakce, ale naopak k rozvoji tolerance vůči danému antigenu. Typickým příkladem tkáně, která s sebou do organismu přináší cizorodé antigeny je transplantát. Když dojde k rozpoznání antigenů imunitním systémem následuje rozvoj imunitní reakce, která napadne transplantát. Oproti tomu, když dojde k transplantaci v místě s imunologickým privilegiem, transplantovaná tkáň může přežít po delší dobu aniž by došlo k odhojení. Mezi místa s imunologickým privilegiem byla dříve zařazena:\nDo určité míry je možné za místa s imunologickým privilegiem považovat i kloubní chrupavky.\n\nImunologické privilegium pravděpodobně vzniklo jako evoluční adaptace, která chrání životně důležité struktury před potenciálně ničivými důsledky zánětlivé imunitní reakce. V mozku nebo v oku může zánět a s ním související otok vést až k úplné ztrátě funkce. V případě plodu může zánětlivá imunitní reakce vést k samovolnému potratu.\n\nV lidské medicíně se poznatky o imunologickém privilegiu využívají při transplantacích rohovky.\n\nAntigeny z míst s imunitním privilegiem interagují s T buňkami nezvyklým způsobem, který ve výsledku vede k navození tolerance namísto očekávané ničivé imunitní odpovědi. Imunologické privilegium se vyvinulo spíše jako aktivní než pasivní mechanismus.\n\nJedním z hlavních mechanismů vzniku imunologického privilegia na daném místě, je přítomnost fyzických struktur okolo privilegovaného místa, které brání odtoku lymfy, čímž omezují přístup buněk imunitního systému na dané místo. Mezi další faktory, které přispívají k udržení imunologického privilegia patří:\nTím, že jsou imunoprivilegovaná místa izolovaná od zbytku těla, může na nich dojít k rozvoji autoimunitních poruch, mezi které patří například sympatická oftalmie v oku.\n\nVedle mechanismů, které fyzicky omezují vstup imunitních buněk do oka a způsobují potlačení imunitní odpovědi jsou v oku i aktivní buňky imunitního systému, které cílí na cizorodé antigeny. Tyto buňky interagují s imunitním systémem, což vede k potlačení (supresi) systematické imunitní odpovědi cílené na antigeny. Tento jev se nazývá Anterior Chamber Associated Immune Deviation (ACAID).\n\nSympatická oftalmie je vzácné onemocnění, které vzniká v důsledku izolace oka od systematické imunitní odpovědi. Obvykle dojde k rozvoji onemocnění po traumatu oka, kdy se uvolní oční antigeny, které jsou rozpoznány antigen prezentujícími buňkami (APC) mezi které patří makrofágy nebo dendritické buňky. Tyto APC nesou antigen do spádové mízní uzliny, kde dojde k prezentaci antigenu T buňkám a B buňkám. Poté, co dojde k prezentaci imunitnímu systému, jsou antigeny identifikovány jako cizorodé a dojde k rozvoji imunitní reakce. Výsledkem je tak vznik přecitlivělosti vůči vlastním proteinům, která vede k autoimunitní reakci cílené na poškozené i zdravé oko.\n\nV takovém případě imunologické privilegium funguje proti oku. Za normálních okolností se T buňky setkávají s vlastními antigeny během vývoje. T buňky, které váží vlastní antigeny jsou vystaveny anergii, která vede k jejich inaktivaci a likvidaci. Tento mechanismus zabraňuje rozvoji autoimunitních poruch v budoucnosti. Fyzická izolace však brání prezentaci očních antigenů T buňkám. Experimenty prováděné na myších ukazují, že nedostatečná prezentace očních antigenů příslušným T buňkám vede k nedostatečné anergii a později tak k neschopnosti rozpoznat vlastní antigeny. I když je díky fyzickým překážkám zabráněno aktivaci autoreaktivních imunitních buněk v oku, v případě traumatického poškození a následné prezentace antigenu T buňkám dochází k nepřiměřeně silné imunitní reakce.\n\nImunitní systém matky je schopen zabránit rozvoji mikrobiálních infekcí aniž by došlo k imunitní reakci cílené na tkáně plodu, které exprimují aloantigeny pocházející od otce. Hlubší porozumění imunologie těhotenství by mohlo vést k objasnění důvodů pro samovolné potraty.\n\nZdá se, že regulační T buňky hrají důležitou roli v udržování tolerance vůči fetálním antigenům. Během normálního, fyziologického těhotenství dochází ke zvýšení počtu regulačních T buněk v matčině krvi. Jak v myších modelech tak u testovaných žen byla objevena silná korelace mezi sníženým počtem regulačních T buněk a samovolným potratem. Při experimentech na březích myších, došlo k transferu CD4+/CD25+ regulačních T buněk z normálních březích myší do myší náchylných k samovolnému potratu. U myší náchylných k potratu byla díky transferu regulačních T buněk udržena březost. Tento experiment potvrdil význam regulačních T buněk pro udržení těhotenství/březosti.\n\nExistuje řada dalších teorií, které vysvětlují mechanismus udržení tolerance vůči plodu v průběhu těhotenství/březosti. Takovým mechanismem by mohlo například být tolerantní mikroprostředí na rozhraní mezi matkou a plodem tvořené regulačními T buňkami, které produkují \"tolerantní molekuly\". Mezi tyto molekuly patří například: hem oxygenáza 1 (HO-1), leukemický inhibiční faktor (LIF), transformující růstový faktor β (TGF-β) a interleukin 10 (IL-10).\n\nSpermie jsou imunogenní buňky. V případě transplantace z varlat do jiné části těla vyvolají imunitní reakci. Imunogenicita spermií byla prokázána v mnoha experimentech provedených Lansteinerem (1899) a Metchinikoffem (1900) na krysách, myších a morčatech. Pravděpodobný důvod pro imunogenicitu spermií je, že poprvé plně dozrají až v období puberty tedy poté, kdy je ustanovena centrální tolerance. Tím pádem rozpoznává imunitní systém antigeny přítomné na spermiích jako cizí a spustí proti nim imunitní reakci. Proto je nutné, aby ve varlatech existovaly mechanismy, které spermie ochrání a zabrání rozvoji autoimunitní reakce. Bariéra mezi krví a varlaty (blood-testis barrier = BTB) je jedním z hlavních mechanismů ochrany spermií. Nicméně je nepravděpodobné, že by BTB dokázala zajistit veškerou imunologickou ochranu a potlačení imunitních reakcí ve varlatech. Existují pro to dva argumenty, zaprvé v oblasti rete testis je BTB neúplná a za druhé mimo BTB se vyskytují imunogenní molekuly a to na povrchu spermatogonií. Dalším důležitou složkou ochrany spermií před autoimunitní reakcí jsou Sertoliho buňky. Vytváří bariéru Sertoliho buněk, která doplňuje BTB. Ochrana spermií je docílena vznikem těsných spojení (tight junctions) mezi sousedícími Sertoliho buňkami. Dalším mechanismem, který se také podílí na ochraně spermií před imunitním systémem je potlačení imunitní odpovědi ve varlatech.\n\nCentrální nervový systém (CNS) se skládá z mozku a míchy. Jedná se velice citlivý systém s vysoce omezenou schopností regenerace. Z toho důvodu bylo imunologické privilegium CNS považováno za zásadní, aby se předešlo zánětlivé imunitní reakci a s ní souvisejícímu otoku. Hematoencefalická bariéra hraje důležitou roli v oddělení CNS od imunitního systému, ale jako taková nezajišťuje imunologické privilegium. Míra imunologického privilegia se pravděpodobně liší podle konkrétního místa v CNS. Nejvíce je imunologické privilegium patrné v bílé hmotě.\n\nCNS nepatří mezi typické příklady orgánů s imunologickým privilegiem. Tento koncept byl v poslední dvaceti letech významně zpochybněn. Nyní jsou již k dispozici data z experimentů, která nejen potvrzují přítomnost makrofágů v CNS (známé pod termínem mikroglie), ale zároveň poskytují důkazy o aktivní interakci CNS s periferními imunitními buňkami.\n\nVe zdravé (neporaněné) tkáni jsou antigeny navázány na antigen prezentující buňky a společně s nimi odvedeny do mízních uzlin. Případně mohou být rozpustné antigeny odvedeny do mízních uzlin přímo. V CNS však nejsou dendritické buňky přítomné v perivaskulárním prostoru, ale jen v mozkových blánách a plexus choroideus. V CNS je tak jen omezená možnost prezentovat antigeny T buňkám a způsobit jejich aktivaci.\n\nI když CNS jako takový nemá žádné vlastní spádové mízní uzliny, experimentálně bylo prokázáno, že antigeny z CNS putují do krčních mízních uzlin. Imunitní odpověď vyvolaná v lymfatických uzlinách proti antigenům z CNS je převážně B buněčná. Dendritické buňky z mozkomíšního moku byly pozorovány v B buněčných folikulech krčních mízních uzlin. Tím, že dochází spíše k rozvoji B buněčné odpovědi je menší pravděpodobnost vzniku nebezpečné zánětlivé T buněčné odpovědi.\n\nV experimentech již byla dříve prokázána tendence k rozvoji systematické tolerance vůči antigenům z CNS.\n\nMolekulární mechanismy imunologického privilegia mají potenciální využití při transplantacích a to zejména alotransplantacích. V porovnání s kožními alotransplantáty, které se odhojí téměř ve 100% případů, alotransplantáty rohovky dlouhodobě přežívají u 50 až 90% pacientů. Významným faktem při transplantacích z imunologicky privilegovaných míst je nepotřebnost imunosupresiv, která jsou běžně nasazována, dokonce doživotně, u ostatních typů transplantátů. Výsledky experimentů poukazují na možnost využití ACAID a jeho protizánětlivých účinků a možnost aktivace regulačních T buněk, která by mohla zvýšit počet dlouhodobě přežívajících alotransplantátů bez nutnosti použití imunosupresiv.\n\nDalší možností využití imunologického privilegia je genová terapie. Sertoliho buňky byly použity v experimentech na produkci inzulinu u diabetických myší. Sertoliho buňky byly upraveny pomocí genového inženýrství za využití rekombinantního lentiviru, tak, aby samy produkovaly inzulin a následně byly takto upravené Sertoliho buňky transplantovány do myší. Přestože byly výsledky pouze krátkodobé, vědcům se podařilo docílit produkce inzulinu. Potvrdili, že Sertoliho buňky skrývají jistý potenciál pro využití v buněčné terapii.\n\nSertoliho buňky byly také experimentálně testovány k využití jejich imunosupresivních účinků. Byly experimentálně využity k ochraně a výživě Langerhansových ostrůvků, které produkovaly inzulin v myších s diabetes mellitus I. Ostrůvky chráněné Sertoliho buňkami přežívaly výrazně déle než ostrůvky nechráněné. Nicméně stále je potřeba provést více experimentů než budou nabyté poznatky uplatnitelné v lidské medicíně.\n\nPrvní zmínky o imunologickém privilegiu pochází z konce 19. století, kdy na jeho existenci v oku přišel Peter Medawar a začal jej podrobněji zkoumat. Jeho původní chápání tohoto fenoménu bylo spjato s fyzickými bariérami, které měly znemožnit veškeré rozpoznání imunitním systémem a zabránit rozvoji imunitní reakce. Medawarovi následovníci objevili řadu dalších mechanismů, které blíže objasnily principy spjaté s rozvojem, udržením a možným využitím imunologického privilegia.\n"}
{"id": "1261795", "url": "https://cs.wikipedia.org/wiki?curid=1261795", "title": "Clerc", "text": "Clerc\n\nPříjmení Clerc nosí více významných osobností:\n\n\n"}
{"id": "1261796", "url": "https://cs.wikipedia.org/wiki?curid=1261796", "title": "Mistrovství Evropy v zápasu řecko-římském 2001 – podrobné výsledky", "text": "Mistrovství Evropy v zápasu řecko-římském 2001 – podrobné výsledky\n\nPodrobné výsledky z mistrovství Evropy v zápasu řecko-římském za rok 2001.\n\nNa přelomu tisíciletí zavedla Mezinárodní zápasnická federace herní systém, který rozděloval zápasníky do tří až čtyřčlenných skupin. Z každé skupiny postupoval pouze vítěz, který se následně v pavouku utkal s vítězi dalších skupin o titul.\n\nJednotlivé zápasy byly bodovány podle provedených technik. Po skončení zápasu rozhodčí zápasníky ocenili kladnými body (KB) viz. legenda, které rozhodují o postupu zápasníka ze skupiny. V případě rovného počtu kladných bodů rozhoduje větší součet bodů (B).\n\n\nreference\n\nreference\n\nreference\n\nreference\n\nreference\n\nreference\n\nreference\n\nreference\n\nCelkové pořadí je v některých bodech nelogické, například umístění Stojčo Ivanova před Arťomem Kjuregjanem v muší váze. Oba klasici vypadli ve čtvrtfinále. Ivanov prohrál na lopatky, Kjuregjan prohrál na body. Kjuregjan získal v základní skupině víc kladných bodů než Ivanov přesto je podle oficiálních výsledků Ivanov pátý a Kjuregjan sedmý.\n\n"}
{"id": "1261798", "url": "https://cs.wikipedia.org/wiki?curid=1261798", "title": "LGBT práva v Bhútánu", "text": "LGBT práva v Bhútánu\n\nPráva LGBT osob v Bhútánu tamní zákony neuznávají. Ignorace homosexuality má společnou příčinu ve stereotypech populární kultury. Bhútánská kultura nesdílí typický západní přístup k heterosexualitě a homosexualitě. Někteří na ní odkazují jako na tradičně bisexuální společnost, ačkoliv se o tom vedou spory. Ženy jsou ve své sexuální orientaci obecně více otevřené. Ti, kteří se snaží dosáhnout akceptaci, musí podstupovat kulturní a tradiční boj.\n\nHomosexualita je v Bhútánu ilegální podle trestního zákoníku (články 213 a 214) a trestána odnětím svobody v délce trvání jednoho měsíce až jednoho roku. Nejsou však známy žádné případy odsouzených podle těchto ustanovení.\n\nBuddhismus, tradiční bhútánské náboženství homosexualitu neodsuzuje. Dzongsar Khyentse Rinpoche, nejprominentnější bhútánský učenec říká, že sexuální orientace nemá nic dočinění s tím, kdo dosáhne osvícení.\n\n\"Bhutan Observer\" zdejší týdenník obsahuje nespočet článků s LGBT tematikou, kterým se dostává velkého zájmu ze strany čtenářů, a které jsou podle údajů na jeho webových stránkách podrobeny žhavým diskusím. Vládou podporované noviny \"Kuensel\" odkazují na homosexuály jako na \"třetí pohlaví\" v článku o diskutovaných HIV programech směřujících zejména na homosexuální muže.\n\nMinisterstvo zahraničí Spojených států amerických obecně varuje LGBT turisty před cestami do Bhútánu: \"Ačkoliv zde neplatí žádné zákony, který by přímo zakazovali konsensuální stejnopohlavní sexuální aktivitu, existuje řada zákonů proti sodomii a jiným sexuálním stykům, které jsou ve své vnitřní povaze proti přírodě. Podle trestního zákoníku může být usvědčený pachatel potrestán až jedním rokem vězení. Vládní zdroje uvádějí, že vymáhání tohoto zákona je raritou, a že mu musí předcházet státním zastupitelstvím prokázaný úmysl spáchat trestný čin. Dosud nejsou známy případy odsouzených podle těchto zákonů.\n\nJeden z prvních výzkumů ohledně homosexuality v Bhútánu spustil na Královské univerzitě v Thimbú výměnný student se 150 dobrovolníky, kteří v r. 2013 hledali odpovědi na následující otázky. 60 % respondentů věřilo, že homosexualita je amorální. 40 % bylo přesvědčeno, že by homosexualita měla být akceptována, a že homosexuálové by měli být chráněni před diskriminací a násilím. Nicméně vzhledem k tomu, že všech 150 dotazovaných se pohybovala pouze v omezeném oblasti, nelze tento výzkum vnímat jako vypovídající o celonárodním mínění.\n\nBhútán v současné době právně neuznává stejnopohlavní svazky.\n\n\n"}
{"id": "1261804", "url": "https://cs.wikipedia.org/wiki?curid=1261804", "title": "Ellis", "text": "Ellis\n\nEllis může být:\n\n\n\n"}
{"id": "1261811", "url": "https://cs.wikipedia.org/wiki?curid=1261811", "title": "Cesare Pugni", "text": "Cesare Pugni\n\nCesare Pugni (31. května 1802 Janov – 26. ledna 1870 Petrohrad) byl italský klavírista, houslista a hudební skladatel, autor baletů, oper a instrumentální hudby.\n\nNarodil se v Janově, brzy se však přestěhovali do Milána, kde jeho otec Philip byl hodinářem. Hudbu studoval od dětstvi. V sedmi letech napsal svou první symfonii a ve třinácti letech vstoupil na Královskou hudební konzervatoř v Miláně. Jeho učiteli byli Bonifazio Asioli (kompozice a kontrapunkt), Alessandro Rolla a Niccolò Paganini (housle) a Carlo Soliva (hudební teorie). Po dokončení konzervatoře hrál na housle v orchestrech divadel La Scala a Teatro alla Canobbiana Jako skladatel debutoval v opeře La Scala baletem \"Il Castello di Kenilworth\" v choreografii Gaetana Gioji. První velký úspěch zažil hned následujícího roku s baletem \"Elerz e Zulmida\", který komponoval pro slavného francouzského choreografa Louise Henriho, který v té době ve Scale působil. Napsal pro něj i několik dalších baletů a stal se tak vyhledávaným autorem baletní hudby. \n\nNavzdory těmto úspěchům v oblasti baletu, měl Pugni ctižádost stát se skladatelem opery. Jeho první opera \"Il disertore svizzero, ossia La nostalgia\" byla uvedena 28. května 1831 v divadle Teatro alla Canobbiana a následovala ji o rok později opera \"La vendetta\", která byla uvedena ve Scale. Obě díla měla pozoruhodný úspěch.\n\nTyto úspěchy vedly k tomu, že se stal v roce 1832 v La Scale hlavním cembalistou a po smrti Vincenze Lavignyho v roce 1836, hudebním ředitelem divadla. Vedle toho učil na housle a kontrapunkt a komponoval symfonickou hudbu.\n\nPřes počáteční úspěchy musel po dvou letech Scalu opustit, patrně kvůli skandálu se zpronevěrou finančních prostředků. Měl totiž zálibu v hazardních hrách a alkoholu, která ho přivedla do dluhů. Na začátku roku 1834 uprchl se ženou a dětmi před svými věřiteli z Milána do Paříže. Žil v naprosté chudobě a zoufale sháněl zaměstnání. Nějaký čas pracoval jako kopista pro \"Théâtre Italien\". V té době podvedl i svého přítele Vincenze Belliniho, když kopii rukopisu opery \"I Puritani\" prodal za jeho zády divadlu Teatro di San Carlo v Neapoli. Bellini byl sice jeho chováním šokován, ale nadále mu vypomáhal oblečením i penězi.\n\nV roce 1836 dostal Pugni objednávku od Louise Henryho, choreografa několika ze svých prvních baletů, složit hudbu pro balet \"Liacone\", který měl být proveden v Neapoli v divadle Teatro San Carlo. Henry v té době pracoval v Pařížské opeře, kde připravoval baletní části do opery Gioacchina Rossiniho \"Vilém Tell\", pro které Henry využil hudbu z Pugniho baletu \"L'Assedio di Calais\". Pugni pak odcestoval do Neapole asistovat u operních baletních částí. Brzy poté Henry zemřel na choleru a Pugni se vrátil do Paříže, kde pracoval pro \"Casino Paganini\" až do jeho uzavření v roce 1840. Pak sloužil jako bezejmenný skladatel pro Pařížskou operu v \"Théâtre de l’Académie Royale de Musique\". Editoval, korigoval a instrumentoval téměř veškerou baletní hudbu uváděnou na jevišti divadla. Komponoval drobné vložky pro baletní sólisty. Patrně zkomponoval a instrumentoval valnou část baletu \"Giselle\" Adolpha Adama.\n\nV roce 1843 se seznámil s Benjaminem Lumleym, ředitelem divadla Jejího Veličenstva (Her Majesty’s Theatre) v Londýně, který mu zprostředkoval setkání s baletním mistrem divadla Julesem Perrotem. Ten mu pak nabídl zaměstnání v Londýně s titulem \"Composer of the Ballet Music to Her Majesty’s Theatre\" (Skladatel baletní hudby Divadla jejího veličenstva).\n\nNa podzim roku 1843 se Pugni přestěhoval do Londýna a tím zahájil novou úspěšnou etapu svého života. V letech 1843–1850 zkomponoval sérii baletů pro největší choreografy té doby Julese Perrota, Arthura Saint-Léona a Paula Taglioniho. Jen v roce 1845 vytvořil šest nových baletů a jeho práce byla vysoko ceněna obecenstvem i kritikou. V té době se také podruhé oženil. Spřátelil se zejména s Julesem Perrotem. V druhé polovině čtyřicátých let spolu cestovali Evropou a uváděli Perrotovy choreografie na Pugniho hudbu. \n\nV roce 1850 bylo Perrotovi nabídnuto postavení šéfa baletu carského imperátorského divadla v Petrohradě (\"Premier Maître de Ballet\"). Perrot měl podmínku, že současně s ním bude přijat i Pugni jako skladatel baletní hudby. Do té doby bylo v Petrohradě zvykem, že za hudbu k baletům odpovídal šéfdirigent. Pro Pugnu tedy byla vytvořena nová funkce baletního skladatele. V roce 1858 Perrot opustil Rusko a Pugni začal psát hudbu k baletům dalších slavných choreografů té doby: Maria Petipy a Arthura Saint-Léona. V roce 1861 ho Anton Rubinstein najal na petrohradskou konzervatoř jako profesora kompozice a kontrapunktu. Tuto funkci zastával až do konce svého života.\n\nS postupujícím věkem se prohluboval Pugniho alkoholismus a vášeň pro hru. Stával se nespolehlivým. Kromě toho udržoval dvě domácnosti, když ke své manželce a sedmi dětem, které si přivezl z Londýna, si udržoval milenku, se kterou zplodil dalších osm dětí. Přesto mezi lety 1865–1868 zkomponoval dalších osm nových baletů.\n\nZemřel v naprosté chudobě 26. ledna 1870. Byl pohřben v Petrohradě na Vyborském katolickém hřbitově, který však byl v roce 1939 zrušen.\n\nJeho rodina zůstala v Rusku. Na její podporu byly uspořádány benefiční koncerty. Syn, Andrej Puni, se stal violoncellistou Mariinského divadla. Vnuk Aleksanr Viktorovič Širjajev byl tanečníkem a několik baletů svého děda obnovil na scéně Mariinského divadla. Další vnuk, Ivan Albertovič Puni, byl avantgardním malířem a po Bolševické revoluci emigroval do Francie.\n\n\n\n\n\n\n\n\n\n\n\n"}
{"id": "1261816", "url": "https://cs.wikipedia.org/wiki?curid=1261816", "title": "Arsenidy", "text": "Arsenidy\n\nArsenidy jsou sloučeniny arsenu s méně elektronegativními prvky. Vytváří je především kovy. Podobně jako nitridy, fosfidy, boridy a silicidy mohou mít různé arsenidy téhož prvku rozdílné stechiometrické vzorce. Iontové arsenidy obsahují arsenidový aniont As s molární hmotností 74,92 g/mol.\n\nKovy bloku s (alkalické kovy a kovy alkalických zemin) vytváří arsenidy s izolovanými atomy arsenu. Lze je připravit zahříváním arsenového prášku s příslušným kovem, například:\n\n3 Na + As → NaAs\n\nArsenid sodný má komplexní strukturu s neobvykle krátkými vazbami, vzdálenost Na-Na je 328-330 pm, což je méně než v kovovém sodíku. Arsenid lithný má kovový lesk a je elektricky vodivý, což poukazuje na přítomnost určitého množství kovových vazeb.\n\nHydrolýzou arsenidů alkalických kovů lze získat arsan, například:\n\nNaAs + 3 HO → AsH + 3 NaOH\n\nJe známo mnoho arsenidových minerálů, například nikelin (NiAs) a skutterudit (CoAs - polovodič). Určit oxidační čísla arsenových atomů bez znalosti struktury je vzhledem k nestechiometrickému složení obtížné, jako příklad může posloužit minerál sperrylit (PtAs), který má arsen v neobvyklém oxidačním čísle -2, často je popisován jako PtAs.\n\nO arsenidy přechodných kovů je největší zájem protože se tyto látky často vyskytují jako nečistoty v sulfidických rudách.\n\nMnohé arsenidy nepřechodných kovů se používají jako polovodiče, například arsenid gallitý GaAs.\n"}
{"id": "1261821", "url": "https://cs.wikipedia.org/wiki?curid=1261821", "title": "Památník odboje slezského lidu", "text": "Památník odboje slezského lidu\n\nPamátník odboje slezského lidu se nachází na Ostré hůrce v katastru obce Háj ve Slezsku v okrese Opava. Byl vybudován v roce 1929 na paměť shromáždění lidu v dobách slezského obrození. První z nich se uskutečnilo 12. září 1869, následovaly další 11. září 1898 a 22. září 1918. Na všech těchto setkáních, jichž se účastnily tisíce lidí, demonstrovali Slezané za národností a jazykovou rovnoprávnost v rámci Rakouska-Uherska. Poté co byl památník v roce 1938 zničen nacisty, byl v roce 1969 znovu obnoven. Autory pomníku z roku 1969 byli Jindřich Czeniek a sochaři Vladimír Kýn a Jaroslava Lukešová.\n"}
{"id": "1261830", "url": "https://cs.wikipedia.org/wiki?curid=1261830", "title": "Liaoningské provinční muzeum", "text": "Liaoningské provinční muzeum\n\nLiaoningské provinční muzeum () je čínské muzeum historie a umění v obvodě Che-pching města Šen-jang, hlavním městě provincie Liao-ning.\n\nVzniklo roku 1949 jako Severovýchodní muzeum, které navázalo na šenjangské Národní muzeum založené roku 1935 a roku 1938 přejmenované na Fengjanskou pobočku Ústředního národního muzea. Roku 1959 bylo přejmenováno na Liaoningské provinční muzeum. Roku 2003 se přemístilo do nového areálu.\n\nVe sbírkách muzea se nachází na 57 tisíc exponátů z období od paleolitu po 21. století. Významnou částí sbírek jsou malby a kaligrafie z tchangského, sungského a jüanského období, včetně děl Wang Si-č’a, Čou Fanga, Ou-jang Süna, Čang Süa, Tung Jüana a Li Kung-lia. Unikátní je kolekce barevné keramiky z říše Liao (916–1125).\n\n"}
{"id": "1261837", "url": "https://cs.wikipedia.org/wiki?curid=1261837", "title": "Ruské prezidentské volby 2004", "text": "Ruské prezidentské volby 2004\n\nPrezidentské volby v Rusku se uskutečnily 14. března 2004. Šlo o čtvrté prezidentské volby prezidentské volby v Rusku od rozpadu Sovětského svazu. Utkalo se v nich celkem šest kandidátů. Volby vyhrál již v prvním kole dosavadní prezident Vladimir Putin, jenž získal 71,9 % hlasů, což odpovídalo podpoře 49 558 328 voličů. \n\nV prosinci 2003 proběhly v Rusku volby do Státní dumy. V nich drtivě zvítězila se ziskem téměř 38 procent prokremelská strana Jednotné Rusko. Vladimir Putin, který byl v té době už potvrzeným kandidátem na prezidenta, tak získal podporu velké části ruského parlamentu. Ačkoliv oproti minulým parlamentním volbám ztratila 61 mandátů, byly volby potvrzením pozice druhého místa pro Komunistickou stranu Ruské federace. Úspěch zaznamenala také Liberálně-demokratická strana Ruska (LDPR) Vladimira Žirinovského. Naopak neúspěchem tyto volby byly pro pravicové strany, které Putina během jeho prvního funkčního období kritizovaly.\n\nPravicové liberální strany se tak snažily postavit kandidáta, který by měl šanci u velkoměstských voličů a mohl se stát konkurentem pro téměř jisté vítězství dosavadního prezidenta. Takovou kandidátkou se v lednu 2014 stala členka Svazu pravicových sil a Putinova kritička Irina Chakamadová. Pro vlastního kandidáta se rozhodli i komunisté a liberální demokraté.\n\nDosavadní ruský prezident se po čtyřech letech rozhodl svou funkci obhájit. Na sjezdu 24. prosince 2003 ho podpořila vládní strana Jednotné Rusko.\n\n\"Náš kandidát pro prezidentské volby je už znám. Je to prezident Vladimir Vladimirovič Putin. Naší povinností je zajistit jeho přesvědčivé vítězství\" - Boris Gryzlov, tehdejší ministr vnitra\n\nPutin byl prezidentem Ruska od roku 2000, kdy nahradil Borise Jelcina. Už během prvního funkčního období byl kritizován za likvidaci svobodného mediálního trhu v zemi a další autoritářské rysy jeho vlády. Ačkoliv mu to bylo nabídnuto a byl podpořen stranou Jednotné Rusko, být jejím stranickým kandidátem odmítl.\n\nSergej Michajlovič Mironov byl v této době předsedou Rady federace. Svou kandidaturu oznámil 28. prosince. Obecně byl považován za kandidáta loajálního Kremlu a už během své kampaně otevřeně podpořil kandidaturu Vladimira Putina.\n\nOleg Malyškin se stal kandidátem Liberálně-demokratická strana Ruska. Byl bodyguardem šéfa strany Vladimira Žirinovského a bývalým boxerem. Zajímavostí je, že o něm přímo předseda LDPR prohlásil, že \"mu to nemyslí\". Následně ho ale do prezidentského klání podpořil a přirovnal ho k Lechu Wałęsovi.\n\nSergej Glazjev se stal nominantem nacionalistické strany Vlast, která v prosincových volbách uspěla ve volbách do Státní dumy. V této době Glazjev vedl společně s Dmitrijem Rogozinem. Mezi oběma muži však v této době probíhal konflikt o směřování strany, což mohlo být také jednou z příčin jeho neúspěchu.\n\nNikolaj Charitonov byl jako kandidát Komunistické strany Ruské federace navrhnut 28. prosince. Za Sovětského svazu byl plukovníkem KGB.\n\nJedinou kandidátkou otevřeně zastávající liberální pravicové názory a kritizující dosavadního prezidenta byla Irina Chakamadová. Kandidátkou se stala v lednu 2004.\n\nKandidátem na prezidenta se chtěl stát rovněž předseda Státní dumy z dob vlády Borise Jelcina a ostrý Putinův kritik Ivan Rybkin. Znám byl především pro ostrou kritiku konfliktu v Čečensku, díky němuž se podle jeho slov Putin dostal v roce 2000 k moci. V únoru byla jeho kandidatura schválena. Ve stejné době se ale tento prezidentský kandidát ztratil. Policie zahájila vyšetřování a kandidátova žena uvedla, že jde podle ní o připravený únos. Sám Rybkin se pak 13. února ohlásil z tiskové konference v Londýně, kde uvedl, že byl unesen během návštěvy Kyjeva, kam si jel odpočinout od předvolebního shonu. 5. března Rybkin svou kandidaturu bez vysvětlení stáhl.\n\nKampaň probíhala prakticky nepřetržitě již od ukončení prosincových parlamentních voleb. Vladimir Putin byl v té době prezidentem, tudíž jeho kampaň byla vedena zejména formou mediální propagace, zejména prostřednictvím televizního vysílání, které bylo již plně oddané Kremlu. Ruská vláda se stala terčem kritiky Organizace pro bezpečnost a spolupráci v Evropě pro nerovnost podmínek propagace kandidátů ve veřejném prostoru. Kampaň také ovlivnily záhadné okolnosti zmizení Ivana Rybkina.\n\nV těchto volbách poprvé v Rusku mohli využít tzv. digitálních uren, tedy systému, kdy se hlasy rovnou skenují do počítače. Na průběh voleb po celé zemi dohlíželo 300 000 policistů. Dosavadní prezident Vladimir Putin odvolil hned ráno se svou manželkou Ludmilou v Moskvě. Uvedl, že nechce hodnotit své soupeře, protože ho jeho trenéři naučili je respektovat. \n\nBylo zaznamenáno několik incidentů, které zpochybňují legitimitu voleb. Například zdravotní správa ve Voroněži vydala usnesení, že do tamní nemocnice smí být přijati pouze lidé s voličskými průkazy. Pozorovatelé se po volbách shodují na tom, že reálný Putinův výsledek je podstatně nižší, zhruba 46 %.\n\nAtmosféru v Rusku po volbách popisuje ve své knize novinářka Anna Politkovská takto:\n\"\"Po druhém zvolení Vladimira Putina ruským prezidentem se v atmosféře našich měst a vesnic rozhostila smrtelná nuda - lidem z toho všeho bylo mdlo jako v dobách Sovětského svazu. Nějaký vztek vlastně nepociťovala ani strana poražená, jako by se lidi na všechno vykašlali a řekli: Ať to všechno jde do háje! \"\n\nVladimir Putin byl do funkce prezidenta uveden inaugurací 7. května 2004, čímž zahájil své druhé funkční období.\n"}
{"id": "1261839", "url": "https://cs.wikipedia.org/wiki?curid=1261839", "title": "František Xaver Diblík", "text": "František Xaver Diblík\n\nFrantišek Xaver Diblík (18. října 1887 Nalžovice – 19. ledna 1955 Praha) byl český akademický malíř, grafik a legionář.\n\nStudoval na Akademii výtvarných umění v Praze nejprve ve všeobecné škole u prof. Vlaho Bukovace a následně ve speciálce u prof. Hanuše Schwaigra. V letech 1913-1914 byl jako stipendista na studijní cestě v Římě. Na začátku první světové války narukoval do rakousko-uherské armády k 11. pěšímu pluku a později s ním odešel na italské bojiště. Koncem srpna 1917 byl u italského Medeazza zajat. V únoru 1918 se přihlásil do československých legií v Itálii a byl zařazen k depositní rotě ve Folignu jako desátník. Během působení v italských legiích byl postupně povyšován a v březnu 1919 byl jmenován poručíkem. Během svého pobytu v Itálii navrhl plukovní prapory československých legií v Itálii a vypracoval četné adresy vysoké italské šlechtě. Po návratu do vlasti v listopadu 1919 byl přidělen Národní Radou k Památníku Odboje v Praze. V letech 1925-1943 byl členem Jednoty umělců výtvarných a Syndikátu výtvarných umělců československých. Pravidelně se zúčastňoval spolkových výstav v Praze a dalších městech. František Xaver Diblík se ve své tvorbě věnoval žánrové malbě, podobiznám a miniaturám.\n\na mnohé další\n\n"}
{"id": "1261841", "url": "https://cs.wikipedia.org/wiki?curid=1261841", "title": "Jan Jáchym ze Žerotína", "text": "Jan Jáchym ze Žerotína\n\nJan Jáchym svobodný pán, později hrabě ze Žerotína (1. duben 1667 – 8. květen 1716), německy \"Johann Joachim Graf von Zierotin\" byl moravský šlechtic z losinsko-vízmberské linie rodu Žerotínů. Na vídeňském dvoře zastával po dlouhou dobu úřad skutečného císařského komorníka.\n\nNarodil se jako mladší syn Přemka III. (Přemyslava) ze Žerotína (1629–1673) a jeho manželky Alžběty Juliány z Oppersdorfu (1632/1633–1669). Osiřel, když mu bylo šest let. Proto jej a jeho bratra Maxmiliána Františka (1662–1706) vychovávala teta z otcovy strany hraběnka Angelina Sibyla z Galle (po 1620–1695). V této době probíhaly na velkolosinském panství smutně proslulé čarodějnické procesy, které v našich zemích neměly obdoby. Teprve rok po její smrti byly z iniciativy Jana Jáchyma procesy zastaveny, neboť poškozovaly hospodářské zájmy panství.\n\nV roce 1686 byl Jan Jáchym prohlášen za plnoletého a vydal se na kavalírskou cestu. Podrobnosti o jeho životě známe z deníkových záznamů, které si německy vedl mezi lety 1704 a 1716.\n\nTéměř celý svůj život spojil s vídeňských císařským dvorem. Nebyl však příliš ambiciózní, nebyl kariéristou, spokojil se s pozicí císařského komorníka. Komornický klíč získal v roce 1688, kdy byl také jmenován přísedícím moravského zemského soudu. V roce 1698 se stal skutečným komorníkem římsko-německého krále Josefa I. a tuto pozici neztratil, ani když se Josef I. stal v roce 1705 císařem. Velkou výhodou bylo, že byl jako skutečný komorník v bezprostřední blízkosti panovníka. Pomáhal mu s hygienou, oblékáním, obsluhoval ho u stolu a doprovázel ho, někdy se dokonce účastnil i poradních zasedání a audiencí. Hlavní služba, kdy musel být zcela k dispozici přímo pobýval u krále nebo císaře, trvala jeden týden a vykonával ji ve dvojici s jiným šlechticem. Těchto hlavních služeb bylo jen několik do roka. Ve zbylý čas setrvával ve Vídni a také docházel ke dvoru. Ve Vídni trávil několik měsíců ročně, v létě většinou pobýval ve Velkých Losinách a zimní měsíce trávil ve větších městech, např. v Brně. Pobyt u dvora mu poskytoval bohaté společenské vyžití. \n\nV roce 1706 byl povýšen na říšského hraběte a v roce 1711, respektive 1712 získal dědičný hraběcí titul i pro české země. V roce 1714 se stal prvním komorníkem císařovny vdovy Amálie Vilemíny s přílušností do Schönbrunnu.\n\nV listopadu 1691 skončil dvouletý proces s bratrem o dědictví. Jan Jáchym poté vlastnil panství Velké Losiny a Třemešek. Na zámku Velké Losiny byla koncem 17. a počátkem 18. století na místě dříve stržených hospodářských budov vystavěna barokní křídla včetně arkád. V roce 1706 zemřel bratr jako bezdětný, a tak se stal Jan Jáchym i majitelem Loučné nad Desnou (tehdy Vízmberk) a biskupského léna Valašské Meziříčí. Konečně v roce 1710 zakoupil Bludov, Chromeč a Bohutín od Lichtenštejn-Kastelkornů. Žena přinesla do manželství ještě slezské fideikomisní panství Prusy.\n\nOženil se s Luisou (Ludovikou) Vilemínou z Lilgenau († 27. červenec 1738), dcerou Viléma Václava z Lilgenau a Uršuly Hedviky z Groebenu. Narodilo se jim šest dětí, tři synové a tři dcery. Dospělosti se však dožil pouze Jan Ludvík (1691–1761) a Luisa Karolína (1692–1750). \n\n"}
{"id": "1261842", "url": "https://cs.wikipedia.org/wiki?curid=1261842", "title": "Walters Art Museum", "text": "Walters Art Museum\n\nWalters Art Museum či Waltersovo muzeum umění v Baltimore ve státě Maryland je veřejné muzeum ve Spojených státech založené a otevřené roku 1934.\n\nMuzejní sbírky vznikly z kolekce sebrané rodinou Waltersů. William Thompson Walters (1819—1894) začal sbírat umění poté, co po vypuknutí americké občanské války přesídlil do Paříže. Jeho syn Henry Walters (1848—1931) pro sbírku nechal v baltimorském předměstí Mount Vermon roku 1909 postavit muzejní budovu a v závěti své sbírky, sestávající z 22 tisíc exponátů, odkázal městu. Původní název (Waltersova galerie umění) město roku 2000 změnilo na (Waltersovo muzeum umění).\n\nSbírky muzeum vystavuje ve stálých kolekcích starověkého umění, umění Amerik, islámského umění, středověkého umění, umění renesance, baroka a 18. století a umění 19. století.\n\n"}
{"id": "1261845", "url": "https://cs.wikipedia.org/wiki?curid=1261845", "title": "Hrachovec", "text": "Hrachovec\n\nHrachovec může být:\n\n"}
{"id": "1261853", "url": "https://cs.wikipedia.org/wiki?curid=1261853", "title": "Prlina rolní", "text": "Prlina rolní\n\nPrlina rolní (\"Lycopsis arvensis\") je planě rostoucí, nevysoká, plevelná bylina celá porostlá tuhými, odstávajícími, bělavými štětinkami, pro které se jí většina pasoucích se zvířat vyhýbá. Tento druh, v české přírodě zdomácnělý archeofyt, je nově některými odborníky v taxonomii řazen do rodu pilát (\"Anchusa\"), kde dostal vědecké jméno \"Anchusa arvensis\".\n\nRostlina je původem z okolí Černého moře a roste, vyjma severu Skandinávie, téměř po celém evropském kontinentu. Druhotně byla zavlečena do Asie na Dálný východ, do Austrálie a Severní a Jižní Ameriky.\n\nV České republice ji obvykle nacházíme roztroušeně v teplejších oblastech od nížin do podhůří, do hor většinou nevystupuje. Roste nejvíce na půdě písčité až štěrkovité, nevyhýbá se však ani půdám hlinitým či jílovitým. Nejčastěji se vyskytuje na suchých stráních, ve vinicích, sadech, na úhorech, rumištích a různých náspech. Na vláhu není náročná a roste i za velkého sucha. Kvete od května do října.\n\nPrlina rolní bývá jednoletá nebo častěji dvouletá bylina, celá je odstále štětinovitě chlupatá a má přímou nebo vystoupavou lodyhu vysokou 20 až 50 cm. Lodyha vyrůstající z válcovitého kořene je na průřezu oblá a bývá jednoduchá neb již od báze rozestále rozvětvená. Přízemní listy jsou řapíkaté, lodyžní vyrůstají střídavě nebo ve dvou řadách a ve spodní části jsou přisedlé a v horní poloobjímavé. Čepele mají dlouhé 5 až 10 cm a široké 1 až 2 cm, podlouhle kopinaté až obkopinaté, po obvodě mělce chobotnaté a vlnitě zprohýbané, na vrcholu tupé či špičaté a oboustranně stejnoměrně štětinovitě chlupaté.\n\nKvěty jsou sestaveny do vrcholových květenství, hustých dvojvianů, které se v době tvorby plodů prodlužují. Někdy vyrostou vijany květů i v úžlabích horní části lodyhy. Oboupohlavné, souměrné, krátce stopkaté květy s listeny mají pětičetný, až k bázi dělený kalich s asi 5 mm dlouhými, kopinatými, hustě štětinatými lístky. Nálevkovitá koruna je tvořena pěti blankytně modrými, široce vejčitými, asi 5 mm širokými plátky a bělavou, ohnutou nebo rovnou trubkou dlouhou asi 6 mm. Ústí trubky, ve které je ke stěnám přirostlých pět nestejně dlouhých tyčinek, je uzavřeno proti dešti a nepovolanému hmyzu pěti bílými, chlupatými šupinkami (pakorunkou). Svrchní semeník je od začátku rozdělen ve čtyři oddíly, mezi nimiž vyrůstá dlouhá čnělka. Květy opylují převážně včely a motýli, kteří nacházejí nektar na dně korunní trubky; spolehlivě se však opylí i vlastním pylem. Ploidie druhu je 2n = 48.\n\nPlody jsou asi 3 mm velké tvrdky usazené volně po čtyřech ve vytrvalém kalichu. Mají nepravidelně vejčitý tvar s protáhlou špičkou a bradavičnatým povrchem, okolo pupku jsou vyduté a šedohnědě zbarvené.\n\nTento druh se rozšiřuje pouze semeny - tvrdkami, kterých statná rostlina vyprodukuje i přes tisíc, často jsou po blízkém okolí roznášeny mravenci. Po dozrání snadno a rychle vyklíčí, nejlépe z hloubky 2 až 3 cm, poměrně rychle však v půdě ztrácejí klíčivost. Většinou vyroste semenáč již na podzim a zimu přečká jako listová růžice. Pokud semeno vyklíčí až na jaře vyroste rostlina sice později, ale pak kvete a tvoří semena až do mrazu.\n\nV České přírodě se prlina rolní vyskytuje ve dvou poddruzích:\nPoddruh prlina rolní východní je považována za příležitostný neofyt, který bývá do Česka velmi vzácně zavlékán a od prliny rolní pravé se nejmarkantněji odlišuje tím, že má širší listy a korunní trubku nikoliv kolénkovitě ohnutou, ale rovnou; někdy bývá tento poddruh klasifikován jako samostatný druh prlina východní.\n\nPrlina rolní je hospodářsky nedůležitou rostlinou. Jako dvouletá vyrůstá na polích v ozimech a jařinách, jako jednoletá v okopaninách a luskovinách. Obvykle se šíří špatně vyčištěným osivem a při řádném obdělávání půdy se dá její výskyt omezit, jedná se o málo významný plevelný druh.\n\n"}
{"id": "1261855", "url": "https://cs.wikipedia.org/wiki?curid=1261855", "title": "Casa de Campo (stanice metra)", "text": "Casa de Campo (stanice metra)\n\nCasa de Campo (plným názvem ; doslovně přeloženo jako „venkovské sídlo“ – královské) je stanice metra v Madridu. Nachází se poblíž křižovatky ulic \"Puerta del Batán\" a \"Paseo de la Venta\" na okraji parku Casa de Campo na rozhraní městských obvodů Latina a Moncloa – Aravaca. Stanice je přestupní mezi linkami 10 a linky 5, která zde končí. Stanice se nachází v tarifním pásmu A a je bezbariérově přístupná.\n\nMístem stanice původně procházela linka Suburbano – příměstská linka mezi stanicemi Plaza de España a Aluche, později přejmenovaná na linku 10. Na přelomu tisíciletí došlo ke stavebním úpravám, které vyústily v prodloužení linky 10 (původní \"Suburbano\") dále na jih a vytvoření přestupního uzlu na konečné linky 5, do které byl zakomponován zbylý úsek směrem na Aluche.\n\nStanice metra Casa de Campo byla otevřena 22. října 2002 společně s prodloužením linky 10 do stanice Colonia Jardín.\n\nPůvodně se stanice měla jmenovat \"Puerta de Batán\", nakonec však bylo od návrhu ustoupeno, vzhledem k možné záměně se sousední stanicí Batán.\n\nStanice má poněkud zvláštní uspořádání kolejí a nástupišť – mezi třemi kolejemi se nacházejí dvě nástupiště. Vnější koleje náleží lince 10, která stanicí prochází a vnitřní kolej patří ke končící lince 5. Na jih od stanice se v tunelu koleje linky 10 spojují a podcházejí tunel linky 5 vedoucí do stanice Campamento. Ten je dvojkolejný, ale těsně před stanicí se koleje sbíhají do jedné. Na opačné straně se opět rozcházejí do dvou odstavných kolejí a odbočky na linku 10 směrem do stanice Batán.\n\nPod nástupištěm ve směru Puerta del Sur se nachází jedna nepoužívaná kolej – dříve sloužila jako kolej Suburbana a linky 10. Do budoucnosti je teoreticky možné část nástupiště odstranit a kolej zprovoznit.\n\nStanice se nachází blízko ulice \"Paseo de Extremadura\" (silnice N-V vedoucí do Extremadury). Nedaleko se také nachází vstup do madridské zoologické zahrady.\n\nStanice slouží také jako zastávka pro mnohé městské a příměstské autobusy a jedno z míst pro vstup do Casa de Campo.\n\nStanice linky 5 má pouze jednu kolej a na obou stranách má výhybky, vlaky pak vykonávají rychlé obraty přímo u nástupiště. Z vlaku je umožněn výstup na obě strany zároveň a teoreticky je možný i průchod vlakem z jednoho nástupiště na druhé.\n\n\n\n"}
{"id": "1261857", "url": "https://cs.wikipedia.org/wiki?curid=1261857", "title": "Jiřina Nepalová", "text": "Jiřina Nepalová\n\nJiřina Nepalová (* 25. ledna 1947) je česká podnikatelka a generální ředitelka a spolumajitelka pojišťovací makléřské společnosti RENOMIA, a.s. V současnosti je také předsedkyní Asociace českých pojišťovacích makléřů (AČPM). Je označována za jednu z nejvýznamnějších žen v České republice. V listopadu 2015 se objevila na titulní straně časopisu Forbes, který ji uvedl na 10. místě žebříčku nejvlivnějších žen českého byznysu. Ve stejném roce se stala pražskou Podnikatelkou roku 2015 v soutěži společnosti EY.\n\nJiřina Nepalová se narodila v roce 1947 na Moravě. Vystudovala elektrotechniku, ale celý život se věnuje pojišťovnictví. V roce 1978 nstoupila do České státní pojišťovny (dnes Česká pojišťovna) do úseku likvidace majetkových a odpovědnostních škod, kde získala zkušenosti s pojišťováním průmyslových firem.\n\nV roce 1993 v Hranicích na Moravě založila vlastní pojišťovací makléřskou firmu APS Hranice, která se později přejmenovala na současnou RENOMIA. Kvůli počátečnímu kapitálu dokonce zastavila dům, ve kterém s rodinou bydlela, a na cesty za klienty využívala rodinné auto. Sama však říká, že nejisté začátky podnikání jako riziko nevnímala.\n\nJiž v začátcích podnikání se k ní přidali i oba synové Pavel a Jiří, které považovala za rovnocenné partnery. Společně si přáli vybudovat firmu, která se v oboru pojišťovnictví stane dominantním hráčem na českém a evropském trhu. Mezigenerační spolupráci Nepalová popisuje tak, že ona se se svými zkušenostmi věnovala odborné části. Synové přispěli svými nápady a zabývali se dalším rozvojem a budováním vnitřního systému firmy. Vydělané peníze investovali do dalšího rozvoje společnosti. \n\nFirmě se brzy podařilo získat významné klienty jako například Eurotel, a z regionální firmy se stala úspěšná společnost se zastoupením v ČR i zahraničí. RENOMIA se z Hranic na Moravě rozšířila do dalších českých měst a později založila vlastní pobočky v regionu CEE.\n\nSvůj úspěch Nepalová odůvodňuje několika faktory - kvalitní a následně dlouhodobé péči o klienty, dodržováním stanovených dohod a naplňováním očekávání nebo pevně stanoveným firemním hodnotám.\n\nV současnosti RENOMIA patří mezi největší pojišťovací makléře na českém i středoevropském trhu. Kromě poboček v Česku má pobočky na Slovensku, Maďarsku, Bulharsku, Rumunsku a Srbsku. Koupí podílu v pojišťovací firmě DPS rozšiřuje Renomia své služby i do Chorvatska. Své poradenské služby je schopna zajisit ve 135 zemích.\n\nRENOMIA vlastní několik dceřiných společností. V roce 2015 založením společnosti Britanika Holding, s.r.o. vstoupila na trh finančního poradenství a doplnila tak své pojišťovací služby o retail. Dále je majetkově spojena se společností PFP, s.r.o. provozující online platformu SURI pro rodinné finance.\n\nJiřina Nepalová dodnes ve společnosi RENOMIA zastupuje roli výkonné ředitelky a aktivně se podílí na dalším strategickém směřování společnosti.\n\nJiřina Nepalová je držitelkou několika ocenění. Od roku 2012 je v žebříčku české verze časopisu Forbes uváděna jako jedna z nejvlivnějších žen Česka. V listopadu 2015, kdy se umístila na desátém místě žebříčku, se objevila také na titulní straně časopisu. Pravidelně se umisťuje také v soutěži TOP ŽENY Česka, kterou organizují Hospodářské noviny. \n\nV roce 2014 získala titul Manažer roku 2014 v odvětví bankovnictví a pojišťovnictví a byla vybrána mezi TOP 10 manažerů v rámci této soutěže. Ve stejném roce se stala nositelkou titulu Lady Pro 2014 v rámci soutěže Českých 100 Nejlepších. \n\nV roce 2015 byla Jiřina Nepalová oceněna jako Podnikatel roku 2015 hlavního města Prahy v soutěži vyhlašované globální společností EY a umístila se také mezi celostátními finalisty.\n\nJiřina Nepalová má dva syny, oba jsou spolumajitelé a managing partneři společnosti RENOMIA.\n\n"}
{"id": "1261863", "url": "https://cs.wikipedia.org/wiki?curid=1261863", "title": "Finney", "text": "Finney\n\nPříjmení Finney nosí více významných osobností:\n\n"}
{"id": "1261872", "url": "https://cs.wikipedia.org/wiki?curid=1261872", "title": "Aleš Pultr", "text": "Aleš Pultr\n\nProf. RNDr. Aleš Pultr, DrSc. (22. září 1938 Praha) je český matematik. \n\nOd roku 1961 působí jako učitel na Matematicko-fyzikální fakultě UK. Svými pracemi přispěl k rozvoji zejména teorie kategorií, topologie, teorie her, algebry a teoretické informatiky. V roce 2014 obdržel Medaili Josefa Hlávky.\n"}
{"id": "1261878", "url": "https://cs.wikipedia.org/wiki?curid=1261878", "title": "Gorch Fock (1933)", "text": "Gorch Fock (1933)\n\nGorch Fock je bývalý německý trojstěžňový cvičný bark, první ze série cvičných školních plachetnic postavených pro Německé říšské námořnictvo v roce 1933. Plavidlo přežilo druhou světovou válku, po které bylo zabráno jako válečná reparace Sovětským svazem a zařazeno do Sovětského námořnictva pod jménem \"Tovarišč\" („Soudruh“). Pro německé námořnictvo byla po válce postavena nová plachetnice, která opět dostala jméno \"Gorch Fock\".\n\nPůvodní \"Gorch Fock\" se po rozpadu Sovětského svazu plavil pod ukrajinskou vlajkou. V roce 1990 byla loď, pro nedostatek prostředků nezbytných k její opravě, ponechána v britském přístavu. Nakonec se podařilo získat sponzory a přepravit ji do Stralsund, který byl jejím německým domovským přístavem. Zde byla loď dne 29. listopadu 2003 znovu překřtěna na \"Gorch Fock\" a zpřístupněna jako muzejní loď. Plavidlo podstoupilo však rozsáhlou rekonstrukci, není technicky schopno plavby.\n\nPři náhlé prudké bouři, dne 26. července 1932 v Baltském moři, nedaleko Fehmarnu, klesla ke dnu německá školní trojstěžňová loď \"Niobe\", společně s 69 členy posádky. Tuto ztracenou loď chtělo německé námořnictvo nahradit, a proto zadalo stavbu nové školní lodě. Na základě smlouvy bylo v loděnicí Blohm & Voss v Hamburgu, započato s prací dne 2. prosince 1932. Loď byla postavena během pouhých 100 dní. Dne 3. května 1933 byla spuštěna a pokřtěna jako \"Gorch Fock\". Toto jméno jí bylo uděleno na památku německého spisovatele Johanna Kinaua, píšícího právě pod pseudonymem „Gorch Fock“, který roku 1916 zemřel v bitvě u Jutska na palubě křižníku SMS \"Weisbaden\". Bark \"Gorch Fock\" byl zařazen do německého námořnictva 26. července 1933.\n\nJedná se o trojstěžník s pěti ráhnovými plachtami na předním a hlavním stěžni, na zadním stěžni má dělenou vratiplachtu a vrcholovou plachtu. Předozadní oplachtění doplňují tři kosatky a sedm stěhovek. Loď byla konstruována zvláště robustně s přihlédnutím k bezpečnosti a vysoké stabilitě. Více než 300 tun balastu mělo zajistit návrat zpět do vzpřímené polohy při téměř 90° náklonu lodi.\n\nOcelový nýtovaný trup lodi je dlouhý 270 stop (82,1 m) o šíři 40 stop (12 m) s ponorem 17 stop (5,2 m). Maximální výtlak lodi činí 1510 tun. Hlavní stěžeň ční 41,3 m nad palubu lodi. Celková plocha 23 plachet je 18 870 čtverečních stop (1753 m). Loď je rovněž vybavena pomocným motorem o výkonu 550 hp (410 kW).\n\n\"Gorch Fock\" sloužil jako cvičná loď německé Kriegsmarine. Za druhé světové války byla loď zakotvena v přístavu až do 19. dubna 1944, kdy byla reaktivována. Při pokusu o únik z přístavu před blížící se Rudou armádou dne 1. května 1945 loď úmyslně potopila její posádka v mělkých vodách ostrova Rujána (Rügen). Loď byla předtím ostřelována sovětskými tanky.\n\nSovětský velitel stralsundské základy přikázal záchranářské společnosti B. Staude Schiffsbergung loď vyzvednout a zachránit ji. Po jistých potížích se tak stalo v roce 1947 s náklady 800 000 říšských marek. V letech 1948 až 1950 postoupila rekonstrukci a následně byla v roce 1951 nově pojmenována \"Tovarišč\" (rusky \"Товарищ\") a uvedena do služby opět jako školní loď sovětského obchodního loďstva. Jejím novým domovským přístavem se stala Oděsa na Černém moři. V roce 1957 loď vykonala plavbu kolem světa. V letech 1974 a 1976 zvítězila v závodech školních plachetnic.\n\nPo rozpadu Sovětského svazu (1991) se \"Tovarišč\" plavil pod vlajkou Ukrajiny (domovským přístavem byl ukrajinský Cherson), a to až do roku 1993, kdy si stav lodi vyžádal pro nedostatek prostředků na rekonstrukci deaktivaci. V roce 1995 loď odplula do přístavu Newcastle-upon-Tyne, kde ji soukromí sponzoři chtěli nechat rekonstruovat. Tento pokus však ztroskotal pro vysoké náklady a v roce 1999 byla loď přepravena do německého přístavu Wilhelmshaven. Zde loď stála čtyři roky, než byla definitivně přepravena do Stralsundu. Dne 29. listopadu 2003 byla znovu pokřtěna \"Gorch Fock\". Byla rekonstruována a zpřístupněna jako muzejní loď.\n\n"}
{"id": "1261881", "url": "https://cs.wikipedia.org/wiki?curid=1261881", "title": "Kostel Archanděla Michaela (Hošťálkovy)", "text": "Kostel Archanděla Michaela (Hošťálkovy)\n\nKostel Archanděla Michaela (také Svatého Michala) v obci Hošťálkovy je farní kostel postavený v letech 1790–1792 a kulturní památka České republiky. \n\nPrvní písemná zmínka o obci Hošťálkovy pochází z roku 1238. Kostel byl vystavěn v letech 1790–1792 na místě původního kostela.\n\nJednolodní orientovaný objekt s odsazeným závěrem. K půlkruhovému kněžišti na severní straně se přimyká čtyřboká sakristie s oratoří, která je v patře. K západnímu průčelí se přimyká v ose hranolová věž. Vstup na kruchtu, do věže a do podkroví nad lodí zabezpečuje půlkruhový přístavek, který se nachází v pravém nároží mezi věží a lodí. Kostel má sedlovou střechu, nad kněžištěm je půlkuželová, nad sakristií valbová, Věž je zastřešena zvoncovou bání s cibulí. V roce 2012 byla vyměněna plechová krytina za eternitovou. Prolomená okna se segmentovým záklenkem dělí od sebe pilastry zakončené římsovými hlavicemi. V roce 2015 byla dokončena oprava fasády. Kostel má pruské klenby s lunetovým závěrem kněžiště. Kostel byl zapsán v Seznamu ohrožených památek. Na základě probíhajících oprav byl v roce 2013 ze seznamu vyňat.\n\n"}
{"id": "1261883", "url": "https://cs.wikipedia.org/wiki?curid=1261883", "title": "Renomia Benefit", "text": "Renomia Benefit\n\nRenomia Benefit a. s. je dceřiná společnost firmy Renomia. Zabývá se poskytováním služeb finančního poradenství a poskytováním zaměstnaneckých benefitů. Spadá pod mateřskou pojišťovací makléřskou společnost RENOMIA, a.s., s níž sdílí sídlo v kancelářském centru Florentinum. RENOMIA BENEFIT vznikla přejmenováním společnosti Britanika Holding a.s. a sloučením se specializovaným oddělením RENOMIA BENEFIT poskytujícím zaměstnanecké benefity v oblasti pojištění a finančních služeb. Akciová společnost tak od 4. července 2017 působí pod jménem RENOMIA BENEFIT. \n\nSpolečnost založila pojišťovací makléřská společnost RENOMIA, a.s., která se specializuje na korporátní pojištění, jako dceřinou společnost. Založením RENOMIA BENEFIT tak RENOMIA vstoupila na trh retailového finančního poradenství v kombinaci s poskytováním zaměstnaneckých benefitů v oblasti pojištění a finančních služeb.\n\nOproti multilevelovým společnostem nabízí plochou organizační strukturu a výše provize poradců se odvíjí od kvality poradenství, která je měřena i např. prostřednictvím stornovosti smluv.\n\nRENOMIA BENEFIT nabízí komplexní služby finančního poradenství především fyzickým osobám.\n\nSvé služby rozděluje do čtyř hlavních sekcí:\nSpolečnost provizně nezvýhodňuje produkty ze stejné kategorie; všechny produkty ve stejné kategorii mají pro poradce stejnou výši provize. Cílem společnosti není obsáhnout veškerou nabídku dostupných produktů, ani spolupracovat se všemi finančními institucemi. Partnerské společnosti a samotné produkty mají být pečlivě vybírány. \n\nRENOMIA BENEFIT nabízí pojištění osob, majetku, podnikatelských rizik, vozidel, cestovní pojištění a další. Klientům dále nabízí investiční produkty jako stavební spoření nebo penzijní připojištění. Dále jsou to hypoteční, spotřebitelské a podnikatelské úvěry. Poslední skupinou jsou poradenské služby v oblasti zaměstnaneckých benefitů, kam spadá vytváření programů benefitů pro zaměstnance na míru každé společnosti - spadají sem produkty s příspěvky zaměstnavatele, ochrana rizik spojených s výkonem pracovní činnosti či další speciální produkty jako např. pojištění únosu či výkupného, zdravotní pojištění a další. \n\nRENOMIA BENEFIT ve svém portfoliu vůbec nenabízí investiční životní pojištění.\n\n"}
{"id": "1261884", "url": "https://cs.wikipedia.org/wiki?curid=1261884", "title": "Gorch Fock (1958)", "text": "Gorch Fock (1958)\n\nGorch Fock je německý trojstěžňový cvičný bark postavený pro německé námořnictvo jako náhrada za stejnojmenné plavidlo, které bylo po druhé světové válce získáno jako válečná reparace Sovětským svazem.\n\nO stavbě nové cvičné plachetnice vycházející z původních plánů větších barků \"Albert Leo Schlageter\" a \"Horst Wessel\" (o 7 m delších, než první \"Gorch Fock\") Německé spolkové námořnictvo rozhodlo v roce 1957.\n\nV důsledku potopení školní plachetnice \"Pamir\" zároveň roku 1957 došlo k úpravě konstrukce plavidla za účelem zvýšení bezpečnosti (zlepšena vodotěsnost a pevnost trupu). \"Gorch Fock\" byl na vodu spuštěn 23. srpna 1958 a do německého námořnictva byl přijat 17. prosince 1958.\n\nV lednu 2016 v loděnici Elsflether Werft začala oprava plavidla, která měla trvat 17 týdnů při rozpočtu 10 milionů eur. Po zahájení prací se však ukázalo, že plavidlo je v mnohem horším stavu, než se předpokládalo. V říjnu 2016 byly opravy zastaveny, přičemž do té doby bylo utraceno již 35 milionů eur. Nakonec bylo rozhodnulo loď nevyřadit a opravy dokončit, přestože cena byla tehdy odhadována až na 75 milionů eur. Jako dočasnou náhradu se námořnictvo rozhodlo pronajmout rumunskou cvičnou plachetnici \"Mircea\".\n\nV březnu 2018 německé ministerstvo obrany oznámilo, že konečná cena opravy bude 110 milionů euro, přičemž práce budou dokončeny ve druhé polovině roku 2019. \"Gorch Fock\" pak bude moci pokračovat ve službě nejméně do roku 2040. V lednu 2019 se odhad ceny zvýšil na 135 milionů euro. \"Gorch Fock\" na být spuštěn na vodu v dubnu 2019 a roku 2020 vrácen do služby.\n\n"}
{"id": "1261885", "url": "https://cs.wikipedia.org/wiki?curid=1261885", "title": "Stejnopohlavní manželství v Dánsku", "text": "Stejnopohlavní manželství v Dánsku\n\nStejnopohlavní manželství je v Dánsku legální od 15. června 2012. Návrh na jeho legalizaci zpracovaný vládou Helle Thorningové-Schmidtové byl přijat Folketingem 7. června 2012 a schválen královnou 12. června 2012. Homosexuální páry mohly už předtím uzavírat registrované partnerství. Dánsko se tak stalo jedenáctou zemí na světě, která legalizovala stejnopohlavní sňatky.\n\nPostavení manželství je různé, neboť Dánsko má dvě autonomní území:\n\nDánsko přijalo zákon o registrovaném partnerství (dánsky: \"registretet partnerskab\") jako první země na světě 7. června 1989. Účinnosti nabyl 1. října 1989. V květnu 2003, v červnu 2003 a v červnu 2006 byly uskutečněny tři pokusy o rozšíření tohoto zákona. Ani jeden z nich neprošel parlamentem. K prvnímu úspěšnému rozšíření došlo v červnu 2009 a květnu 2010.\n\nRegistrované partnerství se obsahem práv a povinností téměř nelišilo od manželství. Veškerá práva a povinnosti mezi partnery a majetková práva byla stejná jako u heterosexuálních manželů, kromě dvou výjimek:\n\n\nRozvod registrovaného partnerství se řídil stejnými pravidly jako manželství. Partneři museli splnit jeden z následujících požadavků trvalého pobytu, aby mohli být registrováni: (1) alespoň jeden z partnerů musí být dánským občanem a mít v Dánsku trvalý pobyt nebo (2) oba partneři musejí mít v Dánsku trvalý pobyt v délce trvání minimálně dvou let. S občany Finska, Islandu a Norska se pro tyto účely zacházelo stejně jako by byli Dánové. Ministerstvo spravedlnosti mohlo podle tohoto zákona udělit občanovi jakékoli země se zákonem podobného charakteru udělit status dánského občana.\n\nV r. 2006 získaly lesbické ženy a páry přístup k asistované reprodukci.\n\n17. března 2009 zpracoval Folketing návrh zákona, který by homosexuálním párům žijícím v registrovaném partnerství umožnil společné osvojení dětí. Návrh byl přijat 4. května 2010 a účinnosti nabyl 1. července 2010. Registrované partnerství mělo sice pouze status civilního obřadu, ale dánské církve umožnily svým duchovním žehnat párům stejného pohlaví.\n\n15. června 2012 byl zákon o registrovaném partnerství zrušen a nahrazen manželstvím pro všechny.\n\nV r. 2006 zpracovalo pět sociálně liberálních poslanců rezoluci s žádostí o vládní návrh zákona o genderově-neutrálním manželství. Rezoluce byla v parlamentu diskutována a odmítnutá členy konzervativní vládnoucí koalice. Ministryně rodiny Carina Christensenová argumentovala tím, že registrovaní partneři mají stejná práva jako manželé, vyjma církevního sňatku v kostele, a že tím pádem je genderově-neutrální manželství nezbytné.\n\nV lednu 2008 se zpravodajka rovných příležitostí Sociálně liberální strany Lone Dybkjær ještě jednou pokusil o stejnopohlavní manželství (\"kønsneutrale ægteskab\"). Kodaňská starostka pro kulturu a rekreaci Pia Allersleová z liberální a posléze vládnoucí strany Venstre se vyjádřila veřejně pro stejnopohlavní manželství stejně tak jako politička Ritt Bjerregaardová.\n\nV červnu 2010 projednával parlament návrh zákona o stejnopohlavním manželství ještě jednou. Překladateli byly opoziční strany. Odmítnutý byl v poměru hlasů 52:57. Nový návrh byl taktéž zamítnut.\n\nV říjnu 2011 oznámil ministr genderové rovnosti a církevních záležitostí Manu Sareen nově zvolené vlády Helle Thorningové-Schmidtové, že bude přijat zákon o stejnopohlavním manželství na jaře roku 2012. 18. ledna 2012 zveřejnila vláda dva návrhy. Jeden měnil definici manželství na genderově-neutrální a druhý umožňoval stejnopohlavním párům uzavření buď občanského, anebo církevního sňatku. Stávající registrované partnerství můžou být na žádost změněná na manželství, ale žádná nová již nepůjde uzavřít. Podle dodatečného návrhu budou mít jednotliví církevní hodnostáři právo odmítnout oddat homosexuální pár. Jiné náboženské komunity jsou rovněž oprávněny oddávat takové páry, ale pouze na bázi dobrovolnosti. Návrhy se začaly projednávat od 22. února 2012.\n\n14. března 2012 byl vládní návrh prezentován v parlamentu. 7. června 2012 byly všechny návrhy schváleny a 12. června 2012 podepsány královnou. Účinnosti nabyly k 15. červnu 2012. Novou legislativu odmítaly Dánská lidová strana a Křesťanští demokraté, které mají status náboženských konzervativních stran, ale s malým politickým vlivem. Podle zákona jsou ministři oprávněni odmítnout konání homosexuálních svateb na svém území, ale místní biskupové jsou povinni přenechávat kostelní budovy k těmto účelům.\n\nHlasování dánského parlamentu 7. červen 2012\n\nDánský zákon o registrovaném partnerství se rozšířil do Grónska 26. dubna 1996. Nový dánský zákon o manželství byl podporován i grónskou vládou, která jej chtěla předložit parlamentu na jaře 2014, k čemuž nakonec nedošlo kvůli předčasným parlamentním volbám. Legislativa umožňující homosexuálním párům uzavírání sňatků a adopce dětí se dostala do prvního čtení 25. března 2015. Ke druhému čtení došlo 26. května 2015 a zákon byl jednomyslně schválen. K ratifikaci nové legislativy byl nutný souhlas dánského parlamentu, který byl dán 19. ledna 2016. Zákon se stal účinným 1. dubna 2016.\n\nGrónský zákon o registrovaném partnerství byl v den účinnosti nabytí zákona o manželství pro všechny zrušen.\n\nDánské registrované partnerství se nikdy nepovedlo rozšířit na Faerské ostrovy, které tak zůstávají posledním severským národem, který neuznává stejnopohlavní svazky. 20. listopadu 2013 bylo faerskému parlamentu Løgtingu prezentováno několik návrhů zákona o genderově-neutrálním manželství zpracovaných podle dánského vzoru. Ten je odmítnul ve druhém čtení dne 13. března 2014.\n\nPo parlamentních volbách v září 2015 byly předloženy parlamentu dva návrhy o stejnopohlavním manželství (jeden upravující stejnopohlavní manželství a druhý rozvody stejnopohlavních párů). Návrhy prošly prvním čtením 24. listopadu 2015. 26. dubnu 2016 následujíc po značném parlamentním tlaku byl návrh o stejnopohlavním manželství přijat ve druhém čtení v poměru hlasů 19:14. Návrh pak prošel finálním hlasováním 29. dubna 2016 a momentálně čeká na schválení dánským parlamentem a královnou, než se stane účinným.\n\nVýzkum YouGov spuštěný v období od 27. prosince 2012 do 6. ledna 2013 shledal, že 79 % zkoumaných Dánů podporuje stejnopohlavní manželství a 16 % je proti. Zbylých 6 % nemělo na tuto otázku jednoznačný názor. Stejný výzkum ukázal, že adopci dětí homosexuálními páry podporuje 59 % respondentů, 31 % je proti a 11 % nemá jednoznačný názor.\n\nAnketa Gallup z května 2013 shledala, že 68 % obyvatel Faerských ostrovů podporuje občanský sňatek pro homosexuální páry, 27 % je proti a 5 % nerozhodnuto. Všechny regiony ukazují většinovou podporu a v žádné věkové skupině nepřevažují odpůrci podporovatele.\n\nJiný výzkum mínění na Faerských ostrovech ukázal, že 62 % respondentů podporuje stejnopohlavní manželství. Regionální různorodost postojů byla značná. Podpora byla větší na Streymoy (71 % na Norðurstreymoy; 78 % na Suðurstreymoy), kam patří také hlavní město Tórshavn, než na Norðoyggjar (42 %) a Eysturoy (48 %).\n\nV srpnu 2014 byl zahájen další výzkum Faerských ostrovů, v němž bylo dotázáno 600 respondentů na otázku práva homosexuálním párů na občanský sňatek. Z 600 zkoumaných se 61 % vyjádřila pro, 32 % proti a 7 % nemělo jednoznačný názor.\n\nPrůzkum Pew Research Center, který proběhl mezi dubnem a srpnem 2017, a jehož výsledky byly publikovány v květnu 2018, ukázal, že 86 % Dánů podporuje stejnopohlavní manželství, 9 % je proti a 5 % neví, nebo odmítlo odpovědět. Co se týče náboženství tak pro bylo 92 % respondentů bez vyznání, 87 % nepraktikujících křesťanů a 74 % praktikujících křesťanů.\n\n"}
{"id": "1261889", "url": "https://cs.wikipedia.org/wiki?curid=1261889", "title": "Jürgen Croy", "text": "Jürgen Croy\n\nJürgen Croy [jirgen kroj] (* 19. října 1946 Cvikov) je bývalý východoněmecký fotbalový brankář, reprezentant Východního Německa (NDR) a fotbalový trenér. Je považován za jednoho z nejlepších brankářů v historii NDR, s jejíž reprezentací získal olympijské zlato.\n\nZačínal v menším cvikovském klubu Aktivist Karl Marx. Od roku 1963 až do konce hráčské kariéry v roce 1981 byl hráčem Motoru Cvikov (od roku 1968 jako Sachsenring Cvikov), kde se stal jednou z legend klubu. S mužstvem dvakrát vyhrál východoněmecký pohár (1966/67 a 1974/75), ve východoněmecké lize se s ním umístil nejlépe na 3. místě (1966/67). Velkým úspěchem bylo rovněž semifinále Poháru vítězů pohárů v sezoně 1975/76.\n\nJe držitelem dvou olympijských medailí (1972 bronz, 1976 zlato), třikrát se stal východoněmeckým fotbalistou roku (1972, 1976 a 1978) a roku 1989 byl zvolen nejlepším fotbalistou ve čtyřicetileté historii NDR (1949–1989).\n\nV reprezentačním A-mužstvu NDR odehrál celkem 86 utkání uznávaných FIFA, což jej řadí historicky na 1. místo mezi brankáři a 3. místo celkově (1. Joachim Streich 98, 2. Hans-Jürgen Dörner 96). Debutoval 17. května 1967 v Helsingborgu proti domácímu Švédsku (výhra 1:0), naposled reprezentoval 19. května 1981 v Senftenbergu proti Kubě (výhra 5:0).\n\nStřežil branku i v památném zápase na Mistrovství světa ve fotbale 1974, v němž Východní Německo porazilo pozdější mistry světa ze Západního Německa 1:0 (jedinou branku vstřelil Jürgen Sparwasser). Jednalo se o jediné střetnutí reprezentačních A-mužstev těchto zemí v historii.\n\nV evropských pohárech odehrál 10 utkání v Poháru vítězů pohárů (1967/68: 2 starty/0 branek, 1975/76: 8/0).\n\nPo skončení hráčské kariéry se stal trenérem, v letech 1984–1988 vedl Sachsenring Cvikov ve východoněmecké lize.\n\n"}
{"id": "1261892", "url": "https://cs.wikipedia.org/wiki?curid=1261892", "title": "Space Exploration Initiative", "text": "Space Exploration Initiative\n\nSpace Exploration Initiative (SEI) byla mezi lety 1989 a 1993 vesmírným programem administrativy George H. W. Bushe.\n\nPlány na založení programu oznámil tehdejší prezident USA, George H. W. Bush 20. července 1989 u příležitosti dvacátého výročí přistání Apolla 11 na Měsíci.  Ve svém projevu popsal plán na vybudování vesmírní stanice Freedom a na vysílaní lidí na „pobyt“ na Marsu a také na využití astronautů při průzkumu Marsu. Bush nenavrhoval jenom desetileté plánovaní jako v programu Apollo, ale dlouhodobý závazek založený na výše jmenovaných úkolech. Jeho výsledkem měla být „cesta do zítřka, na další planetu, mise na Mars za účasti lidí“. Prezident uvedl, že osudem lidstva je objevovat a osudem Ameriky vést. Dohled nad financováním, technologií a lidskými zdroji prováděl National Space Council, do jehož čela byl jmenovaný viceprezident Dan Quayle.\n\nV srpnu 1987 vydal výbor, jemuž předsedala bývalá astronautka Sally Rideová, zprávu Vedoucí postavení a budoucnost Ameriky ve vesmíru (Leaderhip and America’s Future in Space). Ridova zpráva obhajovala vybudování stálé základny na Měsíci, a to do roku 2010. Také požadovala přistání posádky na Marsu, které se mělo odehrát na začátku 21. století.\n\nPrezident Ronald Reagan 5. ledna 1988 schválil přepracovanou verzi vesmírného programu Spojených států, jenž byl tehdy utajený. 11. března byl zveřejněn přehled základních skutečností týkajících se programu. Identifikoval šest základních cílů Spojených států ve vesmíru, přičemž jedním z nich bylo „rozšíření lidského osídlení a aktivity do solárního systému mimo zemský orbit“.\n\nZ pohledu NASA znamenal Bushův projev z 20. července 1989 „upřesnění“ cíle. Po tomto prohlášení tehdejší ředitel NASA, Richard Truly, zahájil průzkum možností, jak splnit prezidentovy požadavky. Průzkum vedl Aaron Cohen, ředitel Johnsonova vesmírného střediska a jeho výsledky byly shrnuty ve zprávě 90denní studie lidmi vedeného průzkumu Měsíce a Marsu (the 90-Day Study on Human Exploration of the Moon and Mars), která je známá zkráceně jako 90denní studie. Zpráva byla zveřejněna 20. listopadu 1989.\n\nDevadesátidenní studie odhadovala dlouhodobé náklady, rozprostřené do 20 až 30 let, na 500 miliard amerických dolarů. Historik Steve Dick tvrdí, že americká akademie věd se shodovala se studií, ale reakce Kongresu a Bílého domu byla i tak nepřátelská, a to zvláště kvůli odhadovaným nákladům. Zejména demokratičtí členové Kongresu Bushův plán okamžitě kritizovali. Předseda rozpočtového výboru, senátor Jim Sasser, uvedl: „Prezident vykročil směrem k naivní politické rétorice a ani krůček směrem k rozpočtové zodpovědnosti. Táto administrativa nemá stanoveny vesmírní priority ani na další rok, natož na celé století“. Další senátor za Tennessee, Al Gore, také neskrýval svou kritiku a řekl: „Tím, že prezident Bush navrhuje návrat na Měsíc i přes absenci peněz a plánu, nepřináší národu výzvu, která ho může inspirovat. Poskytuje mu jenom sen, jenž ho může na chvíli zabavit a který dělá velkolepý dojem stejně jako film George Lucasa. Jeho vztah k realitě je ale stejný.“ Prezident Bush se pokoušel oslovit i partnery ze zahraničí, ale program byl považován za příliš nákladný.\n\nViceprezident Quayle založil v srpnu 1990 poradní výbor, jenž se často označuje i jako „srpnová komise“ (Augustine Commission). Ten navrhoval, aby NASA přehodnotila lidmi vedený průzkum a odložila ho na jindy.\n\nPoté, co se 1. dubna 1992 stal ředitelem NASA Dan Golding, byl ukončen lidmi vedený průzkum vesmíru mimo zemský orbit. Místo toho byla zvolena strategie „rychleji, lépe, levněji“ a s tím spojený průzkum vesmíru za pomoci strojů.\n\nKdyž v září 1996 zveřejnila vědecká rada Bílého domu přepracovaný program SEI, neobsahoval žádnou zmínku o lidmi vedeném průzkumu vesmíru mimo zemský orbit. Hned další den prezident Clinton uvedl, že vysílaní lidí na Mars by bylo příliš nákladné a místo toho potvrdil zájem o levnější průzkum vesmíru.\n"}
{"id": "1261895", "url": "https://cs.wikipedia.org/wiki?curid=1261895", "title": "Jakub Kydlíček", "text": "Jakub Kydlíček\n\nJakub Kydlíček (* 1985) je český hráč na zobcovou flétnu a dirigent. Specializuje se převážně na hudbu starších stylových epoch (baroko, renesance, pozdní středověk), premiéroval však i skladby soudobých autorů. \nStudoval nejprve na konzervatoři v Teplicích a v Plzni (obory zobcová flétna – Julie Braná a dirigování – Jiří Štrunc), souběžně se zabýval studiem orientalistiky na Západočeské univerzitě a obhájil disertační práci v oboru Historie. Posléze byl žákem Coriny Marti na Schola Cantorum Basiliensis ve švýcarské Basileji. Během studií absolvoval řadu masterclass u předních osobností staré hudby (Peter Holtslag, Corina Marti, Ashley Solomon, Carin van Heerden, Bert Honig,…).\nVyučuje hlavní obor Hra na zobcovou flétnu na Pražské konzervatoři. Zároveň je dirigentem a uměleckým vedoucím Barokního orchestru Pražské konzervatoře (od roku 2012). V letech 2010–2016 působil také na plzeňské konzervatoři a na Západočeské univerzitě. Jako lektor vyučoval na Letní škole barokní hudby v Holešově (od 2014) a Mezinárodní letní škole staré hudby ve Valticích (od 2014). Je aktivním propagátorem zobcové flétny a řada jeho žáků se stala úspěšnými hráči a pedagogy.\nJako hráč na zobcovou flétnu spolupracoval se soubory staré hudby Collegium 1704, Collegium Marianum, Czech ensemble baroque, Barocco sempre giovanne a Capella Regia. Kromě projektů staré hudby participoval i na projektech s orchestrálními tělesy (např. orchestr BERG, Plzeňská filharmonie, Talichova komorní filharmonie). V roce 2010 provedl jako sólista českou premiéru koncertu \"The Ancient Chinese Beauty\" čínské skladatelky Chen-Yi.\nSpolu s Markem Špelinou a Julií Branou byl zakladatelem tria zobcových fléten TRE FONTANE (2008). Příležitostně spolupracoval se souborem Schola gregoriana Pragensis s Davidem Ebenem (CD \"Carolus IV. - Rex et Imperator\"). V roce 2009 založil svůj vlajkový soubor CONCERTO AVENTINO, se kterým nastudoval např. skladby ze sbírky Kodex Speciálník (Haydnovy hudební slavnosti 2014), či uvedl zapomenuté sonáty italského baroka pro zobcovou flétnu. \nJako dirigent nastudoval české premiéry opery J. Ph. Rameau \"Pigmalion\" (Mezinárodní hudební festival Smetanova Litomyšl 2015) a \"Aci, Galatea e Polifemo\" G. F. Haendela (Národní festival Smetanova Litomyšl 2017). S Barokním orchestrem Pražské konzervatoře uvedl kromě řady instrumentálních opusů např. oratorium Jana Dismase Zelenky \"Sub\" \"olea pacis et palma virtutis, Velikonoční oratorium\" a \"Magnificat\" J. S. Bacha či velikonoční sepolcro \"Zpívaná rozjímání\" Františka Antonína Míči.\n\n"}
{"id": "1261896", "url": "https://cs.wikipedia.org/wiki?curid=1261896", "title": "Veľká Litvorová veža", "text": "Veľká Litvorová veža\n\nVeľká Litvorová veža je štít ve střední části severního hřebene Zadního Gerlachovského štítu, mezi Lavínovým sedlem (Lavínovou vežou) a Gerlachovskou lávkou (Malou Litvorovou vežou). \n\nNázev je odvozen od polohy nad Litvorovou dolinou. Litvor je populární jméno vzácnéhoreliktu doby ledové, anděliky lékařské (\"Archangelica officinalis\" Hoffm.). Roste v kosodřevinovém pásmu Vysokých Tater. Kdysi bohaté naleziště anděliky ve Vysokých Tatrách poškodili kořenáři, kteří z nich připravovali léčivé extrakty proti devíti „nemocem“. Polské pojmenování \"Wyżnia Wysoka Gerlachowska\" je odvozeno od starého jména hory Bradavice: Vysoká. \n\n\nŠtít je přístupný pouze s horským vůdcem.\n\n"}
{"id": "1261897", "url": "https://cs.wikipedia.org/wiki?curid=1261897", "title": "Javorové sedlo", "text": "Javorové sedlo\n\nJavorové sedlo je široké sedlo v hlavním hřebeni Vysokých Tater mezi Javorovým štítem a Malým Ostrým štítem, který je vedlejším vrcholem Ostrého šítu. Jde o nejhlubší depresi v hřebeni mezi Velkou Studenou dolinou a Javorovou dolinou. Na východním hřebeni Javorového štítu se nachází Šedé zuby, téměř horizontální ozubený úsek a na severu je pod sedlem Zadná Javorová dolina. Na jihu pod sedlem najdeme Prudký kotel, ve kterém jsou Sivé plesa.\n\nJe odvozen od polohy nad Javorovou údolí. Nejde o starý název, dřívější autoři turistických průvodců přidělovali sedlu název Červená lávka. To ale mnohé pletlo a docházelo i jazykovým nedorozuměním. Ty se dotýkaly zejména polské a slovenské literatury a map. Javorové sedlo se pletlo s Priečným sedlem a Javorovou škárou, Spiští horští vůdci nazývyli \"Červenou lávkou\" i Priečné sedlo a Javorové sedlo označovali jako \"Zadní červenou lávku\". V němčině a maďarštině neslo Javorové sedlo jména \"Hintere Rote Bank\" a \"Vöröspad\". Když se pro Pričné sedlo, vžil aktuální název i v německé verzi \"Kerbchen\" a maďarské \"Rovátka\", stal ve jménu Javorového sedla zbytečný polohopisný přívlastek a sedlo od té doby neslo název \"Rote Bank, Vöröspad\" a slovensky dočasně \"Červená lávka\". Názvoslovná komise TANAPu tento název vymazala ze slovníku geografické nomenklatury pro četná nedorozumění, ke kterým docházelo již v minulosti. Polský název je dnes stejný jako slovenský.\n\nPřes sedlo nevede turistický chodník a je tudíž přístupné pouze s horským vůdcem.\n\n\nV některých slovenských a polských mapách, v průvodních a encyklopediích se zaměňuje Javorové sedlo s Hutianským sedlem, které se nachází v Západních Tatrách. Je to proto, že v blízkosti Hutianského sedla v Západních Tatrách je Javorová dolina, která nemá nic společného s Javorovou dolinou ve Vysokých Tatrách. Javorové sedlo není Hutianské sedlo.\n\n"}
{"id": "1261898", "url": "https://cs.wikipedia.org/wiki?curid=1261898", "title": "Zlomisková štrbina", "text": "Zlomisková štrbina\n\nZlomisková štrbina je hluboká trhlina mezi Východním Železným štítem a Popradským ladovým štítem. Ze severní strany z vrcholu průsmyku je možné sestoupit do Kačacie doliny, a na jižní straně do Zlomiskové doliny. Do Zlomiskovej štrbiny nevedou žádné turistické stezky.\n\nJako první horolezci vystoupili na bezejmennou štrbinu 10. srpna 1904 Stanislaw Krygowski, vůdce Jan Bachleda Tajber a nosič Fraciszek Leśniak. Prvolezci pojmenovali sedlo Krygowskiego Przełączka. První zimní přechod udělali Lajos Horn a Ernő Kátai, 22. března 1913.\n\n"}
{"id": "1261899", "url": "https://cs.wikipedia.org/wiki?curid=1261899", "title": "Svišťový štít", "text": "Svišťový štít\n\nSvišťový štít je rozložitý vrchol v hlavním hřebeni Vysokých Tater. Leží mezi Severním Divým sedlem (v masívu Divé veže) a Svišťovým sedlem (Hranatou vežou). Jde o uzlový bod, ze kterého vybíhají boční hřebeny. Obklopují ho z východní strany Veľká Studená dolina, ze severu Rovienková kotlina a z jihozápadu Svišťová dolina. \n\nŠtít má tři vrcholy z nichž jihozápadní je hlavní. Leží v blízkosti Severního Divého sedla od něhož vede boční hřeben na \"Svišťový roh\" a \"Svišťové veže\". Ve středu oblouku na hlavním hřebeni leží \"Prostredný vrchol\". Z něj na jihovýchod pokračuje \"Svišťový chrbát\", ve které leží \"Východný vrchol\" a tři \"Svišťové kopy\".\n\nVrchol byl do roku 1897 nepojmenovaný. První návštěvníci na vrcholu byli August Otto a horský vůdce Johann Hunsdorfer starší 20. července 1897. Nazvali jej \"Mittel-Gebirge\" (prostřední pohoří), protože z něj vystupují čtyři hřebeny. V německé literatuře se nazývá \"Mittelgebirge\" a v maďarské \"Kőzephegység\". Slovenský název vystihuje jeho umístění nad Svišťovou dolinou. Stejně znějící název má štít i v polštině, \"Świstowy Szczyt\". V zimě byl první na jeho vrcholu Gyula Komarnicki 16. února 1913.\n\nI když není na turistické stezce (která vede na sedlo Prielom), je jedním z nejsnáze dostupných vrcholů ve Vysokých Tatrách. Proto je často navštěvován jak vysokohorskými turisty v létě, tak v zimě skialpinisty. Výstup probíhá od Zbojnické chaty. Lezení je možné zejména na severní stěně nad Rovienkovou kotlinou.\n\n"}
{"id": "1261900", "url": "https://cs.wikipedia.org/wiki?curid=1261900", "title": "Peter Božík", "text": "Peter Božík\n\nPeter Božík (5. června 1954 - 17. října 1988) byl přední slovenský horolezec a československý reprezentant, mistr sportu.\n\nJe autorem asi stovky výstupů v Tatrách, včetně zimního přechodu hlavního hřebene z roku 1980. V Alpách vystoupil - mimo jiné - na Triglav nebo Mont Blanc, na Kavkaze na štít Ščurovského, Ušbu, na Pamíru v roce 1982 na štít Korženěvské. Roku 1984 dokázal spolu se Stejskalem a Rakoncajem vystoupit na Lhoce Šar (den po Demjánovi). Mezi jeho největší výkony ale patří prvovýstup na K2, který podnikl se dvěma Poláky v roce 1986. Do 1. srpna 2012 to byl jediný Slovák, kterému se podařilo stanout na vrcholu K2. Následující rok absolvoval první pokus na Everestu, při němž dosáhl výšky 8200 metrů. V roce 1988 se opět snažil o výstup Boningtonovou cestou alpským stylem. Všichni čtyři lezci, tedy Just, Božík, Becík a Jaško ale zemřeli při sestupu ve vichřici. Just předtím vystoupil až na hlavní vrchol, Božík na jižní.\n\n\n"}
{"id": "1261901", "url": "https://cs.wikipedia.org/wiki?curid=1261901", "title": "Dušan Becík", "text": "Dušan Becík\n\nDušan Becík (6. duben 1954 - 17. říjen 1988) byl přední slovenský horolezec a československý reprezentant.\n\nJeho bratr Stanislav Becík, byl od 18. srpna 2008 do 9. července 2010 ministrem zemědělství Slovenské republiky.\n\nPodnikl zhruba 120 výstupů ve Vysokých Tatrách, zde vyniká mimo jiné zimní přechod hlavního hřebene z roku 1980. V Alpách vystoupil například na Triglav, Mont Blanc nebo Les Droites. Další výstupy podnikl v Andách, kde vytvořil prvovýstupy západní stěně Rondoy a Mitturaya (1982). V roce 1985 udělal s Jarýkem Stejskalem výstup alpským stylem na Čo Oju. Roku 1988 se dostal do oblasti Mount Everestu. Nejprve se s Jozefem Justem aklimatizoval při rychlém výstupu na hlavní vrchol Lhoce. Následně se pokusil o výstup Boningtonovou cestou alpským stylem. Po přelezení těžké stěny pokračoval Just na hlavní vrchol Everestu, další lezci traverzovali na normální trasu. Celá čtveřice - Just, Božík, Becík, Jaško zemřela při sestupu ve vichřici.\n\n"}
{"id": "1261902", "url": "https://cs.wikipedia.org/wiki?curid=1261902", "title": "Jozef Just", "text": "Jozef Just\n\nJozef Just (31. ledna 1955 - 17. října 1988 Mount Everest) byl slovenský horolezec.\n\nBěhem svého života uskutečnil přibližně 200 výstupů ve Vysokých Tatrách, včetně zimního přechodu hlavního hřebene z roku 1974. V Alpách vystoupil v roce 1974 například na Aig du Fou, v Pamíru v roce 1980 na Qullai Ismoili Somoni. V roce 1978 v Himálajích uskutečnil prvovýstup Diamírskou stěnou na severní vrchol Nanga Parbatu (7816 m). V roce 1981 se účastnil expedic na Kančendžengu a v roce 1984 na Mount Everest. V roce 1988 se pod Mount Everest vrátil. S Dušanem Becíkem se aklimatizoval při rychlém výstupu na hlavní vrchol Lhoce. Poté ve výstupu na Mount Everest zdolali Boningtonovu cestu alpským stylem. Po přelezení této cesty pokračoval na hlavní vrchol Mount Everestu, jeho kolegové traverzovali na normální výstupovou trasu, čímž se jako prvním lidem na světě podařilo vystoupit na nejvyšší horu světa bez použití kyslíku alpským stylem nejobtížnější jihozápadní stěnou, zvanou Boningtonovou cestou. Spolu s Petrem Božíkem, Dušanem Becíkem a Jaroslavem Jaškem zemřel při zpáteční cestě v silné vichřici.\n\n\n\n"}
{"id": "1261903", "url": "https://cs.wikipedia.org/wiki?curid=1261903", "title": "Juraj Kardhordó", "text": "Juraj Kardhordó\n\nJuraj Kardhordó (6. října 1966 Bratislava – 8. října 1997 Manáslu) byl slovenský výškový horolezec.\n\nV roce 1995 se zúčastnil česko-slovenské expedice na Čo Oju. Dosáhl jejího vrcholu, stejně jako další slovenský horolezec Tibor Hromádka a čtyři Češi. Šlo o první osmitisícový vrchol po sedmi letech na němž stanuli slovenští horolezci. \nNa jaře 1997 dosáhl na Kančendženze výšku 8500 metrů, což bylo jen 86 výškových metrů od vrcholu. V létě téhož roku, v rámci výpravy Jiřího Nováka vystoupil na Gašerbrum I a Gašerbrum II. Na podzim vylezl na vrchol Manáslu, ale při sestupu zmizel. Jeho batoh a hůlky našli Japonci pod fixními lany ostrého vrcholového hřebenu.\n\n\n"}
{"id": "1261904", "url": "https://cs.wikipedia.org/wiki?curid=1261904", "title": "Práva párů stejného pohlaví v Evropě", "text": "Práva párů stejného pohlaví v Evropě\n\nDiskuse na téma legalizace stejnopohlavního manželství nebo registrovaného partnerství párů stejného pohlaví probíhá napříč celou Evropou.\n\nV současné době 28 z 50 zemí a 5 ze 7 závislých teritorií v Evropě nějak uznává stejnopohlavní soužití. Mezi nimi převládají členské státy EU. Do července 2017 legalizovalo stejnopohlavní sňatky 15 evropských zemí: Belgie, Dánsko, Finsko, Francie, Island, Irsko, Lucembursko, Malta, Německo, Nizozemsko, Norsko, Portugalsko, Španělsko, Švédsko a Spojené království. V Rakousku bude stejnopohlavní manželství legální od 1. ledna 2019. Dále 12 evropských zemí legalizovalo registrované partnerství nebo jinou právní formu úpravy stejnopohlavního soužití: Andorra, Česko, Estonsko, Chorvatsko, Itálie, Kypr, Lichtenštejnsko, Maďarsko, Řecko,\nSlovinsko a Švýcarsko. San Marino uznává stejnopohlavní soužití pouze v imigračních záležitostech. Arménie uznává pouze stenopohlavní manželství uzavřené v cizině.\n\nNěkteré země, které legalizovaly stejnopohlavní manželství, mají zároveň i zákony o registrovaném partnerství. Jedná se o země Beneluxu, Francii, a Spojené království. Irsko, Německo a severské země po přijetí zákona o stejnopohlavních sňatcích registrované partnerství zrušily a nahradily jej manželstvím pro všechny. Stávající partnerství zůstávají stále platná a lze je měnit na manželství. Nové partnerství uzavřít nelze.\n\nStejnopohlavní manželství neuznává několik evropských zemí, ba dokonce jej má ústavně vymezené jako svazek jednoho muže a jedné ženy: Arménie, Bělorusko, Bulharsko, Černá Hora, Chorvatsko, Litva, Lotyšsko, Maďarsko, Moldavsko, Polsko, Srbsko, Slovensko a Ukrajina. Nicméně Arménie uznává stejnopohlavní manželství uzavřené v zahraničí a Chorvatsko a Maďarsko umožňují homosexuálním párům uzavřít registrované partnerství.\n\nV průběhu let řešil Evropský soud pro lidská práva několik případů týkajících se práva homosexuálních párů na uznání ze strany členských států Rady Evropy. Soud se shodl na tom, že Úmluva o ochraně lidských práv a základních svobod zavazuje členské země nějak uznávat stejnopohlavní soužití, ale ne zpřístupnit manželství párům stejného pohlaví.\n\nV kauze \"Schalk a Kopf vs. Rakousko\" (24. červen 2010) rozhodl Evropský soud pro lidská práva, že Úmluva o ochraně lidských práv a základních svobod nezavazuje členské státy legalizovat stejnopohlavní sňatky. Nicméně soud v tomto případu poprvé uznal právo stejnopohlavních párů na \"rodinný život\".\n\nV kauze \"Vallianatos a ostatní vs. Řecko\" (7. listopad 2013) rozhodl soud, že vynětí homosexuálních párů ze zákona o registrovaném partnerství a jeho omezení pouze na heterosexuální páry odporuje Úmluvě. Řecko přijalo v r. 2008 zákon o registrovaném partnerství pouze pro různopohlavní páry. Ten pak následně v r. 2005 rozšířilo i na stejnopohlavní páry.\n\n\"Oliari a ostatní vs. Itálie\" (21. červenec 2015) šel soud ještě dál a rozhodl, že členské státy jsou povinné právně uznávat stejnopohlavní svazky. Itálie tak měla porušovat Úmluvu, když neumožňovala homosexuálním párům úředně stvrdit své soužití. V r. 2016 pak přijala zákon o registrovaném partnerství. Toto rozhodnutí by se dalo považovat za precedent pro budoucí případy týkajících se 23 členských států, včetně britských, dánských a nizozemských teritorií, a území se sporným mezinárodním postavením (vyjma Kosova), které stále nerespektují právo stejnopohlavních párů na rodinný život.\n\nV kauze \"Chapin a Charpentier vs. Francie\" (9. červen 2016) potvrdil soud své rozhodnutí z kauzy obdobného charakteru \"Schalk a Kopf vs. Rakousko\", že znepřístupnění manželství párům stejného pohlaví neodporuje Úmluvě. V té době již Francie legalizovala stejnopohlavní manželství. Případ však pochází z r. 2004, kdy mohly homosexuální páry ve Francii uzavírat pouze Občanský pakt solidarity.\n\n Alderney: 21. února 2017 zamítla Politická a finanční komise Států Alderney návrh zákona legalizujícího stejnopohlavní manželství na ostrově. 16. května 2017 se komise rozhodla poslat vlastní návrh nového manželského ostrova Státům Alderney k hlasování. Očekává se, že bude trvat rok, než se zákon stane účinným.\n\n Severní Irsko: V únoru 2018 řekla tajemnice Severního Irska Karen Bradleyová, že by bylo možné, aby zákon legalizující sňatky párů stejného pohlaví v Severním Irsku přijal britský parlament. Konzervativní vláda Theresy Mayové na tato slova reagovala tak, že by všichni poslanci měli v případě předložení takového návrhu hlasovat podle svědomí. Návrh příslušného zákona byl prezentován ve Sněmovně lordů konzervativním křídlem 27. března 2018. Do Dolní sněmovny se pak dostal 28. března 2018 s podporou napříč celým politickým spektrem. Následující den byl puštěn do druhého čtení, které proběhne 11. května 2018.\n\n Litva 30. května 2017 přijal litevský jednomorový parlament Seimas návrh novely občanského zákoníku utvářející nový institut partnerského soužití dvou a více osob, jimž chce přiznat určitá majetková práva, ale ne status rodiny. Pro novelu hlasovalo 46 poslanců, 6 bylo proti a 17 se zdrželo. Nová legislativa se momentálně nachází ve fází dalších diskuzí a pozměňovacích návrhů. Za nejvíce spornou část se považuje ustanovení, podle něhož není účelem partnerského soužití založení rodiny a výchova dětí.\n\n Černá Hora: Černohorské ministerstvo pro lidská práva a práva menšin sepsalo návrh zákona o registrovaném partnerství, který by umožnil homosexuálním párům úředně stvrdit své soužití. Nicméně negarantoval by jim stejná práva a povinnosti, jako mají heterosexuální manželské páry.\n\n Evropská unie: Orgány Evropské unie se několikrát dohadovaly o vzájemném uznávání uzavřeného stejnopohlavního manželství nebo registrovaného partnerství v různých členských zemí z důvodu zajištění svobody pohybu všech občanů EU a jejich rodinných členů. Evropský soudní dvůr se bude v případě vzájemného uznávání stejnopohlavních svazků usnášet. Jeho rozhodnutí bude mít dopad na 18 členských států, které zatím nepřijaly žádný zákon institucionalizující stejnopohlavní svazky.\n\n Rumunsko: Vláda oznámila, že plánuje vypsat referendum o přijetí ústavního zákazu manželství párů stejného pohlaví koncem roku 2017 v reakci na úspěšnou občanskou iniciativu několika skupin proti stejnopohlavnímu manželství sdruženými pod Koalicí pro rodinu. Poslanecká sněmovna schválila iniciativu 9. května 2017.\n\nVeřejná podpora stejnopohlavního manželství v členských zemích EU změřená v průzkumu z r. 2015 byla největší v Nizozemsku (91 %), ve Švédsku (90 %), Dánsku (87 %), ve Španělsku (84 %), Irsku (80 %), Belgii (77 %), Lucembursku (75 %), Spojeném království (71 %) a ve Francii (71 %). Na Maltě došlo v poslední době k enormnímu nárůstu podpory z 18 % v r. 2006 na 65 % v r. 2015. Stejný trend byl zaznamenán v Irsku, kde podpora rovných sňatků dosáhla v r. 2015 80 % v porovnání s r. 2006, kdy činila pouhých 41 %.\n\nPo legalizaci stejnopohlavního manželství v Portugalsku v lednu 2010 se pro takovou změnu vyslovilo 52 % Portugalců. V r. 2008 podpořilo 58 % Norů novou definici manželství, která byla ten stejný rok navržená. 31 % bylo proti. V lednu 2013 se 54,1 % Italů vyslovilo pro sňatky osob stejného pohlaví. V průzkumu z konce ledna 2013 by 77,2 % Italů podpořilo registrované partnerství.\n\nV Řecku sice podpora stejnopohlavního manželství v letech 2006–2015 vzrostla o dvojnásobek, ale i tak stále zůstává nízká. V r. 2006 se 15 % respondentů vyslovilo pro legalizaci stejnopohlavního manželství v celé Evropě. V r. 2015 s touto možností souhlasilo 33 % Řeků.\n\nV Irsku podle průzkumu z r. 2008 podporovalo 84 % Irů registrované partnerství pro páry stejného pohlaví (a 58 % stejnopohlavní manželství). V r. 2010 by manželství pro všechny podpořilo 67 % respondentů. Do r. 2012 tato podpora vzrostla na 73 %. 22. května 2015 podpořilo v referendu 62,1 % voličů změnu irské ústavy, která definuje manželství jako svazek dvou osob, tedy i párů stejného pohlaví.\n\nPodle průzkumu z března 2013 uskutečněném společností Taloustutkimus podporovalo stejnopohlavní manželství 58 % Finů.\n\nV Chorvatsku se v průzkumu z listopadu 2013 59 % respondentů vyslovilo pro ústavní definici manželství jako svazku muže a ženy, zatímco 31 % bylo proti.\n\nV Polsku se v průzkumu z r. 2013 70 % respondentů neztotožnilo s představou registrovaného partnerství. Podle dalšího z února 2013 bylo 55 % Poláků proti a 33 % pro registrované partnerství párů stejného pohlaví.\n\nV Evropské unii je podpora nejnižší v Bulharsku, Lotyšsku, Polsku, Rumunsku, na Slovensku a v Litvě. Průměrná podpora stejnopohlavního manželství v 25 členských zemích EU (2006) byla 44 %, což je z hlediska předchozích výpočtů pokles z tehdejších 53 %. Příčinou této změny jsou nově příchozí sociálně konzervativní členové. In 2015, with 28 members, average support was at 61%.\n\n\n"}
{"id": "1261906", "url": "https://cs.wikipedia.org/wiki?curid=1261906", "title": "Pöttingové z Persingu", "text": "Pöttingové z Persingu\n\nPöttingové z Persingu jsou rakouský šlechtický rod připomínaný již ve 13. století, později vlastnili řadu statků v Čechách. V roce 1662 byli povýšeni do říšského hraběcího stavu, členové rodu v 17.-18. století zastávali vysoké posty v politice a církvi. V Čechách nechali postavit několik barokních zámků, většina z nich ale prošla pozdějšími úpravami, majetek Pöttingů navíc provázelo dlouhodobé zadlužení, takže až na několik výjimek (Habry se na svých sídlech udrželi jen krátce. Nejvýznamnějšími osobnostmi rodu byli vlivný císařský diplomat a dvořan František Eusebius (1627–1678), jeho bratranec Sebastian (1628–1689) byl pasovským biskupem. V 19. století vynikl olomoucký probošt Emanuel Pötting-Persing (1819–1898), mecenáš českého školství. Jeho jméno nese Pöttingova ulice v Olomouci, kde se nachází Střední zdravotnická škola, známá též jako Pöttingeum. Jméno rodu připomíná také název Pöttingovského paláce v Praze a usedlost Petynka, taktéž v Praze.\n\nRodina se připomíná od 13. století, za vlády Karla IV. získali rytířský stav, později vlastnili panství Persing v Dolním Rakousku. Sebastian (1542–1592) byl hofmistrem pasovského biskupa a jeho pět synů získalo v roce 1601 titul svobodných pánů. Nejstarší z nich Urban Pötting (1567–1648) byl komturem Řádu německých rytířů, císařským komořím a členem dvorské válečné rady. Po Bílé hoře usiloval o majetkové zisky z konfiskací v Čechách, nakonec obdržel statky v Kladsku (Wojbórz) a v roce 1637 byl jmenován dědičným purkrabím v Lienzi. Tento čestný titul užívali všichni potomci rodu až do 20. století. Styky Pöttingů s Čechami se datují do doby po Bílé hoře, například Urbanův bratr Bedřich Pötting (1577–1642) se v roce 1621 oženil s Kunhutou Eliškou ze Šternberka (1578–1631), dcerou Adama mladšího ze Šternberka. Další bratr Wolf Jiří získal v pobělohorských konfiskacích panství Lukavec.\n\nUrbanův další bratr Ortlieb (1575–1654) měl čtyři syny, z nichž dva dosáhli vysokého postavení v církvi. Sebastian (1628–1689) byl biskupem v Lavantu (1665–1673) a poté knížetem-biskupem v Pasově (1673–1689). Podílel se na dokončení katedrály sv. Štěpána v Pasově, podporoval jezuitský řád a proslul též jako mecenáš umění. Další bratr Volf Šebestián (1629–1709) byl v letech 1703–1709 velkopřevorem Maltézského řádu v Českém království. Nejstarší z bratrů Jan Šebestián (1626–1687) zastával různé úřady v zemské správě a především významně rozšířil majetek rodu v Čechách. Po rodu Verdugů zdědil panství Vintířov v severních Čechách (1650–1664), které prodal a vzápětí koupil v západních Čechách Rabštejn nad Střelou (1665), kde založil klášter servitů. Později koupil ještě Habry (1678), po matce zdědil Tupadly.\n\nBedřichův syn František Eusebius (1627–1678) byl důvěrníkem císaře Leopolda I., dlouholetým vyslancem ve Španělsku a rytířem Řádu zlatého rouna. Zemřel bez mužského potomstva a jeho majetek v Čechách (Rumburk) zdědil bratranec Jan Šebestián (1626–1687), který již předtím získal statky v Čechách a Rumburk prodal v roce 1681 Lichtenštejnům. V další generaci pak došlo k rozdělení rodu na starší a mladší větev. Bez potomstva zemřel Adolf Vojtěch (1671–1761), který nechal postavit zámek v Habrech (1718–1720). O tom, že se ve své době muselo jednat o výstavné sídlo, svědčí fakt, že v roce 1723 zde na své korunovační cestě do Prahy obědval císař Karel VI.\n\nMladší větev založil František Karel (1680–1755), který byl královským místodržícím, tajným radou, komořím a v letech 1720–1733 nejvyšším mincmistrem Českého království. Nechal postavit zámek v Rabštejně a Pöttingovský palác v Praze, výraznými úpravami tehdy prošel také zámecký areál v Tupadlech. Těmito aktivitami se ale zadlužil a již v roce 1714 prodal Rabštejn, v roce 1739 byly v dražbě prodány i Tupadly. Jeho syn Jan Adolf (1722-1809), c. k. tajný rada tudíž po otci převzal značně ztenčený majetek, v roce 1761 ale po strýci Adolfovi zdědil panství Habry, k němuž tehdy patřilo 20 vesnic. Krátce před smrtí však většinu statků prodal (1808), ponechal si jen Žáky, kde krátce předtím nechal postavit zámek. Již jeho synové Žáky prodali v roce 1815 a nejmladší z nich, c.k. major František Karel (1785–1850), za získané peníze koupil Kolinec v západních Čechách, kde inicioval výstavbu zámku. Nakonec ale i tento statek prodal (1838), šlo o poslední pozemkový majetek, který v Čechách Pöttingům patřil.\n\nNa počátku starší větve stál Jan Norbert (1678–1733) koupil v roce 1718 z pozůstalosti vymřelého rodu Švihovských z Rýzmberka zadlužené panství Nalžovy. Jeho syn Václav (1709–1760) byl c.k. komořím a dvorským radou, kolem roku 1745 nechal postavit zámek v Nalžovech, již v následující generaci ale Pöttingové Nalžovy prodali (1769). Náhradou za to koupil Jan Norbert (1735–1796) Dřevíkov se zámkem ve Svobodných Hamrech, i tento majetek jeho synové prodali (1801).\nV 19. století žila tato větev Pöttingů na zámku v Budišově u Třebíče, který sice nebyl jejich majetkem, ale díky spříznění s rodem Baratta-Dragono zde našli dlouhodobé zázemí. V Budišově je pohřben Norbert (1804-1882), který byl krajským komisařem v Chrudimi a místodržitelským radou. Jeho mladší bratři sloužili v armádě, z nich Jan Karel (1816–1892) dosáhl hodnosti polního podmaršála (1878). Nejmladší z bratrů Emanuel (1819–1898) byl jedním z nejvýznamnějších členů rodu. Jako katolický kněz byl proboštem kapituly v Olomouci a proslul svou podporou českého školství. Jím založený Ústav hraběte Pöttinga pro výchovu dívek je dodnes známý pod názvem Pöttingeum, dnes zde sídlí Střední zdravotnická škola. Také Emanuel Pötting je pohřben v Budišově.\nSyn generála Jana Karla Pöttinga Josef (1851–1919) byl posledním z rodu, kdo měl vazby k českým zemím. Byl právníkem, c.k. dvorním radou, radou moravského zemského místodržitelství a zemřel v Brně. Další potomstvo trvale přesídlilo do Rakouska.\n\n\n\n"}
{"id": "1261907", "url": "https://cs.wikipedia.org/wiki?curid=1261907", "title": "František Eusebius z Pöttingu", "text": "František Eusebius z Pöttingu\n\nFrantišek Eusebius hrabě z Pöttingu a Persingu (10. prosince 1627 – 29. prosince 1678) byl rakouský šlechtic ze starobylého rodu Pöttingů. Kariéru začal jako vysoký zemský úředník v Čechách, poté byl významným diplomatem v habsburských službách, nakonec zastával vysoké posty u císařského dvora ve Vídni. Proslul jako mecenáš umění a sběratel knih, byl též rytířem Řádu zlatého rouna. Mimo jiné vlastnil rozsáhlé statky v severních Čechách (Rumburk, Varnsdorf), v Praze nechal postavit letohrádek dodnes zvaný Petynka.\n\nJeho rodiči byli Bedřich Pötting z Persingu (1577–1642) a Kunhuta Eliška ze Šternberka (1578–1631). Studoval v Lovani, díky matce měl blízké vazby na českou šlechtu a ve velmi mladém věku se uplatnil ve správě Českého království. Od roku 1647 byl radou apelačního soudu, v letech 1649–1664 byl místokancléřem Českého království. Mezitím získal hodnost císařského komořího (1650) a tajného rady (1660), v letech 1650 a 1660 byl císařským komisařem na českém zemském sněmu.\n\nV letech 1663–1674 byl císařským vyslancem v Madridu, kde měl s ohledem na příbuzenské vztahy rakouských a španělských Habsburků důležitou úlohu, již v roce 1663 obdržel Řád zlatého rouna, krátce poté pomáhal zorganizovat sňatek španělské infantky Markéty Terezie s Leopoldem I. Ve Španělsku mimo jiné usnadnil přístup ke dvoru mladým šlechticům z habsburské monarchie na kavalírských cestách (Filip Zikmund z Ditrichštejna). I ze Španělska sledoval dění u vídeňského dvora a své postavení udržoval i za pomoci intrik, podporoval především svého švagra Ferdinand z Ditrichštejna. Pöttingův deník z té doby je dodnes důležitým pramenem i pro španělské historiky a byl vydán knižně. Post vyslance ve Španělsku byl velmi prestižní a Pötting se stal plnohodnotným členem španělského královského dvora a účastníkem společenských událostí. Přestože z Vídně pobíral paušální plat ve výši 34 000 zlatých, náklady na reprezentaci i jeho umělecké zájmy jej postupně přivedly do finančních nesnází. Kromě toho postupem doby cítil potřebu být blíž císařskému dvoru, takže v dubnu 1674 Španělsko opustil a vrátil se do Vídně.\n\nJiž v roce 1671 byl jmenován nejvyšším maršálkem císařského dvora, tehdy ale ještě pobýval ve Španělsku a v jeho nepřítomnosti jej zastupoval Ferdinand Bonaventura z Harrachu, fakticky se této funkce ujal až po návratu z Madridu v roce 1674.\n\nPoprvé se oženil v roce 1650 s Marií Margaretou Löblovou (†1658), dcerou dvorního rady a plukovníka vídeňské městské gardy Jana Kryštofa Löbla. Marie Margareta byla se svými sestrami spoludědičkou panství Rumburk a Varnsdorf s hradem Tolštejnem. Pötting skoupil za 92 000 zlatých podíly manželčiných sester a od roku 1656 byl samostatným majitelem Rumburku. Český inkolát obdržel již v roce 1652 a v roce 1653 dostal darem od císaře Ferdinanda III. panství Miličín na Benešovsku. Vlastnil také pozemky v Praze a v Břevnově po roce 1650 nechal postavit letohrádek, který po něm dodnes nese jméno Petynka.\n\nV roce 1662 s podporou císařovny Eleonory uzavřel druhý sňatek s Marií Sophií z Ditrichštejna (1652–1711), nejmladší dcerou knížete Maxmiliána z Ditrichštejna. Z tohoto manželství pocházely dvě děti, obě ale zemřely v kojeneckém věku. Po ovdovění se Marie Sophie v roce 1681 podruhé provdala za Václava Ferdinanda Lobkovice (1654–1697).\n\nJako vzdělaný aristokrat se širokým spektrem zájmů proslul především jako sběratel knih. Ve Španělsku za vlastní peníze i na náklady Leopolda I. soustředil unikátní sbírku knih. Z pozůstalosti markýze Cábregy zemřelého v roce 1671 zakoupil jeho knihovnu, která dodnes tvoří základ španělského knižního fondu Rakouské národní knihovny (jedná se o 5 000 svazků a řadu vzácných rukopisů). Pöttingova osobní sbírka knih byla po jeho smrti rozptýlena, většina ale zůstala v majetku rodu až do 19. století, řada vzácných exemplářů se dnes nachází například ve strahovské knihovně, knihovně Národního muzea nebo Národní knihovně. Výjimečně se některé knihy dostaly do Rakouské národní knihovny, ale také do Velké Británie nebo Kanady.\n\nV Rumburku založil kapucínský klášter a inicioval stavbu klášterního kostela sv. Vavřince, celý komplex byl ale dokončen až po jeho smrti. V nově vybudovaném klášteře byl vyčleněn prostor pro uložení knižní sbírky ze Španělska, k tomu ale nakonec nedošlo. Mimoto byl také donátorem jedné kaple na poutní cestě ze Staré Boleslavi do Prahy.\n\n"}
{"id": "1261910", "url": "https://cs.wikipedia.org/wiki?curid=1261910", "title": "René Müller", "text": "René Müller\n\nRené Müller [rené miler] (* 11. února 1959 Lipsko) je bývalý východoněmecký fotbalový brankář, reprezentant Východního Německa (NDR) a fotbalový trenér. Je považován za jednoho z nejlepších brankářů v historii NDR.\n\nZačínal v menším lipském klubu Aktivist Markkleeberg. V letech 1970–1990 byl hráčem Lokomotive Lipsko, kde se stal jednou z legend klubu. S mužstvem třikrát vyhrál východoněmecký pohár (1980/81, 1985/86 a 1986/87), ve východoněmecké lize se s ním umístil nejlépe na 2. místě (1985/86 a 1987/88). Velkým úspěchem bylo rovněž finále Poháru vítězů pohárů v sezoně 1986/87.\n\nDvakrát se stal východoněmeckým fotbalistou roku (1986 a 1987).\n\nV reprezentačním A-mužstvu NDR odehrál celkem 46 utkání, což jej řadí historicky na 2. místo mezi brankáři za Jürgenem Croyem. Debutoval 15. února 1984 v Athénách proti domácímu Řecku (výhra 3:1), naposled reprezentoval 12. dubna 1989 v Magdeburgu v kvalifikačním utkání na MS 1990 proti Turecku (prohra 0:2).\n\nV evropských pohárech odehrál celkem 39 utkání. Devatenáct startů si připsal v Poháru vítězů pohárů (1981–1987; 1981/82: 8 startů/0 branek, 1986/87: 9/0, 1987/88: 2/0), dvacetkrát nastoupil v Poháru UEFA (1982–1988; 1982/83: 2/0, 1983/84: 6/0, 1984/85: 4/0, 1985/86: 4/0, 1988/89: 4/0).\n\nPo skončení hráčské kariéry se stal trenérem. Byl jak hlavním trenérem, tak trenérem brankářů.\n\n"}
{"id": "1261931", "url": "https://cs.wikipedia.org/wiki?curid=1261931", "title": "Mistrovství Evropy v zápasu řecko-římském 2007", "text": "Mistrovství Evropy v zápasu řecko-římském 2007\n\nMistrovství Evropy v zápasu v řecko-římském za rok 2007 proběhlo v Zimním paláci sportu v Sofii, Bulharsko ve dnech 19.-20. dubna 2007.\n\n\n\n\n"}
{"id": "1261932", "url": "https://cs.wikipedia.org/wiki?curid=1261932", "title": "Mistrovství Evropy v krasobruslení 2017", "text": "Mistrovství Evropy v krasobruslení 2017\n\nMistrovství Evropy v krasobruslení 2017 byl 109. ročník soutěže evropských krasobruslařů organizovaný Mezinárodní bruslařskou unií (ISU) pro sezónu 2016-17. Odehrával mezi 25. až 29. lednem 2017 v ostravské Ostravar aréně. Soutěže probíhaly ve čtyřech kategoriích – muži, ženy, sportovní dvojice a taneční páry.\n\nJednalo se o jednu z největších sportovních událostí roku 2017 v České republice a o největší událost v Moravskoslezském kraji.\n\nMistrovství Evropy v krasobruslení 2017 bylo první mistrovství evropy konající se na Moravě a šesté na českém území. Předtím se mistrovství evropy konaly v letech 1934, 1937, 1948, 1988, 1999 v Praze a v roce 1928 v Opavě. Ostrava již předtím hostila juniorské Grand Prix.\n\nPořadatelství bylo Ostravě přiděleno v roce 2014 Mezinárodní bruslařskou unií v Dublinu. Ostrava a Český krasobruslařský svaz (ČKS) usilovali o přidělení šampionátu již od roku 2010, nejvíce v roce 2016 kdy ale uspěla Bratislava.\n\n"}
{"id": "1261935", "url": "https://cs.wikipedia.org/wiki?curid=1261935", "title": "Kyle Busch", "text": "Kyle Busch\n\nKyle Thomas Busch (* 2. května 1985, Las Vegas) je americký automobilový závodník a šampión sérií Monster Energy Cup a Xfinity v rámci závodů NASCAR. Jezdí ve voze značky Toyota s číslem 18 za tým Joe Gibbs Racing v Monster Energy Cup Series a Xfinity Series a s vlastním vozem v Gander Outdoors Truck Series. Je vlastníkem týmu Kyle Busch Motorsports, který se účastní závodů v sérii Gander Outdoors Truck a Kyle zde působí jako vyhledávač mladých talentovaných jezdců.\n\nKyle je mladší bratr Kurta Busche, šampióna NASCAR z roku 2004. V současnosti je držitelem několika rekordů napříč všemi třemi nejvyššími sériemi závodů NASCAR jako například 24 vítězství za sezónu (2010) nebo celkový počet 208 vítězství, čímž odsunul dosavadního krále NASCAR, Richarda Pettyho (200 vítězství), v historických tabulkách na druhé místo. Dále drží rekord v počtu vítězství za sezónu v Xfinity Series, kde v roce 2010 vyhrál 13 závodů a také má v této sérii největší počet vítězství (96). Vlastní rekord v počtu vítězství v sérii Gander Outdoors Truck (56), čímž překonal dosavadního leadera, Rona Hornadayho, Jr. (51 vítězství), a je držitelem celkem 13 tzv. weekend sweepů, protože se mu 13krát v kariéře povedlo vyhrát všechny závody během jednoho víkendu, které se jely na stejné trati. Dále je to jediný jezdec, který dokázal vyhrát v každé ze tří nejvyšších sérií aspoň 50 závodů. V roce 2019 dokázal vyrovnat rekord Morgana Shepherda v podobě 11 top 10 dojezdů v řadě od začátku sezóny.\n\nV roce 2006 se stal nejmladším účastníkem, který se kdy dokázal dostat do playoff Chase for the Cup (playoff se starými pravidly). Je prvním jezdcem, kterému se podařilo zvítězit s vozem značky Toyota v nejvyšší sérii Sprint Cup (dnes a dále Monster Energy Cup) v závodě na trati Atlanta Motor Speedway v roce 2008 a prvním, který s tímto vozem získal titul šampióna v roce 2015. Dále je jediným jezdcem, který kdy dokázal vyhrát čtyři po sobě jdoucí jarní závody na trati Richmond Raceway (2009-2012) a je to také inaugurační vítěz vůbec prvního závodu série Sprint Cup na trati Kentucky Speedway z roku 2011. V roce 2008 se stal prvním jezdcem, který kdy v historii všech tří nejvyšších sérií odjel 3 závody na 3 různých tratích ve 3 různých sériích pro 3 různé týmy během 3 dnů (V Cupu na Pocono Raceway, v Xfinity na Nashville Superspeedway a v Trucích na Texas Motor Speedway).\n\nJe jedním z pouhých 5 jezdců, kteří kdy dokázali získat titul v nejvyšší sérii Monster Energy Cup a v sérii Xfinity a v roce 2005 se stal teprve 14. jezdcem, který kdy dokázal vyhrát alespoň jeden závod ve třech nejvyšších sériích NASCAR. Spolu s Mattem Kensethem, Bradem Keselowskim a Martinem Truexem, Jr. je jediný jezdec, který v 21. století dokázal v závodě nejvyšší série Monster Energy Cup vést více než 400 kol (konkrétně 415 kol v kuse na trati Bristol Motor Speedway). V roce 2009 se stal prvním jezdcem historie, který dokázal vyhrát dva závody NASCAR v jeden den (závody série Camping World Truck a Nationwide na trati Auto Club Speedway). Stal se také prvním jezdcem, který kdy vyhrál všechny tři závody během jednoho závodního víkendu a to hned dvakrát (v roce 2010 a 2017 na trati Bristol Motor Speedway). Je také jedním z pouhých tří jezdců, kteří kdy dokázali vyhrát závod nejvyšší série Monster Energy Cup v den svých narozenin, když v roce 2009 zvítězil na trati Richmond Raceway. V roce 2018 se mu jako prvnímu jezdci v historii povedlo vyhrát na všech tratích v sérii Monster Energy Cup, kde kdy startoval (5 a více startů).\n\nKyle Busch dostal první závodní lekce ve věku 6 let, kdy řídil motokáru v sousedství Las Vegas. Nemohl dosáhnout na pedály, proto se jeho otec Tom Busch staral o pedály a Kyle držel volant. Jak vyrůstal, pracoval v garáži spolu se svým otcem a starším bratrem Kurtem Buschem. Ve věku 10 let se stal šéfmechanikem \"trpasličího týmu\" jeho bratra.\n\nSvou závodní kariéru začal krátce po svých 13. narozeninách v roce 1998. V letech 1999 až 2001 vyhrál více než 65 závodů v závodech legendárních vozů, získal 2 tituly na Bullringu poblíž trati Las Vegas Motor Speedway a poté se přesunul do série Late Model. V roce 2001 v ní nasbíral 10 vítězství na Bullringu.\n\nVe věku 16 let začal působit v sérii Craftsman Truck (dnes a dále Gander Outdoors Truck), kde se ujal Fordu týmu Roush-Fenway Racing s číslem 99 jako náhradník za propuštěného Nathana Haseleua. Debutoval na trati Indianapolis Raceway Park, kde ve svém prvním závodě skončil na 9. místě. Ve svém 2. závodě na trati Chicago Motor Speedway dokonce vedl závěrečná kola, ale došlo mu palivo 12 kol před cílem.\n\nKyle Busch byl nejrychlejší v tréninku na závod na trati Auto Club Speedway, jenže se později dozvěděl, že nemůže startovat v závodech, které jsou sponzorované tabákovými výrobky do té doby, dokud mu nebude 18 let. Závod formulí série CART na Auto Club Speedway, který se jel ve stejný víkend, byl totiž sponzorován cigaretami Marlboro. Tim Woods III tedy nahradil Kyla Busche ve voze číslo 99. Celkem za sezónu 2001 odstartoval Kyle Busch 6 závodů a dvakrát dokázal dojet na 9. místě.\n\n6 týdnů po incidentu zvedlo pro sezónu 2002 vedení NASCAR minimální věk závodníků na 18 let, aby se incident z předchozího roku nemohl opakovat. Pro Kyla Busche to znamenalo dočasný konec a začal závodit v American Speed Association, kde v roce 2002 skončil na 8. místě v průběžném bodování.\n\nVe stejném roce Kyle Busch úspěšně odmaturoval o rok dříve s vyznamenáním na střední škole v Durangu v Las Vegas, aby se mohl plně soustředit na svou závodní kariéru. Na závěr sezóny v sérii ARCA odjel jeden závod pro WP Motorsports v Chevroletu číslo 22 na trati Charlotte Motor Speedway, kde skončil na 12. místě.\n\nKyle Busch vstoupil do sezóny 2003 jako vývojový jezdec týmu Hendrick Motorsports. V něm odjel v sérii ARCA RE/MAX 7 závodů a získal 2 vítězství na trati Nashville Superspeedway a Kentucky Speedway.\n\nJakmile v květnu oslavil své 18. narozeniny, mohl se vrátit ke své předčasně ukončené kariéře v NASCAR. Odjel 7 závodů v Busch Series (dnes a dále Xfinity Series) v Chevroletu číslo 87 pro tým NEMCO Motorsports, ve kterých dokázal dvakrát dojet na 2. místě.\n\nKyle Busch začal svou sezónu 2004 účastí v sérii ARCA RE/MAX v závodě na trati Daytona International Speedway, který dokázal vyhrát. Poté začal svou první plnou sezónu v Busch Series, ve které nahradil Briana Vickerse v Chevroletu číslo 5. Své první Pole Position dokázal získat v 5. závodě sezóny na trati Darlington Raceway a své první vítězství získal na trati Richmond International Raceway. Později v sezóně dokázal vyhrát další 4 závody na tratích Charlotte Motor Speedway, Kentucky Speedway, Indianapolis Raceway Park a Michigan International Speedway, čímž vyrovnal dosavadní rekord Grega Biffla, který v roce 2001 také dokázal vyhrát 5 závodů ve své první plné sezóně. V průběžném bodování skončil na 2. místě za Martinem Truexem, Jr.\n\nVe stejném roce se také uskutečnil jeho debut v nejvyšší sérii Nextel Cup v Chevroletu číslo 84 pro tým Hendrick Motorsports. Pokusil se kvalifikovat do 9 závodů, uspěl v 6 závodech a jeho nejlepší dojezd bylo 24. místo na trati Auto Club Speedway.\n\nV říjnu 2004 bylo oznámeno, že Kyle Busch začne jezdit od roku 2005 na plný úvazek v nejvyšší sérii Nextel Cup pro tým Hendrick Motorsports jako náhradník za Terryho Labonteho v Chevroletu číslo 5. Ve své první plné sezóně dokázal zvítězit na trati Auto Club Speedway a stal se tak nejmladším vítězem závodu, když předchozí rekord Donalda Thomase překonal o pouhé 4 dny. Na konci sezóny dokázal zvítězit ještě na trati Phoenix International Raceway a svou první plnou sezónu zakončil 20. místem v průběžném bodování spolu s titulem Nejlepší nováček roku. Stal se také nejmladším vítězem Pole Position, když si v únoru vyjel první místo v kvalifikaci na závod Auto Club 500 na trati Auto Club Speedway.\n\nKyle Busch se také účastnil několika závodů v sériích Busch a Craftsman Truck. V Busch Series pro Hendrick Motorsports odstartoval 14 závodů a zvítězil na trati Charlotte Motor Speedway. V Craftsman Truck Series odstartoval 11 závodů pro tým Billy Ballew Motorsports a zvítězil třikrát na tratích Charlotte Motor Speedway, Dover International Raceway a Atlanta Motor Speedway.\n\nV roce 2006 získal Kyle Busch jedno vítězství v nejvyšší sérii Nextel Cup na trati New Hampshire Motor Speedway díky správně zvolené strategii se šetřením paliva. Dokázal se také poprvé kvalifikovat do playoff Chase for the Cup jakožto nejmladší účastník, kterému se to do té doby podařilo. Sezónu zakončil 10. místem v průběžném bodování.\n\nOpět se zúčastnil i závodů v sériích Busch a Craftsman Truck. V sérii Busch odjel 34 závodů, dokázal zvítězit na trati Bristol Motor Speedway a skončil na 7. místě v průběžném bodování. V sérii Craftsman Truck odjel 7 závodů a zvítězil na trati Charlotte Motor Speedway.\n\nV roce 2007 se Kyle Busch stal prvním jezdcem, který dokázal zvítězit v novém a bezpečnějším typu závodního vozu, tzv. vůz zítřka (Car of Tomorrow). Zvítězil na trati Bristol Motor Speedway, ale po závodě trochu zkritizoval nový vůz, že za moc nestojí. Toto vítězství bylo již 200. v rámci všech tří nejvyšších sériích NASCAR pro tým Hendrick Motorsports a také 600. vítězství pro značku Chevrolet. Během druhého závodu na trati Texas Motor Speedway se Kyle Busch prostě a jednoduše na závod po nehodě vykašlal a odešel bez toho, aniž by o tom informoval svůj tým. Dale Earnhardt, Jr. tedy musel závod dokončit za něj jako náhradník. Během závodu na trati Talladega Superspeedway v Busch Series měl Kyle Busch nehodu, ve které se převrátil sedmkrát přes střechu a jeho bezpečnostní zařízení HANS dokonce prasklo. Jezdec odešel z nehody po svých a nezraněn. Během exhibičního závodu All-Star Challenge na trati Charlotte Motor Speedway dostal Kyle Busch smyk a vyřadil ze závodu jak sebe, tak svého staršího bratra Kurta Busche. Oba bratři byli na sebe dost naštvaní a nepromluvili spolu až do dne Díkuvzdání, kde jim při společné večeři jejich babička promluvila do duše. V červnu bylo oznámeno, že Kyle Busch v příští sezóně nebude jezdit za tým Hendrick Motorsports. Jeho náhradníkem se stal Dale Earnhardt, Jr. Během závodu Pepsi 400 na trati Daytona International Speedway skončil Kyle Busch těsně druhý ve foto finiši o pouhých 0,005 sekundy za vítězným Jamiem McMurraym. V srpnu Kyle Busch oznámil, že od sezóny 2008 bude jezdit pro tým Joe Gibbs Racing v Toyotě číslo 18 jako náhradník za J. J. Yeleyho.\n\nKyle Busch se také zúčastnil jako každý rok i několika závodů série Busch a Craftsman Truck. V sérii Busch odstartoval 19 závodů a vyhrál 4 závody na tratích Daytona International Speedway, Richmond International Raceway, Kansas Speedway a Phoenix International Raceway. V sérii Craftsman Truck odstartoval 11 závodů a nasbíral 2 vítězství na tratích Atlanta Motor Speedway a Phoenix International Raceway.\n\nKyle Busch začal své působení v Joe Gibbs Racing jako jezdec, který vedl nejvíc kol (86) v 50. ročníku slavné Daytony 500, kde skončil na 4. místě. Následující závod na trati Auto Club Speedway dokončil taktéž na 4. místě a stal se poprvé v kariéře vedoucím mužem průběžného bodování. A nejen to, po dvou druhých místech z prvních dvou závodů v Nationwide Series a druhém a prvním místu z prvních dvou závodů v Craftsman Truck Series málem vedl průběžné bodování ve všech třech nejvyšších sérií NASCAR najednou (byl první ve Sprint Cupu, druhý v Nationwide Series a první v Craftsman Truck Series). V závodě na trati Atlanta Motor Speedway získal své první vítězství pro tým Joe Gibbs Racing stejně jako první vítězství pro značku Toyota v nejvyšší sérii Sprint Cup. V závodě na trati Richmond International Raceway dostal Kyle Busch lehký smyk a 3 kola před koncem závodu poslal miláčka diváků, Dala Earnhardta, Jr., do zdi. Tento incident zapříčil to, že se z Kyla Busche stal největší záporák celé sezóny 2008 a při každé příležitosti ho diváci nenáviděli tak moc, jak jen dokázali.\nZákladní část sezóny 2008 byla pro Kyla Busche velmi úspěšná. Na špici průběžného bodování se udržel po dobu 16 závodů po sobě s pohodlným náskokem přes 200 bodů a zvítězil celkem v 8 závodech (V Atlantě, Talladeze, Darlingtonu, Doveru, Sonomě, Daytoně, Chicagolandu a Watkins Glen). Ve druhém závodě na Bristol Motor Speedway vedl Kyle Busch 415 z 500 kol, ale byl odstrčen z cesty Carlem Edwardsem, který dokázal závod vyhrát. Kylu Buschovi se to moc nelíbilo a začal po skončení závodu narážet do Edwardsova vozu. Ten mu to oplatil posláním do smyku a oba pánové dostali za tento incident podmínku.\n\nKyle Busch vstoupil do playoff Chase for the Cup jako vedoucí muž, ale 34. místo z prvního závodu na trati New Hampshire Motor Speedway, poslední 43. místo ze závodu na trati Dover International Speedway a 28. místo ze závodu na trati Kansas Speedway ho definitivně vyřadily z boje o titul. Z náskoku 30 bodů a vedení průběžného pořadí se tak během tří závodů stala ztráta -311 bodů a poslední 12. místo. Kyle Busch tuto obrovskou ztrátu dokázal stáhnout alespoň na 10. místo po posledním závodě sezóny na trati Homestead-Miami Speedway.\n\nJak už bylo zvykem u týmu Hendrick Motorsports, ani s týmem Joe Gibbs Racing Kyle Busch nepřestal jezdit v sérii Nationwide (dříve Busch) a pro tým Billy Ballew Motorsports opět jezdil v sérii Craftsman Truck. V sérii Nationwide odjel 30 závodů a společně s jeho týmovými kolegy Dennym Hamlinem, Joeym Loganem a Tonym Stewartem získal titul vlastníků pro svůj tým v Toyotě číslo 20. Sám Kyle Busch dokázal za těch 30 závodů zvítězit hned desetkrát (v Texasu, Phoenixu, Mexico City, Charlotte, Chicagolandu, Indianapolis Raceway Parku, Fontaně, Doveru, Charlotte a Texasu), čímž vyrovnal rekord Sama Arda, který v roce 1984 také vyhrál 10 závodů. Nejezdil pouze pro Joe Gibbs Racing, ale i pro slabší tým Todd Braun Racing s Toyotou číslo 32, ve které zvítězil v Charlotte a i pro ještě slabší tým D'Hondt Motorsports s Toyotou číslo 92, se kterou na trati Watkins Glen International dojel na 2. místě.\n\nV sérii Craftsman Truck odjel 18 z 25 závodů opět pro tým Billy Ballew Motorsports, se kterým zvítězil ve 3 závodech ve Fontaně, Atlantě a Bristolu. Za celou sezónu tedy Kyle Busch odstartoval neskutečných 84 závodů a 21 z nich vyhrál, čímž výrazně překonal dosavadní rekord Kevina Harvicka, který v roce 2006 vyhrál 14 závodů napříč všemi 3 nejvyššími divizemi NASCAR (5 vítězství v Nextel Cupu a 9 vítězství v Busch Series).\n\nKyle Busch začal sezónu 2009 vítězstvím ve kvalifikačním závodě na slavnou Daytonu 500. Během závodu Daytona 500 opět vedl nejvíc kol (88), ale kvůli bouračce závod nedokončil. Následující týden se stal prvním jezdcem v historii, který kdy dokázal vyhrát 2 závody NASCAR na stejné trati v jeden den, když odpoledne zvítězil v závodě série Craftsman Truck a večer v závodě série Nationwide. Na tato vítězství navázal Kyle Busch vyhranými závody Sprint Cupu v Las Vegas a Bristolu.\n2. května se stal teprve druhým jezdcem historie po Calu Yarboroughovi, který dokázal zvítězit v nejvyšší sérii Sprint Cup v den svých narozenin v závodě na trati Richmond International Raceway. V závodě Coke Zero 400 na trati Daytona International Speedway se Kyle Busch v posledním kole zapletl do velké havárie, kterou sám způsobil blokováním vozů za sebou. Jezdci se nic nestalo. Kyle Busch poté ve druhém závodě na trati Bristol Motor Speedway získal své 4. vítězství v sezóně. Do playoff Chase for the Cup se ale nedostal, k postupu mu chybělo na posledního Briana Vickerse pouhých 8 bodů. Chuť si tedy trochu spravil během závodů playoff, které oproti minulé sezóně nebyly tak hrozné a stačily by mu teoreticky na 5. místo v průběžném bodování, pokud by byl účastníkem. A poslední hořkou pilulku musel spolknout při závodě na trati Texas Motor Speedway, kde mu 3 kola před cílem došlo palivo a naděje na vůbec první historický tzv. weekend sweep zhasly (Kyle Busch vyhrál závody série Camping World Truck a Nationwide Series v Texasu). Sezónu zakončil jako nejlepší jezdec mimo playoff na 13. místě.\n\nKyle Busch se v sérii Nationwide rozhodl jet všechny závody o titul. V průběhu celé sezóny patřil téměř vždy mezi nejrychlejší, kteří v každém závodě vedli spoustu kol a bojovali o vítězství. Za celou sezónu nasbíral 9 vítězství na tratích ve Fontaně, Texasu, Richmondu, Nashvillu, Loudonu, Gateway, Charlotte, Texasu a Homesteadu. Od 7. závodu sezóny na trati Phoenix International Raceway vedl průběžné bodování a vedení si udržel až do úplného konce. Startem a vítězstvím v posledním závodě sezóny na trati Homestead-Miami Speedway získal svůj první titul v NASCAR a poprvé od roku 1983 dokázal někdo kromě Sama Arda vyhrát poslední závod sezóny a zároveň získat i titul.\n\nV sérii Craftsman Truck startoval v 15 závodech naposledy pro tým Billy Ballew Motorsports a nasbíral 7 vítězství na tratích ve Fontaně, Atlantě, Bristolu, Chicagolandu, Loudonu, Talladeze a Texasu. Dokonce dokázal zvítězit v 5 závodech po sobě, ve kterých startoval. Od příští sezóny se totiž rozhodl založit vlastní tým a závodit pro něj. Za celou sezónu dokázal Kyle Busch překonat svůj vlastní rekord 84 závodů ve všech třech nejvyšších sérií NASCAR z minulého roku, který navýšil na číslo 86 a málem i vyrovnal svůj předešlý rekord 21 vítězných závodů (zvítězil dvacetkrát) taktéž z minulého roku.\n\nKyle Busch se také ukázal v jednom závodě série Camping World East Series (dnes K&N Pro Series East) na trati Iowa Speedway. Ve svém prvním startu dokázal z Pole Position zvítězit.\n\n11. prosince 2009 Kyle Busch oznámil, že bude v sezóně 2010 jezdit pro svůj vlastní tým Kyle Busch Motorsports v sérii Camping World Truck (dříve Craftsman Truck). Plán byl takový, že se nasadí dvě Toyoty s čísly 18 (pro Kyla Busche a Briana Icklera) a 56 (pro Taylera Malsama na plný úvazek). Jenže nastaly komplikace, Ickler a Malsam dostali nabídku jezdit v Nationwide Series a finanční problémy donutily Kyla Busche zrušit tým s číslem 56 po pár závodech. Náhradníky pro Toyotu s číslem 18 se tedy stali Johnny Benson, Jr. a Kasey Kahne.\n21. srpna 2010 se Kyle Busch stal vůbec prvním jezdcem v historii NASCAR, který kdy dokázal zvítězit ve všech 3 závodech během jednoho závodního víkendu. Povedlo se mu to na trati Bristol Motor Speedway, kde vyhrál ve středu závod série Camping World Truck, v pátek závod série Nationwide a v sobotu závod nejvyšší série Sprint Cup. Kyle Busch byl nazván \"debílkem\" Bradem Keselowskim během představování jezdců na závod nejvyšší série Sprint Cup v Bristolu, kterého Kyle Busch poslal do smyku v závodě série Nationwide poté, co se ho údajně on pokusil úmyslně vyřadit ze závodu.\n\n7. listopadu 2010 během závodu na trati Texas Motor Speedway se Kyle Busch dostal do smyku a po zastávce v boxech jel úmyslně rychleji, než je povoleno, aby neztratil kolo. Vedení závodu nemohlo jeho přestupek ignorovat a dostal penalizaci. Kyle Busch během penalizace ukázal prostředníček směrem k jednomu z mužů, co kontrolují zastávky v boxech. Za tohle gesto byl penalizován ztrátou 2 kol a později dostal ještě pokutu 25 tisíc dolarů spolu s podmínkou do konce roku. Kyle Busch poté zakončil sezónu 2010 se 3 výhrami v Richmondu, Doveru a Bristolu a na 8. místě v průběžném bodování.\n\nV sérii Nationwide opět padaly rekordy. Kyle Busch odstartoval ve 29 závodech, nasbíral rekordních 13 vítězství na tratích ve Fontaně, Phoenixu, Texasu, Doveru, Charlotte, Loudonu, Chicagolandu, Indianapolis Raceway Parku, Iowě, Bristolu, Doveru, Fontaně a Homesteadu, čímž překonal svůj vlastní rekord z roku 2008 a také rekord Sama Arda. Navzdory tomu, že vynechal 6 závodů, se stejně dokázal umístit na 3. místě v průběžném bodování a zařídil pro Toyotu s číslem 18 titul vlastníků (už 3. titul vlastníků pro tým Joe Gibbs Racing v řadě).\n\nV sérii Camping World Truck startoval v 16 závodech, nasbíral zde 8 vítězství v Nashvillu, Charlotte, Bristolu, Chicagolandu, Loudonu, Talladeze, Texasu a Homesteadu a dokázal získat titul vlastníků pro Toyotu s číslem 18 ve svém prvním roce působení v novém týmu, což se ještě nikdy nikomu nepovedlo v historii celé série. Také se mu povedlo vyhrát závod v Talladeze ve velmi těsném foto finiši, ve kterém zvítězil o pouhých 0,002 sekundy před Aricem Almirolou.\n\nBěhem druhého závodního víkendu na trati Phoenix International Raceway zvítězil Kyle Busch v závodech série Camping World Truck a Nationwide. V závodě série Nationwide dokonce vedl poprvé v kariéře úplně všechna kola a byl opět blízko dalšímu tzv. weekend sweepu. Do té doby, dokud ho 9 kol před cílem závodu Sprint Cupu nepředjel Jeff Gordon a nedojel si pro vítězství. Kyle Busch si později během závodního víkendu na trati Bristol Motor Speedway spravil chuť, když vyhrál jak závod série Nationwide, tak závod nejvyšší série Sprint Cup. Na trati Richmond International Raceway dokázal vyhrát už svůj 3. jarní závod v řadě.\nBěhem závodního víkendu na trati Darlington Raceway se Kyle Busch dostal do křížku s Kevinem Harvickem poté, co ho údajně úmyslně poslal do smyku, když nad svým vozem ztratil lehce kontrolu. Oba pánové dostali pokutu 25 tisíc dolarů a dostali podmínku na 4 závody. Během závodu O'Reilly Auto Parts 250 na trati Kansas Speedway v sérii Camping World Truck se údajně dostal Kyle Busch do potyčky s Richardem Childressem poté, co lehce popostrčil Childressův Chevrolet s číslem 22 po dojetí závodu. Podle očitých svědků dokonce Richard Childress Kyla Busche fyzicky napadl a podle jeho slov bude brát každé další lehké poškození jeho vozů velmi osobně. Richard Childress dostal za tento incident pokutu 150 tisíc dolarů spolu s podmínkou do konce roku. Kyle Busch se bránil, že chtěl jen přátelsky pogratulovat vítěznému vozu.\n\nKyle Busch dokázal vyhrát vůbec první závod nejvyšší série Sprint Cup na trati Kentucky Speedway a pro 4. vítězství sezóny si dojel na trati Michigan International Speedway. Tímto vítězstvím si jako první zajistil účast v playoff Chase for the Cup.\n\nBěhem závodu O'Reilly 200 na trati Bristol Motor Speedway byl Kyle Busch poslán do zdi Elliottem Sadlerem. Kyle Busch využil čekání na žlutou vlajku a počkal na Elliotta Sadlera, až ho o kolo předjede, aby mu oplatil předešlý kontakt. Později se nechal slyšet, že ho Sadler úmyslně vyřadil proto, že je to jezdec týmu Kevin Harvick Incorporated v Nationwide Series. Elliott Sadler a Kevin Harvick ale popřeli fakt, že svoje problémy tahají i do jiných sérií.\n\nO 2 dny později dokázal Kyle Busch v sérii Nationwide vyhrát už svůj 50. závod a překonal tak dosavadní rekord Marka Martina se 49 vítězstvími. Aby toho nebylo málo, jeho 50. vítězství mělo rozestup pouhých 0,019 sekundy před druhým Joeym Loganem, týmovým kolegou.\n\n4. listopadu 2011 při závodě série Camping World Truck na trati Texas Motor Speedway se Kyle Busch dostal do konfliktu s veteránem série, Ronem Hornadaym, Jr. Ron Hornaday, Jr. se vyhýbal pomalejšímu vozu Johnnyho Chapmana, ale došlo ke kontaktu s Kylem Buschem a oba se lehce otřeli o zeď. Kylu Buschovi poté doslova ruply nervy a natlačil vůz Rona Hornadayho, Jr. do zdi, čímž ukončil své naděje na vítězství v závodě a Hornadayho naděje na titul šampióna. Vedení závodu okamžitě stáhlo Toyotu s číslem 18 ze závodu za agresivní řízení. Ron Hornaday, Jr. se vyjádřil, že pokud nebude Busch suspendován, bude na něho čekat u něj doma.\n\nNásledující den bylo oznámeno, že Kyle Busch má přísný zákaz startovat v dalších závodech závodního víkendu (v závodech série Nationwide a nejvyšší série Sprint Cup). Denny Hamlin nahradil Kyla Busche v Toyotě s číslem 18 v sérii Nationwide a Michael McDowell v Toyotě číslo 18 v sérii Sprint Cup. Jednalo se teprve o druhý podobný incident. V roce 2002 byl za agresivní řízení ze závodu na trati Martinsville Speedway v sérii Craftsman Truck stažen Kevin Harvick, který doslova prohlásil, že Coye Gibbse \"zabije\". A o chvíli později ho úmyslně poslal do smyku. Dostal stejný trest jako Kyle Busch, protože byl v podmínce.\n\nToto rozhodnutí eliminovalo teoretickou šanci Kyla Busche na titul ve Sprint Cupu. Kyle Busch se poté omluvil za své chování a sám přiznal, že to byl krok zpět. Jako kompenzaci nabídl Ronu Hornadaymu, Jr. jeho Toyotu s číslem 18, se kterou by mohl jezdit příští rok o titul, protože Hornadayho současný tým Kevin Harvick Incorporated po roce 2011 končí své působení v této sérii. Ron Hornaday, Jr. tuto nabídku odmítl, protože má dlouhodobý vztah k Chevroletu.\n\n7. listopadu 2011 dostal Kyle Busch pokutu 50 tisíc dolarů, dostal podmínku do konce roku a také varování, že jestli ještě něco provede do konce sezóny, bude s okamžitou platností suspendován na dobu neurčitou.\n\n10. listopadu 2011 bylo oznámeno, že M&M's (Kylův dlouholetý a primární sponzor v sérii Sprint Cup) odmítá sponzorovat někoho, kdo se neumí chovat. Kyle Busch dokonce nějakou dobu uvažoval o tom, že úplně vynechá všechny zbývající závody do konce sezóny (jako náhradník byl už připraven Aric Almirola), ale nakonec se rozhodl spolu se sekundárním sponzorem Interstate Batteries dokončit sezónu. V sérii Nationwide ale nebyl Kylův hlavní sponzor Z-Line Designs stejně vstřícný jako Interstate Batteries. Požadoval okamžité ukončení smlouvy s Buschem a aby už do konce sezóny nestartoval v žádném závodě série Nationwide.\n\nKyle Busch tak zakončil sezónu 2011 s celkem 4 výhrami a 12. místem v průběžném bodování nejvyšší série Sprint Cup. V sérii Nationwide vyhrál z 20 startů 8 závodů (Phoenix, Bristol, Fontana, Talladega, Darlington, Loudon, Bristol a Richmond) a v sérii Camping World Truck zvítězil šestkrát z 16 startů (Phoenix, Nashville, Dover, Charlotte, Kentucky, Loudon).\n\nKyle Busch začal sezónu 2012 velkým oznámením, že v Nationwide Series nebude tento rok jezdit pro Joe Gibbs Racing, ale pro svůj vlastní tým Kyle Busch Motorsports, který se rozhodl expandovat. Dále oznámil, že se spolu se svým bratrem Kurtem Buschem budou střídat v Toyotě číslo 54 ve všech závodech sezóny a také, že v sérii Camping World Truck drasticky omezí své působení pouze na 3 závody nejen kvůli pár měsíců starému incidentu s Ronem Hornadaym, Jr., ale také proto, že si to přeje J. D. Gibbs, syn majitele týmu Joe Gibbs Racing Joa Gibbse.\nJeho sezóna ve Sprint Cupu začala vítězstvím v exhibičním závodě Budweiser Shootout, ve kterém sice dvakrát málem boural, ale nakonec dokázal zvítězit ve foto finiši o 0,013 sekundy před druhým Tonym Stewartem. Byl to nejtěsnější dojezd v historii této exhibice. Samotná sezóna ale už tak úspěšná nebyla, Kyle Busch dokázal zvítězit pouze v jednom závodě a to na trati Richmond International Raceway, kde rozšířil svou sérii vyhraných závodů na této trati na jaře na 4 závody v řadě. Málem vyhrál závod ve Watkins Glen, ale v posledním kole dostal smyk na oleji. Stejně jako v roce 2009, i v roce 2012 se nedokázal probojovat do playoff Chase for the Cup, ze kterého ho tentokrát vyšoupl Jeff Gordon o pouhé 3 body. Navzdory těmto neúspěchům jezdil až překvapivě velmi dobře během všech závodů playoff Chase for the Cup. Sice ani jednou nevyhrál, ale dokázal nasbírat 8 dojezdů v první desítce (top 10) z 10 závodů a málem vyhrál dokonce 4 závody (v Doveru, Martinsvillu, Phoenixu a Homesteadu). A pokud by se Kyle Busch dokázal probojovat do playoff Chase for the Cup, skončil by teoreticky na 2. místě o pouhých 10 bodů za šampiónem Bradem Keselowskim. Sezónu zakončil jako suverénně nejlepší vůz mimo playoff Chase for the Cup na 13. místě.\n\nSmolnou sezónu prožil i v sérii Nationwide, kde poprvé v kariéře nedokázal ani jednou zvítězit navzdory 22 startům. Nejblíže vítězství byl na trati Kansas Speedway, kde v posledním kole vedl, ale došlo mu palivo. A nebyl to pouze Kyle Busch, kdo se v Toyotě číslo 54 trápil. Jeho bratr Kurt Busch sice dokázal zařídit jediné vítězství týmu Kyle Busch Motorsports na trati Richmond International Raceway, ale v ostatních závodech se mu také nijak extra nevedlo.\n\nAni v sérii Camping World Truck se smůla Kyla Busche nepustila. I zde skončil poprvé v kariéře bez jediného vítězství ze 3 startů v Atlantě, Texasu a Homesteadu. V posledním závodě sezóny na trati Homestead-Miami Speedway to vypadalo, že si Kyle Busch konečně jede pro vítězství, ale Cale Gale ho při nájezdu na cílovou rovinku přistrčil ke zdi a vyhrál ve foto finiši o 0,014 sekundy.\n\nPřed začátkem sezóny 2013 Kyle Busch oznámil, že se jeho Toyota s číslem 54 v sérii Nationwide přesune do týmu Joe Gibbs Racing a že spolu se svým týmem Kyle Busch Motorsports budou tvořit alianci Joe Gibbs Racing/Kyle Busch Motorsports pro Toyotu číslo 77, kterou dostal na plný úvazek Parker Kligerman.\n\nKyle Busch začal svou sezónu vítězstvím ve kvalifikačním závodě na slavnou Daytonu 500. V závodě Daytona 500 mu ale vypověděl službu motor po 150 kolech. Během závodního víkendu na trati Auto Club Speedway Kyle Busch dominoval závodu nejvyšší série Sprint Cup, ve kterém vedl 125 kol a v posledním kole předjel Dennyho Hamlina a Joeyho Logana, kteří se vzájemně vyřadili ze závodu. O dva závody později si dojel pro 2. vítězství v sezóně na trati Texas Motor Speedway. V závodě na trati Darlington Raceway naprosto dominoval, když vedl 265 kol, ale pomalý defekt zapříčinil propad až na 6. místo v cíli. Později bylo zjištěno, že jedna z jeho pneumatik měla po dojezdu do cíle v sobě pouhých 12 liber vzduchu.\n\nV nejdelším závodě sezóny Coca-Cola 600 na trati Charlotte Motor Speedway se Kylu Buschovi přihodila nečekaná událost. Když ve 121. kole vedl, uvolnil se jeden z kabelů televizní společnosti FOX Sports, která závod vysílala, a spadl na trať u výjezdu ze 4. zatáčky. Uvolněný kabel zranil 10 diváků a několik jezdců včetně Kyla Busche uvolněný kabel přejelo, což způsobilo poškození spodní části vozu. Za normálních okolností není možné provádět na voze pod červenou vlajkou jakékoliv změny, ale tentokrát měly všechny týmy 15 minut na to, aby zkontrolovaly a opravily případná poškození. Ve 258. kole ale Kylu Buschovi selhal motor.\n\nVe 22. závodě sezóny na trati Watkins Glen International si Kyle Busch dojel pro 3. vítězství v sezóně a dokázal za sebou udržet dotírajícího Brada Keselowskiho. O 3 závody později získal na trati Atlanta Motor Speedway své 4. a poslední vítězství v sezóně po správně zvolené strategii na závěr závodu.\n\nS přehledem si zajistil účast v playoff Chase for the Cup, ve kterém podával podobně dobré výsledky jako předchozí rok. Pouze jedno 34. místo na trati Kansas Speedway zhoršilo jeho pozici v průběžném bodování, jinak si bez větších problémů dojel pro 4. místo v průběžném bodování, což byl jeho zatím nejlepší výsledek. Dokázal nasbírat 7 dojezdů v první desítce z 10 závodů.\n\nV sérii Nationwide se vše vrátilo do zajetých kolejí. Už ve druhém závodě sezóny na trati Phoenix International Raceway si Kyle Busch dojel pro vítězství, kterým ukončil téměř rok a půl trvající sérii bez jediného vítězství v této sérii. Sezónu ukončil se 26 starty a 12 vítěznými závody na tratích ve Phoenixu, Bristolu, Fontaně, Texasu, Darlingtonu, Charlotte, Loudonu, Indianapolisu, Bristolu, Chicagolandu, Charlotte a Phoenixu. Navzdory této dominanci ale skončila Toyota týmu Joe Gibbs Racing s číslem 54 na 2. místě v bodování vlastníků za vítězným Fordem týmu Penske Racing s číslem 22, který byl podobně úspěšný a získal titul o pouhý jeden jediný bod.\n\nV sérii Camping World Truck odstartoval Kyle Busch 11 závodů a zvítězil pětkrát (Charlotte, Dover, Bristol, Chicagoland a Homestead). Díky vítězství na trati Charlotte Motor Speedway ukončil skoro rok a půl trvající sérii bez jediného vítězného závodu a jeho Toyota s číslem 51 vyhrála šampionát vlastníků díky většímu počtu vítězných závodů nad druhou Toyotou Matta Craftona s číslem 88, která měla stejný počet bodů.\n\nV roce 2014 Kyle Busch oznámil, že bude opět závodit v sérii Nationwide s Toyotou číslo 54 pro tým Joe Gibbs Racing, se kterou se bude dělit se Samem Hornishem, Jr. Také oznámil, že i v sérii Camping World Truck zůstane všechno při starém, tedy opět Toyota s číslem 51, se kterou se bude dělit s Erikem Jonesem.\nSezóna 2014 se nezačala vyvíjet zrovna podle ideálních představ. Kyle Busch sice dokázal zvítězit na trati Auto Club Speedway díky restartu závodu pouhá 2 kola do cíle, ale zbytek sezóny byl pouze a jen marný boj o další vítězství. V závodě na trati Richmond International Raceway předvedl neskutečnou stíhací jízdu, ve které předjel 13 vozů během několika kol, ale stačilo to pouze na 3. místo. V závodě na trati Talladega Superspeedway měl dominantní vůz, který ale skončil v obří bouračce. V závodě na trati Dover International Speedway vedl prvních 81 kol, ale ve 126. kole měl kontakt s Clintem Bowyerem, při kterém narazil tvrdě do zdi. V závodě na trati Kentucky Speedway vedl závěrečná kola, než ho 16 kol před cílem předjel Brad Keselowski. V závodě na trati Daytona International Speedway jezdil celý závod v první desítce do té doby, než vypukla velká bouračka, ve které se vůbec poprvé v kariéře převrátil v nejvyšší sérii na střechu.\n\nNavzdory všem těmto nezdarům se Kyle Busch s přehledem dostal do playoff Chase for the Cup, která měla pro sezónu 2014 nová pravidla a jedno z nich bylo, že stačí vyhrát závod, zůstat v průběžném bodování v top 30 a účast je zaručená. Tam se mu navzdory nezvykle slabšímu vozu dařilo držet krok s vedoucími jezdci jak bodově, tak na trati. Do té doby, než přišel závod na trati Talladega Superspeedway, ve kterém se držel strategicky vzadu. Jenže při jedné z nehod ho zezadu popostrčil Austin Dillon, Kyle Busch nezvládl řízení a naboural. Pro Kyla Busche to znamenalo vypadnutí z 2. kola playoff Chase for the Cup spolu s koncem nadějí na titul a sezónu dokončil na 10. místě.\n\nNavzdory trochu smolné sezóně v nejvyšší sérii Sprint Cup se sezóna v sérii Xfinity opět povedla. Kyle Busch dokázal zvítězit v 7 závodech (Phoenix, Bristol, Dover, Richmond, Dover, Kansas a Texas) a dokončil všechny závody až na jeden vždy mezi pěti nejlepšími (top 5) z 26 startů. Bohužel ani takovéto výsledky nestačily v bodování vlastníků na Ford Penske Racing s číslem 22, který opět získal titul.\n\nA působení v sérii Camping World Truck také přineslo své ovoce. Kyle Busch odstartoval v 10 závodech a 7 z nich dokázal vyhrát (Daytona, Kansas, Charlotte, Dover, Kentucky, Chicagoland, Texas). V závodě na trati Daytona International Speedway si Kyle Busch perfektně načasoval předjížděcí manévr a dokázal zvítězit o 0,016 sekundy před druhým Timothy Petersem. Podobně jako v roce 2009, i v tomto roce se mu povedlo vyhrát 5 závodů v řadě, ve kterých startoval a pro Toyotu s číslem 51 s pomocí velmi mladého Erika Jonese opět získal titul vlastníků.\n\nKyle Busch začal sezónu 2015 druhým místem ve kvalifikačním závodě na slavnou Daytonu 500, ve kterém dominoval, ale penalizace stop-and-go ho odsunula na 23. místo. Po zbytek závodu se snažil dostat zpět do vedení, ale pouze Jimmie Johnson byl lepší a zvítězil.\n\n21. února 2015 se Kyle Busch zapletl do nehody v závodě série Xfinity (dříve Nationwide) na trati Daytona International Speedway, ve které v rychlosti přes 90 mil za hodinu narazil tvrdě do betonové zdi nezabezpečené SAFER bariérou. Jezdec z vozu sice vylezl bez pomoci a posadil se na hranu kokpitu, ale ihned se snažil lékaře informovat, že má něco s nohami. Lékaři ho opatrně umístili na nosítka a odvezli do nemocnice Halifax. O pár hodin později bylo oznámeno, že Kyle Busch utrpěl masivní otevřenou zlomeninu v dolní části pravé nohy, lehčí zlomeninu levého chodidla a narazil si prst na levé ruce. Matt Crafton byl oznámen jako náhradník za zraněného Kyla Busche pro Daytonu 500 a pro další závody od Atlanty po Talladegu byl oznámen jako náhradní jezdec David Ragan. Na závod v Kansasu byl jako náhradník povolán Erik Jones. Kyle Busch poté 12. března informoval, že se mu daří dobře a dokonce se uzdravuje rychleji, než čekal.\n\nTato nehoda stejně jako nehoda Jeffa Gordona v Atlantě o týden později po závodě Daytona 500 zapříčinila, že většina tratí, na kterých se závody NASCAR konají, chtěla okamžitě nainstalovat SAFER bariéry po celé délce trati. Vedení závodu série Xfinity v Daytoně téměř okamžitě převzalo veškerou zodpovědnost za nehodu se slovy, že je to jejich chyba, ty SAFER bariéry tam měly být a okamžitě s tím začneme něco dělat.\n\nKyle Busch se poprvé od nehody veřejně ukázal 15. dubna. Přijel na invalidním vozíku a vysvětlil, že ta nehoda byla jeho chyba, protože moc tlačil na pilu. Téměř okamžitě po nárazu věděl, že si zlomil pravou nohu. Proslov zakončil slovy, že se samozřejmě chce vrátit k závodění co nejrychleji, ale také nechce nic uspěchat, protože má před sebou ještě dlouhou kariéru.\n\n12. května 2015 oznámil Kyle Busch prostřednictvím Twitteru, že se vrací k závodění a že pojede v exhibičním závodě All-Star na trati Charlotte Motor Speedway. Jeho návrat dopadl dobře a v exhibičním závodě si dojel pro 6. místo. Vedení NASCAR také oznámilo, že pokud Kyle Busch dokáže během zbývajících 15 závodů do začátku playoff Chase for the Cup vyhrát alespoň jeden závod a bude v průběžném bodování mezi nejlepšími 30, bude se moct zúčastnit souboje o titul navzdory tomu, že musel vynechat 11 závodů sezóny. Následující závody byly jako na houpačce. V nejdelším závodě Coca-Cola 600 v Charlotte dokončil všechna kola a skončil na 11. místě. V Doveru se pohyboval v první desítce do té doby, než měl kontakt s pomalejším vozem o kolo zpět a skončil na 36. místě. V Poconu si dojel bez větších problémů pro 9. místo. V Michiganu ztratil nad vozem kontrolu a narazil do zdi, což mělo za následek poslední 43. místo.\n\nZlí jazykové začali pomalu prohlašovat, aby se radši na nějaké honění za titulem vykašlal a radši se dal dohromady pro příští sezónu, protože očividně není v pohodě. Kyle Busch ale v závodě na klasické trati Sonoma Raceway všem ukázal, že na kritiku neslyší. Dokázal si dojet pro první vítězství v sezóně a vše, co musel udělat, bylo už jen dostat se mezi nejlepších 30 jezdců v průběžném bodování. Příští závod v Daytoně \"přežil\" a dojel si pro 17. místo. Následující 3 závody byly ale jen pouhopouhá The Kyle Busch Show. V Kentucky si dojel pro 2. vítězství v sezóně, na které navázal hned v dalším závodě v Loudonu a hatrick zakončil prvním vítězstvím na slavné trati Indianapolis Motor Speedway. Během 5 závodů tak Kyle Busch dokázal zvítězit hned čtyřikrát a stáhnout obrovskou bodovou ztrátu -173 bodů na pouhých -23 bodů na 30. jezdce v průběžném bodování. A vůbec poprvé v kariéře dokázal vyhrát 3 po sobě jdoucí závody v nejvyšší sérii. Kyle Busch si dokázal matematicky zajistit účast jeden závod před začátkem playoff na trati Darlington Raceway.\n\nZávody v playoff Chase for the Cup pojal Kyle Busch metodou \"radši dobré výsledky než bezhlavé honění se za výhrami, které nemusí skončit dobře\". Takto překonal všechny nástrahy playoff a probojoval se až do posledního kola, které se tradičně konalo na trati Homestead-Miami Speedway. V závodě dokázal zvítězit a získal tak svůj první titul v nejvyšší sérii Sprint Cup. Po závodě se rovněž objevily velké spekulace o tom, jestli bylo moudré nechat někoho, kdo vynechal 11 závodů v sezóně, závodit o titul.\n\nKyle Busch se také zúčastnil opět několika závodů v sériích Xfinity a Camping World Truck. Původně měl jet opět 26 závodů v sérii Xfinity, ale jeho zranění v Daytoně změnilo plány a tak startoval pouze v 15 závodech, ze kterých si odnesl 6 vítězství z Michiganu, Indianapolisu, Bristolu, Chicagolandu, Kansasu a Phoenixu. Jeho vítězství v Michiganu byl první start v této sérii od zranění v Daytoně. A s jeho pomocí skončila Toyota s číslem 54 opět na druhém místě v bodování vlastníků opět za vítězným Fordem Penske Racing s číslem 22.\n\nV sérii Camping World Truck odjel pouze 4 závody a 2 z nich vyhrál (Pocono a Michigan). Měl ale důvod k radosti, protože jeho svěřenec Erik Jones dokázal získat titul nejlepšího jezdce sezóny, titul nejlepšího nováčka roku a také titul vlastníků. Jednalo se o vůbec první titul nejlepšího jezdce sezóny pro tým Kyle Busch Motorsports a o už 4. titul vlastníků za 6 let existence týmu (dokonce o 3. titul vlastníků v řadě).\n\nPředtím, než sezóna vůbec začala, oznámil Kyle Busch, že se už nikdy nehodlá účastnit závodů série Xfinity a Camping World Truck na tratích Daytona International Speedway a Talladega Superspeedway z bezpečnostních důvodů, které by mohly ohrozit jeho primární kariéru v nejvyšší sérii Sprint Cup. Sezónu začal vítězstvím ve kvalifikačním závodě na slavnou Daytonu 500. V prvních 4 závodech v Daytoně, Atlantě, Las Vegas a Phoenixu nasbíral dvě 3. a dvě 4. místa, díky čemuž se stal vedoucím mužem průběžného bodování. Po neúspěšném závodě ve Fontaně, kde mu praskla pneumatika 2 kola před cílem, když jezdil na druhém místě, dokázal Kyle Busch vést enormních 352 z 500 kol a vůbec poprvé v kariéře zvítězit na trati Martinsville Speedway. Na toto vítězství navázal za týden triumfem na trati Texas Motor Speedway.\n\nV Bristolu Kylu Buschovi praskla třikrát pneumatika, což zapříčinilo 38. místo v cíli a v Richmondu si jel pro své 3. vítězství v sezóně, jenže jeho týmový kolega Carl Edwards ho odstrčil v poslední zatáčce posledního kola z cesty a zvítězil. Následující závod v Talladeze dokončil sice na druhém místě, ale spolu s několika dalšími jezdci se kriticky vyjádřil ohledně závodění na těchto dlouhých tratích, že stojí za nic takhle zbytečně riskovat, když pomalu vůz za vozem létá vzduchem. 35 ze 40 vozů se totiž buď zapletlo do nehody, nebo utrpělo nějaké poškození. Chuť si spravil vůbec prvním vítězstvím na trati v Kansasu, kde se v minulosti neskutečným způsobem trápil a smůla se mu lepila na paty, kde se dalo. Díky tomuto vítězství se stal jediným aktivním jezdcem, kterému chybělo zvítězit pouze na dvou tratích z celkových 23 v závodním kalendáři. V Kylově případě Charlotte Motor Speedway a Pocono Raceway. \n\nNásledující 4 závody v Charlotte, Doveru, Poconu a Michiganu nasbíral Kyle Busch vždy 30. a horší místo. Chuť si spravil až v závodě na trati Indianapolis Motor Speedway, kde jako první jezdec v historii vyhrál jak Pole Position, tak závody série Xfinity a Sprint Cup. Do toho Kyle Busch vyhrál ještě všechny tréninky včetně zahřívacího závodu v sérii Xfinity a jeden ze dvou tréninků v sérii Sprint Cup. V závodě série Sprint Cup vedl rekordních 149 ze 170 kol.\n\nV závodě na trati Bristol Motor Speedway vedl 252 z prvních 419 kol, jenže pomalu ztrácel nad svým vozem kontrolu, až dostal smyk a Justin Allgaier se mu nedokázal vyhnout. Kyle Busch se kriticky vyjádřil, že Allgaier a jeho spotter jsou ti největší blbouni široko daleko, když okamžitě nezpomalí, jakmile zavlaje žlutá vlajka.\n\nKyle Busch si díky 4 výhrám zajistil účast v playoff Chase for the Cup, ve které předváděl opravdu neskutečné výkony. Neměl ani jeden velký problém s vozem a v každém z 10 závodů playoff kromě Talladegy, kterou úmyslně bojkotoval z důvodu slušného bodového náskoku na postup do dalšího kola, získal dojezd mezi 10 nejlepšími. Přidal se tak k Jeffu Gordonovi, Carlu Edwardsovi, Jimmiemu Johnsonovi, Martinu Truexu, Jr. a svému bratrovi Kurtu Buschovi jako jediní jezdci, kteří za celou historii playoff také dokázali dokončit 9 z 10 závodů mezi 10 nejlepšími. V posledním závodě sezóny v Homesteadu dojel na 6. místě a v šampionátu obsadil 3. místo. Ale pokud by ještě teoreticky platila stará pravidla playoff Chase for the Cup, Kyle Busch by se stal šampiónem o 5 bodů před druhým Joeym Loganem.\n\nV sérii Xfinity startoval Kyle Busch v 17 závodech a dokázal zvítězit hned desetkrát (v Atlantě, Las Vegas, Phoenixu, Texasu, Kentucky, Loudonu, Indianapolisu, Richmondu, Kansasu a Phoenixu). V závodě ve Fontaně v posledním kole vedl a jel si pro 4. vítězství v řadě, ale praskla mu levá přední pneumatika. Jeho týmový kolega Daniel Suarez ho předjel, ale vzápětí mu došlo palivo, takže Kyle Busch opět převzal vedení. A při výjezdu ze 4. zatáčky ho dokázal dojet a předjet Austin Dillon, který zvítězil. Kyle Busch nebyl po závodě vůbec nadšený z toho, že úlomky z jeho pneumatiky mohly snadno ohrozit ostatní vozy, ale závod se dojel pod zelenou vlajkou. Dokonce obvinil vedení závodu z toho, že úmyslně nevyvěsilo žlutou vlajku, aby nezvítězil. Kyle Busch dostal pokutu 10 tisíc dolarů a podmínku na 4 závody.\n\nV sérii Camping World Truck startoval opět pouze ve 4 závodech a opět 2 z nich vyhrál. Tentokrát dokázal vůbec poprvé zvítězit na trati Martinsville Speedway a dosáhl tak historického milníku jako první jezdec, který kdy dokázal vyhrát na všech tratích, na kterých jezdí nejvyšší série Sprint Cup alespoň v rámci třech nejvyšších sérií NASCAR. Později v sezóně přidal ještě druhé vítězství na trati Chicagoland Speedway.\n\nKyle Busch zahájil sezónu 2017 bouračkou v závodě Daytona 500, když mu praskla zadní pneumatika, narazil do zdi a způsobil hromadnou havárii. V rozhovoru se poté kriticky vyjádřil k pneumatikám Goodyear, že moc v sobě neumí držet vzduch. Po 16. místě v následujícím závodě v Atlantě se během závodu Kobalt Tools 400 v Las Vegas dostal do kontaktu s Joeym Loganem při souboji o pozici v top 5. Po kontaktu se vůz Kyla Busche roztočil a zastavil se na boxové uličce. Po závodě si to Kyle Busch namířil k Joeymu Loganovi a bez jakýkoliv slov se ho pokusil udeřit pěstí do obličeje. Mechanici Joeyho Logana Kyla Busche zpacifikovali a Kyle utrpěl během šarvátky krvavou ránu na čele. V rozhovoru se poté vyjádřil, že ho Joey Logano prostě a jednoduše popostrčil a takhle holt Joey závodí, takže to schytá. Bylo to vůbec poprvé v kariéře Kyla Busche, co se rozhodl si to s někým vyříkat z očí do očí pěstmi.\n\nV příštím závodě ve Phoenixu vedl Kyle Busch nejvíc kol (114) a závěrečná kola, jenže Joeymu Loganovi praskla pneumatika a závod byl přerušen žlutou fází. Toho využil Ryan Newman, který nezajel k mechanikům pro čerstvé pneumatiky a dojel si pro vítězství. Kyle Busch dojel na 3. místě. Tento závod odstartoval smolnou sérii Kyla Busche, kdy byl velmi blízko výhře, ale ta ne a ne přijít v následujících závodech. Po 8. místě z Fontany vedl nejvíc kol v závodě v Martinsvillu (274), jenže dojel na 2. místě za vítězným Bradem Keselowskim. Po třech méně vydařených závodech v Texasu, Bristolu a Richmondu vedl závěrečná kola v Talladeze, ale byl v posledních kolech předjet Rickym Stenhousem, Jr., který si dojel pro první vítězství v kariéře. Po solidním 5. místě z Kansasu si Kyle Busch dojel pro první vítězství v All Star závodě (nebodovaná exhibice, ve které se závodí o 1 milión dolarů), jenže v nejdelším závodě Coca-Cola 600 skončil na 2. místě za vítězným Austinem Dillonem, který dokázal ušetřit dostatek paliva. Kyle Busch byl po závodě docela naštvaný, že se našel \"nějaký blbec\", kterému vyšel risk s palivem. Na tiskové konferenci jen sarkasticky prohlásil: \"Nejsem překvapen vůbec ničím. Gratuluji...\". Po ne příliš vydařeném závodě v Doveru skončil po chybné strategii v Poconu na 9. místě, kde vedl nejvíc kol (100). Poslední smolný závod pro něj byl v Indianapolisu, kde s Martinem Truexem, Jr. bojoval o vítězství, ale ten udělal chybu, roztočil se a strhl Kyla Busche s sebou do zdi.\nV následujícím závodě v Poconu ale Kyle Busch konečně prolomil smůlu – po ne příliš vydařené poslední zastávce v boxech ztrácel na vedoucí vozy 6 sekund, které během pár kol dojel, předjel a ujel jim o dalších 6 sekund. Dojel si pro 39. vítězství v kariéře a stal se historicky prvním jezdcem nejvyšší série, který dokázal vyhrát na všech tratích včetně nebodovaných závodů. Podobný úspěch už kdysi dokázali získat Richard Petty, Cale Yarborough a David Pearson, jenže všem těmto jezdců pomohl fakt, že vedení NASCAR stáhlo ze závodního kalendáře trať, na které ještě nevyhráli. Kyle Busch byl prvním, který to dokázal bez pomoci vedení NASCAR. Díky tomuto vítězství mu chybělo vyhrát pouze v Charlotte. V závodě v Bristolu byl Kyle Busch lepší v předjíždění pomalejších vozů než Erik Jones, dojel si pro 2. vítězství v sezóně a podruhé v kariéře dokázal vyhrát všechny 3 závody během jednoho víkendu (poprvé v roce 2010).\n\nPo závodě v Richmondu Kyle Busch postoupil do playoff a už ve 2. závodě v Loudonu dokázal zvítězit. Zajistil si tak postup do dalšího kola, ale Kyle Busch vyhrál i následující závod v Doveru, ve kterém během závěrečných kol dokázal dojet a předjet vedoucího Chase Elliotta. Druhým kolem playoff se Kyle Busch spíše protrápil – v Charlotte skončil až na 29. místě a v Talladeze se zapletl do velké bouračky a skončil na 27. místě. V posledním závodě 2. kola v Kansasu dojel na solidním 10. místě a to mu stačilo na postup dál. Třetí kolo playoff zahájil Kyle Busch vítězstvím v Martinsvillu, které mu zaručilo postup do finále v Homesteadu. Zbývající závody v Texasu a Phoenixu dokončil na 19. a 7. místě. V posledním závodě sezóny v Homesteadu dojel na 2. místě za vítězným Martinem Truexem, Jr. a v šampionátu také obsadil 2. pozici. Kyle Busch tak zakončil sezónu s 5 výhrami a 2023 koly strávenými ve vedení.\n\nV sérii Xfinity a Camping World Truck byly pro sezónu 2017 nově zavedeny limity pro jezdce z nejvyšší série, kteří zde mají více než 5 let zkušeností (10 závodů v Xfinity a 7 závodů v Trucích, žádné playoff závody). Kyle Busch tak mohl startovat pouze v 10 závodech. Hned ve svém prvním startu si dojel pro vítězství v Atlantě, na které poté navázal vítězstvími v Kentucky a Loudonu. Ve Watkins Glen si dojel pro první vítězství na této klasické trati a nechal tak relativně nový závod této série v Poconu jako jedinou trať, na které ještě nikdy nevyhrál v této sérii (pouze tratě z nejvyšší série). Poslední 5. vítězství získal v Bristolu. Kyle Busch také během sezóny prohlásil, že hodlá ukončit své působení v Xfinity Series poté, co zde získá své 100. vítězství. Nezapomněl ale dodat, že pokud ho bude jeho šéf Joe Gibbs potřebovat, bude velmi ochotný čas od času nějaký závod odstartovat.\n\nV sérii Camping World Truck oproti minulému roku navýšil Kyle Busch svůj počet závodů na maximum, které může odstartovat (7). Dokázal zvítězit v Kansasu, kde mu pomohly problémy s motorem vedoucího Bena Rhodese. Následující závod v Charlotte také vyhrál a poslední 3. vítězství přidal v Bristolu. Svůj počet vítězství dokázal navýšit na 49 a pouze 2 další vítězství mu chyběly na vyrovnání rekordmana této série, Rona Hornadayho, Jr., který má 51 vítězství.\n\nSezóna roku 2018 začala pro Kyla Busche bouračkou v závodě Daytona 500. Byl ale schopen s vozem dojet ke svým mechanikům, kteří jeho vůz opravili a nakonec skončil v závodě na 25. místě se ztrátou 7 kol na vítězného Austina Dillona. Po 7. místě z Atlanty skončil dvakrát druhý za vítězným Kevinem Harvickem v Las Vegas a na ISM Raceway (původně Phoenix International Raceway). V následujícím závodě ve Fontaně skončil na 3. místě a po dalším 2. místu z Martinsvillu převzal Kyle Busch vedení v průběžném bodování jezdců. V příštím závodě v Texasu dokázal zvítězit, když za sebou dokázal udržet dotírajícího Kevina Harvicka a získal tak své 44. vítězství, čímž vyrovnal Billa Elliotta, šampióna z roku 1988. Následující závod v Bristolu, který byl kvůli dešti dojet až v pondělí, také vyhrál, když v závěrečných kolech předjel Kyla Larsona a po ne příliš vydařené kvalifikaci na závod v Richmondu (startoval až 32.) dokázal znovu zvítězit a podruhé v kariéře se mu povedlo vyhrát 3 závody v řadě v nejvyšší sérii Monster Energy Cup (poprvé v roce 2015). V Talladeze měl Kyle Busch šanci vyhrát dokonce 4 závody v řadě, ale závod dokončil na 13. místě. V závodě v Doveru skončil až na 35. místě po problémech s hnacím ústrojím a závod v Kansasu dokončil na 10. místě.\n\nV nejdelším závodě sezóny Coca-Cola 600 v Charlotte Kyle Busch naprosto dominoval – vedl neskutečných 372 ze 400 kol, vyhrál všechny 3 etapy závodu a s přehledem si dojel pro vůbec první vítězství v nejvyšší sérii Monster Energy Cup na této trati. Díky tomuto vítězství se stal prvním jezdcem v historii a také na světě, který dokázal zvítězit v nějaké sérii na všech tratích, na kterých odstartoval aspoň jeden závod. Něco podobného se nikdy nikomu v žádné sérii motorsportu nepodařilo dokázat hlavně díky tomu, že se jinde než v NASCAR kalendáře závodů často mění. Následující 3 závody v Poconu, Michiganu a Sonomě dokončil Kyle Busch na 3., 4. a 5. místě. V Chicagolandu vedl závěrečná kola, jenže Kyle Larson se velmi rychle přibližoval a v posledním kole dokázal Kyla Busche dojet. Zkusil ho agresivně předjet vnitřní stopou v 1. a 2. zatáčce, jenže jel příliš rychle a následoval kontakt s Kylem Buschem, který se jen díky SAFER bariéře nedostal s vozem do smyku. Kyle Larson se dokázal dostat před Kyla Busche, jenže ten mu tento kontakt oplatil tvrdším popostrčením zezadu ve 3. a 4. zatáčce, což poslalo Kyla Larsona do smyku a Kyle Busch narazil do zdi. Jelikož ale byl na 3. místě jedoucí Kevin Harvick daleko, dokázal Kyle Busch s poškozeným vozem projet pod šachovnicovou vlajkou jako první a zvítězit. Po závodě v rozhovoru prohlásil, že jestli někteří diváci mají problém s tímto stylem závodění, tak ať radši vůbec NASCAR nesledují. Narážel tím na to, že dosavadní závody neměly ani jednu vzrušující bitvu o vítězství v posledních kolech. V Daytoně skončil po bouračce až na 33. místě a v Kentucky si dojel pro 4. místo.\n\nV závodě v Loudonu vedl Kyle Busch závěrečná kola, jenže ho dokázal dojet Kevin Harvick a nejprve ho lehce popostrčil, aby ho předjel. Povedlo se mu dostat se téměř bok po boku vedle Kyla, ale poté začal do zatáčky brzdit trochu víc, aby se dostal znovu za něj a popostrčil ho podruhé. Tentokrát ale až tak, že Kyla Busche úplně rozhodil. Kevin Harvick si tak v klidu dojel pro vítězství a po závodě neměl Kyle Busch s těmito dvěma manévry až překvapivě žádný problém, protože je považoval za normální tvrdší závodění o vítězství. Kyle Busch si o týden později dojel už pro 6. vítězství v sezóně v Poconu a díky tomuto 49. vítězství vyrovnal další legendu v počtu výher – tentokrát to byl Tony Stewart. Poté ve Watkins Glen dojel Kyle Busch na 3. místě navzdory tomu, že se jeho mechanikům nepodařilo vůz plně natankovat a musel tak absolvovat jednu zastávku v boxech navíc. V následujícím závodě v Michiganu skončil na 3. místě a v Bristolu dojel na 20. místě se ztrátou 3 kol po problémech v závěrečných kolech závodu. Poslední dva závody v Darlingtonu a Indianapolisu před playoff dokončil na 7. a 8. místě a zajistil si tak titul šampióna regulérní části sezóny před playoff. \n\nDo playoff Kyle Busch suverénně postoupil spolu s Kevinem Harvickem na prvním místě se 6 výhrami a 50 extra body. V prvním kole dojel v Las Vegas na 7. místě a hned v následujícím závodě v Richmondu dokázal vyhrát už svůj jubilejní 50. závod, čímž vyrovnal Neda Jarretta s Juniorem Johnsonem, zajistil si postup do druhého kola a také se stal prvním jezdcem, který dokázal získat alespoň 50 vítězství ve všech třech nejvyšších sériích NASCAR. Také se mu povedlo získat své 7. vítězství v sezóně a vyhrát oba závody v Richmondu. Poslední závod prvního kola na nové trati Charlotte Roval dokončil až na 32. místě po nehodě v závěrečných kolech závodu. Ve druhém kole skončil Kyle Busch v Doveru na 8. místě, v Talladeze se musel spokojit se 26. místem a v posledním závodě druhého kola v Kansasu dojel na 2. místě, což stačilo na postup dál. Ve třetím kole dojel Kyle Busch v Martinsvillu na 4. místě a v následujícím závodě v Texasu se sice trochu trápil, ale nakonec dokázal dojet alespoň na 17. místě. V dalším závodě ve Phoenixu, respektive na ISM Raceway, si ale spravil chuť už 8. vítězstvím v sezóně (vyrovnal tak své maximum z roku 2008, kdy také dokázal zvítězit osmkrát), zaručeným postupem do finále v Homesteadu a faktem, že jeho číslo vozu (18) dokázalo kromě nové tratě Charlotte Roval vyhrát také úplně všude jako jeho jezdec. Phoenix, respektive ISM Raceway, byla jediná současná trať, kde číslo 18 do té doby s nikým nikdy nevyhrálo. V posledním závodě sezóny v Homesteadu dojel na 4. místě a v šampionátu také obsadil 4. pozici. Kyle Busch tak zakončil svou zatím nejlepší sezónu s 8 vítězstvími, 22 dojezdy v top 5, 28 dojezdy v top 10 a teoretickým titulem šampióna, pokud by žádný systém playoff neexistoval.\n\nV sérii Xfinity a Camping World Truck byly pro sezónu 2018 zpřísněny limity oproti loňskému roku pro jezdce z nejvyšší série, kteří zde mají více než 5 let zkušeností (z 10 na 7 závodů v Xfinity a ze 7 na 5 závodů v Trucích, opět žádné playoff závody). Kyle Busch tak mohl startovat už pouze v 7 závodech. Ve svém prvním závodě v Las Vegas překvapivě nevedl ani jedno kolo a skončil až na 14. místě bez jakýchkoliv problémů. Ve svém 2. a 3. startu na ISM Raceway a v Charlotte už vedl nějaká kola, ale stačilo to pouze na 3. a 8. místo. Až ve svém 4. startu v Poconu si Kyle Busch spravil chuť a povedlo se mu vyhrát už svůj 92. závod. Díky této výhře dokázal nejen zvítězit na všech tratích z nejvyšší série v sérii Xfinity, ale také se mu povedlo vyhrát aspoň jeden závod v každé ze tří nejvyšších sériích na tratích, které jsou součástí všech tří nejvyšších sérií. V 5. a 6. startu v Michiganu a v Kentucky dojel na 6. a 3. místě a svůj poslední 7. závod musel předčasně ukončit kvůli nehodě a skončil až na 36. místě. Ze 7 startů tak dokázal Kyle Busch zvítězit pouze jednou.\n\nV sérii Camping World Truck se musel Kyle Busch spokojit pouze s 5 závody. Ve svém prvním startu v Atlantě vedl závěrečná kola, jenže přišla žlutá fáze, zajel spolu s ostatními ke svým mechanikům pro čerstvé pneumatiky a po opuštění boxové uličky mu upadlo kolo, které mechanici zapomněli pořádně upevnit. Musel se tedy spokojit až s 21. místem. Kyle Busch si pak v následujícím závodě v Las Vegas spravil chuť už jubilejním 50. vítězstvím. Díky této výhře dokázal zvítězit na všech tratích z nejvyšší série v sérii Camping World Truck. Svůj 3. a 4. start v Kansasu a v Charlotte dokončil na 2. místě a ve svém posledním 5. startu v Poconu dokázal zvítězit a přepisovala se historie. Kylovo vítězství v Poconu bylo už jeho 51. a vyrovnal tak rekordmana této série, Rona Hornadayho, Jr., kterému se také povedlo vyhrát 51 závodů.\n\nKyle Busch začal sezónu 2019 druhým místem v závodě Daytona 500, ve kterém vedl závěrečná kola, ale 3 velké bouračky v závěru závodu zamíchaly pořadím a poslední restart se mu příliš nevydařil, čehož využil Denny Hamlin, který nakonec zvítězil. V následujícím závodě v Atlantě dojel na 6. místě a v Las Vegas skončil třetí. V dalším závodě ve Phoenixu, respektive na ISM Raceway, dokázal Kyle Busch zvítězit a na toto vítězství navázal hned v následujícím závodě ve Fontaně 53. výhrou v nejvyšší sérii Monster Energy Cup, ale hlavně 200. výhrou napříč všemi 3 nejvyššími sériemi NASCAR, čímž vyrovnal rekord \"Krále NASCAR\" Richarda Pettyho, který má také na svém kontě nejen 200 vítězství v nejvyšší sérii NASCAR, ale i 200 vítězství napříč sériemi. Po jubilejním 200. vítězství napříč sériemi dojel v Martinsvillu na 3. místě a závod v Texasu dokončil na 10. místě, čímž si jen tak tak zachránil svou sérii top 10 dojezdu v každém závodě od začátku sezóny. V následujícím závodě v Bristolu Kyle Busch zvítězil a získal své 54. vítězství v nejvyšší sérii NASCAR, čímž vyrovnal legendárního Lee Pettyho, trojnásobného šampióna z let 1954, 1958 a 1959. Díky tomuto vítězství také stanovil nový rekord moderní éry v podobě 7 závodních víkendů v řadě, ve kterých dokázal vyhrát alespoň jeden závod, čímž překonal svůj původní rekord z roku 2009 a také rekordy Harryho Ganta z roku 1991 a Kevina Harvicka z roku 2015, kdy všichni tito jezdci dokázali vyhrát alespoň jeden závod ve 4 závodních víkendech v řadě napříč sériemi. Kyle Busch totiž vyhrál závod Trucků v Atlantě, závody Trucků a Xfinity v Las Vegas, závody Xfinity a Cupu na ISM Raceway, závod Cupu ve Fontaně, závod Trucků v Martinsvillu, závody Trucků a Xfinity v Texasu a závod Cupu v Bristolu.\n\nV Richmondu skončil Kyle Busch na 8. místě a díky 10. místu z Talladegy a Doveru se mu povedlo vyrovnat rekord Morgana Shepherda, který v roce 1990 dokázal dojet 11krát v top 10 v každém závodě od začátku sezóny. Tento rekord se mu ale překonat nepodařilo, protože v následujícím závodě v Kansasu skončil až na 30. místě poté, co musel neplánovaně do boxů kvůli prasklé pneumatice po kontaktu s Clintem Bowyerem a Erikem Jonesem. V nejdelším závodě sezóny Coca-Cola 600 v Charlotte dojel Kyle Busch na 3. místě a v následujícím závodě v Poconu si dojel pro 4. vítězství v letošní sezóně a pro 55. výhru v nejvyšší sérii NASCAR, čímž vyrovnal další legendu NASCAR. Tentokrát to byl Rusty Wallace, šampión z roku 1989. V Michiganu dojel na 5. místě a v Sonomě se pokusil v závěrečných kolech závodu stahovat náskok Martina Truexe, Jr., ale nakonec se musel spokojit s 2. místem. V Chicagolandu se Kyle Busch musel v posledních kolech závodu prát s kouřem v kokpitu, ale závod nakonec dokončil na 22. místě a v Daytoně jakžtakž přežil hromadnou havárii v posledních kolech závodu, než byl závod předčasně ukončen kvůli dešti, a skončil na 14. místě. V Kentucky bojoval se svým bratrem Kurtem Buschem o vítězství až do posledního kola, ale nakonec prohrál ve foto finiši o pouhých 0,076 sekundy a svému bratrovi poté pogratuloval, že ho konečně dokázal v nejvyšší sérii NASCAR také jednou porazit, protože do té doby to byl vždycky Kyle, kdo porazil svého bratra v souboji o vítězství. V následujícím závodě v Loudonu dojel na 8. místě, v Poconu skončil devátý, ve Watkins Glen mu o jednu pozici utekl top 10 dojezd, v Michiganu skončil na 6. místě a v Bristolu si dojel pro 4. místo. V příštím závodě Southern 500 v Darlingtonu Kyle Busch stahoval v závěrečných kolech závodu Erika Jonese, ale dvakrát narazil do zdi, což ho sice vyřadilo z boje o vítězství, ale spolu s Kylem Larsonem měli takový náskok na své soupeře, že i navzdory poškozenému vozu dojel na 3. místě. Poslední závod před začátkem playoff se Kylu Buschovi moc nepovedl, protože mu vypověděl službu motor a skončil až na 37. místě. V průběžném bodování se ale dokázal udržet na prvním místě a dokázal tak obhájit titul šampióna regulérní části sezóny před playoff.\n\nDo playoff Kyle Busch suverénně postoupil se 4 výhrami a díky 45 extra bodů měl na druhého Dennyho Hamlina náskok 15 bodů. První závod prvního kola playoff v Las Vegas se mu moc nepovedl a skončil na 19. místě. Ve druhém závodě v Richmondu ho v závěrečných kolech předjel Martin Truex, Jr. a Kyle Busch se tak musel spokojit s 2. místem, díky kterému si zajistil bodově postup do dalšího kola. V posledním závodě prvního kola na nové trati Charlotte Roval mu praskla v průběhu závodu pneumatika a než se dokázal dostat ke svým mechanikům, ztratil spoustu času a pozic. Jelikož měl ale postup do dalšího kola už zaručený z minulého závodu, rozhodl se v závodě nepokračovat a nakonec byl klasifikován na 37. místě. Ve druhém kole playoff dojel Kyle Busch v Doveru na 6. místě, povedlo se mu přežít nástrahy závodu v Talladeze, kde skončil na 19. místě a poslední závod tohoto kola v Kansasu dokončil na 3. místě, což mu stačilo na postup dál. Ve třetím kole playoff v Martinsvillu se Kyle Busch dostal do kontaktu s Aricem Almirolou a nakonec skončil na 14. místě. Závod v Texasu dokončil na 7. místě a díky 2. místu ze závodu ve Phoenixu (ISM Raceway) si bodově zajistil postup do finále v Homesteadu, kam se mu povedlo postoupit už popáté v řadě. Poslední závod playoff dokázal Kyle Busch vyhrát a získal tak nejen 56. vítězství v nejvyšší sérii NASCAR, ale také svůj 2. titul šampióna nejvyšší série Monster Energy Cup. Kyle Busch tak zakončil tuto sezónu 5 výhrami, 2. titulem šampióna a stejně tak teoretickým 2. titulem šampióna v řadě, pokud by žádný systém playoff neexistoval. \n\nV sérii Xfinity a Gander Outdoors Truck (dříve Camping World Truck) zůstaly limity pro jezdce z nejvyšší série, kteří zde mají více než 5 let zkušeností, překvapivě nezměněny (opět 7 závodů v Xfinity a 5 závodů v Trucích, znovu žádné playoff závody). Kyle Busch tak mohl opět startovat v 7 závodech stejně jako v minulé sezóně. Ve svém prvním závodě v Las Vegas s novým sponzorem iK9 vedl nejvíc kol, zvítězil a na toto vítězství navázal hned následující týden vyhraným závodem na ISM Raceway a opět nejvíce koly strávenými ve vedení. Ve Fontaně útočil na své 3. vítězství v řadě, ale nepovedená zastávka v boxech a následná penalizace zapříčinily, že Kyle Busch nedokázal dojet a předjet vítězného Cola Custera. Chuť si ale spravil v následujícím závodě v Texasu, který po správně zvolené strategii vyhrál a získal své už 95. vítězství v této sérii. Po delší pauze se Kyle Busch do této série vrátil ve Watkins Glen, kde mu ale prasklo zavěšení, musel odstoupil a skončil až na 31. místě. Závod v Bristolu se mu také nepovedl, protože motor vypověděl službu a Kyle Busch skončil na 29. místě. Ve svém posledním startu v Indianapolisu ale dokázal zvítězit a vyhrát svůj 96. závod v této sérii.\n\nV sérii Gander Outdoors Truck měl Kyle Busch k dispozici opět 5 závodů stejně jako v minulé sezóně. Ve svém prvním závodě v Atlantě vedl nejvíc kol, zvítězil a získal své 52. vítězství, čímž překonal dosavadní rekord Rona Hornadayho, Jr., kterému se v této sérii povedlo vyhrát 51 závodů. V následujícím závodě v Las Vegas také vedl nejvíc kol a vyhrál a totéž se opakovalo i v Martinsvillu a Texasu. Kylu Buschovi se tak konečně podařilo v nějaké sérii NASCAR vyhrát 4 závody v řadě a stal se teprve 11. jezdcem moderní éry napříč všemi 3 nejvyššími sériemi, komu se tohle povedlo. Ve svém posledním startu v Charlotte také zvítězil, získal 56. vítězství v této sérii a povedlo se mu vyhrát ve všech 5 závodech, ve kterých startoval. Tím překonal dosavadní rekord Dala Earnhardta, Jr., který v roce 2003 dokázal v tehdejší Busch Series (dnes Xfinity Series) vyhrát 3 závody ze 3 startů.\n\nKyle Busch není jen závodní nadšenec jezdící pouze ve třech nejvyšších sériích NASCAR, často se také věnuje závodění pro svůj tým Kyle Busch Motorsports v tzv. Late Modelech. Jeho největší vítězství přišlo v roce 2009 na trati Five Flags Speedway v Pensacole na Floridě v závodě Snowball Derby. V roce 2017 dokázal Kyle Busch tento závod opět vyhrát.\n\n10. července 2011 vyhrál Kyle Busch závod Slinger Nationals na trati Slinger Speedway ve Wisconsinu. O 2 týdny později vyhrál závod TD Bank 250 na trati Oxford Plains Speedway. Stal se pouze druhým aktivním jezdcem nejvyšší série Sprint Cup po Kevinu Harvickovi, který ten závod dokázal vyhrát.\n\nKyle Busch také zvítězil v závodě Prelude to the Dream na trati Eldora Speedway v roce 2012 a zde porazil Tonyho Stewarta, bývalého týmového kolegu.\n\nV červenci 2013 zvítězil Kyle Busch v závodě Howie Lettow Memorial 150 na trati Milwaukee Mile poté, co vyhrál všechny tréninky.\n\nKyle Busch byl jeden z amerických jezdců, kteří byli bráni do úvahy jako perfektní jezdci pro nový tým Formule 1 US F1. Nabídku odmítl, protože si rozhodnutí podle jeho slov špatně načasovali. Navíc tým US F1 sužovaly problémy finančního rázu a brzy zanikl. Kyle Busch měl otestovat vůz Toyota F1 na konci sezóny 2008, ale byl donucen naplánovaný test zrušit kvůli účasti na závěrečném ceremoniálu série Nationwide.\n\nV roce 2006 Kyle Busch založil svou vlastní nadaci Kyle Busch Foundation se zaměřením na pomoc chudým dětem po celé zemi.\n\nBěhem sezóny 2008 oznámil Kyle Busch, že vytvoří program Kyle's Miles jako pomoc pro opuštěné psy a jejich záchranné organizace.\n\nPo Kylově prvním vítězství v nejvyšší sérii Nextel Cup v roce 2005 na trati Auto Club Speedway daroval on a majitel týmu Hendrick Motorsports Rick Hendrick vyhrané peníze ze závodu americkému červenému kříži jako pomoc těm, kteří to co nejvíce potřebovali po spoušti, kterou zanechal hurikán Katrina. Kvůli tomu se Kyle Busch objevil v The Oprah Winfrey Show, kde veřejně oznámil tento dar.\n\n24. května 2011 se Kyle Busch řítil rychlostí 128 mil za hodinu v zóně s rychlostním limitem 45 mil za hodinu poblíž Troutmanu v Severní Karolíně. Veřejně se za to omluvil s odůvodněním, že se prostě a jednoduše nechal unést při testování Lexusu LFA. 23. srpna 2011 dostal pokutu tisíc dolarů a na 45 dní přišel o řidičský průkaz. Také mu bylo nařízeno, aby odpracoval 30 hodin veřejných prací a dostal podmínku na jeden rok.\n\n29. dubna 2014 se Kyle Busch řítil rychlostí 60 mil za hodinu v zóně s rychlostním limitem 45 mil za hodinu v Denveru v Severní Karolíně. Obhajoval se, že si myslel, že rychlostní limit je 55 mil za hodinu. Policista, který ho zastavil, tvrdil, že je Kyle Busch dost nezodpovědný.\n\nBěhem závodního víkendu série Busch na trati Nazareth Speedway v roce 2004 potkal Kyle Busch svou první přítelkyni Ericu Dewey, ale trochu netradičním způsobem. Kyle poslal svého řidiče autobusu koupit nějaké zásoby na víkend do místního obchodu s potravinami. Řidič v obchodě náhodou potkal matku Ericy Dewey, dali se do řeči a když zmínil, že pracuje pro Kyla Busche, dala mu fotku její dcery s telefonním číslem na zadní straně, ať jí Kyle zavolá, jestli bude mít zájem. Erica Dewey tak zavítala do světa závodů NASCAR jakožto přítelkyně Kyla Busche a tento pár spolu vydržel 3 roky, než se v létě roku 2007 rozešli za nejasných okolností. Někteří lidé tvrdí, že si Kyle našel novou přítelkyni a Ericu Dewey podváděl.\n\nKrátce po tomto rozchodu potkal Kyle Busch během závodního víkendu na trati Indianapolis Motor Speedway Samanthu Sarcinellu, která se stala jeho novou přítelkyní a kterou si 31. prosince 2010 vzal po 3 letech vztahu. Samantha Sarcinella je bývalá modelka a rodačka ze St. John ve státě Indiana, která úspěšně vystudovala psychologii na Purdueské univerzitě. 18. května 2015 se jim narodil syn Brexton Locke Busch.\n\nKylu Buschovi se často přezdívá \"Rowdy\", což je asociace na postavu Rowdyho Burnse z filmu Bouřlivé dny (v originále Days of Thunder), nebo také \"Wild Thing\" kvůli jeho agresivnějšímu stylu závodění. Kromě toho je také často oslovován jako \"Shrub\" kvůli tomu, že je to mladší bratříček Kurta Busche. Rovněž si vysloužil od některých fanoušků přezdívku \"The Little League Maestro\" za jeho hojnou účast v nižších sériích NASCAR. Někdy se mu přezdívá i \"Bossman\" kvůli tomu, že jednak v sérii Gander Outdoors Truck vlastní tým a také je velmi úspěšným jezdcem jak Xfinity Series, tak Gander Outdoors Truck Series.\n\n"}
{"id": "1261936", "url": "https://cs.wikipedia.org/wiki?curid=1261936", "title": "Kolize (sítě)", "text": "Kolize (sítě)\n\nKolize je v počítačových sítích (na sběrnicích) situace, kdy dojde k nežádoucímu smíchání přednášených signálů (dat). Ke kolizi dochází při polovičním duplexu v tak zvané kolizní doméně. Příjemce obdrží zkomolenou nebo chybnou zprávu a přenos je potřeba opakovat, což vede ke snížení (datové) propustnosti. Proto zařízení musí kolize detekovat a též se snažit kolizím předcházet.\n\nV počítačových sítích ke kolizím z principu dochází při používání síťové topologie sběrnice – zástupcem je 10Base5 („tlustý ethernet“) a 10Base2 („tenký ethernet“).\n\nKe kolizím dochází i při bezdrátovém přenosu dat (např. Wi-Fi), kde je situace komplikována tím, že vysílající a příjemce se nemusí navzájem slyšet (a nemohou tím kolizím předcházet). Pro vyhýbání se kolizím slouží například protokol CSMA/CA.\n\nSběrnice předcházejí kolizím pomocí signalizace (posílání znaků Xon/Xoff, použití řídicí sběrnice).\n"}
{"id": "1261940", "url": "https://cs.wikipedia.org/wiki?curid=1261940", "title": "Göring", "text": "Göring\n\nPříjmení Göring nosí více významných osobností:\n\n"}
{"id": "1261941", "url": "https://cs.wikipedia.org/wiki?curid=1261941", "title": "Crying Freeman", "text": "Crying Freeman\n\nCrying Freeman () je japonská seinen manga o devíti svazcích, kterou napsal Kazuo Koike a nakreslil Rjóiči Ikegami. Manga původně vycházela v časopisu \"Big Comic Spirits\" nakladatelství Šógakukan v letech 1986 až 1988. V Česku mangu vydalo nakladatelství CREW v letech 2011 až 2013 pod názvem \"Crying Freeman – Plačící drak\".\n\nManga se dočkala také anime adaptace v podobě šestidílné řady OVA, kterou vyrobilo studio Tóei dóga v letech 1988 až 1994.\n"}
{"id": "1261943", "url": "https://cs.wikipedia.org/wiki?curid=1261943", "title": "Patrie (vzducholoď)", "text": "Patrie (vzducholoď)\n\nPatrie byla poloztužená vzducholoď, kterou pro francouzskou armádu postavili bratři Pierre a Paul Lebaudy, majitelé cukrovaru Lebaudy Frères, kteří se věnovali rovněž stavbě vzducholodí. Loď navrhl Henri Julliot, hlavní inženýr firmy. \"Patrie\" byla dokončena v listopadu 1906 a následujícího měsíce předána armádě. Byla to první vzducholoď zařazená k pravidelné vojenské službě u francouzské armády.\n\nV roce 1907 byla ze základny v Chalais-Meudon nedaleko Paříže provedena série úspěšných vojenských testů, přičemž jednoho se zúčastnil i předseda francouzské vlády Georges Clemenceau. Po úspěšném dokončení těchto testů v listopadu 1907 byla \"Patrie\" převedena pod vojenské velení a její operační základa byla u Verdunu, v blízkosti německých hranic.\n\nV důsledku mechanické poruchy 29. listopadu 1907 vzducholoď nouzově přistála. Během následující noci se za vichřice utrhla a byla unášena větrem. Překročila Lamanšský průliv a během noci přelétla Anglii. Dne 1. prosince byla spatřena nad Walesem a Irskem. V blízkosti Belfastu krátce narazila na zem, ale znovu se vznesla nad Atlantský oceán. Naposledy byla spatřena z paluby parníku nedaleko Hebrid, a pak veze stopy zmizela.\n\nI přes ztrátu \"Patrie\" firma Lebaudy dokončila její sesterskou loď \"La République\" pro francouzskou armádu. Později dodala dvě vzducholodi podobné konstrukce do Ruska a Rakousko-Uherska.\n\nArmáda plánovala využití vzducholodí pro bombardování z výšky, která byla považována za výšku mimo dosah pozemních zbraní, a pro průzkum. Konstruktér lodi Henri Julliot (1855-1923), uvedl, že „každá z francouzských vzducholodí může nést třicet pum o váze 10 kg.“ Pro průzkumné účely byla \"Patrie\" vybavena montáží na fotografické kamery a acetylénový průzkumný světlomet. Současný autor uvádí, že z paluby \"Patrie \"„by mohly být pozorovány nejmenší pohyby vojsk a získány velmi jasné dálkové fotografie vojenských jednotek“.\n\nPoloztužené vzducholodě byly považovány za vhodnější pro vojenské použití, protože, na rozdíl od tuhé vzducholodě, mohly být vypuštěny, skladovány a přepravovány po souši nebo po moři. Druhá vzducholoď bratří Lebaudy \"překonala svou předchůdkyni ve velikosti a způsobu výstavby\". První vzducholoď byla jednoduše nazývána \"Lebaudy\", a francouzskou veřejností přezdívána \"Le Jaune\" („Žlutá“), kvůli žlutému vnějšímu nátěru. Byla rovněž považována za nejúspěšnější vzducholoď v provozu.\n\nHlavními konstrukčními prvky vzducholodi \"Patrie\", byla plynová obálka, nikl-ocelový rám či kýl a gondola zavěšená na rámu pomocí ocelových lan. Uvnitř obálky byl balonet, jehož funkcí bylo za všech okolností zajistit dostatečné množství plynu v obálce. K plynové obálce a gondole byly připojeny aktivní a pasivní ovládací plochy, které poskytovaly stabilitu ve vodorovném i svislém směru a umožňovaly pilotovi kontrolu nad vzducholodí.\n\nGondola, vyrobená z nikl-ocelových trubek, byla zavěšena asi 3,4 metry pod eliptickým ocelovým rámem (či kýlem) dolní části plynové obálky. Rám a obálku spojovala síť konopných lan. Síť byla připevněna dřevěnými kolíky na plátěná poutka na obálce, podobně jako k rámu. To umožnilo snadné odstranění rámu z obálky. Samotný rám mohl být také demontován a snadno přepraven.\n\nOtevřená gondola poskytovala posádce a cestujícím jen minimální ochranu před živly. Obvyklé obsazení sestávalo ze dvou pilotů, dvou mechaniků a dvou cestujících. Tak tomu bylo během zkušebních letů i vojenských misí. Zátěž vzducholodi měla podobu pytlů písku o váze 10 a 20 liber (4.5 a 9,1 kg), jejichž obsah mohl být vypouštěn trubkou v podlaze gondoly. Další výbavou byla siréna, hlásná trouba, poštovní holubi, železné kolíky, lana pro ukotvení vzducholodi, rezervní zásoby paliva a vody a hasicí přístroj.\n\nObálka vzducholodi se skládala ze čtyř vrstev bavlněné látky a vulkanizovaného kaučuku (obálka její předchůdkyně, \"Jaune\", se skládala jen ze tří vrstev). Vnější vrstva z bavlněné tkaniny byla pokryta nátěrem chromanu olovnatého, aby se zabránilo poškození druhé vrstvy – gumového pláště slunečním zářením. Tato druhá vrstva bránila úniku vodíku z obálky. Třetí vrstva byla z bavlny, čtvrtá a poslední vrstva z kaučuku chránila obal před poškozením způsobeným vodíkem. Tato závěrečná gumová vrstva byla tenčí a tudíž lehčí, než první. Gumové fólie pro zhotovení druhé a čtvrté vrstvy byly dodány německou společností Continental AG.\n\nNátěr chromanem olovnatým dal obálce žlutou hořčičnou barvu, stejnou, jakou měla její předchůdkyně \"Le Jaune\"; zbývající plochy byly zbarvené blankytně, jak je zřejmé ze současného vyobrazení \"Patrie\".\n\nPro konstrukci \"Patrie\" jako poloztužené vzducholodi bylo nutné, aby tlak nosného plynu v plynovém vaku a vzduchu v balonetu byl dostatečný pro udržení jejího celkového tvaru. Vodík byl čerpán do plynového vaku tak, aby umožnil vzducholodi vystoupat do maximální zamýšlené provozní výšky jedné míle (1 600 metrů) ve které balonet zabíral přibližně jednu pětinu z celkového objemu plynové obálky. Sestup lodi byl prováděn vypuštěním vodíku pumpováním vzduchu do balonetu, aby se vyrovnal objem uvolněného plynu. Tento proces se opakoval postupně až do dosažení požadované rychlosti klesání nebo požadované výšky.\n\nK ovládání pohybu vodíku a vzduchu uvnitř obálky vzducholodi byla \"Patrie \"vybavena pěti ventily, z nichž některé fungovaly automaticky a další mohly být ovládány ručně pilotem pomocí kabelů. Ventily na plynové obálce upouštěly vodík automaticky, pokud tlak přesáhl hodnotu 500 Pa. Ventily balonetu se otevřely, když tlak vzduchu překročil 195 Pa, čímž bylo zajištěno, že vzduch byl vyhnán z balonetu před tím, než došlo ke ztrátě vodíku z plynové obálky. Automatické ovládání ventilů ovlivnilo i trvání posledního bezpilotního letu vzducholodi (viz oddíl Poslední let níže). Tlak v balonetu byl udržován ventilátorem s motorovým pohonem, který měl elektricky poháněnou zálohu, takže tlak by mohl být udržován i v případě poruchy motoru nebo během jeho údržby.\n\nUvolňovací mechanismus byl zkonstruován tak, že v případě nouze bylo možné pomocí lana otevřít ventil a vypustit vodík z obálky. Toto lano bylo připojeno na zátěž, takže mohlo být aktivováno automaticky v případě katastrofální ztráty zátěže. Selhání tohoto lana hrálo klíčovou roli při ztrátě \"Patrie\" dne 29. listopadu 1907.\n\nProtože částečně naplněný balonet by mohl způsobit podélnou nestabilitu lodi, byly použity dvě látkové příčky, které rozdělily balonet na tří samostatné oddíly a šíření vzduchu v něm bylo umožněno pouze malými otvory v příčkách, takže vzduch se mohl šířit postupně po celém balonetu, aniž byla stabilita vzducholodi ovlivěna.\n\nSměrovou stabilitu udržovaly čtyři pevné plochy, dvě vertikální a dvě horizontální, připevněné v zadní části plynové obálky, a další podélná svislá plocha, která běžela od středu lodi podél hlavní osy plynové obálky až k její zadní části. Horizontální pohyb byl řízen kormidlem v zadní části. Ocasní plochy se skládaly ze svislé a vodorovné plochy ve tvaru opeření šípu. V roce 1907 byly svislé ocasní plochy upraveny tak, jak je znázorněno na přiloženém obrázku.\nBěhem zkoušek bylo rozhodnuto, že je třeba, aby pilot měl větší kontrolu nad vertikálními pohyby lodi, aby mohl kompenzovat „nedobrovolné stoupání nebo klesání vzducholodi v důsledku expanze nebo kontrakce plynu, nebo jiné příčiny“. Pro tento účel byla umístěna pohyblivá horizontální plocha v blízkosti těžiště lodi, která zmenšovala vliv ztráty plynu či zátěže na minimum.\n\nPozději byla tato jediná plocha nahrazena dvěma pohyblivými plochami po obou stranách mezi gondolou a dolní částí eliptického rámu, jak je patrné z plánu publikovaného v německé publikaci \"Jahrbuch der Luftfahrt\" („Letecká ročenka“) z roku 1911.\n\nTato „křidélka pro vzestup a sestup“, jak byla označována, jsou jasně patrná na obrázku z krátkého filmu \"Le Ballon dirigeable «Le Patrie»\" (\"Řiditelný balon „Le Patrie“\"), který v Moisson natočila francouzská filmová průkopnice Alice Guy-Blaché před tím, než v březnu roku 1907 emigrovala do Spojených států amerických.\n\nPilot řídil vzducholoď pomocí ovládacích prvků na přídi gondoly před motorem. Mechanik na zádi ovládal motor. Jednalo se o čtyřválcový motor Panhard & Levassor o výkonu 52 kw (70 hp) při 1000 otáčkek za minutu. Motor byl umístěn ve středu gondoly a poháněl dvě dvoulisté ocelové vrtule o průměru 2,6 metrů, které byly namontovány na bočních konzolách, po jedné na každé straně. Otáčenly se rychlostí 1000–1200 otáček za minutu a to opačným směrech, aby se zabránilo kroucení vzducholodi. Výfukové potrubí bylo vyvedeno dolů pod zadní částí gondoly a chráněno kovovým krytem, aby se minimalizovalo riziko požáru. Palivová nádrž o objemu 280 litrů byla umístěna pod gondolou uvnitř konstrukce z ocelových trubek ve tvaru obrácené pyramidy, která chránila gondolu a vrtule při přistání.\n\nPrvní let \"Patrie\" se konal 16. listopadu 1906 v hlavním sídle továrny Lebaudy v Moisson a trval 2 hodiny a 20 minut. Po dalších osmi zkušebních letech odstartovala 15. prosince 1906 \"Patrie\" na 52 kilometrů dlouhý let z Moisson do střediska Francouzského leteckého oddělení v Chalais-Meudon poblíž Paříže. Rychlost letu byla přes 45 km/h.\n\nPředváděcí let pro veřejnost nad centrem Paříže proběhl 17. prosince 1906, a jeho trasa vedla přes Arc de Triomphe, Place de la Concorde, budovy Ministerstva války a Invalidovnu. Po tomto letu byla \"Patrie\" vypuštěna a další její lety proběhly až v červnu 1907.\n\nV v období mezi 27. červnem a 7. srpnem 1907 proběhlo 21 dalších letů . Zvlášť významný byl let 22. července 1907, kterého se jako cestující zúčastnili i francouzský premiér Georges Clemenceau a ministr války Georges Picquart. I když během letu praskla trubka, která postříkala premiéra horkou vodou, reagoval nonšalantně, když řekl: „Nemohu dostatečně vyjádřit můj obdiv k tomuto nádhernému vynálezu“.\n\nPo těchto letech byla vzducholoď opět vypuštěna a provedeny změny konstrukce, které zahrnovaly zvětšení válcové části plynové obálky o 500 kubických metrů, změny ocasních ploch (jak je uvedeno výše) a montáž nových vrtulí.\n\n\"Patrie\" byla znovu napuštěna a připravena k provozu 15. října 1907. Mezi 21. říjnem a 16. listopadem bylo provedeno devět letů o celkové délce 18 hodin. Loď startovala z Chalais-Meudon. Během jednoho letu se ulomila levá vrtule. Následně loď vystoupala rychle do nízkých mraků, ale pak se bezpečně vrátila vlastní silou do Chalais-Meudon. Dne 23. listopadu 1907 se \"Patrie\" přemístila vzdušnou cestou na svou provozní základnu v Belleville-sur-Meuse v blízkosti Verdunu, nedaleko francouzsko-německé hranice. Tuto cestu o délce 240 km loď urazila za 6 hodin a 45 minut při průměrné rychlosti 36 km/h a výšce 850 metrů.\n\nPři letu v pátek 29. listopadu 1907 přistála Patrie nouzově v blízkosti Souhesmes kvůli mechanické poruše. Na místě byly provedeny opravy, avšak na palubě nebylo magneto, což znamenalo, že pro zpáteční let nemohl být použit motor. Bylo rozhodnuto, že vzducholoď nebude vlečena zpět do Verdunu, ale že bude přes noc ukotvena na otevřené pláni u Souhesmes.\n\nBěhem té noci ale přišla bouře a bylo přiveleno přibližně 200 vojáků, aby udrželi vzducholoď ve vichřici. V sobotu ráno vítr svou silou vytrhl některé ocelové kolíky na kterých byla vzducholoď ukotvena, takže že se otočila bokem k větru. Ten loď naklonil na bok, což způsobilo ztrátu zátěže, která se vysypala. I pak mohla být \"Patrie \"ještě zachráněna, pokud by byl uvolněn ventil na plynové obálce a vypuštěn vodík. Nedopatřením se tato operace nepodařila a vojáci již nebyli schopni udržet loď v bouři.\n\nLoď ztratila 750 kg zátěže a byla bez posádky. Vystoupala rychle do velké výšky (odhaduje se okolo 2 000 metrů) a byla odnesena vichřicí severozápadním směrem. Ještě o dva dny později nebyly o lodi žádné zprávy. V roce 2007 přetiskly francouzské noviny \"Journal l Alsace / Le Pays\" zprávu z 5. prosince 1907, kde se mluvilo o „úzkosti“, která nastala v Paříži, po této „katastrofě“. To způsobovalo obavy, že východní vítr by mohl loď zanést přes francouzsko-německé hranice do pruských rukou. Proto byly jakékoliv zprávy o jejím letu netrpělivě očekávány.\n\nKonečně se zprávy o vzducholodi dostaly do Francie a zmiňoval je tisk po celé Evropě a Spojených státech. \"New York Times\" uvedl, že \"Patrie\" byla pozorována ráno v neděli 1. prosince 1907 nad Cardiganem ve Walesu. Odpoledne téhož dne narazila na zem v Ballysallagh, nedaleko Holywoodu, County Down v severním Irsku. Při nárazu na zem se ulomila vrtule a část převodů (viz foto). Tím loď ztratila část hmotnosti a znovu vzlétla do vzduchu. Byla pozorována z Lloydovy signální stanice na Torr Head, na pobřeží hrabství Antrim. Další pozorování přišlo brzy poté z ostrovů v Severním průlivu mezi Irskem a Skotskem. \"Patrie\" pokračovala v letu severním směrem. Poslední pozorování bylo hlášeno kapitánem Buchananem z parníku \"Olivine \"v zeměpisné šířce 58° N u Hebrid. Poté se loď ztratila beze stopy.\n\nI přes ztrátu \"Patrie\" francouzská armáda neztratila důvěru ve vzducholodi bratří Lebaudyů a Julliota: v Lebaudyho továrně v Moisson probíhala stavba sesterské lodi s názvem \"République\". Další vzducholoď stejného typu (\"La Liberté\") byl objednána v srpnu 1908. Další dvě vzducholodi v podstatě stejné konstrukce byly objednány Ruským impériem a Rakousko-Uherskem. Ruskem objednaná loď nazvaná nejprve \"La Russie\" a později známá jako \"Lebeď \"(\"\"Лебедь\"\") byla údajně kopie francouzské \"République\". Její první let proběhl dne 29. května 1909 a byl oslavován jako významný krok vpřed v historii ruského letectví. Časopis \"Flight \"ve svém čísle z 26. června 1909 oznámil, že rakouská vláda objednala u firmy Lebaudy stejnou loď, jakou byla \"Russie\". Tato vzducholoď vstoupila do služeb rakousko-uherské armády v roce 1910 a byla v Rakousku označována jako M. II.\n\nO havárii vzducholodi informoval i český tisk. Ještě v červenci 1907 psal, že \"Patrie\" „...podala důkaz své zdatnosti“. Mezi 3. a 6. prosincem 1907 se psalo nejprve o ztrátě vzducholodi a pak o jejím nalezení v Irsku.\n\nPřevzato z The Present State of Military Aeronautics, \"Flight\" Magazine Global Archive, 27 February 1909\n\nZákladní údaje\n\nVýkony\n\nV českém dobovém tisku byl v roce 1908 zmiňován konstruktér Julliot a plány vzducholodi \"Patrie\" v souvislosti se špionážní aférou rakouského architekta Augusta Krumholze.\n"}
{"id": "1261946", "url": "https://cs.wikipedia.org/wiki?curid=1261946", "title": "Hammond", "text": "Hammond\n\nPříjmení Hammond nosí více významných osobností:\n\n"}
{"id": "1261947", "url": "https://cs.wikipedia.org/wiki?curid=1261947", "title": "John Hammond", "text": "John Hammond\n\nJméno John Hammond nosí více významných osobností:\n\n"}
{"id": "1261950", "url": "https://cs.wikipedia.org/wiki?curid=1261950", "title": "Hauck", "text": "Hauck\n\nPříjmení Hauck nosí více významných osobností:\n\n"}
{"id": "1261953", "url": "https://cs.wikipedia.org/wiki?curid=1261953", "title": "Tenisová sezóna Rogera Federera 2017", "text": "Tenisová sezóna Rogera Federera 2017\n\nTenisová sezóna Rogera Federera 2017 začala na australském kontinentu po pětiměsíčním herním výpadku, kde švýcarský tenista nastoupil po boku Belindy Bencicové do lednového Hopmanova poháru. Švýcarský tým obsadil druhé místo základní skupiny. Na úvodním Grand Slamu Australian Open pošesté postoupil do finále, v němž se stal jeho soupeřem Rafael Nadal. Pětisetovou výhrou získal pátý titul z Melbourne Parku a 18. grandslamem navýšil rekordní zápis mužských historických statistik. Po rozhodnutí vynechat Roland Garros zavítal do Wimbledonu, kde statistiku rozšířil o devatenáctý major poté, co v závěrečném zápase zdolal Chorvata Marina Čiliće. Jako první muž si připsal osmou wimbledonskou trofej a svou první bez ztráty setu. Během turnaje se posunul do čela statistiky nejvyššího počtu vyhraných grandslamových zápasů, když po skončení zaznamenal 321 vítězství. Na US Open pak v repríze finále z roku 2009 utrpěl čtvrtfinálovou porážku od Juana Martína del Potra. Zápasovou grandslamovou bilanci v sezóně uzavřel poměrem 18–1.\n\nNa březnovém BNP Paribas Open v Indian Wells triumfoval již popáté. V 35 letech se stal nejstarším vítězem série Masters. Tento věkový rekord nejdříve posunul o dva týdny později třetím kariérním triumfem na Miami Open. Navázal tak na sezóny 2005 a 2006, v nichž také zvítězil na tzv. „slunečním doublu“ v podobě dvou jarních amerických Mastersů. Rekordní devátý titul vybojoval na travnatém Gerry Weber Open v severoněmeckém Halle. Po Nadalovi se stal druhým mužem otevřené éry, jenž na jediném turnaji triumfoval alespoň devětkrát. V říjnu pak dosáhl na druhou trofej ze Shanghai Rolex Masters, znamenající dvacátý sedmý vavřín v sérii Masters. V závěru téhož měsíce poosmé vyhrál Swiss Indoors v rodné Basileji, čímž si připsal devadesátý pátý kariérní titul ATP Tour. Tímto výkonem se osamostatnil na 2. místě otevřené éry ve statistice vyhraných turnajů dvouhry. Finanční prémie znamenala, že na čele historických výdělků překonal o téměř 50 tisíc dolarů vedoucího Djokoviće, když vydělaná částka po basilejské události činila 109 853 682 dolarů.\n\nATP World Tour jej poprvé ocenila v kategorii Návrat roku, potřinácté obdržel cenu Cenu Stefana Edberga za sportovní chování a popatnácté v řadě byl vyhlášen nejoblíbenějším hráčem fanoušků – ATPWorldTour.com.\n\nPo pětiměsíční přestávce na rekonvalescenci zraněného kolena rozehrál sezónu na lednovém Hopmanově poháru. Jednalo se o jeho třetí perthskou účast a první od roku 2002. I potřetí nastoupil se spoluhráčkou slovenského původu. Po Hingisové a Vavrincové se jí ve švýcarském týmu stala Belinda Bencicová.\n\nV prvním singlu zdolal britskou trojku Daniela Evanse ve dvou setech a po zvládnutém mixu Švýcaři zvítězili 3:0 na zápasy. Druhému mezistátnímu duelu proti Německu přihlížela 4. ledna 2017 v Perthské aréně rekordní návštěva za celou téměř třicetiletou historii turnaje, která činila 13 785 diváků. Jednalo se také o nejvíce navštívené tenisové utkání v historii Západní Austrálie. Federer v třísetové bitvě podlehl 24. hráči žebříčku a 19letému teenagerovi Alexandru Zverevovi, když všechny sety rozhodl až tiebreak. Po výhrách Bencicové a ve smíšené čtyřhře vybojovali zástupci „země helvetského kříže“ i druhý bod poměrem 2:1 na zápasy. Závěrečný duel proti neporažené Francii určil vítěze skupiny postupujícího do finále. Basilejský rodák přehrál v utkání proti světové osmnátce Richardu Gasquetovi po dvousetovém průběhu. Bencicová však podlehla Mladenovicové a rozhodující mix hraný v rychlém formátu znamenal výhru Francouzů a jejich postup do finále. Švýcaři tak obsadili 2. místo základní skupiny A.\n\nNa Australian Open přijížděl jako sedmnáctý muž žebříčku ATP. Jednalo se o první grandslam od US Open 2002, na němž nehrál jako člen elitní světové desítky žebříčku ATP.\n\nV úvodních dvou kolech vyřadil kvalifikanty. Rakušan Jürgen Melzer mu odebral jeden set a Američan Noah Rubin žádný. Ve třetím zápase narazil na desátého nasazeného Tomáše Berdycha, jemuž dovolil ve třísetovém průběhu uhrát deset her. První pětisetový duel vybojoval proti světové pětce Kei Nišikorimu z Japonska. Ve čtvrtfinále jej nezastavil Murrayho přemožitel, Němec Mischa Zverev, který nenašel na Švýcarovu hru klíč, a nezískal ani jeden set. Čtvrtý hráč klasifikace a krajan Stan Wawrinka mu podlehl v pětisetovém semifinále, když i podruhé skončilo páté závěrečné dějství poměrem her 6–3. A tento stav se zopakoval i potřetí ve finále. Zvýšil tím aktivní poměr vzájemných zápasů s Wawrinkou na 19–3.\n\nNa Australian Open postoupil do šestého finále, čímž vyrovnal Djokovićův rekord otevřené éry a v mužském tenise navýšil rekordní počet grandslamových finálových účastí na dvacet osm. Naposledy předtím jej v Melbourne Parku odehrál v roce 2010. Stal se také nejstarším finalistou grandslamu od US Open 1974 a tehdy 39letého Kena Rosewalla.\n\nV závěrečném utkání narazil na španělskou světovou devítku a dlouhodobě největšího soupeře na okruhu, Rafaela Nadala. V rámci vzájemného soupeření se dvojice utkala ve třinácté sezóně a čekalo ji 35. střetnutí. Předzápasovou bilanci měl Švýcar pasivní 11–23, respektive 3–6 ve finále grandslamu. V grandslamovém finále se oba naposledy utkali na French Open 2011 a předchozí zápas na turnajích velké čtyřky spolu odehráli v semifinále Australian Open 2014.\n\nO vítězi rozhodla až závěrečná sada, před jejímž rozehráním odešel basilejský rodák do šaten po vyžádání zdravotní přestávky. Do pátého setu vstoupil Nadal ziskem soupeřova podání a ujal se vedení 3–1 na gamy. Následoval však obrat, když Federer získal zbylých pět her. Nejdříve využil až šestý brejkbol v setu a srovnal na 3–3. Po čisté hře na vlastním servisu si vypracoval vedení 4–3 a 0:40, ale nejdříve ani jednu příležitost podruhé prolomit podání Španěla v sadě nezužitkoval. Přesto proměnil pátou brejkovou šanci v dané hře a ujal se vedení 5–3. Obrat dokonal ziskem šestého gamu, v němž čelil soupeřovým brejkbolům. Využitým druhým mečbolem, kdy dopad míče na čáru potvrdilo jestřábí oko, dosáhl basilejský rodák po 3.37 hodinách na vítězství v Melbourne Parku. Na grandslamu, vyjma Wimbledonu, zdolal Španěla poprvé v kariéře.\n\nJednalo se o první Federerův turnaj v kariéře, na němž odehrál tři pětisetová klání. Po výhrách v letech 2004, 2006, 2007 a 2010 si odvezl pátou trofej a navýšil rekordní zápis mužských historických statistik 18. grandslamem. Bodový zisk mu dopomohl k návratu do elitní desítky žebříčku ATP na 10. místo, z něhož vypadl v říjnu 2016. V 35 letech se stal druhým nejstarším grandslamovým šampionem open éry, když starším byl jen tehdy 37letý vítěz Australan Ken Rosewall na Australian Open 1972. Za titul si připsal částku 3 700 000 australských dolarů a jako druhý tenista historie překonal hranici 100 milionů dolarů na odměnách, když po turnaji kariérní prize money činily 101 605 085 dolarů.\n\nFederer vybojoval jako prvním muž historie po pěti trofejích na třech různých grandslamech. Jednalo se také o jeho první turnaj v kariéře, na němž odehrál tři pětisetové zápasy a překonal rekord Björna Borga sedmým pětisetovým finále grandslamu, když Švéd nastoupil do šesti takových zápasů.\n\n\nNa arabský poloostrov zavítal v roli sedminásobného šampiona a jako třetí nasazený hráč Dubai Tennis Championships.\n\nV úvodním duelu mu Francouz z konce čtvrté desítky žebříčku Benoît Paire dokázal odebrat jen čtyři gamy. Následně však překvapivě podlehl v prvním vzájemném klání 116. muži světové klasifikace, ruskému kvalifikantu Jevgeniji Donskému v třísetové bitvě provázející zvraty a trvající přesně dvě hodiny. Po zisku první sady za 24 minut nedokázal ve druhé Švýcar využít tři mečboly. Za stavu 3–4 a 40:0 v daném dějství, z pohledu basilejského rodáka, nejdříve došlo k přerušení zápasu pro výpadek osvětlení. Po obnovení hry pak za stavu 4–5 Federer zachránil setbol Rusa. Naopak v tiebreaku si vypracoval tři mečboly, ale ani jeden nezužitkoval a set připadl soupeři. V rozhodujícím dějství promarnil náskok 5–2 na gamy a navazující ztrátou čtyř her nabídl Donskému šanci utkání doservírovat do vítězného konce. V dané chvíli však ruský kvalifikant neunesl tíhu okamžiku a podání prohrál. Federer od stavu 5–6 přitom získal devět z deseti výměn, čímž si vypracoval vedení 5:1 v tiebreaku. Další ztráta koncentrace však znamenala, že si Donskoj připsal všech šest zbylých výměn a zkrácenou hru ovládl poměrem 7:5.\n\nNíže postavenému tenistovi Švýcar naposledy předtím podlehl ve Wimbledonu 2002, když ve 20 letech odešel poražen od Chorvata Maria Ančiće, kterému patřila 154. příčka žebříčku. V další kariéře nestačil na soupeře mimo elitní světovou stovku pouze pětkrát. Jednalo se o prohry s Radkem Štěpánkem (110. ATP, Gstaad 2002), Richardem Gasquetem (101. ATP, Monte-Carlo 2005), Sergijem Stachovským (116. ATP, Wimbledon 2013), Federicem Delbonisem (114. ATP, Hamburk 2013) a Donským, jenž poprvé v kariéře zdolal hráče z Top 10. Po zápase ruský tenista sdělil: „\"Dnes jsem překvapil každého. Myslím, že ten, kdo porazí Rogera, překvapí i sám sebe. […] Je to jako splněný sen.\"“ Federer reagoval slovy: \"„Měl jsem šance a měl jsem to nějak ukončit. Ani nevím, jak mi zápas utekl. Mám tu teď popsat něco, co si sám vysvětlit neumím\".“\n\nNa kalifornském BNP Paribas Open, konaném v areálu Indian Wells Tennis Garden, startoval z pozice turnajové devítky.\n\nPo volném losu přešel hladce přes Francouze Stéphane Robert, aby ve třetím kole zvládl koncovky obou setů s dvacátým čtvrtým nasazeným Američanem Stevem Johnsonem po vítězných tiebreacích.\n\nPoprvé v kariéře se v osmifinále střetl s dlouhodobým rivalem a šestým nasazeným Rafaelem Nadalem. V úvodním setu se basilejský rodák ujal vedení 5–1 a zápas následně dovedl do vítězného konce, když Španěla po 68 minutách přehrál ve dvou setech 6–2 a 6–3. Poprvé tak v sérii vyhrál tři zápasy v řadě a snížil pasivní zápasovou bilanci na 13–23. Do svého desátého semifinále postoupil bez boje po odstoupení Australana Nicka Kyrgiose, jenž se omluvil pro žaludeční problémy způsobené pravděpodobně otravou z potravy.\n\nMezi poslední čtveřicí zdolal americkou světovou osmnáctku Jacka Socka ve dvou setech. V závěrečném utkání soutěže přehrál 31letého krajana a turnajovou trojku Stana Wawrinku po dvousetovém průběhu. Během celého turnaje ztratil pouze jediné podání, a to až v závěrečném duelu. Proti Wawrinkovi navýšil aktivní poměr vzájemných zápasů na 20–3. Pátým turnajovým vítězstvím z Indian Wells Masters vyrovnal Djokovićův rekord. Jubilejní devadesátý singlový titul na okruhu ATP Tour znamenal, že se po Connorsovi a Lendlovi stal třetím tenistou historie, kterému se podařilo dosáhnout na hranici 90 trofejí. Zároveň docílil dvacátého pátého triumfu v sérii Masters, z nichž si pět připsal v Indian Wells. Navázal tak na sezóny 2004, 2005, 2006 a 2012. V 35 letech a 7 měsících byl Federer druhým nejstarším hráčem v první osmdesátce žebříčku. Titulem se stal nejstarším šampionem Mastersu, když překonal tehdy 34letého Andreho Agassiho, jenž triumfoval na Cincinnati Masters 2004. Rovněž pokořil věkový rekord nejstaršího šampiona v Indian Wells, jímž byl Jimmy Connors, který v roce 1984 zvítězil v 31 letech a 5 měsících. Bodový zisk jej posunul o čtyři místa výše na 6. příčku.\n\nV roli světové šestky a turnajové čtyřky přijel na floriský Miami Open, kde obdržel volný los do druhého kola.\n\nPo dvousetové výhře nad 19letým americkým kvalifikantem Frances Tiafoe z počátku druhé světové stovky si ve třetí fázi poradil s Argentincem Juanem Martínem del Potrem a následně čtrnáctým nasazeným Španělem Robertem Bautistou Agutem. Ve čtvrtfinále ztratil první ze dvou setů na turnaji s desátým nasazeným Tomášem Berdychem. V tiebreaku závěrečné sady se ocitl na prahu vyřazení, když dokázal Čechovi odvrátit dva mečboly. Za stavu míčů 6:4 podával Berdych na vítězství. Sérií čtyř vyhraných výměn však Švýcar otočil průběh a postoupil po výhře 8:6 ve zkrácené hře. Ve třetím setu přitom již basilesjký rodák vedl 5–2 na gamy, ale český tenista si vzal ztracené podání zpět. Berdych čelil mečbolu soupeře již za stavu 5–6 a 30:40. Federer mu tak oplatil těsnou prohru ze čtvrtého kola v roce 2010.\n\nV semifinále pak zdolal o čtrnáct let mladšího Australana Nicka Kyrgiose z druhé světové desítky, když zvládl koncovky všech tří setů vždy ve vyrovnaných tiebreacích, v nichž rozhodoval dvoubodový rozdíl. I v prvním vzájemném utkání dvojice odehrála tři zkrácené hry na Mutua Madrid Open 2015, kde Švýcar promarnil dva mečboly. Miamský zápas trval 3.10 hodin. Ve finále vyhrál za 1.34 hodin nad 30letým Španělem a turnajovou pětkou Rafaelem Nadalem po dvousetovém průběhu, aniž by ztratil servis. Oba členové dvojice se v rámci vzájemného soupeření utkali po třicáté sedmé a basilejský rodák čtvrtou výhrou za sebou snížil pasivní bilanci na 14–23. Na tvrdém povrchu se ujal těsného vedení 10–9. Nadal tak z miamského Mastersu odešel i popáté jako poražený finalista. Federer si připsal devadesátý první singlový titul na okruhu ATP Tour a zároveň docílil dvacátého šestého triumfu v sérii Masters, kde mu patřila třetí příčka. Potřetí také ovládl Miami Masters. Navázal tak na sezóny 2005 a 2006, kdy také triumfoval na obou jarních amerických Mastersech a potřetí si odvezl tzv. „sluneční double“.\n\nV 35 letech a 7 měsících byl druhým nejstarším hráčem v první osmdesátce žebříčku ATP. Titulem se stal nejstarším šampionem Mastersu, když překonal vlastní dva týdny starý věkový rekord z Indian Wells. Bodový zisk jej posunul o dvě místa výše na 4. příčku.\n\nCelou fyzicky nejnáročnější antukovou část okruhu se Roger Federer rozhodl vynechat. Zprvu avizoval start na pařížském grandslamu Roland Garros, ale v polovině května oznámil, že se na dvorce vrátí až turnaji na trávě. K rozhodnutí uvedl: „\"Bohužel jsem se rozhodl nehrát na French Open. V posledních týdnech jsem hodně dřel, abych byl schopen působit na ATP Tour ještě mnoho let, a cítím, že je rozumné letos vynechat antukovou sezonu a připravit se na trávu a tvrdé povrchy\".“\n\nSezónu na trávě otevřel na MercedesCupu ve Stuttgartu jako nejvýše nasazený hráč.\n\nPo volném losu jej však ve druhém kole vyřadil německý 39letý veterán Tommy Haas, startující na divokou kartu, když proti němu nevyužil mečbol. Do utkání vstoupil dominantně a ujal se vedení 6–2 a 2–1, navíc s výhodou prolomeného podání ve druhé sadě. Němec figurující na 302. místě žebříčku však dokázal průběh zvrátit. Švýcar tak od počátku ledna 2017 utržil druhou porážku na dvacet jedna vítězství.\n\nPremiérový zápas na travnatém turnaji prohrál poprvé od Wimbledonu 2002, kdy nestačil na Maria Ančiće.\n\nV roli turnajové jedničky a světové pětky rozehrál Gerry Weber Open v severoněmeckém Halle.\n\nPotřetí v kariéře prošel pavoukem bez ztráty setu. V první fázi přehrál šťastného poraženého Japonce z kvalifikace Jūiči Sugitu, aby následně vystavil stopku německým hráčům Mischovi Zverevovi z konce třetí desítky žebříčku i Florianu Mayeru, figurujícímu ve druhé stovce. Ani v semifinále jej nezastavil Rus Karen Chačanov.\n\nV jubilejním 140. finále kariéry pak zdolal německou turnajovou čtyřku Alexandra Zvereva po hladém dvousetovém průběhu 6–1 a 6–3 za 52 minut. Oplatil mu tím semifinálovou porážku z předchozího ročníku. Duel okomentoval slovy: „\"Hrál jsem neskutečně dobře. Cítil jsem se v pohodě a ani na moment jsem nepolevil\".“ Čtvrtým turnajovým vítězstvím v probíhající sezóně vyrovnal Nadalův průběžný rekord. Trofej zároveň představovala rekordní šestnáctý titul z travnatého povrchu a devadesátý druhý z okruhu ATP Tour, což znamenalo ztrátu dvou vavřínů na druhého v této statistice Ivana Lendla. Po Nadalovi se také stal druhým mužem otevřené éry, jenž na jediném turnaji triumfoval alespoň devětkrát.\n\nV první polovině července hrál ve Wimbledonu jako světová pětka a třetí nasazený. V All England Clubu startoval podevatenácté, čímž v rámci turnajů „velké čtyřky“ vyrovnal celkový rekordní počet 70 účastí Francouze Fabrice Santora.\n\nV úvodním kole vyřadil Ukrajince Alexandra Dolgopolova, který mu v průběhu druhé sady skrečoval pro zranění. V jeho průběhu ještě stihl překonat hranici 10 000 zahraných es, čímž se stal třetím tenistou s tímto počtem přímých bodů z podání. Následně vyřadil Srba z konce osmé desítky žebříčku Dušana Lajoviće a turnajovou dvacetsedmičku Mischu Zvereva. Touto výhrou ve třetím kole získal rekordní 317. vítězný zápas na grandslamu, čímž v historických tabulkách předstihl na prvním místě figurující Serenu Williamsovou. Ve čtvrté fázi na něj nestačila bulharská světová jedenáctka Grigor Dimitrov. V 35 letech se stal druhým nejstarším čtvrtfinalistou wimbledonské dvouhry po 39letém Kenu Rosewallovi z roku 1971 a následně i takovým semifinalistou a finalistou.\n\nČtvrtfinále přineslo reprízu semifinálového duelu z roku 2016, v níž Švýcar oplatil prohru šestému nasazenému Kanaďanu Milosi Raonici. Až ve třetím setu se přiblížil kanadský hráč k zisku sady, když nejdříve neproměnil čtyři brejkové šance v osmé hře a poté nezužitkoval vedení 3:0 v tiebreaku. Poté však převzal iniciativu basilejský rodák a z dalších osmi míčů získal sedm. Po Jimmy Connorsovi vyhrál jako druhý muž otevřené éry 100. zápas ve Wimbledonu. Stal se také prvním tenistou v historii, který postoupil do rekordního 50 čtvrtfinále a 42 semifinále na grandslamu.\n\nMezi poslední čtveřicí hráčů zdolal potřetí v sezóně jedenáctého nasazeného Čecha a 31letého finalistu z roku 2010 Tomáše Berdycha. Proti světové patnáctce tak navýšil aktivní vzájemnou bilanci výher a proher na 19–6, když prodloužil aktuální šnůru na devět vítězství. Český tenista na Švýcara uhrál nejvíce gamů v celém turnaji a jako jediný dovedl sety do dvou tiebreaků. Podání mu prolomil jen v úvodní sadě, když srovnal stav na 4–4 po dvou dvojchybách soupeře na podání. Federer získal v celém průběhu dva servisy Berdycha, ten druhý rozhodující ve třetím setu.\n\nVe svém rekordním jedenáctém wimbledonském finále zdolal za 1.41 hodin chorvatskou turnajovou šestku Marina Čiliće ve třech sadách, když soupeři pětkrát prolomil podání z deseti brejkových příležitostí, zatímco Chorvat jedinou takovou možnost nevyužil. Navýšil tím rekordní statistiku mužského tenisu 19. grandslamem z dvouhry a jako první vybojoval osmou wimbledonskou trofej, čímž se odpoutal od Peta Samprase a britského amatéra Williama Renshawa.\n\nV probíhající sezóně si připsal páté turnajové vítězství ze sedmi startů a druhé grandslamové, které představovalo devadesátý třetí singlový titul na okruhu ATP Tour a rekordní sedmnáctý z travnatého povrchu. Ve statistice singlových trofejí open éry zaostával jediné vítězství za druhým Ivanem Lendlem. Jako druhý hráč otevřené éry prošel wimbledonskou soutěží bez ztráty setu a navázal na výkon Björna Borga z roku 1976. Sám již takový turnaj odehrál na Australian Open 2007. V celém turnaji ztratil pouze čtyři podání, když z 21 brejkových příležitostí soupeřů odvrátil 17.\n\nFinálovým utkáním basilejský rodák také vyrovnal Connorsův rekord londýnského majoru 102. odehraným zápasem ve dvouhře. Ve věku 35 let a 341 dní se stal nejstarším londýnským šampionem open éry, který čekal na titul pět let. Vyšší časové rozpětí osmi let měl pouze Jimmy Connors mezi lety 1974 a 1982. Bodový zisk jej v následném vydání žebříčku ATP posunul z 5. na 3. místo. Do elitní světové trojky se vrátil téměř po jedenácti měsících, když z ní vypadl 22. srpna 2016. Na prvního Andyho Murrayho po turnaji ztrácel 1 205 bodů. Přitom jedenáct z předchozích čtrnácti wimbledonských vítězů zakončilo sezónu vždy jako světová jednička.\n\nPopáté v průběhu jediné sezóny tak Rafael Nadal nejdříve zvítězil na French Open a Roger Federer následně ve Wimbledonu, dvojici majorů označovaných jako Channel Slam.\n\n\nNa montréalský Rogers Cup zavítal poprvé od roku 2011, kde za Nadalem hrál jako druhý nasazený vzhledem k absenci zraněné světové jedničky Murrayho. Kanadská událost se tak stala prvním turnajem série Masters od Monte-Carlo Rolex Masters 2011, kde Španěl se Švýcarem plnili roli dvou nejvýše nasazených hráčů.\n\nV úvodním klání povolil Kanaďanu z počátku druhé stovky Petru Polanskému jen tři gamy. Poté, co mu David Ferrer odebral první sadu, dokázal průběh otočit a udržet stoprocentní úspěšnost vzájemných duelů, když poměr navýšil na 17–0. Ztracený set však znamenal konec jeho série 32 vyhraných sad bez přerušení. Ve čtvrtfinále přehrál dalšího zástupce tenisu z Pyrenejského poloostrova a světovou šestnáctku Roberta Bautistu Aguta, proti němuž zlepšil bilanci vzájemných utkání na 7–0. Mezi poslední čtveřicí vyřadil nizozemské překvapení turnaje Robina Haaseho ve dvou setech a postoupil do šestého finále sezóny. V něm jej zdolal 20letý Němec Alexander Zverev po dvousetovém průběhu, když se basilejský rodák potýkal s bolestmi zad. Švýcarovi připravil první finálovou porážku roku a pátou trofejí sezóny se posunul na první příčku po bok Federera.\n\nZ Montréalu Federer přiletel do dějiště cincinnatského Western & Southern Open, kde se omluvil pro zranění zad a byl přinucen odložit boj o návrat na pozici světové jedničky.\n\nNa US Open startoval jako třetí nasazený za světovou jedničkou Nadalem a dvojkou Murraym, který se však odhlásil a v průběhu turnaje předčasně ukončil sezónu pro dlouhodobé poranění kyčle. Se Španělem byl Federer nalosován do stejné poloviny pavouka. Příležitost vystřídat jej na čele klasifikace měl při zdolání Nadala v semifinále či postupu do této fáze turnaje bez Španěla.\n\nDo soutěže vstoupil pětisetovou bitvou s americkým teenagerem Francesem Tiafoem, jemuž patřila sedmdesátá první příčka žebříčku. Poprvé od roku 2000 tak musel na newyorském majoru odehrát pět sad, aby postoupil do druhé fáze. V ní si pětisetový průběh zopakoval s Rusem Michailem Južným, figurujícím na začátku druhé světové stovky, když dokázal otočit nepříznivý vývoj setů 1–2. Poměr vzájemných zápasů tak navýšil na 17–0. Poprvé v kariéře na grandslamu odehrál pětisetové souboje v prvním i druhém kole. Až ve třetím duelu s třicátým prvním nasazeným Felicianem Lópezem prošel utkáním bez ztráty setu, čímž navýšil stoprocentní aktivní bilanci vzájemných utkání na 13–0. Během zápasu se posunul na druhé místo historických tabulek zahraných es, když 10 132. esem překonal Chorvata Gorana Ivaniševiće.\n\nNeporazitelnost proti Němci Philippu Kohlschreiberovi prodloužil v osmifinále, v němž bez ztráty sady posunul vzájemný zápasový poměr na 12–0. Premiérovou grandslamovou potážku sezóny mu přivodil dvacátý čtvrtý nasazený Argentinec Juan Martín del Potro ve čtvrtfinále. V duelu představujícím reprízu finále US Open 2009 hrál klíčovou roli tiebreak třetí sady za stavu 1–1 na sety. Švýcar v něm nevyužil ani jeden ze čtyř setbolů a naopak ten první proměnil argentinský tenista, jenž zkrácenou hru získal poměrem 10:8. Nabíhající Federer po servisu na síť v klíčovém okamžiku zahrál bekhendový volej za základní čáru. Ve čtvrté sadě pak del Potro prolomil soupeři servis a dovedl utkání do vítězného konce. Basilejský rodák vyřazení komentoval slovy: „\"Juan bojoval jako lev. Byl jsem příliš nervózní, on naopak předvedl vždycky něco úžasného, když to potřeboval. A já mu taky někdy pomohl. … Neměl jsem negativní myšlenky, ale věděl jsem, že hraje skvěle. Já nebyl dost dobrý v mé mysli, v mém těle ani v mé hře.\"“ Očekávané semifinále proti Nadalovi se tak neuskutečnilo a Flushing Meadows zůstával jediným turnajem „velké čtyřky“, na němž se Španěl se Švýcarem nikdy nepotkali. Po turnaji se posunul na 2. příčku žebříčku.\n\nV druhé polovině září přijel do pražské O areny na premiérový ročník exhibičního Laver Cupu, jenž vznikl z jeho myšlenky týmového utkání nejlepších aktivních hráčů na jediném místě.\n\nJako světová dvojka vyhrál za tým Evropy všechny tři zápasy. V sobotní dvouhře porazil jedničku světového družstva a šestnáctého hráče žebříčku Sama Querreyho ve dvou setech. Ve večerním duelu pak poprvé v kariéře nastoupil do čtyřhry po boku světové jedničky a hlavního rivala na okruhu Rafaela Nadala, aby za 81 minut zdolali Američany v týmu světa Querreyho s Jackem Sockem až v supertiebreaku. V nedělní závěrečné dvouhře přidal rozhodující tři body výhrou nad australskou světovou dvacítkou Nickem Kyrgiosem. Po ztrátě úvodní sady a zisku druhé následoval supertiebreak. V něm Australan při vedení 9:8 nevyužil mečbol a následně ztratil tři míče v řadě. Švýcar tak za vyhranou dvouhru získal klíčové tři body a týmu přispěl celkově sedmi body. Evropané zvítězili nad světem v poměru 15:9.\n\nNa podzimní asijské túře odehrál jediný turnaj z mistrovské série Shanghai Rolex Masters v Šanghaji.\n\nJako turnajová dvojka obdržel volný los do druhého kola, aby v něm bez ztráty setu přešel přes Argentince z třetí desítky žebříčku Diega Schwartzmana a poté přehrál Ukrajince Alexandra Dolgopolova. Po čtvrtfinálové výhře nad třicátým prvním hráčem světa Richardem Gasquetem mu jediný set na turnaji odebral šestnáctý nasazený Argentinec Juan Martín del Potro. Oplatil mu tak zářijovou prohru z US Open a za 1.58 hodin postoupil do finále. Zároveň posunul věkový rekord, když se stal – do té doby – nejstarším šampionem dvouhry série Masters.\n\nV závěrečném duelu turnaje pak počtvrté v sezóně vyzval hlavního rivala na okruhu, Rafaela Nadala, jemuž patřila první příčka světové klasifikace. I počtvrté v roce jej zdolal, ve dvou sadách, a neporazitelnost proti Španělovi prodloužil na pět zápasů. Snížil také pasivní vzájemnou bilanci na 15–23. Svým druhým titulem na Shanghai Masters vybojoval švýcarský hráč dvacáté sedmé turnajové vítězství ze série ATP Masters. V utkání využil tři ze sedmi brejkových příležitostí a ukončil Nadalovu 16zápasovou neporazitelnost. Devadesátým čtvrtým titulem na okruhu ATP Tour se v rámci otevřené éry dotáhl na druhého v této statistice Ivana Lendla, když oba zaostávali patnáct trofejí za prvním Jimmym Connorsem.\n\nŠestým sezónním titulem z probíhající sezóny se vyrovnal vedoucímu hráči v této statistice, Nadalovi.\n\nV roli obhájce titulu zavítal na říjnový Swiss Indoors v rodné Basileji, kde postoupil v předešlých jedenácti letech desetkrát do finále a sedmkrát si odvezl titul.\n\nV úvoudních dvou kolech na něj americký teenager Frances Tiafoe i francouzská světová čtyřicítka Benoît Paire shodně uhráli čtyři gamy. Po výhře nad dalším Francouzem, sedmým nasazeným Adrianem Mannarinem po třísetovém průběhu pronikl Švýcar do semifinále, kde hladce vyřadil desátého muže klasifikace Davida Goffina z Belgie, jenž v duelu získal tři hry.\n\nV předešlých ročnících turnaje mu dvě ze tří finálových porážek – v letech 2012 a 2013 – přivodil Argentinec Juan Martín del Potro, s nímž se opět potkal v závěrečném zápasu soutěže. Přestože světová devatenáctka del Potro vyhrála úvodní set v tiebreaku, zbylé dva připadly Federerovi, který tak obhájil titul. Basilejský rodák prodloužil neporazitelnost na devět zápasů, když naposledy předtím prohrál právě s del Potrem na zářijovém US Open. Aktivní bilanci vzájemných zápasů proti Argentinci navýšil na 18–6. V sedmnáctém startu na Swiss Indoors vybojoval rekordní osmou trofej a jako první tenista open éry si zahrál ve finále jediného turnaje dvanáctkrát. Sedmým turnajovovým vítězstvím z jedenácti startů se posunul do čela sezónní statitisky vyhraných titulů. Na okruhu ATP Tour dobyl devadesátý pátý kariérní titul, čímž se na 2. místě otevřené éry odpoutal od Lendlových 94 trofejí. Devatenáctým titulem v kategorii ATP 500 se také dotáhl na prvního Nadala. Finanční prémie znamenala, že na čele historických výdělků překonal o téměř 50 tisíc dolarů vedoucího Novaka Djokoviće, když vydělaná částka Švýcarem činila 109 853 682 dolarů.\n\nPatnáctou účastí na londýnském Turnaji mistrů, ATP Finals, navýšil rekordní počet startů ze závěrečné akce sezóny.\n\nV základní skupině Borise Beckera vyhrál všechna tři utkání a do semifinále postoupil z prvního místa. Na jeho raketě postupně zůstali americký devátý hráč světa Jack Sock, světová trojka Alexander Zverev i pětka Marin Čilić.\n\nV semifinále však za 1.45 hodin překvapivě podlehl sedmému nasazenému Belgičanu Davidu Goffinovi, což znamenalo jeho první prohru po šňůře šesti vzájemných výher. Belgičan tak snížil bilanci utkání dvojice na 1–6 a Švýcarovi oplatil hladkou porážku ze semifinále říjnového Swiss Indoors 2017. Goffin se stal pátým tenistou, jenž dokázal na témže turnaji porazit Nadala i Federera, druhým hráčem v rámci Turnaje mistrů, když v tomto ohledu navázal na Nikolaje Davyděnka a rok 2009.\n\nSezónu zakončila na 2. místě žebříčku ATP za vedoucím Rafaelem Nadalem.\n\nPřehled uvádí oficiální poměr vzájemných utkání dvouhry Rogera Federera podle ATP Tour, který činil 52 výher a 5 proher s procentuální úspěšností 91,23 %:\n\n \n"}
{"id": "1261956", "url": "https://cs.wikipedia.org/wiki?curid=1261956", "title": "Herberstein", "text": "Herberstein\n\nPříjmení Herberstein nosí více významných osobností:\n\n"}
{"id": "1261959", "url": "https://cs.wikipedia.org/wiki?curid=1261959", "title": "Mistrovství Evropy v zápasu ve volném stylu 2007", "text": "Mistrovství Evropy v zápasu ve volném stylu 2007\n\nMistrovství Evropy v zápasu ve volném stylu 2007 se konalo v Sofii, Bulharsko v dubnu 2007.\n"}
{"id": "1261969", "url": "https://cs.wikipedia.org/wiki?curid=1261969", "title": "Jalil Anibaba", "text": "Jalil Anibaba\n\nJalil Anibaba [dželil anybabe] (* 19. října 1988, Fontana (Kalifornie), USA) je americký fotbalový obránce a bývalý mládežnický reprezentant USA nigerijského původu, od roku 2016 hráč klubu Houston Dynamo. Hraje primárně na postu stopera (středního obránce), alternativně na pravé straně defenzivy.\n\n\nAnibaba nastupoval za reprezentační tým USA do 18 a do 20 let.\n\n"}
{"id": "1261976", "url": "https://cs.wikipedia.org/wiki?curid=1261976", "title": "Hodges (příjmení)", "text": "Hodges (příjmení)\n\nPříjmení Hodges nosí více významných osobností:\n\n"}
{"id": "1261978", "url": "https://cs.wikipedia.org/wiki?curid=1261978", "title": "Hodge", "text": "Hodge\n\nPříjmení Hodge nosí více významných osobností:\n\n"}
{"id": "1261979", "url": "https://cs.wikipedia.org/wiki?curid=1261979", "title": "Mr. Dramatic", "text": "Mr. Dramatic\n\nMr. Dramatic je americký krátkometrážní komediální film z roku 2005, který napsal a natočil režisér John Stalberg, Jr. Mladá Jodi (Amy Acker) si domluví schůzku přes internet, na setkání ovšem dorazí muž zvaný Mr. Dramatic (Oliver Hudson), jehož život je protkaný filmovými klišé.\n\nJodi nevyšel ani poslední vztah, protože z původního svůdníka se vyklubal spíše blbec. Pořád se snaží najít toho pravého, proto se přes internet seznámila s Jeffem, se kterým si v losangeleské čtvrti Hollywood domluvila schůzku. V baru, kde se má rande odehrát, potká ve stejných šatech kamarádku Elizabeth, která po zmínění Jeffova jména prozradí jeho přezdívku – Mr. Dramatic (tj. „pan Dramatický“). Ten vzápětí dramaticky vejde do baru v bílém obleku, se slunečními brýlemi a zapálenou cigaretou a na návštěvníky podniku vyfoukne cigaretový kouř. Zděšená Jodi dále pozoruje, jak odhodí cigaretu do drinku, který drží dívka stojící u baru. Ta na něj svůj nápoj s nadávkami vychrstne, což vyvolá rvačku mezi Mr. Dramaticem, mužem, se kterým u baru dívka mluví, a dalším návštěvníkem. Mr. Dramatic ji vyhraje a přesune se ke stolu Jodi, kde ji začne agresivně líbat.\n\nJodi se mu vytrhne z objetí a dá mu facku, po které spadne na zem. Ke stolu dorazí se zmlácenými hosty vyhazovač, který Mr. Dramatica vytáhne ven z podniku a vyhodí ho mezi popelnice. V začínajícím lijáku a za světel blesků je mladík naštvaný. K blízkému zaparkovanému autu však v tuto chvíli dorazí dívka s deštníkem a oba na první pohled zjistí, že jsou si navzájem souzeni. Pomalu k sobě dojdou a v dešti a za bouřky se spolu začnou líbat.\n\nV baru mezitím prozradí Elizabeth jméno muže, na kterého tam čeká ona. Tentokrát ho naopak zná Jodi, která vysloví i jeho přezdívku Captain Fantastic. Právě ten zrovna vyjde ze záchodů v superhrdinském obleku s pláštěm a maskou.\n\n\nSnímek byl natočen během několika dní v Los Angeles. Odhadovaný rozpočet činil 10 tisíc dolarů.\n\nFilm \"Mr. Dramatic\" byl uváděn během roku 2005 na festivalech v USA. Dne 17. ledna 2006 vyšel na DVD \"Celebrity Mix\", což je kolekce osmi krátkých filmů různých tvůrců a herců.\n\nNa festivalech získal film \"Mr. Dramatic\" několik ocenění, včetně ceny pro nejlepší komedii na Santa Cruz Film Festivalu a včetně ceny diváků na Chicago International REEL Shorts Festivalu.\n\nKritika na snímku ocenila humor, speciální efekty, vtipný voiceover, hudbu a herecké výkony. Zmínila také působivé užití kostýmů, pohyby kamery a výpravu. Naopak jistým nedostatkem byla krátká stopáž filmu, protože při větší délce by mohlo být využito více komických situací, které by toto „surreálně trapné rande“ mohly doprovázet. Samotný děj filmu tak připomíná začátek a konec příběhu, ovšem bez prostřední části.\n\n"}
{"id": "1261981", "url": "https://cs.wikipedia.org/wiki?curid=1261981", "title": "Glen Powell", "text": "Glen Powell\n\nGlen Thomas Powell, Jr. (* 21. říjen 1988, Austin, Texas, Spojené státy americké) je americký herec, scenárista a producent. Zahrál si roli Chada Radwella v seriálu \"Scream Queens\", roli Finnegana ve filmu \"Everybody Wants Some!!\" (2016) a astronauta ve snímku \"Skrytá čísla\" (2017).\n\nNarodil se v Austinu v Texasu, kde byl hvězdným lackosovým hráčem. Začal pracovat s Antoniem Banderasem a Syvesterem Stallonem ve filmu \".\" V roce 2007 získal roli ve filmu \"Síla slova\", ve kterém hrál a režíroval jej Denzel Washington. Poté co se přestěhoval do Los Angeles získal role v seriálech jako \"Na Západ\", \"Jack & Bobby\", \"Kriminálka Miami\", \"Beze stopy\", \"\". V roce 2015 získal jednu z hlavních rolí v seriálu \"Scream Queens\". Zahrál si ve filmech jako \"Temný rytíř povstal\" (2012),\"\" (2014), \"Everybody Wants Some!!\" (2014). V roce 2016 si zahrál astronauta v kritiky uznávaném filmu \"Skrytá čísla\".\n\n"}
{"id": "1261982", "url": "https://cs.wikipedia.org/wiki?curid=1261982", "title": "Jäger (příjmení)", "text": "Jäger (příjmení)\n\nJäger může znamenat:\n\n\n"}
{"id": "1261984", "url": "https://cs.wikipedia.org/wiki?curid=1261984", "title": "Kylian Hazard", "text": "Kylian Hazard\n\nKylian Hazard [kyljan azár] (* 5. srpna 1995, La Louvière, Belgie) je belgický fotbalový záložník, od roku 2015 hráč maďarského klubu Újpest FC. Oba jeho starší bratři Eden a Thorgan jsou profesionální fotbalisté.\n\n\n"}
{"id": "1261985", "url": "https://cs.wikipedia.org/wiki?curid=1261985", "title": "Langner", "text": "Langner\n\nPříjmení Langner nosí více významných osobností:\n\n"}
{"id": "1261988", "url": "https://cs.wikipedia.org/wiki?curid=1261988", "title": "Lebrun", "text": "Lebrun\n\nPříjmení Lebrun [\"lebre\"] nosí více významných osobností:\n\n"}
{"id": "1261989", "url": "https://cs.wikipedia.org/wiki?curid=1261989", "title": "Billie Lourd", "text": "Billie Lourd\n\nBillie Catherine Lourdová (* 17. červenec 1992, Los Angeles, Kalifornie, Spojené státy americké) je americká herečka. Proslavila se rolí Chanel #3 v seriálu \"Scream Queens\" a rolí Winter Anderson v seriálu \"American Horror Story: Cult\".\n\nLourdová se narodila herečce Carrie Fisherové a talentovému agentu Bryanu Lourdovi. Je vnučkou Debbie Reynoldsové a zpěváka Eddieho Fishera. Její kmotrou je Meryl Streepová. Má ruské, skotsko-irské a anglické kořeny. Studovala náboženství a psychologii na Newyorské univerzitě, odmaturovala v roce 2014.\n\nV roce 2015 si zahrála roli poručice Connix ve filmu \"\". V roce 2017 si roli zopakovala ve filmu \".\"\n\nV únoru roku 2015 získala roli Sadie Swenson / Chanel #3 v seriálu stanice Fox \"Scream Queens\".\n\nV prosinci 2015 si připojila k obsazení filmu \"Billionaire Boys Club.\" Zahrála si roli Rosanne, přítelkyně Kyleho Biltmora, kterého hrál Jeremy Irvine.\n\nV září 2017 získala roli Winter Andersonové v seriálu \"American Horror Story\", kde se také podruhé objevila jako vražedkyně Linda Kasabian.\n\nOd roku 2016 chodí s Taylorem Lautnerem, se kterým se seznámila na natáčení druhé řady seriálu \"Scream Queens\".\n\n"}
{"id": "1261991", "url": "https://cs.wikipedia.org/wiki?curid=1261991", "title": "Justice League Unlimited", "text": "Justice League Unlimited\n\nJustice League Unlimited je americký animovaný akční televizní seriál, volně natočený podle komiksových příběhů o superhrdinech vydavatelství DC Comics. Je přímým pokračováním seriálu \"Liga spravedlivých\" a zároveň posledním seriálem ze série a fikčního světa DC Animated Universe. Vysílán byl v letech 2004–2006 na stanici Cartoon Network, celkem vzniklo 39 dílů rozdělených do tří řad. Pojednává o superhrdinském týmu Justice League, který má za úkol ochraňovat Zemi.\n\nTým Justice League tvoří sedm superhrdinů z předchozího seriálu \"Liga spravedlivých\", kteří jsou označování jako „zakládající členové“, a několik desítek dalších postav, které se v průběhu seriálu střídají ve vedlejších rolích. Většinu dílů tvoří samostatný příběh, který řeší menší skupinka postav, zároveň je ale v první řadě seriálu postupně budována dějová linie o vznikajícím konfliktu mezi Justice League a tajnou vládní agenturou Project Cadmus, který vyvrcholí ve druhé sérii. Ve třetí řadě je hlavním protivníkem Secret Society, organizace, která vznikla, aby bojovala proti rostoucímu vlivu superhrdinů.\n\n"}
{"id": "1261994", "url": "https://cs.wikipedia.org/wiki?curid=1261994", "title": "Neri", "text": "Neri\n\nPříjmení Neri nosí více významných osobností:\n\n\n"}
{"id": "1261996", "url": "https://cs.wikipedia.org/wiki?curid=1261996", "title": "Václav Kořínek (kněz)", "text": "Václav Kořínek (kněz)\n\nJ.M. can. Václav Kořínek (25. prosince 1915 Blovice – 30. ledna 2007 Blovice, čp. 158) byl český katolický kněz, kanovník svatovítské kapituly.\n\nNarodil se na Boží hod vánoční v roce 1915. Dne 28. prosince 1915 byl pokřtěn v kostele svatého Jana Evangelisty v Blovicích. Své vzdělání dokončil, po uzavření všech vysokých škol včetně Karlovy Univerzity, studiem teologie na \"Institutum theologicum Archidioecesis Pragensis\" v Dolních Břežanech a 29. června 1940 byl v Praze vysvěcen na kněze. Svou první mši svatou (primici) slavil v kostele v Blovicích, kde byl pokřtěn. Od 1. srpna 1940 do 31. března byl kaplanem ve farnosti Sedlčany. Od 1. dubna 1942 do 30. září 1953 byl kaplanem u sv. Václava v Praze-Smíchově a od 15. května 1951 do 30. září 1953 byl také administrátorem excurrendo farnosti Praha 5 – Zlíchov. Od 1. října 1953 do 30. listopadu 1959 byl farářem v Praze - Podolí a od 1. prosince 1959 do 31. října 1973 byl administrátorem farnosti Praha - Nusle.\n\nV roce 1947 obdržel synodalie a v roce 1948 konsistorní pochvalu. V roce 1952 dostal expositorium canonicale a v roce 1955 byl jmenován arcibiskupským notářem. V roce 1957 se stal vikářem 2. pražského vikariátu a od 27. března 1957 do 1. listopadu 1973 byl nesídelním kanovníkem královské kolegiátní kapituly na hradě Karlštejně. 9. července 1965 se stal čestným konsistorním radou a 23. prosince 1965 osobním děkanem. 14. února 1965 byl jmenován členem liturgické komise. 13. února 1967 se stal členem disciplinární komise Consilium a vigilantia a v roce 1972 prosynodálním soudcem metropolitního církevního tribunálu v Praze.\n\nDne 1. listopadu 1973 byl jmenován kanovníkem Metropolitní kapituly u sv. Víta a 20. prosince 1973 byl instalován jako \"canonicus ecclesiastes et tertius Ioanneus\". Ve svatovítské metropolitní kapitule byl od 18. ledna 1984 do 30. června 1995 penitenciářem. 1. května 1987 byl ve svatovítské metropolitní kapitule jmenován a 13. června 1987 instalován na místo \"praelatus scholasticus\". Bydlel v kanovnickém domě na Hradčanském náměstí, čp. 63/9.\n\nK jeho dalším funkcím patřila služba u metropolitního církevního tribunálu v Praze kde se stal 1. června 1973 defensorem vinculi. Od 1. listopadu 1973 do 30. června 1995 byl farářem při svatovítské katedrále v Praze. Od 1. července 1995 do 30. června 2001 byl rektorem kostela sv. Benedikta na Hradčanském náměstí v Praze. Od 5. května 1980 se stal stavebním referentem konsistoře pro údržby a opravy církevních objektů v arcidiecézi.\n\nV posledních dvou letech života vypomáhal nemocnému spolubratrovi v kněžské službě ve svém rodišti ve farnosti v Blovicích. Zemřel 30. ledna 2007 v Blovicích ve večerních hodinách po šedesáti sedmi letech svého kněžského života. V den smrti ještě odsloužil svoji poslední mši svatou. Jeho pohřbu 10. února 2007 se zúčastnila řada významných církevních představitelů, jeho příbuzných (měl tři sestry a jednoho bratra) a obyvatel města. Pohřební bohoslužbu sloužil tehdejší místní farář Pavel Krejcar. Podle jeho přání byl pohřben na hřbitově v Blovicích a na jeho náhrobku je nápis: „P. Václav Kořínek / Metropolitní kanovník a farář v katedrále sv. Víta v Praze / Blovický rodák / *25.12.1915 †30.1.2007“.\n\n"}
{"id": "1261998", "url": "https://cs.wikipedia.org/wiki?curid=1261998", "title": "Následníci", "text": "Následníci\n\nNásledníci (v anglickém originále Descendants) je americký televizní film společnosti Disney Channel z roku 2015. Režie a choreografie se ujal Kenny Ortega. Ve filmu hrají hvězdy Disney Channel Dove Cameron, Cameron Boyce, Sofia Carson, a Booboo Stewart. Film doplňuje miniseriál . V létě 2017 se chystá pokračování \"Následníci 2\", které bude na českém Disney Channel odvysíláno v září stejného roku. Disney oznámila produkci filmu 12. prosince 2013 spolu s popisem filmu.\n\nFilm se odehrává ve fiktivním světě a to ve Spojených státech auradonských, což je království královny Belle a krále Zvířete. Nyní se chystá převzít trůn jejich šestnáctiletý syn Ben. Jako první rozhodnutí budoucího krále je, že dá šanci čtyrem potomkům zlých zloduchů z Ostrova Ztracených žít jako jejich vrstevníci z Auradonu. Šanci získávají Mal, Carlos, Evie a Jay. Po příjezdu zjišťují, že ne všichni jsou nadšeni jejich příjezdem, protože se bojí, že budou pokračovat ve stopách jejich rodičů.\n"}
{"id": "1261999", "url": "https://cs.wikipedia.org/wiki?curid=1261999", "title": "RWS Bruxelles", "text": "RWS Bruxelles\n\nRWS Bruxelles (celým názvem Royal White Star Bruxelles) je belgický fotbalový klub z obce Molenbeek-Saint-Jean v Bruselském regionu. Byl založen roku 1948 jako Kapelleveld Football Club. Svá domácí utkání hraje na stadionu Stade Edmond Machtens s kapacitou 11 000 míst, který sdílí s klubem Racing White Daring Molenbeek. Klubové barvy jsou černá a bílá.\n\nNázev Royal White Star Bruxelles má klub od roku 2013.\n\nKruhové klubové logo je provedeno v černé a bílé barvě. Dominuje mu bílá pěticípá hvězda s protaženými cípy na černém pozadí (stylizovaném jako hvězdná obloha), kterou obepíná lem s textem RWS v horní a BRUXELLES v dolní části.\n\n"}
{"id": "1262007", "url": "https://cs.wikipedia.org/wiki?curid=1262007", "title": "Redlhammer", "text": "Redlhammer\n\nPříjmení Redlhammer nosí více významných osobností:\n\n"}
{"id": "1262011", "url": "https://cs.wikipedia.org/wiki?curid=1262011", "title": "Miroslav Řepa", "text": "Miroslav Řepa\n\nMiroslav Řepa (* 24. února 1930 Pardubice) je český architekt.\n\nRoku 1949 zakončil studia na Reálném gymnáziu a následně pokračoval na pražské Vysoké škole architektury a pozemního stavitelství, kterou ukončil roku 1953, a poté ještě navštěvoval Akademii výtvarných umění. Po studiích pracoval se svým otcem Karlem, ale pak nastoupil do pardubického Vojenského projektového ústavu.\n\nRoku 1965 uspěl spolu s akademickým architektem Vladimírem Pýchou v soutěži na návrh československého pavilonu pro Světovou výstavu 1967 v Montréalu. Pak Řepa navrhl divadlo Laterna Magika na Světové výstavě 1970 v Ósace a na Světové výstavě 1992, která se konala ve španělské Seville, působil ve funkci technického ředitele československého pavilónu.\n\nVedle toho se během sedmdesátých let 20. století podílel na rekonstrukcích tehdejšího Smetanova divadla a Národního divadla. Mezi roky 1984 a 1991 pak na předchozí práci navázal návrhem a provedením rekonstrukce pražského Stavovského (tehdy Tylova) divadla. Dále ve Zlíně místní Městské divadlo nejen navrhl, ale také postavil. Mezi Řepovy realizace patří spolu s Lubošem Drimlem podoba vnitřních prostor pardubického Interhotelu Labe nebo výstavní síň Ideon ve stejném městě.\n"}
{"id": "1262012", "url": "https://cs.wikipedia.org/wiki?curid=1262012", "title": "István Tisza", "text": "István Tisza\n\nIstván Tisza, hrabě z Borosjenő a Szegedu (22. dubna 1861 – 31. října 1918 Budapešť) byl maďarský politik, ministerský předseda Maďarska v letech 1903–05 a 1913–17.\n\nJeho otcem byl Kálmán Tisza, který zastával úřad maďarského premiéra v letech 1875–1890. Studoval práva a politologii. Roku 1886 se stal členem maďarského parlamentu, v roce 1903 maďarským předsedou vlády. Během svého působení ve funkci zastával na rozdíl od jiných maďarských politiků názor, že rakouská a maďarská armáda by měly úzce spolupracovat.\n\nV mládí byl liberálem, usilujícím o sociální reformy, později zastával konzervativní názory a nepřál si zavedení všeobecného volebního práva.\n\nPo porážce ve volbách roku 1905 zůstal poslancem. Když jeho strana ve volbách v roce 1910 zvítězila, byl sice sestavením vlády pověřen Károly Khuen-Héderváry, ale Tisza měl na chod vlády velký vliv. V letech 1912–13 stál v čele dolní komory parlamentu. Roku 1913 se stal opět premiérem. Po zavraždění arcivévody Františka Ferdinanda byl zpočátku proti válce se Srbskem, později svůj názor změnil. Věřil v prestiž německé armády a doufal, že Rakousko-Uhersko spolu s Německem první světovou válku vyhraje. Během válečných událostí stál v pozadí a její průběh příliš ovlivnit nemohl. \n\nDne 31. října 1918 byl během astrové revoluce zavražděn ve svém domě vojáky, kteří mu zazlívali maďarskou účast v první světové válce.\n"}
{"id": "1262013", "url": "https://cs.wikipedia.org/wiki?curid=1262013", "title": "Václav Kopáček", "text": "Václav Kopáček\n\nVáclav „Wenda“ Kopáček jun. (* 20. září 1987 Sušice) je český jezdec rallye. Spolu se svou spolujezdkyní Barborou Rendlovou jezdí v barvách Duck Racing s vozem Ford Fiesta R5.\n\n\nPrvní závod odjel ve voze Wartburg 353 v roce 2006 na rallye Hořovice, kde se svým spolujezdcem Lubomírem Maškem skončil na 41. místě. Následný rok nedokončil ani jednu rally, když na Rally Švihov Sedliště odstoupil z 35. místa, v Hořovicích rovněž odstoupil (zde odjel pouze 9. RZ) následně na rally sprintu rovněž v Hořovicích problémy s motorem a na Rallye Kramolín Švihov v 1. RZ havárii.\n\nV sezóně 2008 usedli vedle Václava Kopáčka tři spolujezdci.\n\n\n\n"}
{"id": "1262014", "url": "https://cs.wikipedia.org/wiki?curid=1262014", "title": "Godot", "text": "Godot\n\nGodot je 2D a 3D multiplatformní open source herní engine pod licencí MIT vyvinutý komunitou, byl interně používán v několika společnostech v Latinské Americe, předtím než byl uvolněn jako open-source a zpřístupněn veřejnosti. Vývojové prostředí běží na Windows, macOS a Linux (oba 32 a 64 bit) a může vytvářet hry cílené na PC, konzole, mobily a webu.\n\nGodot si klade za cíl nabídnout plně integrované vývojové prostředí pro hry. Umožňuje vývojářům vytvořit hru od začátku aniž by bylo třeba dalších nástrojů na rozdíl od nástrojů pro tvorbu obsahu (vytváření graficky, hudby atd). Architektura hry je postavena na konceptu vnořených „scén“ v hierarchii stromu. Všechny herní zdroje, od skriptů po grafiku, jsou uloženy na disku jako součást souborového systému počítače (spíše než databáze). Toto řešení ukládání dat je použito kvůli jednodušší spolupráci týmu vývojářů pomocí řízení verzí.\n\nHry v Godotu jsou vytvořeny buď v C++ nebo pomocí vlastního skriptovacího jazyka s názvem GDScript, vysokoúrovňový, dynamicky psaný programovací jazyk velmi podobný Pythonu. Na rozdíl od toho Pythonu, GDScript má striktní deklarování proměnných a je optimalizována pro architekturu Godota na bázi scén. Vývojáři Godotu uvedli, že testovali mnoho alternativních skriptovacích jazyků třetích stran předtím, než se rozhodli pro použití vlastního jazyka pro lepší optimalizaci a integraci editoru.\n\nGodot je dodáván s editorem kódu s automatickým odsazováním, zvýrazněním syntaxe a našeptávačem. Je také vybaven ladicí funkcí s možností nastavit breakpointy a animační program.\n\nGodot má také svůj vlastní vestavěný fyzikální engine pro 2D i 3D mód, který podporuje detekci kolizí, tuhé těleso, statické tělo, postavy, vozidla, raycasts a klouby.\n\nGrafický engine používá OpenGL ES 2.0 pro všechny podporované platformy. Engine podporuje průhlednost, normal mapping, specularity, dynamické stíny pomocí stínových map a celoobrazovkové efekty aplikované po zpracování jako FXAA, bloom, DOF, HDR, gama korekce a mlhu.\n\nGodot používá zjednodušenou jazyk pro psaní shaderů, který se podobá GLSL. Shadery můžete využít k texturování, 3D vykreslování, jakož i k 2D vykreslování. Tyto shadery jsou rozděleny na Vertex a fragment oddíly. Je zde také možnost vytvořit stínovacích manipulací uzlů ve vizuálním editoru.\n\nGodot má 2D grafický engine, který může fungovat nezávisle na druhém 3D enginu. Příklady funkcí 2D enginu zahrnuje světla, stíny, shadery, GUI, Sprity, skládání dlaždic, paralaxní scrolling, polygony, animace, fyziku a částice. Je také možné míchat 2D s 3D nebo 3D s 2D pomocí tzv. výřezu uzlů.\n\nGodot obsahuje zabudovaný systém pro animace s GUI pro editaci kosterních animacích, mixování, animační stromy, morfování a realtime filmové scény. Vzhledem ke konstrukci založené na uzlech,a téměř jakákoli proměnná definována nebo vytvořený jako herním entita může být animována.\n\nGodot podporuje nasazení na různých platformách. V rámci projektu, má vývojář možnost vydání na do mobil, web, stolní počítače a konzole. Godot také slouží ke specifikaci komprese textur a nastavení rozlišení pro každou platformu kterou hra podporuje.\n\nV současné době mezi podporované platformy patří Windows, OS X, Linux, FreeBSD, Android, iOS, BlackBerry 10, HTML5, PlayStation 3, Playstation Vita a Nintendo 3DS. K dispozici je také podpora ve vývoji pro Runtime Windows.\n\n\nVývoj Godotu zahájil Juan „reduz“ Linietsky a Ariel „punto“ Manzur v roce 2007. V únoru 2014 byl zdrojový kód Godotu uvolněn pro veřejnost na GitHub v rámci licence MIT.\n\nDne 15. prosince 2014, Godot dosáhl verze 1.0, ta označuje první stabilní verzi a bylo v ní doplněn lightmapping, podpora navmesh a dalších shaderů.\n\nDne 21. května 2015, byly vydána verze 1.1, s mnohem lepším automatickým dokončováním v editoru kódu, vizuálním shader editorem, novým API pro operační systém pro správu obrazovky a okna s podporu multi-monitorů, přepsaným 2D enginem, novou 2D podporou pro navigačních polygonů, mnohem lepší mixérem COLLADA vývozce a novým temným vzhledem. Nový 2D engine zahrnuje shadery, materiály, nezávislé Z-uspořádání per-uzel, světla, stíny s polygonální uzávěrů, normální mapování, back-buffer skládání vylepšená podpora izometrických dlaždic a podpora distance-field fontů.\n\nDne 4. listopadu 2015, se Godot připojil k Software Freedom Conservancy.\n\nDne 22. června 2016, Godot obdržel 20 000 dolarů od Mozilla Open Source Support (MOSS) v rámci ocenění \"Mise Partners\", které mají být použity k přidání WebSocketů, WebAssembly a podpory WebGL 2.0 .\n\nVerze 3.0 byla vydána 29. ledna 2018, přidává vylepšené 3D vykreslování, podporu VR, a podporu C# (přes Mono). Také byl nahrazen zabudovaný 3D fyzický backend Bullet fyzickou engine.\n\nMnoho her od OKAM Studio bylo vytvořeno pomocí Godot engine.\nExistuje také mnoho komunitně vyvíjených open-source her.\nHlavní vývojář Juan Linietsky uvedl v prezentaci, že název Godot souvisí s hrou od Samuela Becketta Čekání na Godota, neboť představuje nikdy nekončící přání přidávat nové funkce do enginu, tak aby se dostat blíže ke kompletnímu produkt, kterým ale nikdy nebude.\n\n"}
{"id": "1262018", "url": "https://cs.wikipedia.org/wiki?curid=1262018", "title": "Československé národní družstvo pozemního hokeje žen", "text": "Československé národní družstvo pozemního hokeje žen\n\nČeskoslovenské národní družstvo pozemního hokeje žen bylo národní družstvo žen, které reprezentovalo Československo v mezinárodních hokejových soutěžích a přátelských zápasech. Působilo pod záštitou Československého svazu pozemnímho hokeje (ČSSPH). Svůj první mezinárodní zápas odehrálo v roce 1964, když v přátelském zápase zvítězilo 2 : 1 nad Italkami. Po rozdělení federace v roce 1993 vzniklo české a slovenské družstvo žen.\n\nJeho nejvýraznějším úspěchem je stříbrná medaile z Letních olympijských her 1980 v Moskvě, na prvním olympijském hokejovém turnaji žen. Kromě toho se kvalifikovalo jednou i na mistrovství světa a jednou na mistrovství Evropy. Na mistrovských halových akcích se nikdy nepředstavili.\n\n"}
{"id": "1262019", "url": "https://cs.wikipedia.org/wiki?curid=1262019", "title": "SEA IV", "text": "SEA IV\n\nSEA IV byl dvouplošník s dvoučlennou osádkou vzniklý jako stíhací a průzkumný letoun koncem první světové války ve Francii, a v menším počtu užívaný jejím vojenským letectvem počátkem 20. let 20. století.\n\nTyp SEA IV začal vznikat jako dvoumístný stíhací letoun (kategorie C.2) v roce 1917 v rámci projektu konstruktérů Henryho Poteze, Louise Corollera a Marcela Blocha, sdružených ve společnosti Société d'études aéronautiques sídlící v Suresnes. Byl to aerodynamicky čistý dvouplošník dřevěné konstrukce s dvoukomorovým systémem mezikřídelních vzpěr a drátovými výztuhami tvořenými pianovým strunami, který navazoval na dřívější nerealizovaný projekt SEA II stejné trojice, od něhož se lišil použitím silnější pohonné jednotky Lorraine-Dietrich 12Da o výkonu 370 hp (275,9 kW). Plánovanou výzbroj představoval synchronizovaný kulomet Vickers ráže 7,7 mm před kokpitem pilota a dva kulomety Lewis téže ráže na oběžném kruhu T.O.3 obsluhované pozorovatelem-střelcem. Ve spodku trupu se dále nacházel příklopem krytý otvor umožňující mu střelbu z pušky Winchester do spodní polosféry, a do trupu mohla být také instalována fotografická kamera anebo radiostanice.\n\nPrototyp poprvé vzlétl v prvním čtvrtletí roku 1918. Nejprve byl testován Gustavem Douchym, esem s devíti sestřely, a poté v dubnu 1918 zkušebními piloty u Střediska letových zkoušek ve Villacoublay a později v bojových podmínkách v Plessis-Belleville. Francouzské ministerstvo výzbroje a zbrojní výroby na základě výsledků zkoušek zadalo zakázku na 1000 kusů, jejíž realizací byla pověřena nově ustavená dceřiná firma \"Anjou Aéronautique\" v Angers. Jednalo se tak o první letoun navržený za spoluúčasti Marcela Dassaulta, který dospěl do stadia sériové výroby.\n\nDne 24. srpna 1918 generál Duval, velitel letectva při vrchním velitelství francouzské armády, rozhodl o potřebě výroby dvou variant, stíhací SEA IV C.2 a průzkumné SEA IV A.2, které měly začít vyzbrojovat frontové letky od počátku roku 1919. V říjnu 1918 byla na první čtvrtletí roku 1919 plánována měsíční výroba 200 kusů, tak aby k 1. dubnu bylo k dispozici nejméně 400 strojů. Rozběh sériové výroby se však opožďoval, částečně i kvůli odjezdu Louise Corollera s francouzskou leteckou misí do Spojených států.\n\nPrvní sériový stroj byl připraven ke vzletu až 11. listopadu 1918, týž den kdy bylo uzavřeno příměří v Compiègne, a následné zmenšení zbrojních zakázek znamenalo, že z původní objednávky byla zákazníkem převzata pouze první série čítající 115 letounů. Ty byly v poválečném období francouzským armádním letectvem pod označením SEA IV Ap.2 používány jako letouny pro dálkový průzkum, například u 34. leteckého průzkumného pluku v Le Bourget.\n\nDalších okolo dvaceti pěti strojů bylo vyprodukováno společností Société des Aéroplanes Henry Potez jako civilní dopravní letouny Potez VII, upravené instalací kabiny pro dva pasažéry na místě kokpitu pozorovatele. Nejméně dva z nich se ještě v roce 1925 vyskytly v inventáři společnosti CIDNA.\n\nÚdaje dle publikace \"French Aircraft of the First World War\", platí pro dvoumístnou stíhací variantu\n"}
{"id": "1262020", "url": "https://cs.wikipedia.org/wiki?curid=1262020", "title": "Roma invicta", "text": "Roma invicta\n\nRoma invicta je latinská fráze, která znamená \"„Neporazitelný Řím“\", což odkazuje na moc Římské říše, která existovala v letech 27 př. n. l. – 395 n. l. a v dobách největšího rozsahu se rozléhala na polovině dnešní Evropy. Tato fráze byla tištěna na mince, aby pomohla zlepšit morálku po pádu Západořímské říše, ve které naposledy vládl Romulus Augustus, který byl donucen k abdikaci v roce 476.\n\nTermín invicta, což znamená neporazitelný/nedobytný, je používán dodnes jako motto hrabství Kent v jihovýchodní Anglii.\n\n"}
{"id": "1262021", "url": "https://cs.wikipedia.org/wiki?curid=1262021", "title": "Dennis Rodman", "text": "Dennis Rodman\n\nDennis Rodman (* 13. května 1961, Trenton, USA) je bývalý americký profesionální basketbalista, wrestler a herec. \n\nV době svého působení v týmu NBA Chicago Bulls ve 2. polovině 90. let byl spoluhráčem Michaela Jordana a Scottieho Pippena – společně byli označováni jako \"Magické trio\". V roce 2011 byl uveden do Basketbalové síně slávy.\n\n\nV roce 2013 se Rodman stal prvním veřejně známým Američanem, který se osobně setkal s představitelem komunistického severokorejského režimu, Kim Čong-unem. Rodman tam tehdy přiletěl se členy týmu Harlem Globetrotters natáčet televizní dokument. Od té doby severokorejského vůdce navštívil ještě několikrát. Představiteli Západu byl pak kritizován za ignoraci porušování lidských práv v zemi a za podbízení Kim Čong-unovi. \n\nPo jedné ze svých návštěv KLDR Rodman v rozhovoru pro britský list The Guardian prozradil režimem utajovanou skutečnost, že Kim Čong-un má dceru.\n\nRodman byl třikrát ženatý a má tři děti. Potýkal se se závislostí na alkoholu, ze které se opakovaně léčil. \n"}
{"id": "1262025", "url": "https://cs.wikipedia.org/wiki?curid=1262025", "title": "Abellait", "text": "Abellait\n\nAbellait je nový minerál nalezený v roce 2016 amatérským sběratelem minerálů Joanem Abellem, který byl na jeho počest pojmenován. Objeven byl v opuštěném uranovém dole Eureka u obce Torre de Capdella v provincii Lérida ve Španělsku (Katalánsko). Patří do skupiny hydratovaných karbonátů, které jsou často kvůli špatné krystalizaci a nevýrazné barvě přehlíženy .\n\nVznik tohoto minerálu byl dle výpočtů a chemických analýz předpovězen již v roce 2015, kdy se daným výzkumem zabýval Hazen . V dole Eureka se vyskytuje jako sekundární minerál, avšak jsou zde možnosti i jiných genezí, které se musí v budoucnu prozkoumat a potvrdit. \n\n\n\n\n"}
{"id": "1262026", "url": "https://cs.wikipedia.org/wiki?curid=1262026", "title": "Hroznatec", "text": "Hroznatec\n\nHroznatec (\"Coccoloba\") je rod rostlin z čeledi rdesnovité. Jsou to dřeviny s jednoduchými střídavými listy, nenápadnými pětičetnými květy v hroznovitých květenstvích a bobulovitými plody. Některé druhy mají enormně velké listy. Rod zahrnuje více než 100 druhů a je rozšířen v tropické Americe. Hroznatec obecný je charakteristický druh mořských břehů tropické Ameriky, má jedlé plody a význam v místní medicíně. Je znám též jako mořské víno.\n\nHroznatce jsou dvoudomé stálezelené (výjimečně krátce opadavé) keře a stromy s přímými nebo poléhavými, tlustými nebo tenkými kmeny, v některých případech i dřevnaté liány. Některé karibské druhy mají zvětšené, hlízovité uzliny stonku. Listy jsou jednoduché, střídavé, tenké nebo tuhé a kožovité, řapíkaté, celokrajné, s kopinatou, okrouhlou nebo až příčně eliptickou čepelí. Žilnatina je zpeřená, sekundární žilnatina je síťnatá nebo nezřetelná. Botka je blanitá nebo kožovitá, často opadavá. Květy jsou jednopohlavné, zvonkovité, s bílým nebo zelenavým, pětičetným, nerozlišeným, na bázi srostlým okvětím. Jsou uspořádány ve vrcholových hroznech, klasech nebo i latách. Někdy se květenství vyvíjejí na vrcholu zkrácených postranních větévek. Samčí květy jsou v rámci květenství nahloučené do 1 až 7 četných svazečků a obsahují většinou 5 tyčinek a zbytky semeníku. Nitky tyčinek jsou na bázi srostlé a přirostlé k okvětí. Samičí květy jsou v květenství jednotlivé. Obsahují 3 volné čnělky zakončené hlavatými bliznami a zakrnělé tyčinky. Okvětí se za plodu zvětšuje a dužnatí. Plodem jsou nažky obalené zdužnatělým okvětím a připomínající bobule. Někdy jsou tyto plody označovány jako nepravé bobule (\"acrosarcum\"). Semena jsou hnědá nebo černá, tupě trojhranná.\n\nRod zahrnuje asi 120 až 400 druhů (v závislosti na taxonomickém pojetí). Je rozšířen výhradně v tropické Americe od jižní Floridy po Argentinu a na Karibských ostrovech. Největší počet druhů roste v Karibiku a tropické Jižní Americe. Na Floridu zasahují 2 druhy: hroznatec obecný (\"C. uvifera\") a druh \"C. diversifolia\". Hroznatec obecný má rozsáhlý areál od Floridy až po Argentinu. Zdomácněl i na tropických pobřežích jiných kontinentů, zejména v Austrálii, Filipínách a Tchaj-wanu.\n\nV některých zdrojích (např. ) je uváděn starý český rodový název hroznovec, který publikoval Jan Svatopluk Presl. Tento název je však již vžitý pro rod \"Exochorda\" z čeledi růžovité.\n\nHroznatec obecný je charakteristický pionýrský druh osidlující zejména písčitá mořská pobřeží tropické Ameriky. Je to druh mimořádně odolný vůči suchu a zasolení. Květy jsou opylovány hmyzem, zejména včelami.\nDužnaté plody hroznatců jsou šířeny zvířaty (dokonce i leguány) a ptáky.\n\nRod \"Coccoloba\" je v rámci čeledi rdesnovité řazen do podčeledi \"Eriogonoideae\". V minulosti byl řazen i do samostatné podčeledi \"Coccoloboideae\". Mezi blízce příbuzné rody náleží \"Podopterus\" (podopter) a \"Neomillspaughia\". Taxonomie rodu je dosud neucelená, což se projevuje i ve velkém rozpětí počtu udávaných druhů.\n\nListy dosud nepopsaného brazilského druhu hroznatce dosahují délky až 2,5 metru a šířky téměř 1,5 metru. Řadí se tak mezi největší celistvé listy na světě. Druh byl poprvé nalezen v roce 1982 v okrese Borba ve státě Amazonas. Hroznatec obecný byl pravděpodobně první americkou rostlinou, kterou při svém přistání spatřil Kryštof Kolumbus.\n\n\nNěkteré druhy hroznatců poskytují chutné plody, z nichž se lokálně připravují osvěžující nápoje. Náleží mezi ně zejména \"C. ascendens\", \"C. diversifolia\" a \"C. obovata\". Plody hroznatce obecného jsou známy jako mořské víno. Jsou jedlé a mají sladkokyselou, lehce natrpklou chuť. Z červené šťávy vytékající z naříznutého kmene se získává pryskyřičnatá látka, známá jako americké nebo západoindické kino. Používá se k barvení, tříslení a v lidové medicíně při léčení průjmových onemocnění. Dřevo je tvrdé a středně těžké. Kůra, dřevo i kořeny obsahují třísloviny a jsou využívány v místní medicíně zejména k zastavení krvácení a ke snížení horečky. Šťávu z kmene liány \"C. excelsa\" aplikují domorodci v Surinamu do uší při zánětech, nadrcená kůra se používá na bodnutí žahavým mravencem.\n\nHroznatec obecný je pěstován v přímořských oblastech tropů a subtropů jako okrasná a pouliční dřevina. Vysazuje se také ke stabilizaci písčitých půd. Může být pěstován jako pokojová rostlina. Vyžaduje místo na přímém slunci. Ve sklenících botanických zahrad je občas jako kuriozita pěstován hroznatec pýřitý, nápadný mimořádně velkými listy. Hroznatec obecný je vysazen v tropickém skleníku Pražské botanické zahrady v Tróji.\n\n"}
{"id": "1262028", "url": "https://cs.wikipedia.org/wiki?curid=1262028", "title": "TRIM14", "text": "TRIM14\n\nTripartite motif-containing 14 je protein, kódovaný \"TRIM14\" v lidském genomu. Patří do TRIM rodiny proteinů, které na svém N-konci obsahují TRIM motif. TRIM14 nemá RING doménu v rámci TRIM motifu a tak ztrácí funkční schopnost ubiquitinace proteinů v eukaryotických buňkách. Oproti tomu, PRYSPRY doména na C-konci řadí TRIM14 do evolučně mladší skupiny TRIM proteinů, které jsou zapojeny do regulace přirozené imunity . V buňce je lokalizovaný v cytoplasmě a jádře.  \n\nTRIM14 hraje roli v buněčné proliferaci, diferenciaci, morfogenesi, autogafii a také zahájení protivirové imunitní reakce buňkami přirozené imunity. \n\nZvýšená exprese TRIM14 v myších embryonálních kmenových buňkách (mESC) vede ke zvýšení exprese několika genů (\"hsp90ab1, prr13, pu.1, tnfrsf13c (baff-r), tnfrsf13b (taci), hlx1, hbp1, junb and pdgfrb\"). Většina těchto genů se účastí diferenciace embryonálních buněk do mesodermální vrstvy. Zvýšená exprese byla u stejných genů také zjištěna v lidských embryonálních buňkách ledvin 293 (HEK293), kromě \"hlx1, hbp1, junb and pdgfrb\". TRIM14 tedy reguluje genovou expresi v různých buněčných typech universálním mechanismem, a to interakcí s transkripčními faktory , což je známé pro TRIM rodinu proteinů . Myší homolog TRIM14, Pub protein, interaguje s transkripčním faktorem PU.1 (SPI1) a inhibuje jeho aktivitu . PU.1 je důležitý transkripční faktor pro proliferaci a diferenciaci myeloidních buněk a B lymfocytů . TRIM14 (Pub) je tedy také asociován s regulací vývoje buněk imunitního systému.  \n\nHEK293 buňky transfekované TRIM14 dále vykazují zvýšenou transkripci 18 genů (\"ifna, il6 (ifnb2), isg15, raf-1, NF-kB (nf-kb1, rela, nf-kb2, relb), grb2, grb3-3, traf3ip2, junB, c-myb, pu.1, akt1, tyk2, erk2, mek2\"), které jsou důležité pro zahájení antivirové odpovědi přirozenou imunitou. Ve virem infikovaných buňkách TRIM14 zamezuje replikaci Sindbis viru a jeho vliv na replikaci RNA virů byl popsán i v několika dalších případech . Navíc jeho exprese je zvýšená ve virem infikovaných tkáních . Pro TRIM14 deficitní myši je infekce herpes simplex virem (HSV) letální .\n\nTRIM14 inhibuje také selektivní autofagickou degradaci cytoplasmatického DNA sensoru cGAS. Za normálních podmínek je cGAS modifikován K48-polyubiquitinovým řetězcem, dochází k jeho degradaci v autofagosomu a protivirová odpověď IFN typu I je utlumena. Indukcí TRIM14 dojde k aktivaci USP14, který pak odštěpí polyubiquitinový řetězec z cGAS senzoru, stabilizuje ho a antivirová odpověď zprostředkovaná IFN typu I signalizací je aktivována. IFN typu I pak stále podporují produkci TRIM14 a dochází tak k pozitivní regulaci mezi IFN I a TRIM14 .\n\nmRNA pro TRIM14 je přítomna v mnoha orgánech, zejména v orgánech, kde je velké množství imunitních buněk (slezina, lymfatické uzliny, gastrointestinální trakt,…).\n"}
{"id": "1262029", "url": "https://cs.wikipedia.org/wiki?curid=1262029", "title": "Fernando Ocáriz Braña", "text": "Fernando Ocáriz Braña\n\nFernando Ocáriz Braña (* 27. října 1944 v Paříži, Francie) je kněz, katolický teolog a prelát Opus Dei.\n\nMons. Ocáriz Braña je autorem řady knih a konzultorem Kongregace pro nauku víry od roku 1986 a dalších dvou orgánů římské kurie: Kongregace pro klérus (2003) a Papežské rady pro novou evangelizaci (2011). Je též jedním ze tří členů komise Svatého stolce, která byla ustanovena v roce 2009 za účelem věroučných rozhovorů s Bratrstvem sv. Pia X.\n\nNarodil se v Paříži 27. října 1944 jako nejmladší z osmi dětí španělských rodičů, kteří se uchýlili do Francie během Španělské občanské války. Studoval fyziku na univerzitě v Barceloně. Svá studia dokončil v roce 1966. Na Papežské lateránské univerzitě v Římě studoval teologii do roku 1969 a poté získal doktorát z teologie na Navarrské univerzitě v roce 1971. Téhož roku byl vysvěcen na kněze. Během prvních let svého kněžského působení se věnoval zvláště práci s mládeží a univerzitními studenty.\n\nOd roku 1986 je konzultorem Kongregace pro nauku víry. Také je členem Papežské teologické akademie od roku 1989. Byl profesorem Papežské univerzity Svatého Kříže v Římě, kde vyučoval fundamentální teologii. V současnosti je emeritním profesorem na téže univerzitě. Od 24. ledna 2017 působí jako velký kancléř této univerzity.\n\n23. dubna 1994 byl jmenován generálním vikářem prelatury Opus Dei a od 9. prosince 2014 byl pomocným vikářem celého Opus Dei.\n\n23. ledna 2017 jej papež František jmenoval prelátem Opus Dei. Stalo se tak po jeho volbě na třetím volebním kongresu Opus Dei, který se konal po úmrtí Javiera Echevaríi Rodrígueze, druhého preláta Opus Dei.\n\nNapsal řadu odborných prací v oblasti filosofie a teologie. Mezi jeho odbornou tvorbou vynikají díla z oblasti filosofie historie a christologie. Během studia teologie v Římě měl možnost poznat sv. Josemaríu Escrivá de Balaguer, zakladatele Opus Dei.\n\n"}
{"id": "1262030", "url": "https://cs.wikipedia.org/wiki?curid=1262030", "title": "Obština Karlovo", "text": "Obština Karlovo\n\nObština Karlovo ( \"Община Карлово\") je bulharská jednotka územní samosprávy v Plovdivské oblasti. Leží ve středním Bulharsku převážně v \"Karlovské kotlině\", jedné ze Zabalkánských kotlin, a také na protilehlých svazích Staré planiny a Sredné gory. Správním střediskem je město Karlovo, kromě něj obština zahrnuje 3 města a 23 vesnice. Žije zde necelých 50 tisíc stálých obyvatel.\n\nV obštině žije 47 853 stálých obyvatel a včetně přechodně hlášených obyvatel 57 338 Podle sčítáni 1. února 2011 bylo národnostní složení následující:\n"}
{"id": "1262034", "url": "https://cs.wikipedia.org/wiki?curid=1262034", "title": "Maria Antonia Koháry de Csábrág", "text": "Maria Antonia Koháry de Csábrág\n\nMaria Antonia Koháry de Csábrág (2. července 1797 – 25. září 1862), uherská šlechtična a předkyně několika evropských panovníků. Byla dědičkou rodiny Koháry a jednou ze tří největších vlastníků půdy v Uhersku.\n\nNarodila se v Budě jako hraběnka Maria Antonia Koháry de Csábrág et Szitnya, druhé dítě Ference Josefa Koháry de Csábrág a jeho manželky Marie Antonie z Waldstein-Wartenberg. Její starší bratr Ferenc zemřel jako dvouletý 19. dubna 1795. Tak se stala Maria Antonia už ve chvíli svého narození rodinnou dědičkou.\n\nZdědila více než 150 000 hektarů půdy v Dolních Rakousích, Uhersku a Slovensku, včetně nemovitostí, lesů, dolů a továren. Podle seznamu jmění, který byl přiložen k manželské smlouvě jejího syna, prince Augusta, uvádí, že Koháryové vlastnili ohromný \"Palais\" Koháry v centru Vídně a několik vídeňských panství, letních domů a pozemků v Ebenthalu, Velmu, Durnkrutu, Walterskirchenu, Bohmischdrutu, Althofleinu a další.\n\nMaria Antonia se 30. listopadu 1815 ve Vídni provdala za Ferdinanda Sasko-Kobursko-Gothajského, staršího bratra budoucího belgického krále Leopolda a strýce budoucí královny Viktorie.\n\nZemřela v roce 1862 ve Vídni a byla pohřbena ve vévodském mauzoleu v Coburgu.\n\nMaria Antonia měla se svým manželem Ferdinandem čtyři dětiː\n\n\n"}
{"id": "1262036", "url": "https://cs.wikipedia.org/wiki?curid=1262036", "title": "3. slovenská fotbalová liga 1997/98", "text": "3. slovenská fotbalová liga 1997/98\n\nV soubojích 5. ročníku 3. slovenské fotbalové ligy 1997/98 (3. nejvyšší soutěž) se utkalo celkem 67 týmů rozdělených po čtyřech skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1262041", "url": "https://cs.wikipedia.org/wiki?curid=1262041", "title": "Angelo Frondoni", "text": "Angelo Frondoni\n\nAngelo Frondoni (26. února 1809 Zibello – 4. června 1891 Lisabon) byl italský hudební skladatel, žijící a tvořící převážně v Porrtugalsku.\n\nNarodil se v Pieveottoville Zibello, nedaleko Parmy 26. února 1809 rodičům Paolu a Maddaleně roz. Marchi . Studoval na \"Scuola del Carmine\" (nyní konzervatoř) v Parmě klavír a kompozici. Svou první operu \"Il carrozzino da vendere\" uvedl 29. června 1833 v Teatro alla Scala v Miláně s nevelkým úspěchem. Větší zájem vzbudila farsa \"Un terno al lotto\" uvedená o dva roky později v Teatro Carcano. Působil jako varhaník v Soragnu a v roce 1838 byl pozván portugalským hrabětem J. P. Quintellou dirigovat v lisabonském divadle Teatro Nacional de São Carlos. Záhy se stal v Portugalsku velmi populárním jako skladatel oper, operet a baletů. V letech 1844–1850 byl ředitelem divadla \"Teatro Rua dos Condes\". V letech 1850–1868 řídil divadlo \"Teatro Gymnasio\" a konečně v letech 1868–1873 byl v téže funkci v divadle \"Teatro da Trindade\".\n\nKromě kompoziční činnosti psal hudební kritiky z nichž nejznámější byla kritika namířená proti Lohengrinu Richarda Wagnera. Byl přesvědčeným republikánem. V roce 1846 zkomponoval chorál \"Maria da Fonte\", který se stal hymnou odpůrců portugalského královského domu. Napsal rovněž báseň na oslavu amerického prezidenta Abrahama Lincolna (1867).\n\nZemřel v Lisabonu 4. června 1891 ve věku 82 let.\n\n\n\n\n\n"}
{"id": "1262046", "url": "https://cs.wikipedia.org/wiki?curid=1262046", "title": "Moše Šik", "text": "Moše Šik\n\nMoše Šik (též Mosche Schick, hebrejsky ) (1. března 1807 – 25. ledna 1879) byl prominentní uherský ortodoxní rabín.\n\nŠik se narodil roku 1807 v Brezové pod Bradlom, jeho otec byl rabín Josef Šik. Šikova rodina byla spřízněna s rabínem Hanochem Heinichem Schickem ze Šklova. Ve věku 11 let byl mladý Moše Šik poslán na ješivu ve Frauenkirchenu, kterou vedl jeho strýc Jicchak Frankel. Ve čtrnácti letech odchází do Bratislavy studovat u slavného Chatama Sofera, kde zůstal dalších šest let. Sofer Šika označil za geniálního studenta a za \"„truhlu s pokladem, plnou svatých knih“\".\n\nVe dvaceti letech se oženil se svou sestřenicí Gittel Frankelovou a měli spolu několik dětí.\n\nRoku 1838 byl jmenován rabínem ve slovenském Svätém Juru, kde zároveň otevřel ješivu. Zde působil po tři desetiletí. V roce 1861 se stal vrchním rabínem v Chustu, kam se s ním přestěhovalo i osm set žáků jeho ješivy. Svého času to bývala největší ješiva ve východní Evropě.\n\nŠik byl jedním z nejexponovanějších obhájců ortodoxního judaismu před reformními proudy.\n\nV rabínské literatuře je Šik běžně uváděn pod hebrejským akronymem jako Maharam Schick (); \"Maharam\" je zkratka pro \"morejnu ha-rav Moše\", tedy „náš učitel, rabi Moše“.\n\nMoše Šik zemřel v roce 1879.\n\nMaharam Schick je autorem respons na všechny čtyři části Šulchan aruchu i 613 mitzvot; \"Še'elot u-tešuvot Maharam Schick.\" Sbírka obsahující více než 1000 respons ze všech oblastí života vyšla ve 3 svazcích v letech 1880–1884.\n\nK jeho dalším dílům patří:\n\n"}
{"id": "1262050", "url": "https://cs.wikipedia.org/wiki?curid=1262050", "title": "3. slovenská fotbalová liga 1998/99", "text": "3. slovenská fotbalová liga 1998/99\n\nV soubojích 6. ročníku 3. slovenské fotbalové ligy 1998/99 (3. nejvyšší soutěž) se utkalo 16 týmů po čtyřech skupinách dvoukolovým systémem podzim - jaro.\n\nKompletní tabulky bratislavské, západní a východní skupiny nejsou známy.\n\nZdroj: \nPoznámky:\n\n\n"}
{"id": "1262051", "url": "https://cs.wikipedia.org/wiki?curid=1262051", "title": "Pak Po-gom", "text": "Pak Po-gom\n\nPak Po-gom (hangul: 박보검, * 16. června 1993) je jihokorejský herec.\n\n\n"}
{"id": "1262054", "url": "https://cs.wikipedia.org/wiki?curid=1262054", "title": "LGBT práva v Singapuru", "text": "LGBT práva v Singapuru\n\nLesby, gayové, bisexuálové a translidé nemají v Singapuru většinu práv heterosexálně orientovaných spoluobčanů. Stejnopohlavní svazky nejsou zákonem uznávány a osvojování dětí takovými páry je zakázané. Mužský stejnopohlavní sexuální styk je sice ilegální, ale zákony proti němu nejsou již nadále prosazovány. LGBT status není zahrnut do diskriminačních důvodů.\n\nSingapurské zákony nezakazují soulož mezi dvěma ženami, ani anální nebo orální sex mezi mužem a ženou. Nicméně nejasně formulovaná Sekce 377A singapurského trestního zákoníku zakazuje soulož mezi dvěma muži.\n\nPři své závěrečné řeči na téma zrušení Sekce 377A připomněl premiér Lee Hsien Loong zákonodárcům před finálním hlasováním, že Singapur je konzervaitvní společností. Rodina je základní jednotkou naší splečnosti. Rodina je v Singapuru definována manželstvím jednoho muže a jedné ženy společně vychovávajících dětí v rámci stabilní jednotky.\n<br>\n<br>\nSekce 377A\nSekce 377A (\"Hrubá obscénnost\") říká následující:\n377A. Muž, který na veřejnosti nebo v soukromí, spáchá, svede ke spáchání, chystá se spáchat či svést ke spáchání akt hrubé obscénnosti s jiným mužem, bude potrestán odnětím svobody v trvání dvou let.\nSekce 377A se vymáhá sporadicky. V letech 2007-2013 bylo z jejího porušení obviněno 9 lidí.\nJiné sekce trestního zákona potenciálně aplikovatelné na LGBT Singapurce jsou:\n<br>\n<br>\nSekce 354 trestního zákona (Narušení intimity)<br>\nPodle sekce 354 se ten, kdo násilím jiného přiměje k obscénnosti, případně jinak hrubě naruší, či poškodí jeho intimitu, bude potrestán odnětím svobody v délce trvání dvou let, peněžitým trestem nebo tělesným trestem, případně dvěma takovými tresty.\n\nPřed r. 2003 bylo homosexuálům odepřeno pracovat na \"citlivých\" pozicích v rámci Signapore Civil Service.\n\nNejznámější a nechvalně proslulou klasifikací je kategorie 302, což je lékařský kód, jímž se označují homosexuálové, transvestitité, pedofilové apod. Kategorie 302 (obecně známá jako \"cat 302\") hodnotila homosexuály jako ty, kteří se chovají zženštile, případně jim naopak zženštilé chování schází. Záleží na tom, zda mluvíme o homosexuálních mužích, či ženách.\n\nV lednu 2006 poskytlo Ministerstvo komunitního rozvoje, mládeže a sportu grant ve výši 100 tisíc SGD (61 500 USD) Lize za osvobození (\"Liberty League\") sdružující aktivisty ex-gay hnutí usilujících o změnu homosexuální orientace na heterosexuální. Organizace se zašťiťuje heslem \"podpora genderového a sexuálního zdraví jednotlivců, rodiny a společnosti\".\n\n\n"}
{"id": "1262056", "url": "https://cs.wikipedia.org/wiki?curid=1262056", "title": "61. ročník udílení Filmových cen Britské akademie", "text": "61. ročník udílení Filmových cen Britské akademie\n\n61. ročník udílení Filmových cen Britské akademie se konal v Royal Opera House v Londýně 10. února 2008. Moderátorem ceremoniálu byl Jonathan Ross. Ocenění se předávalo nejlepším filmům a dokumentů britským i mezinárodním, které se promítali v britských kinech v roce 2007.\n\nTučně jsou označeni vítězové.\n"}
{"id": "1262058", "url": "https://cs.wikipedia.org/wiki?curid=1262058", "title": "Tomáš Holland, 2. hrabě z Kentu", "text": "Tomáš Holland, 2. hrabě z Kentu\n\nTomáš Holland, 2. hrabě z Kentu, 3. baron Holand (1350/1354-25. dubna 1397) byl anglický šlechtic a rádce svého polorodého bratra Richarda II.\n\nTomáš Holland (nebo de Holand) se narodil v Upholandu, Lancashire v roce 1350 nebo 1354 (zdroje se v údaji o jeho narození liší). Byl nejstarším synem Tomáše Hollanda a Jany z Kentu. Jeho matka byla dcerou Edmunda z Woodstocku a Markéty Wakeové. Edmund byl synem krále Eduarda I. a jeho druhé manželky Markéty Francouzské. Edmund tak byl nevlastním bratrem anglického krále Eduarda II.\n\nTomášův otec zemřel 28. prosince 1360, Tomáš se tak stal baronem Holandu. Jeho matka zůstala vládnoucí hraběnkou Kentu a v roce 1361 se provdala za černého prince Eduarda, syna Eduarda III.\n\nVe svých šestnácti letec, v roce 1366, byl Holland jmenován kapitánem anglických sil v Akvitánii. V průběhu příštího desetiletí bojoval v různých taženích, včetně bitvy u Nájery, pod velením svého nevlastního otce Eduarda. V roce 1375 se stal rytířem Podvazkového řádu.\n\nRichard II. se stal v roce 1377 králem, a Holland brzy získal na svého mladšího nevlastního bratra velký vliv, kterého využil pro své vlastní obohacení. V roce 1381 se stal hrabětem z Kentu.\n\nPřed svou smrtí byl Holland jmenován guvernérem hradu Carisbrooke. Zemřel 25. dubna 1397 na hradě Arundel v Sussexu, Anglii.\n\nHolland se 10. dubna 1364 oženil s Alicí FitzAlanovou, dcerou Richarda FitzAlana, 10. hraběte z Arundelu a jeho manželky Eleonory z Lancaseru. Lady Alice byla později jmenována dámou podvazkového řádu. Se svou manželkou měl Tomáš tři syny a šest dcer. Všichni synové zemřeli bez legitimních potomků, načež dcery a jejich potomci se stali dědici rodu Hollandů.\n\n\n"}
{"id": "1262059", "url": "https://cs.wikipedia.org/wiki?curid=1262059", "title": "Seznam světských říšských knížat a knížectví", "text": "Seznam světských říšských knížat a knížectví\n\nTento článek představuje seznam světských knížecích rodů a knížectví Svaté říše římské.\n\nVe Svaté říši římské existovala říšská knížectví duchovní a světská. Těch světských bylo zpočátku výrazně méně, jejich výrazný početní nárůst se datuje až od 15. a 16. století. Po roce 1648 získala světská knížata nad duchovními početní převahu. Ne všechna knížectví ve Svaté říši ovšem měla charakter plnoprávného říšského knížectví. Od let 1489/95 se za určující znak říšského knížete považovalo právo jednat a zasedat na říšském sněmu.\n\nMnohá říšská knížectví, pocházející z období vzniku říše (přinejmenším z 10. století) či zřízená v průběhu středověku, nepatřila v ústavním smyslu ke \"starým knížectvím\", protože jim nebyl po roce 1489 vyhrazen hlas v knížecí radě říšského sněmu. Důvody byly různé: faktický zánik takového knížectví, povýšení na kurfiřtství Zlatou bulou v roce 1356 nebo sloučení více knížectví v rukou jednoho říšského knížete, kterému pak byl po roce 1489 vytvořen hlas za jiné jeho knížectví. V seznamu nejsou zahrnuta knížectví, která se před rokem 1489 rozpadla na více jiných, dále ta, která pak samostatně získala hlas v knížecí radě (o těchto knížectvích viz následující seznam). Výjimkou je pouze Falc, povýšená r. 1356 na kurfiřtství, jejíž dílčí knížectví, přijatá v 16. století na říšský sněm se vesměs nacházela mimo území původní Rýnské Falce a jméno \"falc\" na ně bylo jen přeneseno.\n\n\"V seznamu v kolonce název knížectví je v (závorce) uvedeno také jedno ze tří říšských království (Německé -\" N\", Italské -\" I \"a Arelatské -\" A\"), jehož bylo dané knížectví součástí.\"\n\nKe \"starým knížatům\" patřila v zásadě ta, která dosáhla \"místa a hlasu\" v knížecí radě na říšském sněmu a tím i říšského stavovství v letech 1489–1582.\n\n\"V seznamu v kolonce název knížectví je v (závorce) uvedeno také jedno ze tří říšských království (Německé -\" N\", Italské -\" I \"a Arelatské -\" A\"), jehož bylo dané knížectví součástí.\"\n\nV případě nových knížat nebyly vždy jejich říšské statky povýšeny na knížectví nebo okněžněné hrabství. V případě nových knížat z řad starých říšských hrabat (Hohenzollernů, Nasavských, Cirksenů, Fürstenbergů aj.) byly tyto državy běžně označovány za knížectví i v dobové literatuře. Protože se však z říšského právního hlediska o knížectví nejednalo, dodržuje následující seznam termíny dobové státoprávní reality.\n\nHlasy pro tato knížata byly vytvořeny při velké reorganizaci říšského sněmu v souvislosti se Závěrečným říšským recesem roku 1803. Do zániku říše v roce 1806 se však již ani jednomu z těchto knížecích rodů nepodařilo skutečně usednout na lavici říšských knížat a ujmout se virilního hlasu. V průběhu 19. století byla tato knížata v různých německých monarchiích chápána různě. V Rakousku-Uhersku byly podle dvorního ceremoniálu tyto knížecí rody řazeny jen k říšským knížatům s kuriálním hlasem, v Prusku je ceremoniál řadil ke knížatům s hlasem virilním (jejich pořadí pak pochopitelně neurčovalo datum usednutí na knížecí lavici – \"Fürstenbank\", ale pořadí vytvoření onoho hlasu a číslo, přiřknuté mu říšským sněmem).\n\nSvětská knížata panující v italské části říše nepatřila (s výjimkou Savojska) nikdy mezi říšské stavy nenáležela a neúčastnila se říšských sněmů ani nepatřila k žádnému z říšských krajů. Panujících knížat bez stavovských práv sice bylo v říše více (viz kapitola Titulární říšská knížata), ale pouze v Itálii tato knížata početně převažovala. Pro jejich status tak nebylo rozhodující pořadí na říšském sněmu, ale stáří knížecího titulu, velikost jejich léna a urozenost rodu. Italská knížectví, která zanikla před počátkem 16. století jsou uvedena v seznamu nejstarších říšských knížat (viz výše).\n\nTak jako v německé části Svaté říše také v Itálii panovala knížata nad vévodstvími i knížectvími, případně také nad markrabstvími. Markrabství, jejíž panovníci získali od císaře knížecí titul již ve středověku či v 16. století, byla považována, tak jako v Německu, za plně rovnocenná knížectvím a nemusela tedy již být zvlášť okněžněna. Bývala ale později povýšena na vévodství.\nV Itálii, tak jako v Německu, držela některá říšská knížata bezprostřední léno, které nemělo udělen status knížectví. Šlo zpravidla o markrabství vzniklá v raném novověku.\nV letech 1623–1747 také markrabství San Martino in Rio (viz výše)\n\nCísař Karel VII. Bavorský, který trůnu dosáhl jen díky finanční a vojenské pomoci Francie, a který vedl proti Marii Terezii válku o dědictví rakouské, přislíbil krátce po své frankfurtské korunovaci (24. ledna 1742) pruskému králi Bedřichu II. Velikému, že veškeré šlechtické tituly, které pruský král již udělil či v době Karlovy císařské vlády ještě udělí svým vlastním poddaným, budou automaticky uznány jako tituly říšské. To se týkalo i titulů knížecích. Od nástupu Františka I. na říšský trůn (13. září 1745) toto již nadále nebylo uznáváno a i říšská platnost titulů vydaných v Prusku před Františkovým nástupem je v následujících letech až do zániku říše sporná.\nV historii Svaté říše římské lze najít řadu příkladů, kdy neuspěla snaha o vytvoření nového virilního knížecího hlasu na říšském sněmu nebo kdy naopak vyznamenaný odmítl přijmout knížecí titul. Proces získání říšského stavovství byl náročnou a zdlouhavou procedurou, vyžadující konsensus nebo alespoň většinové rozhodnutí celého říšského sněmu. Partikulární zájmy proto často neuspěly proti tlaku ostatních stavů nebo císaře. Říšské knížecí tituly bývaly odmítány nejčastěji z důvodu finanční náročnosti, jakou představovala povinnost svůj nový titul náležitě reprezentovat. Mnozí proto raději setrvali ve svém dosavadním stavu. Rovněž pokud hrozilo, že rod vymře po meči, výrazně klesala ochota jeho členů přijmout vyšší společenský stav.\n\nŘíšská léna ovládaná knížecími rodinami jsou uvedena pouze v tom v případě, pokud v nich vládla samostatná rodová knížecí linie, která (v dané době) nevlastnila říšské knížectví. Knížecí dynastie totiž vládly v průběhu staletí v nepřeberném množství drobných i větších hrabství, panství, lén apod., která přidružily ke svým knížectvím.\nV hranicích Svaté říše římské se nacházela také knížectví, která nevznikla jako knížectví říšská a neměla práva říšských knížectví, přesto ovšem byla součástí říše. Okolnosti jejich vzniku se různily.\n\n"}
{"id": "1262060", "url": "https://cs.wikipedia.org/wiki?curid=1262060", "title": "Vojenské neštěstí v pohoří Hakkóda", "text": "Vojenské neštěstí v pohoří Hakkóda\n\n23. ledna 1902 došlo k rozsáhlé tragédii, když 199 z 210 vojáků 5. pěšího pluku japonské císařské armády umrzlo během cvičného zimního přechodu pohoří Hakkóda. Jedná se o historicky nejhorší tragédii spojenou s horskými výstupy.\n\nJiž od roku 1898 se stupňovalo napětí mezi Ruskem a Japonskem. Rusko stále více rozšiřovalo svůj vliv v Číně a jasně demonstrovalo svůj záměr získat kontrolu také nad Koreou. Japonci se ruské expanze obávali a proto s ním začali vyjednávat. Brzy však pochopili, že Rusové pouze využívají tato jednání ke zdržování za účelem posílení své armády ve východní Asii. Také Japonci se proto začali intenzivně připravovat na hrozící válečný konflikt. Na rok 1902 byla naplánována série cvičení, jejímž cílem bylo zajištění bezpečné cesty přes pohoří Hakkóda pro případ, že by ruské námořnictvo ostřelovalo blízké pobřežní město Aomori a zničilo jeho přístupové cesty. Součástí akce byl také nácvik pohybu v zimních podmínkách, které se daly při případných bojích na ruském území očekávat. Konflikt mezi Ruskem a Japonskem později vyvrcholil vypuknutím rusko-japonské války.\n\nLednového cvičení se měly účastnit dva pluky císařské armády z měst Hirosaki a Aomori. 31. pluk z Hirosaki splnil svůj úkol jako první. 23. ledna 1902 se o traverz pohoří jinou cestou pokusil i 5. pěší pluk s 210 muži z Aomori (ovšem pouze jeden z vojáků z této oblasti opravdu pocházel). Cesta sestávala z 20 km dlouhého pochodu z Aomori k teplému prameni Tashiro. Výprava započala v 6:55 ráno. V 6 hodin večer stanula skupina na vrcholu hory Umatateba, pouhé 4 kilometry od cíle cesty. Krátce na to se strhl silný blizard doprovázený extrémním přívalem sněhu. Celá skupina následně několik dní bloudila na severovýchodní straně pohoří. Vysílení vojáci začali postupně umrzat. 24. ledna se měla jednotka ohlásit po splnění svého úkolu. Ačkoliv se tak nestalo, velení zůstávalo optimistické. Téhož dne byla naměřena nejnižší teplota v historii Aomori -12,3 °C. O den později padl také japonský rekord, když byla ve městě Asahikawa naměřena teplota -41 °C. Teprve 26. ledna byla do pohoří vyslána 60členná pátrací skupina. Ta 27. ledna nalezla desátníka Fusanosukeho Gota, který stál zasypaný ve sněhu a neschopný pohybu. Gotó své zachránce informoval o neštěstí, které jeho jednotku potkalo. Teprve poté byla zorganizována rozsáhlá pátrací akce. Do 2. února se podařilo nalézt dalších 16 přeživších. 6 z nich však zemřelo během několika následujících týdnů. 8 dalších muselo podstoupit rozsáhlé amputace. Až 28. května byl nalezen poslední mrtvý. Z 210 vojáků pochod přežilo pouze 11. Veřejnost byla o neštěstí informována prostřednictvím tisku. V místě neštěstí dnes stojí památník vyobrazující Fusanosukeho Gota, který kvůli omrzlinám přišel o všechny končetiny.\n\n"}
{"id": "1262061", "url": "https://cs.wikipedia.org/wiki?curid=1262061", "title": "Ruské prezidentské volby 1996", "text": "Ruské prezidentské volby 1996\n\nPrezidentské volby v Rusku se uskutečnily v létě 1996 (první kolo 16. června a druhé kolo 3. července). Šlo o první prezidentské volby po rozpadu Sovětského svazu v roce 1991. Vítězem voleb se stal dosavadní prezident Boris Jelcin, který ve druhém kole porazil komunistického kandidáta Gennadije Zjuganova.\nVoleb se účastnilo celkem 11 kandidátů. Odehrály se v atmosféře první čečenské války a různých ruských vnitropolitických konfliktů.\n\nVolby se konaly v probíhající čečenské válce, která byla započata roku 1994. Atmosféru také výrazně ovlivnilo zabití čečenského separatistického politika Džochara Dudajeva. I tak byla ale Jelcinova role v konfliktu vnímána jako neúspěšná a jeho popularita prudce klesala. \nRuská politická scéna navíc byla ovlivněna úspěchem Komunistické strany Ruské federace v předcházejících parlamentních volbách v roce 1995. Vliv komunistů prudce rostl, jejich kandidát Zjuganov ve většině případů figuroval jako vítěz prezidentských voleb v průzkumech veřejného mínění (například v dubnu 1996 mu agentura VCIOM přisoudila vítězství s 27 procenty hlasů, zatímco Jelcin by získal 21 procent). \nVolby byly ovlivněny i nestabilním postavením dosavadního prezidenta. Boris Jelcin měl za sebou několik diplomatických přehmatů a jeho zdravotní stav se zhoršoval, na což Rusové reagovali velmi negativně. Navíc prokremelsky orientovaná strana Náš dům – Rusko (NDR), která Jelcina ve volbách podporovala, nedokázala vytvořit dostatečné zázemí pro úspěšné vedení předvolební kampaně.\n\nVše nasvědčuje tomu, že s rostoucí podporou Zjuganova se pokoušel Jelcin udělat vše pro to, aby jeho vítězství zvrátil. Odebrat hlasy komunistickému kandidátovi tak měl například kandidát Alexandr Lebeď, který byl oblíbený pro své vojenské zapojení v konfliktech 80. let. Za podporu Jelcina ve druhém kole voleb mu bylo přislíbeno křeslo tajemníka Bezpečnostní rady, k čemuž po volbách skutečně došlo.\n\nKandidátů se do volebního klání přihlásilo celkem 11. Byli jimi:\n\nBoris Jelcin (nezávislý), dosavadní prezident Ruské federace\n\nGennadij Zjuganov (KPRF), předseda komunistické strany\n\nAlexandr Lebeď (Kongres ruských společenství), generál a veterán afghánské války\n\nGrigorij Javlinskij (Jabloko), liberální politik a předseda strany\n\nVladimir Žirinovskij (LDPR), předseda strany\n\nSvjatoslav Fjodorov (Strana dělnické samosprávy), lékař\n\nMichail Gorbačov (nezávislý), bývalý prezident SSSR\n\nMartin Šakum (nezávislý)\n\nJurij Vlasov (nezávislý), reprezentant SSSR ve vzpírání\n\nVladimir Bryntsalov (nezávislý), ruský byznysmen\n\nAman Tulejev (nezávislý), poslanec\n\nJelcinova kampaň probíhala zejména v antikomunistickém duchu, cílem bylo odčerpat hlasy pro Zjuganova. Média byla v rukou oligarchů, kteří podporovali Jelcina, televize s neobvyklou frekvencí vysílala dokumenty o stalinských represích a varovala, že pokud se Zjuganov stane prezidentem, dojde k občanské válce. Naopak byly zamlčovány neúspěchy Jelcinovy vlády související s čečenskou válkou. Volby byly následně kritizovány jako zmanipulované ve prospěch Borise Jelcina.\n\nUkázalo se, že hlavním Jelcinovým problémem je konání voleb o víkendu. Velká část jeho voličů totiž odjížděla na chalupy. Na vesnice byly tak v rámci volební kampaně vyslány skupiny Jelcinových podporovatelů, kteří pro něj agitovali.\n\nVolební účast v prvním kole voleb činila 69,7 %.\n\nDruhého kola voleb se zúčastnilo 68,8 % oprávněných voličů.\n\nRuská vláda byla po volbách obviňována, že Jelcinovo vítězství bylo zfalšované. Podle některých zdrojů dokonce v roce 2012 tehdejší ruský prezident Dmitrij Medveděv měl prohlásit, že vítězem voleb byl komunista Zjuganov. Kreml ale tuto tezi popřel. \n\nInaugurace staronového prezidenta Borise Jelcina se konala 9. srpna. Inaugurační ceremoniál byl kvůli podlomenému zdraví zvoleného prezidenta zkrácen.\n"}
{"id": "1262063", "url": "https://cs.wikipedia.org/wiki?curid=1262063", "title": "60. ročník udílení Filmových cen Britské akademie", "text": "60. ročník udílení Filmových cen Britské akademie\n\n60. ročník udílení Filmových cen Britské akademie se konal v Royal Opera House v Londýně 11. února 2007. Moderátorem ceremoniálu byl Jonathan Ross. Ocenění se předávalo nejlepším filmům a dokumentů britským i mezinárodním, které se promítali v britských kinech v roce 2006. Nominace byly oznámeny 12. ledna 2007.\n\nTučně jsou označeni vítězové.\n"}
{"id": "1262064", "url": "https://cs.wikipedia.org/wiki?curid=1262064", "title": "Mistrovství Evropy v zápasu ve volném stylu 2008", "text": "Mistrovství Evropy v zápasu ve volném stylu 2008\n\nMistrovství Evropy v zápasu ve volném stylu 2008 se konalo v Tampere, Finsko v dubnu 2008.\n"}
{"id": "1262065", "url": "https://cs.wikipedia.org/wiki?curid=1262065", "title": "Antigonon", "text": "Antigonon\n\nAntigonon (\"Antigonon\") je rod rostlin z čeledi rdesnovité. Jsou to popínavé úponkaté byliny až polokeře s podzemními hlízami a jednoduchými střídavými listy. Květy jsou obvykle růžové nebo purpurové, pětičetné, plodem je nažka. Rod zahrnuje 3 až 8 druhů a je rozšířen v Mexiku a Střední Americe. Antigonon mexický je v tropech a subtropech pěstován jako okrasná rostlina.\n\nAntigonony jsou popínavé byliny až polokeře s podzemními kořenovými hlízami, šplhající pomocí ovíjivých stonků a úponků. Úponky jsou úžlabní i vrcholové, zakončující květenství. Listy jsou vytrvalé nebo opadavé, jednoduché, střídavé, řapíkaté, s celokrajnou nebo na okraji zvlněnou čepelí. Čepel je široce vejčitá, trojúhelníkovitá nebo uťatá. Botka je obvykle opadavá, papírovitá. Květy jsou oboupohlavné, uspořádané ve svazečcích skládajících vrcholové a úžlabní hrozny. Květenství jsou často nahloučená na vrcholech lodyh. Okvětí je růžové až purpurové (některé formy mají květy bílé či nažloutlé), nerozlišené, zvonkovité, složené z 5 korunovitých, na bázi srostlých okvětních lístků. Vnější 3 lístky jsou širší než 2 vnitřní. Okvětí je vytrvalé a za plodu se zvětšuje. Tyčinek je nejčastěji 8, nitky jsou asi do poloviny srostlé v trubičku. Prašníky jsou žluté nebo načervenalé. Čnělky jsou 3 a jsou volné, prohnuté, zakončené ledvinovitě hlavatými bliznami. Nažky jsou hnědé, bezkřídlé, obalené vytrvalým okvětím.\n\nRod zahrnuje (v závislosti na taxonomickém pojetí) 3 až 8 druhů. Je přirozeně rozšířen v Mexiku a Střední Americe. Antigonon mexický pochází z Mexika, vlivem pěstování však zdomácněl i v jiných částech tropů, zejména v Karibiku, Jižní Americe, Asii a Africe.\n\nRod \"Antigonon\" je v rámci čeledi rdesnovité řazen do podčeledi \"Eriogonoideae\". Rod čeká na revizi a jednotlivé druhy jsou nedostatečně definované, s čímž souvisí i rozdílný počet udávaných druhů v různých zdrojích (od 3 až do 8).\n\n\nAntigonon mexický je pěstován v tropech celého světa jako okrasná rostlina. Kvete téměř po celý rok. Byly vyšlechtěny i okrasné kultivary, např. bělokvětý cv. 'Album'. Řidčeji se pěstuje i podobný druh \"A. guatemalense\".\n\n"}
{"id": "1262066", "url": "https://cs.wikipedia.org/wiki?curid=1262066", "title": "3. slovenská fotbalová liga 1999/00", "text": "3. slovenská fotbalová liga 1999/00\n\nV soubojích 7. ročníku 3. slovenské fotbalové ligy 1999/00 (3. nejvyšší soutěž) se utkalo několik desítek týmů rozdělených po čtyřech skupinách dvoukolovým systémem podzim - jaro.\n\nKompletní tabulka východní skupiny není známa.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1262067", "url": "https://cs.wikipedia.org/wiki?curid=1262067", "title": "Mansijci", "text": "Mansijci\n\nMansijci jsou malý obsko-ugrický národ obývající levý břeh řeky Ob. Z dalších uralských národů na východě sousedí s Chantyjci. Území obývané Mansijci se v minulosti značně měnilo. Ve středověku obývali také část území na západ od Uralu. Od roku 1396 se objevuje vnější označení Mansijců jakožto Vogulů (rusky \"Вогулы\"). V 16. a 17. století byl hlavním zdrojem obživy lov, obdělávání lesů a u severních Mansijců navíc nahánění sobů. Do 18. století byla značná část národa rusifikovaná nebo tatarizovaná. Nicméně v průběhu 19. století se počet Mansijců postupně zvyšoval, což se opět zlomilo na konci 19. století. Většina Mansijců žije v Chantymansijském autonomním okruhu. Zatímco se počet příslušníků tohoto národa dle posledních sčítání lidu v Ruské federaci zvyšuje, počet mluvčích mansijštiny klesá. A tak podle censu z roku 2010 pouhých 7,6 % Mansijců uvedlo mansijštinu za svůj mateřský jazyk.\n\nZa původní oblast obývanou Mansijci zřejmě můžeme považovat oblast okolo jižního Uralu. Osvojili si schopnosti jezdectví. Na sever po obou úbočích Uralu se posunuli v důsledku klimatických změn. Když se posléze klima opět ochladilo, přesunuli se do tajgy. V této době se z nich stali lovci a rybáři. Návrat na jih byl nejpravděpodobněji blokován jinou, silnější populací. Na evropském úbočí Uralu byli sousedy permských kmenů Udmurtů a Komijců. Na druhém úbočí ze severu čelili jižním Samojedům. Mluvčí obsko-ugrických jazyků byli pravděpodobně běloši do doby než došlo ke smíšení s mongoloidní populací (pravděpodobně Samojedy), která zde již žila. Proto jsou Chantyjci a Mansijci prezentováni širokou škálou rasových typů. V jedenáctém století turkické kmeny postupně postupovaly ze stepi do lesů a tlačili Mansijce, Chantyjce a Selkupy dále na sever nebo je asimilovali. Na západním Uralu Komijci pomalu vytlačovali Chantyjce od horního toku řeky Pečora. Ve 14. století byl na východě založen Turko-tatarský chanát. Tento si vynucoval placení tributu ve formě kožešin a dalších lesních produktů od Mansijců, jižních Chantyjců, Selkupů a dalších.\n\nJednotlivé klany Mansijců řídili dědiční vůdcové. Celková populace Chantyjců a Mansijců okolo roku 1500 se odhadovala na 16000. Jižní Mansijci se kromě lovu a rybaření zabývali také zemědělstvím, chovem dobytka a včelařstvím. Severní část Mansijců si osvojila chov sobů od Něnců. Oděvy se vyráběly ze sobí kůže, kožešin, a dokonce z ptačích a rybích kůží. Na jihu si Mansijci osvojili od Tatarů tkaní pláten z kopřiv či konopí. Původní náboženství Mansijců bylo animistické. Mimo jiné uctívali duše obývající jezera, stromy a zvířata. Na posvátných místech v lesech se mužští členové klanu shromažďovali na ceremonie, při kterých šaman obětoval koně (v případě jejich nedostatku soba či jiné zvíře). Mrtví nebyli pohřbívání pod zem, ale uloženi k odpočinku do dřevěných rakví nad zemí. Byli vybavení zbraněmi a náčiním, které by mohli užít v posmrtném životě. Zatímco každý klan zakazoval zabíjení svého totemového zvířete, všichni sdíleli úctu k medvědům.\n"}
{"id": "1262068", "url": "https://cs.wikipedia.org/wiki?curid=1262068", "title": "Olivier Mbaissidara Mbaizo", "text": "Olivier Mbaissidara Mbaizo\n\nOlivier Mbaissidara Mbaizo (* 15. srpna 1997) je kamerunský fotbalový obránce a reprezentant, hráč klubu Union Douala. Hraje na postu stopera (středního obránce). Jeho fotbalovým vzorem je krajan, útočník Samuel Eto'o.\n\n\nMbaissidara Mbaizo hraje v Kamerunu ve známém klubu Union Douala. První kontakty s fotbalovým míčem absolvoval ve věku kolem 3–4 let. V lednu 2017 byl na testech v českém prvoligovém týmu FC Hradec Králové. Po přípravném utkání zimní Tipsport ligy proti FC MAS Táborsko se trenér Bohuslav Pilný na jeho adresu vyjádřil: \"„Můžu říct, že jsem byl příjemně překvapený. Když ho budu hodnotit v tomto zápase, tak takhle kvalitního hráče, který zde byl na zkoušce, to jsme tady ještě neměli.\"\n\nOlivier Mbaissidara Mbaizo nastupoval v mládežnických reprezentacích Kamerunu. V kamerunské reprezentaci U21 je kapitánem týmu.\n\nV A-mužstvu Kamerunu debutoval v létě 2016.\nByl v širší nominaci reprezentačního trenéra Kamerunu, Belgičana Huga Broose pro africký šampionát 2017 konaný v Gabonu, ale do závěrečné nominace se nedostal.\n\n"}
{"id": "1262071", "url": "https://cs.wikipedia.org/wiki?curid=1262071", "title": "Mistrovství Evropy v zápasu řecko-římském 2008", "text": "Mistrovství Evropy v zápasu řecko-římském 2008\n\nMistrovství Evropy v zápasu řecko-římském 2008 se konalo v Tampere, Finsko v dubnu 2008.\n"}
{"id": "1262077", "url": "https://cs.wikipedia.org/wiki?curid=1262077", "title": "Markéta Hollandová", "text": "Markéta Hollandová\n\nMarkéta Hollandová (1385 - 31. prosince 1439) byla dcerou Tomáše Hollanda, 2. hraběte z Kentu, syna Jany z Kentu (vnučka Eduarda I., manželka černého prince Eduarda a matka Richarda II.). Markétinou matkou byla Alice FitzAlanová, dcera 10. hraběte z Arundelu Richarda FitzAlana a Eleonory z Lancasteru.\n\nMarkéta se provdala za Jana Beauforta, 1. hraběte ze Somersetu, syna Jana z Gentu a Kateřiny Swynfordové. Měli spolu šest dětíː\n\n\nV roce 1399 jí byl udělen Podvazkový řád. Po Beaufortově smrti v roce 1410 (v londýnském Toweru) se provdala za jeho synovce Tomáše z Lancasteru, 1. vévodu z Clarence, syna krále Jindřicha IV. Děti spolu neměli. Zemřela 31. prosince 1439 v opatství St. Saviour v Bermondsey, Londýně, Anglii. Markéta a oba její manželé jsou společně pohřbeni v alabastrové hrobce v Canterburské katedrále.\n\nPřes svého syna, 1. vévodu ze Somersetu, je Markéta předkyní tudorovských panovníků. Dcera Johana i syn Jan jsou také předky krále Jiřího I.\n\nMarkétina sestra Aliénor, hraběnka z March, je přímým předkem prvního prezidenta Spojených států amerických, George Washingtona.\n"}
{"id": "1262078", "url": "https://cs.wikipedia.org/wiki?curid=1262078", "title": "Rosen", "text": "Rosen\n\nPříjmení Rosen nosí více významných osobností:\n\n\n"}
{"id": "1262079", "url": "https://cs.wikipedia.org/wiki?curid=1262079", "title": "Třebívlice (zámek)", "text": "Třebívlice (zámek)\n\nTřebívlice jsou zámek ve stejnojmenné obci v okrese Litoměřice. Postaven byl v klasicistním slohu po roce 1837 na místě staršího zbořeného zámku. Je chráněn jako kulturní památka ČR a od roku 1920 v zámecké budově funguje škola.\n\nTřebívlice byly od čtrnáctého století rozděleny mezi více majitelů, kteří se rychle střídali. Na počátku patnáctého století zde stály dva dvorce a dvě tvrze, ale vzhledem k malému množství dochovaných zpráv je až do roku 1470 nelze rozlišit.\n\nPrvní písemná zmínka o horní tvrzi pochází z roku 1530, kdy byl jejím majitelem Vojtěch Osterský Kaplíř ze Sulevic. Vzhledem k tomu existuje domněnka, že zmínka o Smilovi ze Sulevic a jeho tvrzi z roku 1406 se vztahuje právě k horní tvrzi. Kaplířové ze Sulevic tvrz drželi až do roku 1560, kdy ji poslední z Vojtěchových synů Purkart prodal Vojtěchovi Údrčskému z Údrče. Jeho část Třebívlic s horní tvrzí zdědil syn Zikmund a když roku 1590 zemřel, zdědila ji dcera Alžběta, která se vdala za Adama Osterského Kaplíře ze Sulevic. Statek přešel na jejich syna Jiřího Fridricha, který však odešel v roce 1628 se svým strýcem do exilu a později byl nespravedlivě obviněn z účasti na vojenských vpádech saského vojska do Čech v letech 1631 a 1634. Za to mu byl zkonfiskován majetek, který roku 1632 získal Albrecht z Valdštejna. Třebívlice vzápětí přenechal Melicharu Wahlovi z Wahlu. Mezitím byla prokázána nevina již zemřelého Jiřího Fridricha Kaplíře ze Sulevic a zpustošený majetek byl proto vrácen jeho sestrám Anně Alžbětě a Esteře Kaplířovým. Odolen Věžník, který si vzal Annu Albětu Kaplířovou, statek roku 1654 prodal Kryštofu Ferdinandu Popelovi z Lobkovic. Neobývaná tvrz však ještě v sedmnáctém století beze stop zanikla.\n\nDolní tvrz je poprvé zmiňována v roce 1470, kdy patřila Evanovi z Údrče. Jeden z jeho potomků, Vojtěch Údrčský z Údrče koupil i horní tvrz a jejich panství na krátkou dobu spojil. Jeho synové se roku 1586 rozdělili o majetek. Zikmundovi připadla horní tvrz, zatímco Jiří dostal tvrz dolní. Podle dobového popisu byla nově postavená a opevněná a její součástí byl vinný lis. Podíl třetího syna Václava neznáme. Jiří se zúčastnil stavovského povstání a roku 1622 zemřel. Přesto byl jeho majetek o rok později zkonfiskován dcerám a za 41 tisíc kop míšeňských grošů prodán hejtmanovi císařského vojska v Litoměřicích Janu Ritzovi z Lichtenfeldu, který Jiřího udal. Za jeho správy se panství zadlužilo a roku 1651 je koupil císařský poštmistr Ferdinand Bruger z Grünburgu. Sňatkem s jeho dcerou Annou Jakobinou panství přešlo na tyrolského šlechtice Jana Oldřicha z Klebelsbergu a Thumburgu, který obdržel roku 1660 český inkolát a byl povýšen do českého hraběcího stavu. Tím založil českou rodovou větev. Teprve jeho vnuk, litoměřický hejtman Václav Vojtěch z Klebelsbergu fakticky získal Třebívlice, po něm je dědil poslední mužský potomek této rodové větve, František Josef Klebelsberg. V osmdesátých letech osmnáctého století nechali Klebelsbergové renesanční tvrz přestavět na pozdně barokní zámek.\n\nBarokní zámek dal František Josef Klebelsberg roku 1837 zbořit a na jeho místě postavit jednoduchou klasicistní budovu obdélného půdorysu. V roce 1843 se František Josef Klebelsberg oženil s vdovou Amálií von Brosigke-Levetzow, která měla tři dcery z předchozího manželství. Jednou z nich byla Ulrika von Levetzow, známá svým vztahem s Johannem Wolfgangem Goethem. Ulrika zdědila třebívlický zámek a žila na něm až do smrti v roce 1899. Po ní zámek přešel na jejího synovce barona Vojtěcha Raucha ze sousedních Pnětluk, který ho roku 1900 prodal městu Most. To zde zřídilo dětskou opatrovnu a od roku 1920 s výjimkou období druhé světové války v budově sídlí různé školy.\n\nZámek je jednopatrová budova s obdélným půdorysem, ze které vystupuje ze zahradního průčelí dvoupatrový plochý rizalit s pilastry a římsami. V prvním patře rizalitu se nachází balkon na volutových konzolách.\n\n\n"}
{"id": "1262080", "url": "https://cs.wikipedia.org/wiki?curid=1262080", "title": "Serra (příjmení)", "text": "Serra (příjmení)\n\nPříjmení Serra nosí více významných osobností:\n\n"}
{"id": "1262081", "url": "https://cs.wikipedia.org/wiki?curid=1262081", "title": "Speer", "text": "Speer\n\nNěmecké příjmení Speer (česky \"oštěp\") nosí více významných osobností:\n\n"}
{"id": "1262082", "url": "https://cs.wikipedia.org/wiki?curid=1262082", "title": "Jezero Slunce a Měsíce", "text": "Jezero Slunce a Měsíce\n\nJezero Slunce a Měsíce ( 日月潭, \"Sun Moon Lake\") je největší jezero ostrova Tchaj-wan. Má rozlohu necelých osmi čtverečních kilometrů, název dostalo podle svého tvaru: východní část je okrouhlá a vycházejí z ní zálivy jako paprsky, kdežto západní část je protáhlá a zahnutá jako měsíční srpek. Evropané ho dříve nazývali \"Candidiovo jezero\" podle nizozemského misionáře Georgia Candidia. Jezero leží v okrese Nan-tchou nedaleko městečka Jü-čch’ v nadmořské výšce 748 metrů, okolní kraj je hornatý a obývaný domorodým etnikem Thao, oblast je známá pěstováním čajovníku. Maximální hloubka jezera činí 27 metrů. Nachází se na něm neobydlený ostrov s domorodým jménem Lalu, dříve nazývaný \"Kuang-chua\" (ostrov slavné Číny). Z jezera vytéká řeka Šuej-li, na níž byla nedaleko v roce 1995 postavena přehrada Ming-tan s hydroelektrárnou. Jezero je populární turistickou atrakcí a bylo zařazeno na seznam tchajwanských chráněných území (\"scenic areas\"). Nachází se zde chrám Wen Wu a pagoda Cch’ En, kterou nechal postavit Čankajšek v roce 1971. V roce 1999 bylo jezero s okolím postiženo zemětřesením v Ťi-ťi.\n\n"}
{"id": "1262083", "url": "https://cs.wikipedia.org/wiki?curid=1262083", "title": "Union Douala", "text": "Union Douala\n\nUnion Douala (celým názvem Union Sportive de Douala) je kamerunský fotbalový klub z města Douala založený roku 1954 jako Jeunesse Bamiléké. V roce 1958 byl přejmenován na Union Sportive de Douala. Klubové barvy jsou zelená a bílá. Své domácí utkání hraje na stadionu Stade de la Réunification s kapacitou pro 30 000 diváků.\n\n\n\n"}
{"id": "1262084", "url": "https://cs.wikipedia.org/wiki?curid=1262084", "title": "Steffen", "text": "Steffen\n\nSteffen může být:\n\n\njako varianta jména Steffan\n"}
{"id": "1262087", "url": "https://cs.wikipedia.org/wiki?curid=1262087", "title": "3. slovenská fotbalová liga 2000/01", "text": "3. slovenská fotbalová liga 2000/01\n\nV soubojích 8. ročníku 3. slovenské fotbalové ligy 2000/01 (3. nejvyšší soutěž) se utkalo několik desítek týmů rozdělených po čtyřech skupinách dvoukolovým systémem podzim - jaro.\n\nKompletní tabulka západní skupiny není známa.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1262088", "url": "https://cs.wikipedia.org/wiki?curid=1262088", "title": "Robert Vobrátilek", "text": "Robert Vobrátilek\n\nGen. JUDr. Robert Vobrátilek (2. června 1886 Choceň – 7. prosince 1956 Praha), byl československý generál, účastník první světové války.\n\nNarodil se 2. června 1886 v Chocni v rodině železničáře Františka Vobrátilka. Obecnou školu absolvoval v Chocni a poté studoval na gymnáziu ve Vysokém Mýtě. V roce 1906 ukončil středoškolské studium a dál pokračoval ve studiu na právnické fakultě Univerzity Karlovy\nv Praze. V roce 1909 nastoupil do školy rezervních důstojníků při 98. pěším pluku v Josefově jako jednoroční dobrovolník. V roce 1911 zakončil univerzitu dvěma státními zkouškami. V roce 1912 se oženil a působil jako redaktor časopisu \"\"Východočeský kraj\"\" ve Vysokém Mýtě. \n\nJako rezervní důstojník nastoupil koncem července 1914 v důsledku mobilizace k určeném vojenskému útvaru. Koncem roku 1914, již v hodnosti poručíka byl jako velitel roty C. k. pěšího pluku č.36 vyslán na ruskou frontu. V květnu následujícího roku se dostal v \"\"Sinavě\"\", v Haliči do ruského zajetí. Jeho poslední pobyt v zajetí byl ve vesnici \"\"Msensk\"\", v Orlovské gubernii. Začátkem roku 1916 vstoupil Robert Vobrátilek dobrovolně do srbské armády, s níž jako podporučík Srbského dobrovolnického sboru, 1.dobrovolnické divize, 1.pěšího pluku účastnil bojů v Dobrudži. V srpnu 1916 byl zraněn a následně odvezen do oděského lazaretu. Po vyléčení se vrátil na frontu, ale koncem září 1916 byl opětovně zraněn. Po vyléčení byl v únoru roku 1917 povýšen do hodnosti poručíka srbské armády. V srbské armádě odsloužil celkem 7 a půl měsíce. Dne l0. března 1917 přešel do československých legií v Rusku. Byl přidělen k 9. rotě l2. střeleckého pluku s hodností podporučíka ruské armády. Krátce na to se stal velitelem 2. roty 3. střeleckého pluku a kocem května roku 1917 velitelem 1. praporu III. pluku, s nímž se účastnil bitvy u Zborova. V bitvě utrpěl vážné zranění, které jej na čas vyřadilo z bojů. V srpnu 1917 se však uzdravil, avšak s těžkým zrakovým defektem se vrátil na bojiště. Byl zařazen do 1. čs. střelecké divize a stal se velitelem 3. praporu 4. střeleckého pluku. S ním se účastnil bitvy u Bachmače, kde se významně podílel na úspěšných bojích. V dubnu 1918 bojoval spolu s por. Janem Gayerem u Penzy, \"\"Bezenčuku\"\" a Lipjag. Po těžkém zranění por. Gayera převzal v červnu 1918 velení celého pluku a s ním dobyl Samaru, Syzraň a Nikolajevsk. V srpnu 1918 byl Robert Vobrátilek povýšen do hodnosti kapitána. V dubnu 1919, již v hodnosti majora přešel Robert Vobrátilek do štábu Československých legií na Rusi a stal se vojenským velitelem Irkutska a později posádkovým velitelem v Charbinu. Teprve 20. října 1920 opustil své poslední působiště na východě a vrátil se do vlasti. \n\nPo návratu z Ruska byl povýšen do hodnosti podplukovníka a pracoval na Zemském vojenském velitelství v Praze. Následně byl od února 1924 již v hodnosti plukovníka na Ministerstvu národní obrany. Od roku 1932 vedl presidiální odbor tohoto ministerstva a svou vojenskou kariéru završil v roce 1933 povýšením na generála československé armády.\n\nZa nacistické okupace v letech 1939–1945 prokázal generál Vobrátilek významnou aktivitu ve skrytém domácím odboji. Byl předsedou správní rady Akciové společnosti Sázava, která zakládala a provozovala ozdravovny, dále byl členem ilegální skupiny domácího odboje KAR a zároveň i členem odbojové organizace ŘÍP. \n\nV roce 1945 se přihlásil znovu do aktivní služby, byl však poslán na dovolenou a poté penzionován. V roce 1951 byl gen. Robert Vobrátilek v důsledku vyhlášky nucen opustit svůj byt v pražských Střešovicích a byl odsunut do obce Těchonín. V tomto roce mu také byla zastavena výplata důchodových dávek a na jedno období i lístky na potraviny. Přes všechny tyto životní trable si obec Těchonín velmi oblíbil. Byl často navštěvován spolubojovníky z legií a svojí početnou rodinou. Generál JUDr. Robert Vobrátilek zemřel 7. prosince 1956 ve Vojenské nemocnici v Praze na mozkovou mrtvici a byl pohřben na bubenečském hřbitově.\n\n"}
{"id": "1262090", "url": "https://cs.wikipedia.org/wiki?curid=1262090", "title": "Damm", "text": "Damm\n\nPříjmení Damm nosí více významných osobností:\n\n"}
{"id": "1262101", "url": "https://cs.wikipedia.org/wiki?curid=1262101", "title": "Budova A Gymnázia Teplice", "text": "Budova A Gymnázia Teplice\n\nBudova A Gymnázia Teplice byla vystavěna v letech 1902–1904 jako císařská a královská státní reálná škola ( ). Je postavena ve slohu tzv. saské neorenesance, objevují se zde však i prvky secese. Nahradila starý statek na Zeleném rynku, známý jako Mořicův dvůr ( ). Od roku 1987 je chráněnou kulturní památkou. Dnes je hlavní budovou teplického gymnázia.\n\nOd roku 1875 sídlila teplická německá reálka na Školním (dnes Benešově) náměstí. Město Teplice se na přelomu tisíciletí rozhodlo, že vystaví budovu novou. V roce 1901 vybralo pozemek na Zeleném rynku, jehož pojmenování vzniklo podle toho, že se v oněch místech odedávna prodávala zelenina. Setkávaly se zde ulice Zelená ( ) a Lesnická ( , dnešní ulice Československých dobrovolců). Nová stavba měla nahradit barokní Mořicův dvůr ( ), který byl postaven roku 1801 a sloužil jako úřední budova, za napoleonských válek jako lazaret pro vojáky, raněné v bitvě u Chlumce.<br>\nPozemek byl zakoupen roku 1902 a ještě v témže roce se začalo s demolicí Mořicova dvora. Dne 4. března byla vyhlášena soutěž na výstavbu, jíž se ovšem směli zúčastnit jen architekti rakouské a německé národnosti. K termínu odevzdání (7. května 1902, 18:00) se sešlo celkem 55 návrhů. Odborná komise, složená z teplického starosty Adolfa Siegmunda, radních, místních stavitelů (např. Johanna D. Ferbera, který se podílel i na stavbě), ředitelů místních škol, a nakonec i odborného poradce z Vídně, prof. Karla Königa, vybrala návrh Wenzela Bürgera. K vítězství mu pravděpodobně napomohlo motto: \nNa podzim roku 1902 se začalo s demolicí Mořicova dvora a prvními výkopy. V březnu roku následujícího započaly intenzivní práce na výstavbě, které provádělo konsorcium teplických firem Walter-Pech-Weinmesser. Hrubé práce, včetně položení střešní krytiny a omítnutí celé budovy do druhého patra, byly hotovy již na podzim roku 1903. V zimě, kdy se nemohlo pracovat na exteriéru, probíhaly práce v interiéru, bylo např. zavedeno centrální topení. Další fáze prací na zevní části budovy začala na jaře roku 1904. Práce probíhaly velmi rychle, a tudíž se budova stihla dostavět v řádném termínu. Kolaudace byla pravedena 29. srpna 1904. Oficiální předání celého areálu o rozloze 0,35 ha pak proběhlo 9. září téhož roku.<br>\nPo vzniku samostatného Československa v budově působila Státní reálka.\n\nPo Mnichovské dohodě se škola dostala pod svrchovanost německé říše; jež v ní ve školním roce 1938/39 zřídila Státní vyšší školu pro jinochy. V roce 1940 byla budova vyklizena a dána k disposici Wehrmachtu, který v ní (podobně jako ve většině ostatních školských budov na Teplicku) zřídil lazaret pro raněné vojáky. \n\nPo osvobození v budově působila teplická obchodní akademie. Od roku 1950 do r. 1960 zde sídlilo zdejší Pedagogické gymnázium, roku 1953 přejmenované na Pedagogickou školu. Jeden školní rok byla budova užívána ZDŠ (základní devítiletá škola), kterou nahradila Střední všeobecně vzdělávací škola (SVVŠ), kteráž byla roku 1968 přeměněna na Gymnázium, při němž v letech 1971-73 působila zároveň Konzervatoř Teplice.\nV roce 1994 bylo tehdy čtyřleté gymnázium přeměněno na víceleté, zprvu sedmileté, později osmileté; byly k němu navíc přiřazeny budovy bývalé ZDŠ (dříve kláštěr boromejek s tzv. Beuronskou kaplí a klášterní škola), čímž vznikl komplex budov A, B a C. V roce 2001 tyto budovy propojila zastřešená lávka vedoucí nad Alejní ulicí.\nPo roce 1989 proběhly opravy střechy, fasády a dvora; kvůli obtížím s vytápěním byla budova připojena na dálkový horkovod.\n\nOd letních prázdnin 2016 do 24. března 2017 proběhla kompletní výměna oken a některých vchodových dveří. Částka za výměnu činila 18,5 mil. Kč, což je dle webu školy druhá největší investiční akce v historii školy.\nDnes je hlavní budovou Gymnázia Teplice, je zde ředitelna, sekretariát, sídlo správce sítě, prodejna školních potřeb a odborné literatury, odborné kabinety a specializované učebny.\nV pianu nobile (vznešeném patře; v tomto případě 4. patro) se nachází slavnostní aula, která dříve sloužila jako školní kaple. Ve sklepě jsou šatny pro žáky, bufet Bergbar, kotelna a jiné technické zázemí. Zajímavostí je učebna č. 13, jež je vybavena nábytkem napodobujícím vybavení za první republiky.\n\nBudova s jedním podzemním a čtyřmi nadzemními podlažími je postavena významným architektem ze Saské Kamenice, Wenzelem Bürgerem, ve stylu saské neorenesance s prvky tehdy nastupující secese; jsou jimi zejména rostlinné ornamenty na štítech budovy.\n\nJihozápadní křídlo, které připomíná kapli a je spíše rozšířením západního křídla (vedoucího podél Alejní ulice) v jeho jižním zakončení, je tělocvičnou. Severní křídlo stojí podél ulice Čs. dobrovolců, na západní křídlo navazuje v mírně ostrém úhlu. Severovýchodní roh, z nějž v tupém úhlu vychází východní křídlo, je rozšířen do hlavní části budovy, která má zhruba čtvercový půdorys a vrcholí věžičkou. Na západní i východní straně z budovy mírně vystupují tělesa schodišť, zakončená rovněž věžičkami. \nBudova, zejména její severní průčelí, je velmi bohatě dělena různými architektonickými prvky – arkýři, portálem s nikami (výklenky), celá fasáda, přízemí a první patro je pak rozčleněno kvádrovou bosáží.\n\nNa jižním průčelí budovy jsou umístěny secesní sluneční hodiny, jež v roce 1907 zhotovil F. Froning. Jde o svislé hodiny s plochým typem ukazatele; v katalogu slunečních hodin provozovaném Astronomickým ústavem UK jsou hodnoceny jako hodiny výtvarně zajímavé ve výborném stavu.\n\nNa štítech mezi patry arkýřů jsou napsána jména významných vědců:\n"}
{"id": "1262104", "url": "https://cs.wikipedia.org/wiki?curid=1262104", "title": "Velflík (rozcestník)", "text": "Velflík (rozcestník)\n\nVelflík může být:\n\n\n"}
{"id": "1262108", "url": "https://cs.wikipedia.org/wiki?curid=1262108", "title": "První Barrosova komise", "text": "První Barrosova komise\n\nPrvní Barrosova komise působila v letech 2004–2010. K jejímu zvolení došlo 18. listopadu 2004 a činnost zahájila 22. listopadu téhož roku.\n\n\n"}
{"id": "1262109", "url": "https://cs.wikipedia.org/wiki?curid=1262109", "title": "Druhá Barrosova komise", "text": "Druhá Barrosova komise\n\nDruhá Barrosova komise působila v letech 2010–2014. Úřad pustila 1. listopadu 2014.\n"}
{"id": "1262110", "url": "https://cs.wikipedia.org/wiki?curid=1262110", "title": "Škarvan", "text": "Škarvan\n\nPříjmení Škarvan nosí více významných osobností:\n\n"}
{"id": "1262111", "url": "https://cs.wikipedia.org/wiki?curid=1262111", "title": "Eleonora Hollandová", "text": "Eleonora Hollandová\n\nEleonora Hollandová (1386 – po roce 1413) byla anglická šlechtična, dcera Tomáše Hollanda, 2. hraběte z Kentu, nevlastního bratra krále Richarda II. Byla první manželkou Tomáše Montagu, 4. hraběte ze Salisbury.\n\nLady Eleonora Hollandová se narodila v roce 1386 v Uphollandu v Lancashire v Anglii jako jedno z dětí Tomáše Hollanda, 2. hraběte z Kentu a Alice FitzAlanové, dcery 10. hraběte z Arundelu Richarda FitzAlana. Eleonora měla stejné jméno jako její starší sestra, manželka Rogera Mortimera, 4. hraběte z March, které se říkalo Aliénor. Obě se jmenovaly po babičce z matčiny strany. Eleonořin otec byl polorodý bratr Richarda II. Anglického. Měli stejnou matku. Eleonořin bratr Tomáš Holland, 1. vévoda ze Surrey, byl v roce 1400 sťat v Cirencesteru davem rozzuřených občanů za svou roli v Epiphany Rising (neúspěšné povstání proti Jindřichovi IV.). Tomášovým dědicem hrabství Kent se stal další z Eleonořiných starších bratrů, Edmund Holland, jehož spoludědičkou se Eleonora stala.\n\nJejími prarodiči byli Tomáš Holland, 1. hrabě z Kentu a Jana z Kentu, matka krále Richarda II. ze svého druhého manželství s černým princem Eduardem. Prarodiči z matčiny strany pak byli Richard FitzAlan, 10. hrabě z Arundelu a Eleonora z Lancasteru.\n\nEleonora se 23. května 1399 stala první manželkou sira Tomáše Montacuta, syna Jana Montagu, 3. hraběte ze Salisbury a Maud Francisové. V době svatby jí bylo třináct let. Tomáš se později stal jedním z nejdůležitějších velitelů Stoleté války. Eleonora nepřevzala titul hraběnky ze Salisbury do 14. června 1409, kdy byl titul hraběte ze Salisbury Tomášovi nominálně obnoven. Tomáš dosáhl navrácení majetku, který byl zabaven jeho otci za účast na povstání Epiphany, za kterou byl v roce 1400 spolu s Eleonořiným bratrem Tomášem popraven. Eleonořin strýc Jan Holland, 1. vévoda z Exeteru, který byl také součástí spiknutí, rozvášněnému davu unikl a byl chycen v Essexu, poté byl na příkaz Eleonořiny tety, Jany FitzAlanové, tchyně Jindřicha IV., popraven.\n\nTomáš a Eleonora si vytvořili domov v Bisham Manor v Berkshire. Měli spolu jednu dceruː\n\n\nEleonora zemřela někdy po roce 1413. Pohřbena byla v opatství Bisham.\n\nTomáš se podruhé oženil před rokem 1424. Jeho druhou manželkou se stala Alice Chaucerová, vnučka věhlasného autora Geoffreyho Chaucera. Jejich manželství bylo bezdětné. Tomáš byl 27. října 1428 smrtelně raněn při obléhání Orléans a zemřel po několika dnech, 3. listopadu 1428.\n\nAlice, dcera Tomáše a Eleonory, se stala po otci suo jure 5. hraběnkou ze Salisbury. Přes Alici byla Eleonora babičkou Richarda Nevilla a prababičkou Cecílie Bonvillové, která se stala jednou z nejbohatších anglických dědiček 15. století. Eleonora byla také pra praprababičkou královny Kateřiny Parrové, šesté a poslední manželky Jindřicha VIII.\n"}
{"id": "1262113", "url": "https://cs.wikipedia.org/wiki?curid=1262113", "title": "Třída Pchúmipchon Adunjadét", "text": "Třída Pchúmipchon Adunjadét\n\nTřída Pchúmipchon Adunjadét (jinak též třída DW3000) je třída fregat vyvinutých pro thajské královské námořnictvo na základě jihokorejských fregat třídy \"Gwang-gaeto Veliký\" (KD-I). Objednána byla prototypová jednotka, která by měla do služby vstoupit roku 2019.\n\nFregaty třídy \"Pchúmipchon Adunjadét\" vyvinula jihokorejská loděnice Daewoo Shipbuilding and Marine Engineering (DSME). V srpnu 2013 DSME získala zakázku v hodnotě 410 lionů amerických dolarů na stavbu prototypové jednotky. Kýl fregaty byl založen 16. května 2016 v loděnici DSME ve městě Okpo. Na vodu bylo plavidlo spuštěno 23. ledna 2017. V případě objednávky druhého plavidla bude jeho stavba realizována v thajských loděnicích. Prototypová fregata byla námořnictvu předána 19. prosince 2018. Její zařazení do služby je plánováno na rok 2019.\n\nJednotky třídy \"Pchúmipchon Adunjadét\":\nDle prezentace na veletrhu Defense & Security 2017 bude složení výzbroje následující: jeden 76mm kanón OTO Melara, osm protilodních střel RGM-84L Harpoon Block II, jeden 20mm kanón Phalanx, osminásobné vertikální odpalovací zařízení MK 41 pro 32 protiletadlových řízených střel RIM-162 ESSM, dva 30mm kanóny MSI Defense v dálkově ovládaných zbraňových stanicích a dva trojhlavňové 324mm torpédomety SEA. Bojový řídící systém bude typu Saab 9LV Mk4, radar Saab Sea Giraffe AMB, navigační radar Sperry Marine, dva systémy řízení palby Saab CEROS 200, trupový sonar ASO a vlečný sonar Atlas Electronik ACTAS. Na zádi se nachází přistávací plocha a hangár pro jeden vrtulník. Nejvyšší rychlost dosahuje 30 uzlů.\n"}
{"id": "1262115", "url": "https://cs.wikipedia.org/wiki?curid=1262115", "title": "Nicolas Nkoulou", "text": "Nicolas Nkoulou\n\nNicolas Alexis Julio Nkoulou Ndoubena (* 27. března 1990, Yaoundé, Kamerun) je kamerunský fotbalový obránce a reprezentant, od roku 2016 hráč klubu Olympique Lyon. Hraje primárně na postu stopera (středního obránce).\n\n\nV reprezentačním A-týmu Kamerunu debutoval v roce 2008.\n\nZúčastnil se MS 2010 v Jihoafrické republice a MS 2014 v Brazílii. Představil se také na několika afrických šampionátech. S kamerunským národním týmem slavil na africkém šampionátu 2017 v Gabonu titul.\n\n"}
{"id": "1262118", "url": "https://cs.wikipedia.org/wiki?curid=1262118", "title": "James Hartle", "text": "James Hartle\n\nJames Burkett Hartle (* 20. srpna 1939) je americký fyzik. Od roku 1966 byl profesorem fyziky na Kalifornské univerzitě v Santa Barbaře, později přestoupil na Santa Fe Institute. Hartle je známý pro příspěvky k astrofyzice, obecné teorii relativity a interpretacím kvantové mechaniky.\n\nVe spolupráci s Murray Gell-Mannem a dalšími vyvinul Hartle alternativu ke standardní Kodaňské interpretaci, která je více obecná a vhodná pro kvantovou kosmologii, založenou na konzistentních historiích.\n\nS Dieterem Brillem objevil v roce 1964 Brillův–Hartleův geon, přibližné řešení Wheelerova návrhu hypotetického jevu, v němž je balíček gravitačních vln omezen na kompaktní oblasti časoprostoru gravitační přitažlivostí energií svého vlastního pole.\n\nV roce 1983 při práci na institutu Enrica Fermiho na Chicagské univerzitě vyvinul ve spolupráci se Stephenem Hawkingem Hartleovu–Hawkingovu vlnovou funkci vesmíru. Tímto konkrétním řešením Wheelerovy–deWittovy rovnice je možno vysvětlit počáteční podmínky kosmologie Velkého třesku.\n\nHartle je autorem učebnice obecné teorie relativity nazvané \"Gravitace: Úvod do Einsteinovy Obecné teorie relativity\".\n\n"}
{"id": "1262122", "url": "https://cs.wikipedia.org/wiki?curid=1262122", "title": "Rivera", "text": "Rivera\n\nPříjmení Rivera nosí více významných osobností:\n\n"}
{"id": "1262123", "url": "https://cs.wikipedia.org/wiki?curid=1262123", "title": "Hermann Verlinde", "text": "Hermann Verlinde\n\nHerman Louis Verlinde (* 21. ledna 1962) je nizozemský teoretický fyzik a strunový teoretik. Je profesorem na Princetonské univerzitě. Jeho bratrem jednovaječným dvojčetem je Erik Verlinde, který je rovněž teoretickým fyzikem.\n\n"}
{"id": "1262124", "url": "https://cs.wikipedia.org/wiki?curid=1262124", "title": "3. slovenská fotbalová liga 2001/02", "text": "3. slovenská fotbalová liga 2001/02\n\nV soubojích 9. ročníku 3. slovenské fotbalové ligy 2001/02 (3. nejvyšší soutěž) se utkalo 16 týmů po čtyřech skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1262125", "url": "https://cs.wikipedia.org/wiki?curid=1262125", "title": "Nikolaj Semjonovič Kardašov", "text": "Nikolaj Semjonovič Kardašov\n\nNikolaj Semjonovič Kardašov (; 25. dubna 1932 Moskva – 3. srpna 2019) byl sovětský astrofyzik, doktor fyzikálních a matematických věd, zástupce ředitele Astrokosmického centra na Lebeděvově fyzikálním ústavu Ruské akademie věd v Moskvě.\n\nKardašov vystudoval Moskevskou státní univerzitu v roce 1955, následně přešel na Šternbergův astronomický institut, kde studoval pod vedením Josifa Šklovského, doktorát dokončil v roce 1962. Kardašov se stal členem korespondentem Sovětské akademie věd v roce 1976. Řádným členem Ruské akademie věd se stal roku 1994. V roce 2014 mu byla udělena Děmidovova cena.\n\nRoku 1963 Kardašov zkoumal kvasar CTA-102, což byla první sovětská snaha o nalezení mimozemské inteligence. V průběhu této práci přišel s myšlenkou, že některé galaktické civilizace by mohly být miliony nebo miliardy let před námi, a vytvořil Kardašovovu škálu, aby takové civilizace seřadil. Kardašov definoval tři stupně civilizací na základě spotřeby energie. Civilizaci typu I technologické úrovně blízké úrovni v současné době dosažené na Zemi, civilizace typu II schopné využit energie vyzařované jejich vlastními hvězdami a civilizace typu III, které disponují energiemi na úrovni vlastní galaxie.\nVážné ruské úsilí v hledání mimozemského života je o několik let starší než podobné programy v USA. Další významní odborníci v SSSR zabývající se touto problematikou byli Vsevolod Sergejevič Troickij a Josif Samuilovič Šklovskij (Kardašovův bývalý profesor).\n"}
{"id": "1262128", "url": "https://cs.wikipedia.org/wiki?curid=1262128", "title": "Alice Montacutová", "text": "Alice Montacutová\n\nAlice Montacutová (1407 – před 9. prosincem 1462) byla anglickou šlechtičnou a suo jure 5. hraběnkou ze Salisbury, 6. baronkou Monthermer a 7. a 4. baronkou Montacute. Tyto tituly získala po otcově smrti v roce 1428. Její manžel, Richard Neville, se sňatkem s Alicí stal 5. hrabětem ze Salisbury.\n\nAlice se narodila v roce 1407 jako dcera a jediné manželské dítě Tomáše Montagu, 4. hraběte ze Salisbury a Eleonory Hollandové, dcery Tomáše Hollanda, 2. hraběte z Kentu a Alice FitzAlanové. Ta byla dcerou Richarda FitzAlana, 10. hraběte z Arundelu a Eleonory z Lancasteru.\n\nV roce 1420 se provdala za Richarda Nevilla, který se tak po smrti jejího otce roku 1428 stal 5. hrabětem ze Salisbury. Alice tak byla hraběnkou.\n\nHlavním sídlem rodiny byl Bisham Manor v Berkshire, i když jejich pozemky ležely především v Hampshire a Wiltshire.\n\nAlice zemřela někdy před 9. prosincem 1462 a byla pohřbena v Montacuteském mauzoleu v opatství Bisham.\n\nAlice měla s Richardem deset dětí, které se dožily dospělostiː\n\n"}
{"id": "1262129", "url": "https://cs.wikipedia.org/wiki?curid=1262129", "title": "66. ročník udílení Zlatých glóbů", "text": "66. ročník udílení Zlatých glóbů\n\nPřímý přenos 65. ročníku udílení Zlatých glóbů se vysílal živě z hotelu Beverly Hilton v Beverly Hills ve státě Kalifornie v neděli 11. ledna 2009 přes televizní stanici NBC.\n\nNejvíce cen si domů odnesl filmový snímek \"Milionář z chatrče\" a televizní seriál \"John Adams\", celkem 4. Herečka Kate Winsletová si domů odnesla ceny 2, a to v kategoriích nejlepší herečka (drama) a nejlepší herečka ve vedlejší roli.\n\n"}
{"id": "1262131", "url": "https://cs.wikipedia.org/wiki?curid=1262131", "title": "Karl Toko Ekambi", "text": "Karl Toko Ekambi\n\nKarl Brillant Toko Ekambi (* 14. září 1992, Paříž, Francie) je kamerunský fotbalový útočník a reprezentant, od roku 2018 hráč španělského klubu Villarreal CF.\n\n\nV A-mužstvu Kamerunu debutoval 6. 6. 2015 v přátelském zápase proti reprezentaci Burkiny Faso (výhra 3:2).\nZúčastnil se afrického šampionátu 2017 konaného v Gabonu. S kamerunským národním týmem slavil na turnaji titul.\n\n"}
{"id": "1262136", "url": "https://cs.wikipedia.org/wiki?curid=1262136", "title": "Defensor vinculi", "text": "Defensor vinculi\n\nDefensor vinculi (lat.), nebo česky obhájce svazku či obránce manželského svazku je zvláštním typem advokáta, který podle kanonického práva katolické církve brání manželský svazek při soudním procesu.\n\nNení zástupcem sporných stran, ale chrání samo manželství o němž existuje pochybnost. Jeho úkolem je nalézt během kanonického soudního procesu týkajícího se manželství důvody, které hovoří pro zachování manželského svazku.\n\nObhájce svazku je zapojen v soudním procesu a usiluje o zachování manželského svazku. Může vyžadovat další důkazy a účastnit se výslechu svědků. Na konci soudního procesu shrnuje své posouzení věci dohromady v písemném prohlášení, které je předloženo manželům zapojených v procesu a může vznášet námitky proti němu. Soud však rozhoduje nezávisle na obhájci manželského svazku a není vázán jeho posouzením.\n\nV civilním právu současné České republiky nemá institut \"defensora vinculi\" obdoby, nicméně v bývalém Československu existoval až do roku 1921 u soudu při řízení o rozluku \"obhájce svazku manželského\".\n"}
{"id": "1262139", "url": "https://cs.wikipedia.org/wiki?curid=1262139", "title": "Mistrovství Evropy v zápasu ve volném stylu 2012", "text": "Mistrovství Evropy v zápasu ve volném stylu 2012\n\nMistrovství Evropy v zápasu ve volném stylu 2012 se konalo v Bělehradě, Srbsko v dubnu 2012.\n"}
{"id": "1262140", "url": "https://cs.wikipedia.org/wiki?curid=1262140", "title": "Šao Jüan-ťie", "text": "Šao Jüan-ťie\n\nŠao Jüan-ťie (, 1459–1539) byl čínský taoistický kněz, blízký důvěrník císaře Ťia-ťinga.\n\nŠao Jüan-ťien používal zdvořilostní jméno Čung-kchang () a přezdívky Süe-ja (, „Sněžný útes“) a Tchaj-che-c’ (, „Mistr Velké Harmonie“).\n\nŠao Jüan-ťie pocházel z okresu Kuej-si v jihočínské provincii Ťiang-si. Byl taoistou školy „pravé jednoty“ (\"čeng-i\"), ve třinácti letech přišel na horu Lung-chu-šan, kde si v tamní taoistické obci získal velkou autoritu. Roku 1524 ho mingský císař Ťia-ťing povolal ke dvoru. Císaři sloužil jako specialista na rituály zajišťující déšť a sníh, dědice a kosmický řád obecně. Císař dlouho neměl syny, po narození prvních (nejstarší zemřel malý 1533, druhý se narodil 1536) Šao Jüan-ťiea vyznamenal. Získal panovníkovu důvěru a podporu, a byl pověřen dohledem nad taoistickými kláštery a jmenováním jejich představených. Obdržel vysoké tituly (\"čen-žen\", „dokonalý“), první úřednickou hodnost, a (formálně) titul ministra obřadů. Dostal vysoký plat a 40 vojáků císařské gardy ke službě. V jeho rodišti pro něj císař nechal postavit taoistický klášter. Odměn a hodností se dostalo i Šao Jüan-ťieovým rodičům a příbuzným. Císař a jeho okolí si ho cenili pro jeho vědomosti a znalosti obřadů nastolujících a uchovávajících řád světa.\n\nRoku 1539 císař cestoval do střední Číny, Šao Jüan-ťie byl příliš nemocný, než aby ho mohl doprovázet a doporučil místo sebe jiného taoistu, Tchao Čung-wena. Krátce na to Šao Jüan-ťie zemřel. Pohřben byl s velkými poctami, panovník mu udělil posmrtné jméno, a dokonce čtyřznakové, namísto obvyklého dvouznakového. Po smrti císaře Ťia-ťinga nový režim odvolal posmrtné tituly a vyznamenání udělená mu Ťia-ťingem.\n\nJeho dílo, \"Sebrané spisy Velké Harmonie\" (, \"Tchaj-che wen-ťi\"), je ztraceno.\n"}
{"id": "1262141", "url": "https://cs.wikipedia.org/wiki?curid=1262141", "title": "Thomas Alsgaard", "text": "Thomas Alsgaard\n\nThomas Alsgaard (* 10. ledna 1972 Lørenskog) je bývalý norský reprezentant v běhu na lyžích, specialista na bruslařský styl. Je pětinásobným olympijským vítězem a šestinásobným mistrem světa.\n\nLyžování se věnoval od tří let, v roce 1991 se stal juniorským mistrem světa a v roce 1993 debutoval ve Světovém poháru. Na Zimních olympijských hrách v Lillehammeru vyhrál závod na 30 km a byl druhý ve štafetě. Na Zimních olympijských hrách 1998 získal dvě zlaté medaile: ve stíhacím závodě na 15 km a ve štafetě. Na Zimních olympijských hrách 2002 zvítězil ve štafetě a ve stíhacím závodě doběhli s Frode Estilem ve stejném čase na druhém místě. Rok po olympiádě byl vítězný Johann Mühlegg usvědčen z užívání zakázaných látek a diskvalifikován, Estil i Alsgaard tak obdrželi zlaté medaile.\n\nNa mistrovství světa v klasickém lyžování byl čtyřikrát členem vítězné norské štafety, také vyhrál stíhací závod v roce 1999 a třicítku v roce 2003. Během kariéry vyhrál ve Světovém závodě třináct individuálních závodů a tři štafety, v sezóně 1997/98 získal křišťálový glóbus pro vítěze celkové klasifikace. V roce 2001 mu byla udělena Holmenkollenská medaile.\n\nVěnoval se také lyžařským maratónům, v roce 2010 byl druhý na Jizerské padesátce. Od roku 2016 je majitelem vlastního lyžařského týmu Team LeasePlan.\n\n"}
{"id": "1262146", "url": "https://cs.wikipedia.org/wiki?curid=1262146", "title": "Utö", "text": "Utö\n\nUtö je nejjižnější celoročně obydlený ostrov Finska, který se nachází v Ostrovním moři (součást Baltského moře) asi 80 kilometrů od pevniny, při mezinárodní vodní cestě vedoucí tímto mořem do přístavů Turku, Naantali a Parainen). Ostrov náleží pod správu města Parainen (dříve obce Korppoo). Název ostrova znamená ve švédštině \"vnější ostrov\" (nachází se na vnějším okraji souostroví při pevnině jihovýchodního Finska). Ostrov stejného jména se nachází také ve Stockholmském souostroví ve Švédsku.\n\nOstrov má plochu asi 0,81 km a v roce 2004 měl asi 40 obyvatel. Na ostrově se nacházejí maják, stanice lodivodů, malý přístav, meteorologická stanice, obchod a pošta. Vzhledem ke značné odlehlosti má ostrov také svoji vlastní školu. Utö byl původně armádní základnou, ale v roce 2005 se odtud armáda stáhla. Některé okrajové části ostrova jsou však dodnes nepřístupné, protože se zde nacházejí funkční dělostřelecké baterie. Kromě toho je možné navštívit množství dalších opuštěných vojenských objektů. Dříve zde byla významným zaměstnavatelem finská plavební správa, která spolu s námořnictvem tvořila základní součásti života ostrova spolu se stanicí lodivodů, kaplí a nejstarším majákem Finska. V současnosti jsou na Utö ve službě lodivodi státní společnosti Finnpilot, kteří mají za úkol provádět připlouvající nebo odplouvající lodě místními vodami plnými nebezpečných skalních výběžků.\n\nUtö má velmi bohatou historii, a to jak z dob míru, tak i válek, včetně mnoha vraků lodí, které se v okolí potopily, z nichž nejznámější je S/S Park Victory. Jižně od ostrova jsou dodnes viditelné zrezivělé pozůstatky vraku lodi MS Torsholm, která zůstala uvězněna na mělčině v roce 1967. Ostrov Utö je také znám jako první záchranná stanice během katastrofy trajektu Estonia, který se 46,5 km odsud potopil 28. září 1994.\n\nNa Utö je možno se dopravit z Pärnäsu trajektem M/S \"Eivor\" nebo z Turku lodí M/S \"Aspö\".\n\nOstrov Utö byl známý jako přístav již v polovině 17. století. Přítomnost lodivodů byla jedním z hlavních faktorů, které ovlivňovaly život na ostrově na dalších 300 let. Kolem poloviny 18. století se začali lodivodi se svými rodinami na ostrově usazovat natrvalo. Maják na ostrově byl za války v letech 1808-9 vyhozen Rusy do povětří, ale v roce 1814 přestavěn. Během dob ruské nadvlády nad Finskem byla na ostrově zřízena malá mýtná stanice. Na konci 19. století měl ostrov 129 obyvatel v 22 usedlostech.\n\nPřed první světovou válkou ostrov obsadila ruská armáda. Obyvatelé Utö byli evakuováni včetně lodivodů. Během války Rusové podstatně změnili vzhled vesnice na ostrově, mimo jiné i postavením železnice pro přepravu munice skrz vesnici.\n\nPři katastrofě trajektu Estonia v roce 1994 bylo 24 přeživších dopraveno helikoptérami nejprve na Utö, přičemž zde bylo také doplňováno palivo. \n\nNa Utö lze nalézt také vlastivědné muzeum umístěné v majáku, které pojednává o historii ostrova.\n\n"}
{"id": "1262147", "url": "https://cs.wikipedia.org/wiki?curid=1262147", "title": "Serra", "text": "Serra\n\nSerra (lat. \"pila\", v románských jazycích také \"pohoří\") může znamenat:\n\n\n"}
{"id": "1262149", "url": "https://cs.wikipedia.org/wiki?curid=1262149", "title": "Figueroa", "text": "Figueroa\n\nPříjmení Figueroa nosí více osobností:\n\n"}
{"id": "1262150", "url": "https://cs.wikipedia.org/wiki?curid=1262150", "title": "Bergern im Dunkelsteinerwald", "text": "Bergern im Dunkelsteinerwald\n\nBergern im Dunkelsteinerwald je obec v Rakousku ve spolkové zemi Dolní Rakousy v okrese Krems-Land.\n\nBergern im Dunkelsteinerwald se nachází ve spolkové zemi Dolní Rakousy v regionu Mostviertel. Leží 5 km jihozápadně od okresního města Kremže. Rozloha území obce činí 36,73 km², z nichž 68,4% je zalesněných.\nÚzemí obce Bergern im Dunkelsteinerwald se skládá z deseti částí (v závorce uveden počet obyvatel k 1. 1. 2015):\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou obce Bergern im Dunkelsteinerwald je Roman Janacek ze strany ÖVP.\n\n"}
{"id": "1262153", "url": "https://cs.wikipedia.org/wiki?curid=1262153", "title": "Jezero u Dolního Benešova", "text": "Jezero u Dolního Benešova\n\nJezero u Dolního Benešova je vodní plocha nacházející se v katastru obce Dolní Benešov v okrese Opava. Leží při severním břehu meandrující Opavy. Je určeno ke koupání, travnaté pláže se nacházejí po celém obvodu. Je protáhlého charakteru orientováno od západu na východ. Nacházejí se na něm tři ostrovy, na jednom z nich stojí řopík. \n"}
{"id": "1262154", "url": "https://cs.wikipedia.org/wiki?curid=1262154", "title": "Richard Arnowitt", "text": "Richard Arnowitt\n\nRichard Lewis Arnowitt (3. května 1928 – 12. června 2014) byl americký fyzik známý díky příspěvkům k teoretické částicové fyzice a obecné relativitě.\n\nArnowitt byl profesorem fyziky na Texas A&M University, kde byl členem katedry fyziky.\n\nJeho výzkum se zaměřoval na supersymetrii a supergravitaci, od fenomenologie (a to jak najít důkazy o supersymetrii na současných a plánovaných urychlovačích částic, nebo při výzkumu temné hmoty) k teoretickým otázkám teorie strun a M-teorie.\n\nV rámci obecné relativity byl nejvíce znám pro rozvoj ADM formalismu (s Stanleym Deserem a Charlesem Misnerem), což je zhruba řečeno způsob, jak popisovat časoprostor jako prostor vyvíjející se v čase, což umožňuje přepracování Einsteinovy teorie z hlediska obecnějšího formalismu používaného ve fyzice k popisu dynamických systémů, a to Hamiltonova formalismu. V rámci tohoto formalismu, je k dispozici také jednoduchý způsob, jak globálně definovat veličiny jako je energie nebo ekvivalentně hmotnost (tzv. ADM hmota/energie), což v obecné teorii relativity není vůbec triviální.\n\nArnowitt je rovněž znám pro práci s Ali Chamseddinem a Pranem Nathem, s nimiž vyvinul teorii supergravitace velkého sjednocení (s gravitací zprostředkovávající narušování). Tato práce umožnila sjednocení tří sil mikroskopické fyziky na velmi vysoké hmotnostní škále (výsledky následně nepřímo ověřeny v CERNu na urychlovači LEP). Nejjednodušší verze, takzvaná mSUGRA, se dnes běžně používá k hledání nové fyziky na vysokoenergetických urychlovačích. Kromě toho, Arnowittova práce s Marvinem Girardeauem na mnohačásticové teorii kapalného hélia podnítila mnoho aplikací v této oblasti.\n\n"}
{"id": "1262155", "url": "https://cs.wikipedia.org/wiki?curid=1262155", "title": "Obština Sopot", "text": "Obština Sopot\n\nObština Sopot ( \"Община Сопот\") je bulharská jednotka územní samosprávy v Plovdivské oblasti. Leží ve středním Bulharsku z menší části v \"Karlovské kotlině\", jedné ze Zabalkánských kotlin, z větší části na jižních svazích Staré planiny. Správním střediskem je město Sopot, kromě něj obština zahrnuje 1 vesnici. Žije zde necelých 10 tisíc stálých obyvatel.\n\n\nV obštině žije 9 057 stálých obyvatel a včetně přechodně hlášených obyvatel 11 042 Podle sčítáni 1. února 2011 bylo národnostní složení následující:\n"}
{"id": "1262156", "url": "https://cs.wikipedia.org/wiki?curid=1262156", "title": "Georges Rayet", "text": "Georges Rayet\n\nGeorges-Antoine-Pons Rayet (12. prosince 1839 – 14. června 1906) byl francouzský astronom.\n\nNarodil se v Bordeaux. V roce 1863 začal pracovat v Pařížské observatoři. Kromě astronomie se věnoval též meteorologii. Specializoval se zejména na tehdy novou oblast spektroskopie.\n\nZaložil observatoř v Bordeaux, kde dalších více než 25 let až do své smrti dělal ředitele. Spolu s Charlesem Wolfem objevil v roce 1867 Wolf–Rayetovy hvězdy. Roku 1891 získal Janssenovu medaili od Francouzské akademie věd.\n\n"}
{"id": "1262157", "url": "https://cs.wikipedia.org/wiki?curid=1262157", "title": "Charles Wolf", "text": "Charles Wolf\n\nCharles Joseph Étienne Wolf (9. listopadu 1827 – 4. července 1918) byl francouzský astronom.\n\nV roce 1862 mu Urbain Le Verrier nabídl místo asistenta na Pařížské observatoři.\n\nV roce 1867 spolu s Georgesem Rayetem objevil Wolf–Rayetovy hvězdy. Avšak blízkého červeného trpaslíka Wolf 359 objevil německý astronom Max Wolf a ne Charles Wolf. \n\n"}
{"id": "1262159", "url": "https://cs.wikipedia.org/wiki?curid=1262159", "title": "Johann Leidenfrost", "text": "Johann Leidenfrost\n\nJohann Gottlob Leidenfrost (27. listopadu 1715 – 2. prosince 1794) byl německý lékař a teolog , který jako první popsal fyzikální jev později pojmenovaný jako Leidenfrostův jev.\n\nJohann Gottlob Leidenfrost se narodil 27. listopadu, 1715 v Rosperwendě v kraji Stolberg-Stolberg. Jeho otec, Johann Heinrich Leidenfrost, byl známý kazatel. O Leidenfrostově životě před začátkem jeho akademické kariéry je málo známo.\n\nLeidenfrost nejprve navštěvoval University of Gießen, kde šel ve stopách svého otce tím, že studoval teologii. Brzy ale přešel na medicínu a pokračoval v kariéře na Lipské univerzitě a na univerzitě v Halle.\n\nV roce 1741 získal doktorát v medicíně z velké části založen na dobře-přjímaném pojednání o studiu pohybů lidského těla nazvaném \"On the Harmonious Relationship of Movements in the Human Body.\" Po ukončení svých akademických studií strávil několik let na cestách a pracoval jako polní lékař v první Slezské válce.\n\nV roce 1743 Leidenfrost přijal profesorské místo na univerzitě v Duisburgu. V roce 1745 se oženil s místní ženou Annou Cornelií Kalckhoffovou. Johann a Anna měli sedm dětí, včetně Johanny Ulricky (1752-1819), která se později provdala za známého německý teologa Christiana Kraffta. Kromě výuky medicíny, fyziky a chemie na univerzitě v Duisburgu působil Leidenfrost také jako univerzitní rektor a současně si zachoval privátní lékařskou praxi.\n\nV roce 1756 se Leidenfrost stal členem Berlínské akademie věd. Během celého života publikoval více než sedmdesát rukopisů, včetně \"De Aquae Communis Nonnullis Qualitatibus Tractatus\" (1756), ve kterém byl poprvé popsán jev dnes známý jako Leidenfrostův (i když byl pozorován již Hermanem Boerhaavem v roce 1732). Leidenfrost zemřel 2. prosince 1794 v Duisburgu, přesně o dvě stě let později než Gerardus Mercator.\n\nLeidenfrostův jev je popsán jako fenomén, při kterém je kapalina v blízkém kontaktu s hmotou výrazně teplejší než je její bod varu. V takovém případě kapalina vytváří izolační parotěsnou vrstvu, která udržuje kapalinu izolovanou od horkého povrchu. To je nejčastěji vidět při vaření. Je možné pokropit pánev kapkami vody, pro posouzení její teploty, je-li teplota pánve na nebo nad \"Leidenfrostovým bodem\", voda se valí po kovu a trvá jí \"déle\" se odpařit, než kdyby byla v horké pánvi, ale pod teplotou \"Leidenfrostova bodu.\" Jev bývá také použit v některých nebezpečných demonstracích, jako je namáčení \"mokrého\" prstu v roztaveném olovu nebo foukání pusou plnou tekutého dusíku, kdy se oba dva pokusy obejdou bez zranění demonstrátora.\n\n\n"}
{"id": "1262164", "url": "https://cs.wikipedia.org/wiki?curid=1262164", "title": "Suri (služba)", "text": "Suri (služba)\n\nSURI je internetová služba zaměřující se na rodinné finance. Jejím cílem je revidovat všechny smlouvy svých klientů a kontinuálně hledat a nabízet výhodnější nabídky na trhu. Zaměřuje se především na pojištění, finanční, energetické a komunikační služby.\n\nJejím vlastníkem je PFP, s.r.o., dceřiná společnost pojišťovací makléřské společnosti RENOMIA, a. s. SURI bylo spuštěno na podzim roku 2016. Výkonným ředitelem SURI je Pavel Jechort. \n\nSvými službami SURI reaguje především na skutečnost, že část lidí se nezabývá smlouvami, které mají již několik uzavřeny, a také se dostatečně neorientují ve smluvních podmínkách. Dle průzkumu agentury Perfect Crowd například 61 % dotazovaných neví, co znamená výročí smlouvy.\n\nSURI průběžně monitoruje termíny výročí smluv klientů a kdy je možné smlouvu vypovědět bez jakýchkoli sankcí. Vždy před termínem výročí smlouvy anebo koncem její platnosti SURI zašle klientovi upozornění s nabídkou vhodnější alternativy. Služba tak automaticky předchází nevýhodnosti starších a nevýhodnějších smluv. \n\nPlatforma využívá pro výběr nabídek svůj vlastní algoritmus SURI index, který kombinuje několik proměnných a kromě ceny zohledňuje i kvalitu produktu. Do algoritmického srovnání nabídek tak nepromlouvá pouze cena pojištění či šíře krytí, ale také interní parametr toho, jak rychle pojišťovna plní případné pojistné události. SURI takto využívá know-how mateřské společnosti RENOMIA. \n\nSURI poskytuje asistenci v průběhu celého pojišťovacího procesu od výběru pojištění až po likvidaci případné pojistné události. \n\nNázev SURI je odvozen od surikat. Maskoty SURI jsou tři surikaty – Mr. P., Skip a Booster.\n\n"}
{"id": "1262165", "url": "https://cs.wikipedia.org/wiki?curid=1262165", "title": "Tyrone Williams", "text": "Tyrone Williams\n\nTyrone Williams (* 26. března 1970 Halifax, Nové Skotsko) je bývalý kanadský hráč kanadského a amerického fotbalu, nastupoval na pozici Wide-Reciever. Byl draftován Národní Fotbalovou Ligou v roce 1992 jako 239. v 9.kole draftu (v roce 1992 & 1993 vyhrál se svým týmem v Super Bowlu a v roce 1996 ve finále Kanadské Fotbalové Ligy Grey Cup.\n\nZačal hrát za univerzitu University of Western Ontario, byl jedním z nejlepší hráčů v CIS Football. V roce 1992 byl draftovaný týmem Phoenix Cardinals. Poté přešel do Dallas Cowboys, kde působil v letech 1992-93, o rok později působil v týmech Chicago Bears a Buffalo Bills. V roce 1995 přestoupil do Calgary Stampeders a v roce 1996 do Toronta Argonauts. Poslední sezónu odehrál v roce 1997 za tým Miami Dolphins.\n"}
{"id": "1262168", "url": "https://cs.wikipedia.org/wiki?curid=1262168", "title": "Suri (jméno)", "text": "Suri (jméno)\n\nSuri je ženské křestní jméno, tvar jména Sára v jidiš.\n\nPodobné je hindské ženské jméno Surya.\n\n\n"}
{"id": "1262169", "url": "https://cs.wikipedia.org/wiki?curid=1262169", "title": "Paleta vlasti", "text": "Paleta vlasti\n\nPaleta vlasti je recesistický klub založený roku 1962 někdejšími absolventy Akademie výtvarných umění v Praze a filmaři. Původně byl amatérským hokejovým týmem, později organizoval divadelní představení, happeningy a plesy. Pod názvem Paleta vlasti působí také hudební těleso.\n\nPaletě vlasti předcházelo založení pánského \"Clubu\" studentů AVU a AMU roku 1954 (Jan Koblasa, Bedřich Dlouhý, Karel Nepraš, Rudolf Komorous, Libor Pešek, Jan Klusák) a skupiny Šmidrové (1957, Jan Koblasa, Bedřich Dlouhý, Karel Nepraš, Rudolf Komorous, Jaroslav Vožniak). Vznik podobných sdružení reagoval na tíživou atmosféru nejtvrdšího stalinismu 50. let v Československu. Tehdejší studenti se bránili tlaku režimu formou dadaistické výstavy Malmuzherciáda (1954), později založením amatérské dechovky a nejrůznějšími recesistickými aktivitami. Podle Karla Nepraše \"..jinak než v recesi by to vůbec nešlo, to by se člověk mohl jít oběsit rovnou\". Na Šmidry kromě Palety vlasti navázala Křižovnická škola čistého humoru bez vtipu (zal. 1963), která přetrvala dobu normalizace v 70. a 80. letech a pořádala podobné akce. \n\nHokejový klub Paleta vlasti založili roku 1962 někteří členové Šmidrů a další sportovní amatéři, kteří pro hokej neměli profesionální předpoklady. Přesto se jim podařilo utkat se s profesionálními hokejisty a dokonce zorganizovat mezinárodní zápasy ve Švýcarsku (olympijská hala v Ženevě), Francii a Švédsku. V roce 1969 měl klub 22 členů. Dres a logo klubu navrhl Theodor Pištěk.\nZakládajícími členy byli Jan Koblasa, Bedřich Dlouhý, Hugo Demartini, Karel Nepraš, Theodor Pištěk, Josef Klimeš, Karel Kouba, Milan Stibůrek, Bohumil Němeček, Radek Venclík, Jan Vachuda. Jediným aktivním hokejistou byl grafik Milan Stibůrek.\n\nV následujících letech v klubu působil také fotograf Jaroslav Franta, kameraman Ivan Šlapeta, dokumentarista Jan Schmidt, architekti Antonín Kryl a Jan Matyáš, malíři Milan Ressel a Jaroslav Uiberlay, sochaři Petr Siegl a Petr Kavan, grafik Vladimír Suchánek, dramaturg Jan Kratochvíl, jako host hrál hokej s Paletou vlasti také např. František Šťastný nebo Emil Viklický.\n\nČlenové klubu byli aktivními umělci, ale jejich soukromé akce neměly být alternativní formou umění. V 60. letech působil spolek mimo jiné v Baráčnické rychtě. Ochotnické aktivity Palety vlasti, merendy, besídky, plesy a kabarety byly po celá 60. léta přinejmenším stejně populární jako o desetiletí později besídky Divadla Sklep. Po srpnové okupaci a s počátkem tzv. normalizace výtvarníci většinou ztratili možnost vystavovat a aktivity klubu sloužily jako rozptýlení v tehdejší tíživé politické atmosféře. Podle J. V. Kratochvíla: \"S podniky Palety Vlasti vstupovala do zachmuřených prostor normalizované Prahy svobodná veselost a donkichotská odvaha\".\n\nV roce 1971 uspořádali automobilovou rallye \"Grand Prix Vlasti\" z Prahy do Sopot. Trasa i dopravní prostředek byla věcí individuální volby, primární starostí závodníků bylo vyhnout se případnému mezinárodnímu konfliktu. Rallye se zúčastnil také Václav Havel.\n\nRoku 1971 provedli vlastní divadelní adaptaci Dumasova románu \"Hrabě Monte Cristo\" v Baráčnické rychtě. Hlavní role obsadili Bedřich Dlouhý a Hugo Demartini, jediným profesionálním hercem byl Pavel Landovský v roli mouřenína. Jindřich Chalupecký, který představení sehrané před zcela vyprodaným hledištěm také viděl, ho označil za událost roku. Němečtí hosté o něm zveřejnili obsáhlý článek s fotografiemi v časopisu Theater Heute a Landovský později uváděl, že mu po emigraci představení pomohlo ke získání angažmá v Burgtheateru.\n\nRoku 1973 Paleta vlasti uspořádala varietní představení U Nováků a vystoupila v Nocturné divadla Semafor. Theodor Pištěk komentoval představení s Jiřím Suchým jako konferenciér, ale po dvou reprízách cenzura další účinkování zakázala.\n\nČlenové Palety vlasti roku 1974 zjistili, že v historii není zaznamenán oficiální prvovýstup na horu Sněžku a rozhodli se toto opomenutí napravit. Jejich skupina zdolala vrchol cestou jižním svahem dne 5.4. 1974. Roku 1977, v době kdy kontrola vzdušného prostoru byla velmi přísná, uspořádali happening \"Snídaně v trávě\", při kterém najaté práškovací letadlo shodilo účastníkům obložené housky.\n\nV osmdesátých letech státní moc a StB bedlivě sledovala veškeré aktivity, které nebyly oficiálně povoleny. Paleta vlasti pořádala soukromě tzv. \"milionářské večírky\" a kostýmní plesy na ledě (1982). Konec komunistického režimu oslavil klub provedením živého obrazu v dobových prvorepublikových kostýmech s T.G. Masarykem na koni. Roku 1992 předala delegace klubu cenu Palety vlasti Václavu Havlovi.\n\nOd rozpadu dechovky skupiny Šmidrové existuje jako součást klubu také uskupení hudebníků Paleta vlasti, jehož členy jsou mj. Josef Klimeš, Jan Vachuda nebo Vladimír Suchánek.\n\n"}
{"id": "1262171", "url": "https://cs.wikipedia.org/wiki?curid=1262171", "title": "Rudolf Dušek", "text": "Rudolf Dušek\n\nP. Rudolf Dušek SJ (20. listopadu 1917 Praha-Nusle – 29. února 2012 Praha) byl český katolický kněz, jezuita, pedagog, psycholog a vězeň nacistického i komunistického režimu v Československu.\n\nNarodil se v Praze-Nuslích v katolické rodině. V letech 1928-1936 navštěvoval arcibiskupské gymnázium v Praze-Bubenči. Po maturitě v roce 1936 vstoupil do Tovaryšstva Ježíšova. Po dvouletém noviciátu v Benešově absolvoval tříleté studium filozofie na jezuitském \"Filozofickém institutu v Benešově\". V roce 1941 odešel na velehradské gymnázium, kde se stal prefektem nejmladších chlapců a zároveň je vyučoval latině.\n\nV letech 1942-1944 studoval teologii v Praze. Univerzita byla tehdy už zrušena a jezuitský dům obsazen. Mladí jezuitští studenti se proto odstěhovali na Strahov k premonstrátům, kde pokračovali ve svém studiu pod vedením několika starších spolubratrů. Na některé předměty studenti docházeli na diecézní učiliště u františkánů při kostele Panny Marie Sněžné. Mezi přednášejícími byli i známí profesoři Jan Merell, Konůpek a Václav Bogner. Po dvouletém studiu teologie byl na Strahově 22. července 1944 zatčen gestapem. Byl nejprve vyslýchán a uvězněn v Praze na Pankráci. Poté byl poslán do koncentračního tábora v Terezíně. V soudním spise byl u jeho jména zápis RU (něm. \"Rückkehr unerwünscht\" – návrat nežádoucí). Život mu zachránilo jen to, že již po roce věznění v Terezíně skončila II. světová válka.\n\nPo návratu z Terezína se léčil na skvrnitý tyfus a revmatismus. Udělal si rychlokurz angličtiny a v prosinci 1945 odjel do Anglie, kde na Heythrop College u Oxfordu dokončil studia teologie. V Anglii byl také 12. září 1946 vysvěcen na kněze. Po roce se vrátil do Československa a žil v klášteře u u kostela sv. Ignáce v Praze. V letech 1947-1950 studoval latinu a historii na Filozofické fakultě Univerzity Karlovy v Praze. Zároveň se staral o Mariánskou družinu studentů a s jezuitským spolubratrem Adolfem Kajprem chodil do kroužku vysokoškolských studentů klasické filologie.\n\nV době konání akce „K“ se připravoval na zkoušky, a tak se mu podařilo vyhnout se internaci. Zhruba dva měsíce se ukrýval u příbuzných a známých, kteří zatím připravovali jeho odchod do zahraničí. Dne 10. června 1950 odjel do Plzně, kde byl na nádraží při náhodné perlustraci zatčen. Více než dva měsíce vydržel i přes fyzický a psychický nátlak zapírat. Doznání učinil až v srpnu 1950. Proces se konal ve dnech 17. – 18. ledna 1951 před Státním soudem v Praze. Byl odsouzen pro trestné činy velezrady, vyzvědačství ve prospěch Vatikánu a účastenství na podvodu (výměna fotografií v jeho vysokoškolském indexu) na 12 let odnětí svobody a řadu vedlejších trestů. Spolu s ním bylo odsouzeno dalších šest osob, které se „provinily“ tím, že mu poskytly pomoc. V letech 1952–1954 prodělal ve vězení recidivu tuberkulózy (poprvé onemocněl v době, kdy byl nacisty vězněn v Terezíně). Při jedné amnestii mu byl sice trest milostivě snížen na 11 a půl roku, ale propuštěn byl až z Mírova, kde prožil osm let svého věznění, na velkou amnestii začátkem května 1960. V komunistickém žaláři se setkal s velkými osobnostmi tehdejší církve, s františkánem Janem Evangelistou Urbanem, s řeckokatolickým biskupem Vasilem Hopkem, který byl později blahořečen, s teologem Otou Mádrem nebo dominikánem Reginaldem Dacíkem.\n\nPo propuštění mu nebylo dovoleno vykonávat kněžské povolání a byl nadále sledován Státní bezpečností, která na něho vedla svazek až do 27. července 1984, kdy byl svazek ukončen a uložen do archivu. V letech 1960-1968 pracoval v družstvu Drutěva. Později se stal vedoucím v chráněné dílně pro invalidní mládež. Soukromě se věnoval defektologii. Pro zvýšení kvalifikace absolvoval i dvouleté studium sociální práce, které tehdy zřídil Magistrát hlavního města Prahy.\n\nPo pražském jaru v roce 1968 dostal „státní souhlas“ k vykonávání duchovní služby a několik měsíců působil v kostele sv. Ignáce na Karlově náměstí a potom krátce v Košířích. Ještě v témže roce přešel do Ústavu sociální péče v Horním Maxově, kde působily jako ošetřovatelky Anglické panny, a pak do Leontýna u Křivoklátu, kde byly sestry boromejky. V roce 1971 působil na mariánském poutním místě v Dolním Ročově u sester voršilek, které pracovaly jako zdravotní sestry v dětské psychiatrické léčebně. Působil i v místní duchovní správě a také v okolních farnostech.\n\nV letech 1990-1992 byl správcem děkanství v Lounech. V roce 1992 přešel do Bohosudova, kde se otevíralo znovu založené biskupské gymnázium, aby tam zasedal v komisi při přijímacích zkouškách.\n\nV září 1993 odešel do Kolína, kde působil však jen krátce. V prosinci 1993 se pak přemístil do Prahy ke kostelu sv. Ignáce. Pracoval na provincialátě jako sekretář a v duchovní správě. Od roku 1994 se věnoval dvěma Mariánským družinám a inicioval založení \"Společenství křesťanského života\" (SKŽ). V letech 1995 - 1999 působil jako socius provinciála, pak do roku 2004 jako archivář a redaktor provinčního zpravodaje. I když od roku 2004 byl již odpočinku v pražské jezuitské komunitě, sloužil v kostele sv. Ignáce. Nadále vedl mariánské družiny a společenství křesťanského života a zajížděl do Kolína vyučovat v noviciátě a vypomáhat v duchovní správě v Křečhoři. V posledních letech byl již v domácím léčení, ale dokud mohl, denně sloužil mši svatou. Zemřel 29. února 2012. Poslední rozloučení s ním se konalo ve středu 7. března 2012 ve 13 hodin v pražském jezuitském kostele sv. Ignáce na Karlově náměstí. Obřady posledního rozloučení vedl pražský světící biskup Karel Herbst, kněží z blízka i z dáli, řeholní spolubratři v čele s provinciálem Františkem Hylmarem a asi čtyři stovky věřících.\n\n"}
{"id": "1262172", "url": "https://cs.wikipedia.org/wiki?curid=1262172", "title": "Calgary Stampeders", "text": "Calgary Stampeders\n\nCalgary Stampeders je profesionální tým kanadského fotbalu, který vznik v roce 1945 ve městě Calgary a působí v jižní divizi Kanadské Fotbalové Ligy (CFL). Domácí stadión týmu Stampeders je McMahom Stadium. Klub kanadského fotbalu v Calgary existoval už v roce 1909 a hrál již neexistující ligu Canadian Rugby Football League. Stampeders vyhráli celkem 7 Grey Cupů. Velkým rivalem tohoto týmu jsou Eskimos z Edmontonu; jedná se o provinciční rivalitu mezi oběma týmy.\n"}
{"id": "1262176", "url": "https://cs.wikipedia.org/wiki?curid=1262176", "title": "23. ročník udílení Screen Actors Guild Awards", "text": "23. ročník udílení Screen Actors Guild Awards\n\n23. ročník udílení Screen Actors Guild Awards se konal 29. ledna 2017. Ocenění se předalo nejlepším filmovým a televizním vystoupením v roce 2016. Nominace byly oznámeny 14. prosince 2016. Ceremoniál vysílaly stanice TNT a TBS.\n\n4. srpna 2016 bylo oznámeno, že Lily Tomlin získá cenu Celoživotní ocenění.\n"}
{"id": "1262178", "url": "https://cs.wikipedia.org/wiki?curid=1262178", "title": "Haberův–Boschův proces", "text": "Haberův–Boschův proces\n\nHaberův proces, nebo také Haber-Boschův proces je umělý proces fixace dusíku, který je v současnosti hlavním postupem pro průmyslovou výrobu amoniaku. Proces přeměňuje atmosférický dusík (N) na amoniak (NH) reakcí s vodíkem (H) za vysokého tlaku a teploty a za přítomnosti kovového katalyzátoru.\n\nProces nese jméno svého objevitele, německého chemika Fritze Habera, který jej vyvinul na počátku 20. století. Carl Bosch, chemik firmy BASF, následně Haberův proces přepracoval do průmyslového měřítka.\n\nPřed vznikem Haberova procesu byla průmyslová výroba amoniaku obtížná.. Používané postupy, jako například Birkelandův-Eydeův proces nebo Frankův-Carův proces byly značně neefektivní.\n\nHaberův proces se dnes používá především při výrobě průmyslových hnojiv. Během 1. světové války však umožnil Německu získat amoniak potřebný na produkci výbušnin, náhradou původně užívaného chilského ledku, nedostupného kvůli spojenecké námořní blokádě.\n\nV průběhu 19. století se postupně zvyšovala poptávka po dusičnanech a amoniaku, využívaných jako hnojiva a průmyslové suroviny. Jejich hlavním zdrojem byla tehdy těžba ledku. Počátkem 20. století bylo předpovídáno, že tyto nerostné zásoby nebudou dostačovat budoucí poptávce. Výzkumné snahy pro získání možných nových zdrojů amoniaku získávaly na důležitosti. Zjevným zdrojem byl atmosférický dusík (N), který tvoří téměř 80 % vzduchu. Vzdušný N je však velmi stabilní a nereaguje přímo s jinými chemikáliemi. Nalezení způsobu přeměny N na amoniak bylo výzvou pro chemiky na celém světě.\n\nHaber se svým asistentem Robertem Le Rossignol vyvinul vysokotlaká zařízení a katalyzátory potřebné pro demonstraci Haberova procesu v laboratorním měřítku. Haber se svým asistentem předvedli svůj proces výroby amoniaku ze vzduchu v létě roku 1909. Vyráběné množství bylo asi 125 ml za hodinu. Proces zakoupil německý chemický koncern BASF, který pověřil svého vědce Carla Bosche úkolem převést Haberovu laboratorní metodu na postup výroby v průmyslovém měřítku. V roce 1910 Bosch svůj úkol úspěšně splnil. Haber a Bosch byli v letech 1918 resp. 1931 oceněni Nobelovou cenou za svou práci na překonání chemických a technických překážek při vývoji průmyslové vysokotlaké a kontinuální technologie výroby.\n\nPrůmyslová výroba amoniaku za použití Haberova procesu začala roku 1913 v továrně BASF v německém Ludwigshafenu. Následující rok tamější denní produkce dosáhla 20 tun amoniaku.\n\nBěhem první světové války bylo pro výrobu výbušnin zapotřebí velkého množství dusičnanů. Spojenci měli přístup k velkým nalezištím dusičnanu sodného v Chile (tzv. chilský ledek), která kontrolovaly britské společnosti. Němci naproti tomu neměli žádné takové zdroje, takže Haberův proces se stal pro německé válečné úsilí klíčovým. Syntetický amoniak vyrobený Haberovým procesem se používal pro výrobu kyseliny dusičné, suroviny pro dusičnany obsažené ve výbušninách.\n\nKonverze normálně probíhá při tlaku 15–25 MPa a teplotě 400–500 °C. Plyny (dusík a vodík) procházejí čtyřmi vrstvami katalyzátoru, mezi každým průchodem jsou chlazeny kvůli udržení přijatelné rovnovážné konstanty (poměr reaktantů a produktu) a tím efektivity procesu. Během každého průchodu dochází ke jen asi 15% konverzi, nezreagované plyny jsou však recyklovány a výsledná konverze dosahuje asi 97 %.\n\nDalší kroky, jako parní reforming, konverze vodního plynu, odstranění CO a methanace probíhají za tlaku asi 2,5–3,5 MPa. Celý systém syntézy amoniaku pracuje za tlaků 6–18 MPa, v závislosti na konkrétním použitém patentovém postupu.\n\nHlavním zdrojem vodíku je methan získaný ze zemního plynu. Konverze (tzv. parní reforming) je prováděna parou za vysoké teploty a tlaku za přítomnosti niklového katalyzátoru. Jejím výsledkem je rozdělení molekul uhlíku a vodíku v zemním plynu.\n\nDusík (N) je velmi nereaktivní, protože atomy v molekule váže extrémně silná trojná vazba. Haberův proces používá katalyzátor, který urychluje rozštěpení této trojné vazby.\n\nPři této syntéze je nutné zohlednit dvě protichůdná kritéria: složení rovnovážné směsi a reakční rychlost. Při pokojové teplotě chemická rovnováha směsi silně upřednostňuje amoniak, avšak reakce probíhá s prakticky nulovou rychlostí. Zjevným řešením je zvýšit teplotu, jelikož je ale reakce exotermická, rovnovážná konstanta dosahuje hodnoty 1 (stejné množství reaktantů a produktů) při teplotách okolo 150–200 °C (viz Le Chatelierův princip).\nNad touto teplotou a za atmosférického tlaku se rovnováha rychle posouvá na stranu reaktantů, jak vyplývá z Van 't Hoffovy rovnice. Zdálo by se, že je vhodné pracovat za nižších teplot a použít jiný způsob k dosažení dostatečné reakční rychlosti. Avšak samotný katalyzátor pro svou efektivní funkci potřebuje teplotu alespoň 400 °C. Tato teplota, používaná při Haberově procesu, je tedy kompromisem mezi přijatelnou efektivitou a rychlostí reakce.\n\nProtože v rovnici syntézy N + 3 H → 2 NH figurují čtyři moly reaktantů na dva moly produktu, je zvýšení tlaku další zjevnou volbou k posunutí reakční rovnováhy na stranu produktu. Z ekonomického hlediska je použití velmi vysokého tlaku nákladné (potřeba dostatečně dimenzovaných vysokotlakých aparátů, armatur, značná energetická náročnost vysokotlakých kompresorů, nutnost zvýšených bezpečnostních opatření atd.). Haberův–Boschův proces běžně využívá tlaky kolem 15–25 MPa, umožňující dosažení přijatelné 15% konverze při pracovních teplotách kolem 400–500 °C.\n\nDalší cestou ke zvýšení výnosu reakce by bylo odvedení produktu (tj. plynného amoniaku) ze systému. V praxi však odchází v rovnovážné směsi plynů, opouštějících reaktor. Horké plyny jsou ochlazeny, avšak zůstávají na vysokém tlaku, což dovoluje kondenzaci amoniaku. Nezreagovaný dusík a vodík se vrací zpět do reaktoru na opětovnou syntézu.\n\nNejpoužívanější katalyzátory jsou na bázi železa, doplněné přídavkem KO, CaO, SiO, a AlO. Původní Haberovy–Boschovy reakční komory používaly jako katalyzátor osmium, které však bylo těžce dostupné. Haber poznamenal, že uran je téměř stejně efektivní a snadněji dostupný než osmium. Pod Boschovým vedením objevil roku 1909 výzkumník BASFu Alwin Mittasch mnohem méně nákladný katalyzátor založený na železe, který se používá dodnes. Některé postupy používají katalyzátory na bázi ruthenia (proces KAAP). Ruthenium tvoří aktivnější katalytické prostředí, které dovoluje nižší pracovní tlaky.\n\nV průmyslové praxi se železný katalyzátor získává z jemně namletého práškového železa, které se obvykle vyrábí redukcí vysoce čistého magnetitu (FeO). Práškové železo se spálí (oxiduje), aby se dosáhlo magnetitu o definované velikosti částic. Částice magnetitu se poté částečně redukují pro odstranění části kyslíku. Výsledné částice katalyzátoru mají jádro z magnetitu obklopené obalem z oxidu železnatého (FeO), který je dále obalen slupkou z kovového železa. Katalyzátor si během redukce udržuje většinu objemu. Výsledkem je vysoce porézní materiál s velkorozměrným aktivním povrchem, což zlepšuje jeho katalytické vlastnosti. Další doplňkové složky katalyzátoru tvoří oxidy vápníku a hliníku, které zpevňují železný katalyzátor a pomáhají mu udržet jeho povrch. Tyto oxidy Ca, Al, K, a Si jsou netečné k redukci vodíkem.\n\nReakční mechanismus, zahrnující heterogenní katalyzátor, zřejmě obsahuje následující kroky:\n\n\nReakce 5 probíhá ve třech krocích: tvorba NH, NH, a poté NH. Experimentální důkazy naznačují, že reakce 2 probíhá pomalu a určuje celkovou rychlost syntézy. Tato skutečnost není překvapivá vzhledem k tomu, že se při této reakci štěpí nejsilnější vazba - trojná vazba dusíkové molekuly.\n\nHlavní zásluhu na objasnění tohoto reakčního mechanismu nese německý fyzik Gerhard Ertl.\n\nPři svém vzniku musel Haberův proces soupeřit s dalším průmyslovým postupem, kyanamidovým procesem. Ten však vyžadoval velké množství elektrické energie a byl náročnější na pracovní sílu.\n\nHaberův proces v současnosti ročně produkuje 450 milionů tun dusíkatých hnojiv, převážně ve formě bezvodého amoniaku, dusičnanu amonného a močoviny. Haberův proces spotřebuje 3 až 5 % světové produkce zemního plynu (asi 1–2 % světové roční spotřeby energie). V kombinaci s pesticidy tato hnojiva zčtyřnásobila produktivitu zemědělské půdy:\n\n\"Při průměrném výnosu na úrovni roku 1900 by sklizeň plodin v roce 2000 vyžadovala téměř čtyřnásobnou plochu. Obdělávaná půda by musela zahrnovat téměř polovinu nezamrzající plochy všech kontinentů, oproti současným asi 15 %.\"\n\nKvůli svému rozsáhlému dopadu na schopnost lidstva pěstovat potraviny účinkoval Haberův–Boschův proces jako „detonátor lidské populace“, která následně vzrostla z asi 1,6 miliardy v roce 1900 na současných 7 miliard. Téměř 80 % dusíku v lidských tkáních má původ v Haberově–Boschově procesu. Protože využitelnost dusíku je typicky méně než 50%, má toto rozsáhlé používání průmyslové fixace dusíku neblahé následky na ekosystém.\n\n"}
{"id": "1262182", "url": "https://cs.wikipedia.org/wiki?curid=1262182", "title": "Johann Hunsdorfer", "text": "Johann Hunsdorfer\n\nJohann Hunsdorfer starší ( Ján Hunsdorfer, 11. dubna 1850, Veľký Slavkov – 30. května 1917, Nová Lesná) byl horský vůdce a horolezec spišskoněmeckého původu, který provedl mnoho prvovýstupů na vrcholy ve Vysokých Tatrách.\n\nNarodil se ve Veľkém Slavkově, ale jako tesař se usadil v Nové Lesné. Do Vysokých Tater začal chodit už v mladém věku. Nejprve jako sběrač bylinek, pomocník při lovu, později jako nosič. Od roku 1880 byl horským vůdcem. Vůdcem I. třídy se stal v roce 1882. Horským vůdcem byl i jeho syn Johann.\n\nS prvovýstupy začal 27. července 1896, když s Jozefem Dérym v masivu Spišského štítu vytvořil čtyři nové cesty. Byl jedním z těch, kteří vedli 35 účastníků výstupu na Gerlachovský štít 18. srpna 1896, kdy byla na vrcholu odhalena pamětní deska s novým názvem \"Štít Františka Josefa\" (Ferenc József csúcs). V roce 1897 provedl s Augustem Ottou prvovýstupy na Svišťový štít, Rovienkovu vežu a Hranatou vežu. Dne 13. srpna 1897 vystoupil s matkou a synem Englischovými na Javorový štít. Zde začala jeho slavná série prvovýstupů, která trvala sedm let, do roku 1903. Rozporuplného Karola Englische poznal už dříve, asi v roce 1896, když s ním vystoupil na Lomnický štít. Celkem společně provedli za sedm let 37 prvovýstupů. Již v roce 1900 provedli mnohé pokusy o výstup na Ostrý štít východním hřebenem, až nakonec absolvovali výstup severní stěnou 28. srpna 1902. \n\nKarol Englisch byl několikrát obviněn z falšování prvovýstupů, když si připisoval množství neuskutečněných výstupů, dokonce falšoval fotografie ze svých túr. Kromě něho upadl do nemilosti i Johann Hunsdorfer. Nakonec se některé nesrovnalosti vyjasnily a většina obvinění se nezakládala na pravdě. Na této aféře nesl svůj díl viny i Hunsdorfer. Aby na vůdčích túrách více vydělal, informoval své klienty, že túry, které s nimi podniká, jsou prvovýstup. Za ty klienti platili dvojnásobnou taxu. \n\nSvou vůdcovskou kariéru ukončil v roce 1905 výstupy na Malou Litvorovou vežu, Veľkou Litvorovou vežu a na Gerlachovskou vežu. Prvovýstupy provedl ještě v roce 1914, když se jako 64letý zúčastnil zimního výstupu, v rámci školení horských vůdců, na Slavkovské sedlo a Východnou Slavkovskou vežu JV hřebenem. Celkem ve Vysokých Tatrách provedl 72 prvovýstupů. \n\nVětšinou vodil na populární štíty: Slavkovský štít, Rysy, Východní Vysokou, Gerlachovský štít, Lomnický štít a mnohé jiné.\n\nZemřel v roce 1917 téměř zapomenut jako 67letý v Nové Lesné.\n"}
{"id": "1262183", "url": "https://cs.wikipedia.org/wiki?curid=1262183", "title": "Raman Sundrum", "text": "Raman Sundrum\n\nRaman Sundrum (* 1964) je americký teoretický částicový fyzik. Jeho nejznámější vědecký příspěvek je třída modelů nazývaná Randallové–Sundrumovy modely, publikované v roce 1999 s Lisou Randallovou. Je profesorem na Marylandské univerzitě v College Parku a ředitelem \"Marylandského centra fundamentální fyziky\".\n\nRaman Sundrum začal vysokoškolská studia na Univerzitě v Sydney v Austrálii a doktorát získal na Yaleově univerzitě v roce 1990. Poté působil jako profesor na oddělení astronomie a fyziky na univerzitě Johnse Hopkinse. V roce 2010 se přesunul na Marylandskou univerzitu v College Parku. Jeho výzkum se týká teoretické částicové fyziky, zejména se zaměřuje na teoretické mechanismy a pozorovatelné důsledky extra dimenzí časoprostoru, supersymetrie, a silně vázanou dynamiku.\n\nPodle Scientific American.com, uvažoval o odchodu z fyziky k finanční sféře, když se zkontaktoval se svou spoluautorkou a spolupracovnicí Lisou Randallovou a navrhli společně membrány nebo \"brány\", jak jsou známy. Brány jsou domény z několika prostorových rozměrů ve vícerozměrném prostoru. Plody této spolupráce byly papíry známé jako RS-1 a RS-2, dva z nejvíce citovaných článků ve fyzice za posledních deset let.\n\n"}
{"id": "1262184", "url": "https://cs.wikipedia.org/wiki?curid=1262184", "title": "Autonapůl", "text": "Autonapůl\n\nAutonapůl je první (nejstarší) český carsharing (tj. provozovatel Sdílení aut). Autonapůl poskytuje sdílená auta svým uživatelům, cena rezervace je závislá na délce výpůjčky a ujetých kilometrech a zahrnuje veškeré náklady na provoz včetně paliva. V současnosti Autonapůl neúčtuje žádný měsíční ani roční paušál.\n\nAuta se v systému Autonapůl rezervují pomocí mobilního nebo webového rozhraní s možností jak okamžitého vyzvednutí, tak plánovaně i několik měsíců dopředu. Odemykání aut je realizováno pomocí přístupových karet a alternativně lze použít i mobilní telefon. Uživatelé mohou využívat auta ve všech městech, kde Autonapůl funguje.\n\nAutonapůl bylo založeno roku 2003 jako sdružení několika rodin, které společně využívaly sdílený automobil. Do roku 2010 se počet zapojených rodin i automobilů postupně pomalu zvětšoval. V roce 2010 došlo k fúzi s druhým nezávislým brněnským carsharingovým sdružením Autodružstvo, následný růst počtu členů i aut způsobil, že forma občanského sdružení přestala vyhovovat. V roce 2013 došlo k expanzi a založení poboček v Praze a v Liberci. V roce 2014 byla zprovozněna technologie přístupu do aut pomocí čipových karet. V témže roce byla otevřena pobočka v Plzni. Od ledna 2015 funguje Autonapůl i v Ostravě a iniciuje vznik Asociace českého carsharingu, která sdružuje provozovatele carsharingu v České republice. V roce 2016 rozjíždí carsharing v Pardubicích, Hradci Králové a Olomouci.\nUživatelé si mohou auta rezervovat přes internet pomocí webového rozhraní, přizpůsobeného i pro přístup z mobilních telefonů. Nejkratší rezervovaný čas je 30 minut. Platí se pouze za rezervovaný čas a ujeté kilometry; palivo je zahrnuto v ceně rezervace. Auta jsou vybavena řídící jednotkou s GPS a rezervační systém ukazuje polohu parkujících vozidel na mapě. Jednotlivá auta jsou přidělena do parkovacích zón, kde je možné je vyzvednout a vrátit. Zóny jsou obvykle poměrně velké (město nebo městská čtvrt) a v jejich rámci je možné auta volně zaparkovat (tzv. \"free floating\" systém). Některá auta mají pevně vyhrazená parkovací stání.\n\nAutonapůl nabízí vozidla v několika kategoriích. Nejlevnější kategorii \"Budget\" reprezentuje Škoda Citigo, v kategorii \"Economy\" nabízí Škodu Fabia kombi, Škodu Roomster nebo Kia Cee'd. Pro delší cesty jsou určeny vozy Škoda Octavia kombi, Kia Cee'd kombi a Opel Zafira v sedmimístné verzi, partřící do kategorie \"Comfort\". Pro přepravu většího nákladu nebo množství osob je možné využít devítimístné dodávky Ford Tranzit z kategorie \"Grand\". Průměrné stáří vozového parku je přibližně 1 rok.\n\nVozy Autonapůl mají RFID čtečku umístěnou za čelním sklem, která umožňuje odemknout a zamknout auto pomocí přístupové karty. Každé auto v rámci rezervace zaznamenává čas a ujeté kilometry, které jsou zasílány řídícímu centru. Poloha auta v rámci rezervace se z důvodů soukromí neuchovává, ale v případě neoprávněného užití je možné ji zjistit a auto na dálku zablokovat.\n"}
{"id": "1262185", "url": "https://cs.wikipedia.org/wiki?curid=1262185", "title": "David Reitze", "text": "David Reitze\n\nDavid Reitze (* 6. ledna 1961) je americký laserový fyzik, který je profesorem fyziky na University of Florida a který působil jako vědecký mluvčí LIGO experimentu v letech 2007 – 2011. V srpnu 2011 se stal novým výkonným ředitelem LIGO, přestěhoval se tedy na Kalifornský technologický institut v Pasadeně. \n\nBakalářský titul získal v roce 1983 na Severozápadní univerzitě, doktorát o sedm let později na Texaské univerzitě v Austinu. Po dokončení vzdělání působil v Lawrence Livermore National Laboratory. Poté získal místo na University of Florida. Je členem Americké fyzikální společnosti a Americké optické společnosti.\n\nJako expert v ultrarychlé optice a laserové spektroskopii se specializuje na laserově interferometrickou detekci gravitačních vln. To zahrnuje vývoj nových topologií interferometrů pro příští generace detektorů gravitačních vln, výzkum tepelného zatížení pasivních a aktivních optických prvků, rozvoj optických komponentů o vysokém výkonu a design, výstavbu a provoz interferometrů LIGO.\n\nJednou z jeho hlavních snah jako ředitele LIGO je plánováné rozšíření sítě detektorů tak, aby byl jeden z detektorů umístěn v Indii.\n\nV únoru 2016 oznámil jako výkonný ředitel LIGO první přímé pozorování gravitačních vln, ke kterému došlo v září 2015. Toto pozorování bylo uskutečněno pomocí detektorů LIGO v Hanfordu a Livingstonu.\n\n"}
{"id": "1262186", "url": "https://cs.wikipedia.org/wiki?curid=1262186", "title": "Joseph Polchinski", "text": "Joseph Polchinski\n\nJoseph Polchinski (16. května 1954 – 2. února 2018) byl americký teoretický fyzik a strunový teoretik. Vystudoval Canyon del Oro High School v Tucsonu v Arizoně v roce 1971, bakalářský titul získal na Kalifornském technologickém institutu v roce 1975, a doktorát na Kalifornské univerzitě v Berkeley v roce 1980 pod vedením Stanleyho Mandelstama. Poté zastával postgraduální pozice ve SLAC (1980-1982) a na Harvardu (1982-1984). V letech 1984-1992 byl profesorem na Texaské univerzitě v Austinu. A od roku 1992 působil jako profesor fyziky na Kalifornské univerzitě v Santa Barbaře a byl stálým členem Kavliho institutu pro teoretickou fyziku.\n\nPolchinski je autorem dvousvazkové učebnice \"Teorie Strun\", publikované v roce 1998. Mezi jeho příspěvky k teoretické fyzice jsou nejznámější D-brány. Roku 2008 získal Diracovu medaili za práci na teorii superstrun. Stal se laureátem Fundamental Physics Prize pro rok 2017.\n\nV roce 1990 komentoval Novikovův princip vnitřní konzistence (ve vztahu k odesílání objektů nebo lidí pomocí červí díry do minulosti, a časovým paradoxům, které by mohly být následkem). Polchinski zavedl potenciálně paradoxní situaci zahrnující kulečníkovou kouli poslanou přes červí díru, která ji pošle zpět v čase. V tomto případě je koule vystřelena do červí díry pod úhlem tak, aby pokud bude nadále na této cestě, bude konec červí díry v minulosti ve správném úhlu, čímž dojde ke srážce s jejím dřívějším já, což samozřejmě povede ke srážce a změně dráhy a zabránění vstupu do červí díry. Fyzik Kip Thorne tento problém nazval „Polchinského paradox“. Později studenti přišli s řešením, kterému se podařilo odstranit jakékoli nesrovnalosti tím, že koule z budoucnosti se objeví v jiném úhlu, než který se použije pro generování paradoxu, a proto dojde pouze k letmému doteku s jejím mladším já namísto odchýlení dráhy daleko od červí díry. Rána změní její trajektorii správným způsobem tak, že bude cestovat zpátky v čase pod úhlem, který zaručí letmý dotek její mladší verze.\n\nV červenci 2012 publikoval Polchinski, spolu se svými dvěma studenty, Ahmedem Almheirim a Jamesem Sullym, a kolegou strunovým teoretikem Donaldem Marolfem z Kalifornské univerzity v Santa Barbaře článek o Hawkingově záření. Výpočty v článku provedené naznačují, že relativistický princip ekvivalence je špatně nebo jiný klíčový princip kvantové mechaniky je nesprávný.\n\n"}
{"id": "1262187", "url": "https://cs.wikipedia.org/wiki?curid=1262187", "title": "Brandon Carter", "text": "Brandon Carter\n\nBrandon Carter (* 1942) je australský teoretický fyzik, nejvíce známý pro práci zabývající se vlastnostmi černých děr a jako první autor antropického principu v jeho současné podobě. Působí jako vědecký pracovník v Meudonu v areálu Laboratoire Univers Théories et, části CNRS.\n\nStudoval v Cambridge pod vedením Dennise Sciamy. Našel přesné řešení rovnic geodetik pro Kerrovo/Newmanovo elektrovakuové řešení a maximální analytické rozšíření tohoto řešení. V procesu objevil mimořádnou \"čtvrté konstantu pohybu\" a Killingův–Yanoův tenzor. Společně s Wernerem Israelem a Stephenem Hawkingem částečně dokázal no-hair teorém v obecné teorii relativity, který říká, že všechny stacionární černé díry mohou být kompletně popsány hmotností, nábojem a momentem hybnosti. V roce 2005 Carter, Chachoua a Chamel formulovali relativistickou teorii elastických deformací v neutronových hvězdách.\n\n\n"}
{"id": "1262188", "url": "https://cs.wikipedia.org/wiki?curid=1262188", "title": "Arthur Jaffe", "text": "Arthur Jaffe\n\nArthur Michael Jaffe (* 22. prosince 1937) je americký matematický fyzik a profesor na Harvardově univerzitě.\n\nJaffe navštěvoval Princetonskou univerzity, kde získat titul z chemie, a později Clare College v Cambridgi, kde získal vzdělání v oboru matematiky. Poté se vrátil do Princetonu, kde získal doktorát ve fyzice. V současné době učí matematickou fyziky na Harvardově univerzitě. Jeho doktorskými studenty byli Joel Feldman, Ezra Getzler, a Clifford Taubes.\n\nNěkolik let byl Jaffe prezidentem Mezinárodní asociace matematické fyziky a později na Americké matematické společnosti. V roce 2016 slouží jako předseda představenstva Dublinského institutu pro pokročilá studia, školy teoretické fyziky.\n\nJaffe spoluzaložil Clayův matematický institut a jeho programy, včetně zaměstnávání výzkumných pracovníků a Problémů tisíciletí. Působil jako zakládající člen představenstva a zakládající prezident této organizace.\n\nArthur Jaffe působil jako šéfredaktor Communications in Mathematical Physics od roku 1979 a tuto funkci vykonával 21 let až do roku 2001.\n\nS Jamesem Glimmem založil téma tzv. konstruktivní kvantové teorie pole. Jejich velkým úspěchem bylo stanovení existence věty pro dvou a trojrozměrné příklady nelineárních relativistických kvantových polí.\n\nV roce 1980 získal cenu Dannieho Heinemana za matematickou fyziku. V roce 2012 se stal členem Americké matematické společnosti.\n\nMezi roky 1971 a 1992 byl ženatý s Norou F. Crowovou, která je profesorkou anglického jazyka a literatury na Smith College a odbornicí na Anglo-Irského satirika Jonathana Swifta. Nora pobývala s Jaffem na většině jeho národních a mezinárodních štacích, včetně jeho pobytů na ETH v Curychu a na IHES v Büres-sur-Yvette. Mají spolu dceru Margaret narozenou v roce 1986.\n\nV září roku 1992 se Jaffe oženil podruhé se Sarah Warren, která pracovala v katedře matematiky na Harvardu. Manželství trvalo devět let.\n\n"}
{"id": "1262189", "url": "https://cs.wikipedia.org/wiki?curid=1262189", "title": "David H. Levy", "text": "David H. Levy\n\nDavid H. Levy (* 22. května 1948 Montréal) je kanadský astronom, vědecký spisovatel, objevitel komet a planetek, známý jako spoluobjevitel komety Shoemaker–Levy 9, která se srazila s planetou Jupiter v roce 1994.\n\nLevy se narodil v Montrealu v Quebecu v roce 1948. O astronomii se zajímal již v raném věku. Nicméně získal bakalářský a magisterský titul z anglické literatury.\n\nLevy objevil 22 komet, a to buď samostatně, nebo s Eugenem a Carolyn Shoemakerovými. Napsal 34 knih, většinou na astronomická témata, jako je \"The Quest for Comets\", životopis objevitele Pluta Clyde Tombaugha v roce 2006, a jeho pocta Eugenovi Shoemakerovi, kniha \"Shoemaker by Levy\". Pravidelně vydává články pro časopisy \"Sky and Telescope\",\"Parade Magazine\", \"Sky News\", a také \"Astronomy Magazine\".\n\nPeriodické komety, které Levy spoluobjevil jsou 118P/Shoemaker–Levy, 129P/Shoemaker–Levy, 135P/Shoemaker–Levy, 137P/Shoemaker–Levy, 138P/Shoemaker–Levy, 145P/Shoemaker–Levy, a 181P/Shoemaker–Levy. Kromě toho je Levy jediným objevitelem dvou periodických komet: 255P/Levy a P/1991 L3.\n\n28. února 2010 získal Levy doktorský titul na hebrejské univerzitě v Jeruzalémě po úspěšném dokončení jeho diplomové práce \"The Sky in Early Modern English Literature: A Study of Allusions to Celestial Events in Elizabethan and Jacobean Writing, 1572–1620..\"\n\nŽije ve Vailu v Arizoně a je ženatý s Wendee Levyovou. Levy s manželkou uváděli týdenní internetové radio talk show s astronomickou tematikou, které skončilo 3. února 2011. Archivy jsou stále k dispozici ve formátech WMA a MP3. Levy je prezidentem národní nadace sdílení nebe.\n\nPlanetka 3673 Levy byla pojmenován po něm. V roce 1980 získal medaili C. A. Chanta Královské astronomické společnosti v Kanadě. Roku 1990 obdržel medaili G. Bruce Blaira. V roce 1993 vyhrál Amateur Achievement Award Pacifické astronomické společnosti. V roce 2007 obdržel cenu Edgara Wilsona za objevy komet.\n\nSpolu s Martynem Ivesem, Davidem Taylorem, a Benjaminem Woolleym, vyhrál Levy v roce 1998 cenu Emmy v za scénář dokumentárního filmu \"3 Minutes to Impact\" produkovaný York Films pro Discovery Channel.\n\n\n\n"}
{"id": "1262190", "url": "https://cs.wikipedia.org/wiki?curid=1262190", "title": "Sidney Drell", "text": "Sidney Drell\n\nSidney David Drell (13. září 1926 – 21. prosince 2016) byl americký teoretický fyzik a armádní expert. Působil jako profesor v Stanford Linear Accelerator Center (SLAC) a vedoucí pracovník na Hooverově institutu Stanfordovy univerzity. Drell byl známý pro své příspěvky v oblasti kvantové elektrodynamiky a částicové fyziky vysokých energií. Drellův-Yanův proces je pojmenován po něm.\n\nNarodil se v Atlantic City, vystudoval Atlantic City High School. Bakalářský titul z fyziky získal naPrincetonské univerzitě v roce 1946. Magisterský titul ve fyzice získal v roce 1947 a doktorát z Univerzity Illinois v roce 1949. Spolu s Jamesem Bjorkenem je autorem učebnice \"Relativistické kvantové mechaniky\" a \"Relativistických kvantových polí\". Drell byl aktivní jako vědecký poradce vlády USA, a byl zakládajícím členem Poradní skupiny obrany JASON. Byl rovněž členem představenstva Los Alamos National Security, společnosti která působí v Los Alamos National Laboratory. Byl odborníkem v oblasti kontroly jaderných zbraní a spoluzakladatelem Centra pro mezinárodní bezpečnost a kontrolu zbraní, nyní Centra pro mezinárodní bezpečnost a spolupráci. Působil jako vedoucí pracovník na Hooverově institutu, jeho koníčkem byla hra na housle.\n\nByl otcem Persis Drellové, bývalý šéfky SLAC a děkanky Stanford University School of Engineering, Joanny Drellové, profesorky historie na University of Richmond, a Daniela Drella, důstojníka u amerického ministerstva energetiky. V listopadu 2016 byla Persis Drellová jmenována dalším proboštem Stanfordovy univerzity s nástupem do úřadu v únoru 2017. Sidney Drell zemřel v prosinci 2016 ve svém domě v Palo Alto v Kalifornii ve věku 90 let.\n\n\n"}
{"id": "1262191", "url": "https://cs.wikipedia.org/wiki?curid=1262191", "title": "Harold Babcock", "text": "Harold Babcock\n\nHarold Delos Babcock (24. ledna 1882 – 8. dubna 1968) byl americký astronom, otec Horace W. Babcocka. \n\nMěl anglické a německé předky. Narodil se v Edgertonu ve Wisconsinu. Ještě před dokončením střední školy v Los Angeles byl v roce 1901 přijat na Kalifornskou univerzitu v Berkeley. Pracoval na observatoři Mount Wilson od roku 1907 až do roku 1948. Specializoval se na sluneční spektroskopii a zmapoval rozložení magnetického pole nad slunečním povrchem. Se svým synem odhalil existenci silných magnetických polí u některých hvězd. V roce 1953 obdržel medaili Catheriny Bruceové.\n\nJeho jméno nese kráter Babcock na Měsíci, stejně jako asteroid (3167) Babcock (pojmenovaný po něm a jeho synovi).\n\n\n"}
{"id": "1262192", "url": "https://cs.wikipedia.org/wiki?curid=1262192", "title": "Ludwig Zehnder", "text": "Ludwig Zehnder\n\nLudwig Louis Albert Zehnder (4. května 1854 Illnau-Effretikon – 24. března 1949 Oberhofen am Thunersee) byl švýcarský fyzik, vynálezce interferometru (Machův-Zehnderův interferometr).\n\nZehnder byl studentem Wilhelma Röntgena, profesora fyziky na univerzitách ve Freiburgu a Basileji. Produkoval první snímky lidské kostry díky rentgenovým paprskům pronikajícím skrz lidské tělo.\n"}
{"id": "1262193", "url": "https://cs.wikipedia.org/wiki?curid=1262193", "title": "Guillermo Haro", "text": "Guillermo Haro\n\nGuillermo Haro (21. března 1913 - 26. dubna 1988) byl mexický astronom. Stal se první osobou z rozvojových zemí zvolenou do Královské astronomické společnosti.\n\nHaro se narodil v Mexico City v roce 1913, kde vyrůstal v době Mexické revoluce. Studoval filozofii na Mexické národní autonomní univerzitě (UNAM). Začal se zájímat o astronomii a díky své obětavosti a nadšení byl v roce 1943 najat jako asistent na nově založenou Observatorio Astrofísico de Tonantzintla. Za účelem doplnění astronomického vzdělání navštívil USA a mezi roky 1943 a 1944 pracoval na Harvard College Observatory.\n\nPo svém návratu do Mexika v roce 1945 pokračoval v práci na Observatorio Astrofísico de Tonantzintla, kde byl zodpovědný za provoz nového teleskopu. Za pomoci Schmidtovy kamery začal zkoumat extrémně červené a extrémně modré hvězdy. V roce 1947 začal pracovat pro Observatorio de Tacubaya při UNAM\n\nGuillermo Haro vykonal mnoho příspěvků k pozorovací astronomii, a to zejména na observatoři Tonantzintla se Schmidtovým teleskopem. Mezi nimi byla detekci velkého počtu planetárních mlhovin ve směru galaktického centra a objevení (nezávisle na něm učinil objev také George Herbig) nestelárních kondenzátů ve vysokohustotních oblacích v blízkosti regionů nedávné hvězdné tvorby (nyní známy jako Herbigovy–Harovy objekty). Haro a jeho spolupracovníci objevili vzplanutí hvězd v regionu mlhoviny v Orionu a později v hvězdných skupinách různých věkových kategorií. Jeho intenzivní činnost na detekci vzplanutí hvězd pokračovala až do konce jeho života.\n\nDalším jeho výzkumným projektem bylo vytvoření seznamu 8746 modrých hvězd ve směru severního galaktického pólu, který byl zveřejněn v roce 1961 a na němž pracoval společně s Williamem J. Luytenem. Práce byla vykonána na 48-palcovém Palomarském Schmidtově teleskopu pomocí tří-barevné obrazové techniky vyvinuté v Tonantzintle. Nejméně 50 z těchto objektů se později ukázalo být kvasary (ty v roce 1961 ještě nebyly známy). Harův seznam 44 modrých galaxií, sestavený v roce 1956 byl předstupněm k práci Benjamina Markarjana a dalších, kteří tyto galaxie hledali. Haro také objevili několik hvězd typu T Tauri, jednu supernovu, více než 10 nov, a jednu kometu.\n\nGuillermo Haro měl velký vliv na rozvoj astronomie v Mexiku a to nejen na základě jeho vlastního astronomického výzkumu, ale také díky podpoře rozvoje nových institucí. Dalším důležitým aspektem je definování moderního astrofyzikálního výzkumu v Mexiku, kdy dal impuls pro různé počáteční linie výzkumu a stanovil obecnou vědeckou politiku. V roce 1959 byl jako první člověk z rozvojových zemí zvolen do Královské astronomické společnosti. Mezi jeho studenty patřili Silvia Torres-Peimbert a Manuel Peimbert.\n\nV roce 1968 se Haro oženil s novinářkou a spisovatelkou Elenou Poniatowskou. Rozvedli se v roce 1981. Měli spolu tři děti: Emanuela, Felipeho, a Paulu. Již předtím byl jednou ženatý s Gladys Learn Rojasovou. Jeho rodiče byli Ignacio de Haro a Leonor Barrazaová.\n\n"}
{"id": "1262194", "url": "https://cs.wikipedia.org/wiki?curid=1262194", "title": "Walther Müller", "text": "Walther Müller\n\nWalther Müller (6. září 1905 – 4. prosince 1979), byl německý fyzik, známý díky vylepšení Geigerova čítače ionizujícího záření, nyní známého jako Geigerův-Müllerův čítač.\n\nWalther Müller vystudoval fyziku, chemii a filozofii na univerzitě v Kielu. V roce 1925 se stal prvním doktorským studentem Hanse Geigera, který krátce předtím získal profesuru v Kielu. Jejich práce na ionizaci plynů védla k vynálezu Geigerova-Müllerova čítače, později důležitého nástroje pro měření radioaktivního záření.\n\nPo nějaké době získal profesoru na univerzitě v Tübingenu a po odchodu z univerzity pracoval velkou část svého profesního života jako průmyslový fyzik v Německu, poté jako poradce pro výzkumné laboratoře Australského poštovního oddělení v Melbourne, a nakonec jako průmyslový fyzik ve Spojených státech, kde založil společnost na výrobu Geigerových–Müllerových trubic.\n"}
{"id": "1262195", "url": "https://cs.wikipedia.org/wiki?curid=1262195", "title": "Donald Kessler", "text": "Donald Kessler\n\nDonald J. Kessler je americký astrofyzik a bývalý vědec NASA známý díky výzkumu týkajícímu se vesmírného odpadu.\n\nKessler pracoval v Johnsonově vesmírném středisku v Houstonu jako pracovník kanceláře NASA zkoumající vliv projektů na životní prostředí. Při práci v této pozici postuloval jev nyní známý jako Kesslerův syndrom, který předpokládá, že kolize mezi kosmickým smetím bude stále pravděpodobnější, tak jak se bude hustota kosmického smetí na oběžné dráze kolem Země zvyšovat. To povede ke kaskádovému jevu, protože každá kolize vytvoří další kosmický odpad, který může způsobit další kolize. Kessler publikoval své myšlenky v roce 1978 v akademickém dokumentu s názvem \"Collision Frequency of Artificial Satellites: The Creation of a Debris Belt.\" Práce zlepšila Kesslerovo renomé a proto byl následně vybrán jako šéf nově vytvořené Orbital Debris Program Office, která měla za cíl studovat problém a vydávat obecné pokyny ke zpomalení akumulace kosmické smetí.\n\nKessler odešel z NASA v roce 1996. Žije v Asheville v Severní Karolíně. Problematice kosmického smetí se ale stále věnuje. V roce 2009 vystoupil na první Mezinárodní konferenci zabývající se odstraněním kosmického odpadu v Arlingtonu ve Virginii. Konference byla podporována NASA a DARPA. Roku 2011 byl klíčovým poradcem vzdělávacího IMAX filmu \"Space Junk 3D\" a také sloužil jako předseda výboru pro posouzení programu kosmického smetí Národní rady pro výzkum USA. V roce 2013 měl speciální přednášku v Tokiu na druhém mezinárodním sympóziu o udržitelném rozvoji vesmíru, podporovaném Japonským vesmírným fórem.\n\nKessler obdržel za svou průkopnickou práci řadu ocenění, nejnověji v roce 2010 cenu Dirka Sullivana za půl století dlouho činnost v astrodynamice.\n"}
{"id": "1262196", "url": "https://cs.wikipedia.org/wiki?curid=1262196", "title": "Carl Seyfert", "text": "Carl Seyfert\n\nCarl Keenan Seyfert (11. února 1911 – 13. června 1960) byl americký astronom. Je známý díky výzkumu z roku 1943 týkajímu se vysoce-excitovaných emisních čar z centra některých spirálních galaxií, které byly později na jeho počest pojmenovány Seyfertovy galaxie. Skupina galaxií Seyfertův sextet je také pojmenována po něm.\n\nSeyfert se narodil a vyrůstal v Clevelandu. Chodil na Harvardovu univerzitu, kde v roce 1933 získal magisterský titul a o tři roky později rovněž doktorský titul z astronomie. Jeho práci vedl Harlow Shapley a zabývala se barvami a velikostmi galaxií.\n\nV roce 1935 se Seyfert oženil s astronomkou Muriel Elizabeth Musselsovou, známou pro její příspěvky ke studiu prstencových mlhovin. Měli spolu dvě děti, dceru Gail Carol a syna Carla Keenana Seyferta mladšího.\n\nV roce 1936 se Seyfert přidal k personálu na nové McDonaldově observatoři v Texasu, kde pomáhal při začátku vědeckých prací. Zůstal zde až do roku 1940, pracoval s Daniel M. Popperem na vlastnostech slabých B hvězd a pokračoval ve vlastní práci týkající se barev ve spirálních galaxiích.\n\nRoku 1940 Seyfert přešel na observatoř Mount Wilson, kde pobýval následující dva roky. Studoval třídy aktivních galaxií později nazvané \"Seyfertovy galaxie\". V roce 1942 se vrátil do Clevelandu, na Case Institute of Technology, kde učil navigaci pro vojenský personál a podílel se na tajných vojenských výzkumech. Také prováděl astronomický průzkum na Warner and Swasey Observatory patřící pod Case Institute.\n\nV roce 1946 Seyfert začal pracovat na Vanderbilt University v Nashvillu v Tennessee. Astronomický program na Vanderbilt University byl velmi skromný. Univerzita vlastnila jen malou observatoř, která byla vybaven refraktorem, a měla jen skromný výukový program. Seyfert tento program zlepšil a získal finanční prostředky na vybudování nové hvězdárny. Během několika let získal významnou veřejnou podporu od Nashvillské komunity. Jím založená Dyerova observatoř byla dokončena v prosinci 1953. Seyfert se stal ředitelem nové hvězdárny, tuto pozici zastával až do své smrti. Seyfert bhem 50. let rovněž působil jako místní meteorolog pro WSM-TV.\n\nSeyfert zemřel při automobilové nehodě v Nashvillu 13. června 1960 v ulici v blízkosti Dyerovy observatoře. Tato ulice byla následně přejmenována na jeho počest na \"Carl Seyfert Memorial Drive\".\n\nCarl Seyfert publikoval mnoho dokumentů v astronomické literatuře týkajících se široké škály témat v hvězdné a galaktické astronomii, stejně jako pozorovacích metod a přístrojového vybavení.\n\nV roce 1943 publikoval knihu o galaxiích s jasnými jádry, která vyzařují světlo s emisní čárami spektra s charakteristickým rozšířením emisních čar. Prototypovým příkladem je Messier 77 (NGC 1068). Je to právě tato třída galaxií, která byla později na jeho počest pojmenována Seyfertovy galaxie.\n\nBěhem svého pobytu na Case Institute získali s Jasonem Johnem Nassauem první dobré barevné snímky mlhovin a hvězdných spekter. V roce 1951 pozoroval a popsal skupinu galaxií kolem NGC 6027, později známou jako Seyfertův sextet. Byl aktivním inovátorem v oblasti instrumentace, zapojení nové techniky do pozorování, zejména použití fotonásobičů a televizní techniky.\n\nLunární kráter Seyfert (110 km v průměru) je pojmenován po něm. Rovněž teleskop na Dyerově observatoři byl přejmenován a nyní nese Seyfertovo jméno.\n\n"}
{"id": "1262197", "url": "https://cs.wikipedia.org/wiki?curid=1262197", "title": "William Unruh", "text": "William Unruh\n\nWilliam George Unruh (* 28. srpna 1945 Winnipeg) je kanadský fyzik působící na univerzitě Britské Kolumbie, který v roce 1976 popsal hypotetický Unruhův jev.\n\nUnruh se narodil ve Winnipegu v Manitobě. Bakalářský titul získal na University of Manitoba v roce 1967, magisterský (1969) a doktorský (1971) na Princetonské univerzitě v New Jersey pod vedením Johna Archibalda Wheelera.\n\nUnruh učinil významné příspěvky k našemu chápání gravitace, černých děr, kosmologie a kvantových polí v zakřivených prostorech, včetně objevu jevu, který je dnes znám jako Unruhův jev. Unruh přispěl do základů kvantové mechaniky v oblastech jako je dekoherence a otázka času v kvantové mechanice. Pomohl objasnit význam nelokality v kvantovém kontextu, zejména přišel na to, že kvantová nelokalita nevyplývá z Bellova teorému a že v konečném důsledku je kvantová mechanika lokální teorie. Unruh je také jedním z hlavních kritiků Afsharova experimentu.\n\nUnruh se rovněž intenzivně zajímá o hudbu a vyučuje fyziku hudby.\n\nUnruhův jev, popsaný Unruhem v roce 1976, je predikce toho, že zrychlující pozorovatel bude pozorovat záření absolutně černého tělesa, které by inerciální pozorovatel nepozoroval. Jinými slovy, zrychlující pozorovatel najde sám sebe v teplém pozadí, jehož teplota je úměrná zrychlení. Stejný kvantový stav pole, který je dán jako základní stav pro pozorovatele v inerciálních systémech, je viděn jako tepelný stav pro rovnoměrně zrychleného pozorovatele. Unruhův jev tedy znamená, že samotný pojem kvantového vakua závisí na cestě pozorovatele skrz prostoročas.\n\nUnruhův jev může být vyjádřen jednoduchou rovnicí, která dává ekvivalent energie \"kT\" jednotně urychlované částici (\"a\" je konstantní zrychlení), jako:\n\n"}
{"id": "1262199", "url": "https://cs.wikipedia.org/wiki?curid=1262199", "title": "Erwin Finlay-Freundlich", "text": "Erwin Finlay-Freundlich\n\nErwin Finlay-Freundlich (29. května 1885 – 24. července 1964) byl německý astronom, žák Felixe Kleina. Freundlich byl spolupracovníkem Alberta Einsteina, jako první navrhl experimenty, kterými by bylo možné testovat obecnou teorii relativity, konkrétně astronomické pozorování založené na gravitační rudém posuvu. Krátce učil i na Karlově univerzitě v Praze.\n\nNarodil se v Biebrichu v Německu jako syn továrníka Friedricha Philippa Ernsta Freundlicha a jeho manželky Elizabeth Finlaysonové. Měl šest sourozenců, všichni byli vychováni jako protestanté a to navzdory tomu, že jejich otec měl židovský původ. Jeho starší bratr byl Herbert Max Finlay Freundlich. Šest měsíců strávil prací v loděnicích ve Štětíně, což ho inspirovalo ke studiu stavby lodí na Charlottenburg Polytechnic v Berlíně. Nicméně školu opustil na podzim roku 1905, aby se mohl věnovat studiu matematiky a astronomie v Göttingenu. Zde studoval pod Felixem Kleinem a Karlem Schwarzschildem.\n\nPo dokončení diplomové práce, kterou vedl Paul Koebe získal v roce 1910 doktorát a následně se stal asistentem na hvězdárně v Berlíně, kde začal spolupracovat s Einsteinem. Během expedice za zatměním Slunce na Krym v roce 1914, která měla ověřit obecnou teorii relativity, vypukla první světová válka a Freundlich byl internován v Rusku. Po válce se zapojil do vybudování sluneční observatoře v Postupimi, a byl ředitelem Einsteinova institutu. V roce 1933 po nástupu nacismu k moci byl Freundlich nucen opustit Německo, měl totiž židovskou babičku a jeho manželka byla židovka. Byl jmenován profesorem na univerzitě v Istanbulu, která byla reformována podle Kemala Atatürka s pomocí mnoha německých učenců. V roce 1937 opustil Istanbul, aby přijal místo profesora astronomie na Karlově univerzitě v Praze, ale z této funkce musel brzy odejít, kvůli německé okupaci.\n\nNa doporučení Arthura Eddingtona odešel na univerzitu v St. Andrews ve Skotsku, kde přednášel astronomii od roku 1939. V roce 1941 byl zvolen členem Royal Society of Edinburgh. Jeho navrhovateli byli William Greaves, Alexander Aitken, Max Born a Robert Schlapp.\n\nRoku 1951 se stal profesorem. Po odchodu do penze v roce 1959 se vrátil do svého rodného města Wiesbaden a byl jmenován profesorem na univerzitě v Mohuči. Freundlich zemřel ve Wiesbadenu v Německu 24. července 1964.\n\nV roce 1913 se oženil s Kate Hirschbergovou.\n\nFreundlich zkoumal vychýlení světelných paprsků procházejících v blízkosti Slunce. Navrhl experiment, uskutečnitelný během zatmění Slunce, k ověření platnosti Einsteinovy obecné teorie relativity. Freundlichovy experimenty měly ukázat, že je Newtonova teorie nesprávná. Vykonal neprůkazné testy předpovědí Einsteinovy teorie gravitace vyvolané rudým posuvem spektrálních čar ve Slunci pomocí solárních observatoří zkonstruovaných v Postupimi a Istanbulu.\nV roce 1953 navrhl s Maxem Bornem alternativní vysvětlení rudého posuvu pozorovaného u vzdálených galaxiích pomocí modelu unaveného světla.\n\n\n"}
{"id": "1262203", "url": "https://cs.wikipedia.org/wiki?curid=1262203", "title": "John Preskill", "text": "John Preskill\n\nJohn Phillip Preskill (* 19. ledna 1953) je americký teoretický fyzik a profesor teoretické fyziky na Kalifornském technologickém institutu (Caltech).\n\nPreskill se narodil v Highland Park. Po získání bakalářského titulu z fyziky na Princetonské univerzitě v roce 1975 přešel na Harvardovu univerzitu, kde získal doktorát v roce 1980. Jeho vedoucím na Harvardu byl Steven Weinberg.\n\nV průběhu studia vydal Preskill knihu o kosmologické produkci supertěžkéch magnetických monopólů v teorii velkého sjednocení. Zatím nebyl pozorován žádný magnetický monopól, tato práce tak poukázala na závažné nedostatky v současných kosmologických modelech, což je problém, který byl později řešen Alanem Guthem a dalšími tím, že navrhli myšlenku kosmické inflace.\n\nPo třech letech práce pro Harvard Society of Fellows se Preskill stal v roce 1983 mimořádným profesorem teoretické fyziky na Caltechu, řádným profesorem potom v roce 1990. Od roku 2000 byl Ředitelem Ústavu pro kvantové informace na Caltechu. V posledních letech se jeho práce týká především matematických otázek týkajících se kvantového počítání a kvantové teorie informace.\n\nPreskill dosáhl proslulosti v populárním tisku, jako člen několika sázek zahrnujících kolegy teoretické fyziky Stephena Hawkinga a Kipa Thornea. Hawking připustil prohru v nejznámější z těchto sázek Thorneově–Hawkingově–Preskillově sázce v roce 2004 a dal Preskillovi knihu \"Total Baseball, The Ultimate Baseball Encyclopedia\".\n\n"}
{"id": "1262204", "url": "https://cs.wikipedia.org/wiki?curid=1262204", "title": "Dennis Sciama", "text": "Dennis Sciama\n\nDennis William Siahou Sciama (18. listopadu 1926 – 18./19. prosince 1999) byl britský fyzik, který díky své vlastní práci a práci jeho studentů, hrál hlavní roli v rozvoji britské fyziky po druhé světové válce. Je považován za jednoho z otců moderní kosmologie.\n\nSciama se narodil v Manchesteru v Anglii jako syn Nelly Adesové a Abrahama Sciamy. Měl Syrsko-Židovský původ, jeho otec se narodil v Manchesteru a jeho matka se narodila v Egyptě, oba ale měli kořeny v Aleppu v Sýrii.\n\nSciama získal doktorát v roce 1953 na univerzitě v Cambridgi pod vedením Paula Diraca, jeho disertace se týkala Machova principu a setrvačnosti. Jeho práce později ovlivnila formování skalárně-tenzorové teorie gravitace.\n\nUčil na Cornellově univerzitě, King's College v Londýně, Harvardově univerzitě a Texaské univerzitě v Austinu, většinu své kariéry ale strávil v Cambridgi (50 a 60 léta) a na Oxfordské univerzitě (70 a raná 80 léta). V roce 1983 se přestěhoval z Oxfordu do Terstu, kde se stal profesorem astrofyziky na Mezinárodní škole pro pokročilá studia (SISSA), a konzultantem Mezinárodního centra pro teoretickou fyziku.\n\nBěhem 90 let dělil čas mezi Terst a Oxford, kde působil jako hostující profesor až do konce života.\n\nSciama vytvořil spojení mezi některými tématy v astronomii a astrofyzice. Zabýval se rádiovou astronomií, rentgenovou astronomií, kvasary, anizotropií reliktního záření, mezihvězdným a mezigalaktickým prostředím, astročásticovou fyzikou a povahou temné hmoty. Nejvýznamnější byla ale jeho práce v obecné relativitě, s a bez kvantové teorie a černých děr. Pomohl oživit klasickou relativistickou alternativu k obecné relativitě známou jako Einsteinova-Cartanova gravitace.\n\nV začátcích své kariéry podporoval Hoyleovu teoriiustáleného stavu vesmíru, a spolupracoval s jejími hlavními zastánci Hoylem, Hermannem Bondim a Thomasem Goldem. Když ale důkazy začaly v 60. letech hovořit proti ustáleném stavu vesmíru (reliktní záření), Sciama teorii opustil.\n\nBěhem posledních let života se Sciama začal zajímat o problém temné hmoty v galaxiích. Věnoval se teorii temné hmoty, která se skládá z těžkých neutrin.\n\nŘada předních astrofyziků a kosmologů moderní éry úspěšně absolvovala doktorské studium pod Sciamovým vedením, zejména:\nSciama také silně ovlivnil Rogera Penrose, který mu věnoval svou knihu \"The Road to Reality\". Skupina, kterou vedl v 60. letech v Cambridgi (zahrnovala Ellise, Hawkinga, Reese, a Cartera) se ukázal jako velmi vlivná.\n\nSciama byl roku 1982 zvolen členem Královské společnosti. Byl také čestným členem Americké akademie umění a věd, Americké filozofické společnosti a Akademické obce Lincei v Římě. Sloužil jako prezident Mezinárodní společnosti pro obecnou relativitu a gravitaci (1980-1984).\n\nV roce 1959 se oženil s Lidií Dinaovou, sociální antropoložkou. Měl s ní dvě dcery.\n\nJeho práce na SISSA a Oxfordské univerzitě vedla k vytvoření série přednášek na jeho počest, Dennis Sciama Memorial Lectures. V roce 2009 pojmenoval Ústav kosmologie a gravitace na University of Portsmouth novou budovu jeho jménem a o dva roky později získal jeho jméno také nový superpočítač.\n\nByl ateista.\n\n\nSciama byl zobrazen v řadě biografických projektů o svém nejslavnějším studentovi Stephenu Hawkingovi:\n\n\n"}
{"id": "1262206", "url": "https://cs.wikipedia.org/wiki?curid=1262206", "title": "Valentine Bargmann", "text": "Valentine Bargmann\n\nValentine \"Valja\" Bargmann (6. dubna 1908 – 20. července 1989) byl americký matematik a teoretický fyzik německého původu.\n\nNarodil se v Berlíně v Německu, kde rovněž mezi roky 1925 do roku 1933 studoval. Poté co se dostala k moci NSDAP se přestěhoval do Švýcarska, kde pokračoval ve studiu na Univerzitě v Curychu a kde získal doktorát pod vedením Gregora Wentzela.\n\nKdyž se dozvěděl, že jeho německý pas měl mít zrušenou platnost, emigroval do USA.\n\nPůsobil na Institutu pro pokročilá studia v Princetonu (1937-1946), kde pracoval jako asistent Alberta Einsteina, publikoval s ním a Peter Bergmannem klasickou pěti-dimenzionální Kaluzovu-Kleinovu teorii (1941). Od roku 1946 po zbytek aktivní kariéry vyučoval na Princetonské univerzitě.\n\nByl průkopníkem porozumění neredukovatelné unitární reprezentaci SL(R) a \nLorentzově grupě (1947). Dále formuloval s Eugenem Wignerem Bargmannovy-Wignerovy rovnice pro částice s náhodným spinem (1948). Práce je založena na výzkumu několika teoretiků, kteří byli průkopníky kvantové mechaniky.\n\nDále objevil Bargmannovy–Michelovy–Telegdiho rovnice (1959) popisující relativistickou precesi. Bargmannův limit maximálního počtu kvantově mechanicky vázaných potenciálních stavů (1952) a v rámci filozofické kariéry, holomorfní reprezentaci Segalova–Bargmannova prostoru (1961).\n\nBargmann byl v roce 1968 zvolen členem Americké akademie umění a věd. Roku 1978 získal Wignerovu medaili, spolu s ním ji získal i Wigner sám. V roce 1988 obdržel medaili Maxe Plancka od německé fyzikální společnosti.\n\nByl rovněž talentovaným pianistou.\n\nZemřel v Princetonu v roce 1989.\n\n"}
{"id": "1262207", "url": "https://cs.wikipedia.org/wiki?curid=1262207", "title": "David Deutsch", "text": "David Deutsch\n\nDavid Elieser Deutsch (* 18. května 1953), je britský fyzik izraelského původu působící na Oxfordské univerzitě. Pracuje jako hostující profesor na Oddělení atomové a laserové fyziky v Centru pro kvantové výpočty (CQC) v Clarendon Laboratory na Oxfordské univerzitě. Je průkopníkem na poli kvantové počítání, formuloval popis pro kvantový Turingův stroj, stejně jako určil algoritmus navržený tak, aby pracoval na kvantových počítačích. Je zastáncem mnohasvětové interpretace kvantové mechaniky.\n\nDeutsch se narodil v Haifě v Izraeli 18. května 1953 Oskarovi a Tikvě Deutschovým. Absolvoval William Ellis School v Londýně (pak dobrovolné pomocné gymnázium). Po dokončení středoškolského vzdělání se zapsal na univerzitu v Cambridgi, kde získal bakalářský a magisterský titul. Následně odešel na Oxfordskou univerzitu, kde získal doktorát z teoretické fyziky a napsal práci o kvantové teorii pole v zakřiveném časoprostoru.\n\nKrálovská společnost vydala v roce 2008 oznámení, že se Deutsch stal jejím členem. Společnost popsala Deutschovy příspěvky takto:David Deutsch položil základy kvantové výpočetní teorie, a následně provedl nebo se účastnil mnoha z nejdůležitějších pokroků v oboru, včetně objevu prvních kvantových algoritmů, teorie kvantových logických hradel a kvantové výpočetní sítě, prvního kvantového korekčního schématu. Nastavil program pro mezinárodní výzkumné úsilí v tomto novém interdisciplinárním oboru, pokroku v pochopení jeho filosofických důsledků (prostřednictvím variant mnohasvětové interpretace), a to srozumitelně široké veřejnosti, zejména ve své knize The Fabric of Reality.První průkopnickou práci o kvantových algoritmech publikoval roku 1985, o sedm let později ji rozšířil spolu s Richardem Jozsou, když postulovali Deutschův–Jozsův algoritmus, jeden z prvních příkladů kvantového algoritmu, který je exponenciálně rychlejší, než jakýkoli možný deterministický klasický algoritmus.\n\nPozději se snažil zobecnit kvantovou výpočetní teorii tak, aby se netýkala jen výpočtů, ale všech fyzikálních procesů.\n\nSpolu s Chiarou Marlettovou, publikoval v prosinci 2014 práci s názvem \"Constructor theory of information\", kde předkládají myšlenku, že informace mohou být vyjádřeny pouze zhlediska toho, které transformace fyzikálních systémů jsou možné a které nemožné.\n\nZískal Diracovu cenu v roce 1998. and the Edge of Computation Science Prize in 2005.>\n\nVe své knize z roku 1997 \"The Fabric of Reality\", Deutsch popisuje podrobnosti jeho vlastní \"teorie všeho.\" Zaměřuje se nikoli na fyziku částic, ale spíše na vzájemnou podporu mezi multiversy, výpočetními, epistemologickými a evolučními principy. Jeho teorie všeho je poněkud emergentistická, nikoli reduktivní.\n\nJeho teorie má \"čtyři prameny\":\n\nDeutschova druhá kniha, \"The Beginning of Infinity: Explanations that Transform the World\", byla zveřejněna 31. března 2011. V této knize Deutsch pohlíží na osvícenství 18. století jako na začátek potenciálně nekonečné posloupnosti cílevědomého vytváření znalostí. Zkoumá povahu memů a jak a proč se vyvinula tvořivost u člověka.\n\nDeutsch je ateista. Je také zakládajícím členem rodičovské a vzdělávací metody, známé jako Taking Children Seriously.\n\n"}
{"id": "1262208", "url": "https://cs.wikipedia.org/wiki?curid=1262208", "title": "Robert Aitken", "text": "Robert Aitken\n\nRobert Grant Aitken (31. prosince 1864 – 29. října 1951) byl americký astronom.\n\nNarodil se v Jacksonu, absolvoval Williams College v Massachusetts, kde v roce 1887 získal bakalářský titul. V letech 1887-1891 pracoval jako instruktor matematiky v Livermore, poté získal magisterský titul opět na Williams College. Stal se profesorem matematiky na College of the Pacific. V roce 1895 získal pozici asistenta astronoma na Lickově observatoři v Kalifornii.\n\nZačal systematicky studovat dvojité hvězdy, měřit jejich polohy a počítat jejich vzájemné oběžné dráhy. Od roku 1899, ve spolupráci s W. J. Husseyem, metodicky tvořil velký katalog těchto hvězd. Probíhající práce byla zveřejněna v bulletinu Lickovy observatoře. V roce 1905 Hussey odešel a Aitken zůstal na průzkum sám. Do roku 1915 objevil zhruba 3100 nových dvojhvězd a dalších 1300 objevil Hussey. Výsledky byly zveřejněny v roce 1932 pod názvem \"New General Catalogue of Double Stars Within 120° of the North Pole\", s orbitálními informacemi, které umožňují astronomům získat údaje o velkém množství hvězd. Za tuto práci v katalogizaci binárních hvězd, byl oceněn prestižní medailí Catheriny Bruceové v roce 1926.\n\nBěhem své kariéry měřil Aitken polohy a vypočtené dráhy komet a přirozených satelitů planet. V roce 1908 se zúčastnil expedice za zatměním Slunce na Flint Island v centrální části Tichého oceánu. Jeho práce \"Binary Stars\" byla zveřejněna v roce 1918, druhé vydání bylo publikováno v roce 1935. V roce 1894 se stal členem Pacifické astronomické společnosti, v letech 1899 a 1915 byl jejím prezidentem. Od roku 1898 do roku 1942 byl Aitken redaktorem Publications of the Astronomical Society of the Pacific. V roce 1932 přednášel pro Královskou astronomickou společnost, jejímž byl přidruženým členem. Od roku 1918 do roku 1928 byl předsedou výboru dvojhvězd v rámci Mezinárodní astronomické unie.\n\nAitken byl částečně hluchý a používal naslouchátko. Oženil se s Jessie Thomasovou, s níž měl tři syny a dceru. Jessie zemřela v roce 1943. Jeho vnuk Robert Baker Aitken, byl široce známý Zen - Buddhistický učitel a autor. Jeho vnučka Marjorie J. Voldová byla známou chemičkou specializující se na koloidy.\n\n\n\n"}
{"id": "1262209", "url": "https://cs.wikipedia.org/wiki?curid=1262209", "title": "Mistrovství Evropy v zápasu ve volném stylu 2009", "text": "Mistrovství Evropy v zápasu ve volném stylu 2009\n\nMistrovství Evropy v zápasu ve volném stylu 2009 se konalo ve Vilniusu, Litva. Akce se konala od 31. března do 5. dubna 2009.\n"}
{"id": "1262210", "url": "https://cs.wikipedia.org/wiki?curid=1262210", "title": "Mistrovství Evropy v zápasu řecko-římském 2009", "text": "Mistrovství Evropy v zápasu řecko-římském 2009\n\nMistrovství Evropy v zápasu řecko-římském 2009 se konalo ve Vilniusu, Litva. Akce se konala od 31. března do 5. dubna 2009.\n"}
{"id": "1262213", "url": "https://cs.wikipedia.org/wiki?curid=1262213", "title": "Karlovo", "text": "Karlovo\n\nKarlovo ( \"Карлово\") je město ve středním Bulharsku, v \"Karlovské kotlině\", jedné ze Zabalkánských kotlin. Žije tu přes 20 tisíc obyvatel.\n\nJedná se o správní středisko stejnojmenné obštiny v Plovdivské oblasti.\n\nMěsto vzniklo ze vsi Sušica, kterou sultán Bajezid II. okolo roku 1485 daroval bejovi Karlı Alimu. Ali bej v roce 1496 převedl správu vsi na vakf. Během 16. století se dědina rozrostla v město a to se na jeho konci již nazývalo Karlızâde. V období komunistické nadvlády se nakrátko (1953 – 1962) jmenovalo Levskigrad (\"Левскиград\").\n\nVe městě žije 21 844 stálých obyvatel a je zde trvale hlášeno 26 884 obyvatel. Podle sčítáni 1. února 2011 bylo národnostní složení následující:\n"}
{"id": "1262214", "url": "https://cs.wikipedia.org/wiki?curid=1262214", "title": "Mistrovství Evropy v zápasu ve volném stylu 2010", "text": "Mistrovství Evropy v zápasu ve volném stylu 2010\n\nMistrovství Evropy v zápasu ve volném stylu 2010 se konalo ve Baku, Ázerbájdžánu. Akce se konala od 13. dubna do 18. dubna 2010.\n"}
{"id": "1262216", "url": "https://cs.wikipedia.org/wiki?curid=1262216", "title": "Mistrovství Evropy v zápasu řecko-římském 2010", "text": "Mistrovství Evropy v zápasu řecko-římském 2010\n\nMistrovství Evropy v zápasu řecko-římském 2010 se konalo ve Baku, Ázerbájdžánu. Akce se konala od 13. dubna do 18. dubna 2010.\n"}
{"id": "1262217", "url": "https://cs.wikipedia.org/wiki?curid=1262217", "title": "Mistrovství Evropy v zápasu ve volném stylu 2011", "text": "Mistrovství Evropy v zápasu ve volném stylu 2011\n\nMistrovství Evropy v zápasu ve volném stylu 2011 se konalo v Dortmundu, Německo. Akce se konala od 29. března do 3. dubna 2011.\n"}
{"id": "1262219", "url": "https://cs.wikipedia.org/wiki?curid=1262219", "title": "Sopot (Bulharsko)", "text": "Sopot (Bulharsko)\n\nSopot ( \"Сопот\") je město ve středním Bulharsku, v \"Karlovské kotlině\", jedné ze Zabalkánských kotlin. Žije tu přes 8 tisíc obyvatel.\n\nJedná se o správní středisko stejnojmenné obštiny v Plovdivské oblasti.\n\nJde o jedno z nejstarších trvale osídlených míst v Bulharsku, a to zhruba po 3 tisíciletí. Podle Konstantina Jirečka pochází jméno ze staroslověnského slova „sopotъ“ značícího potok nebo vodní kanál. Proto bývá město spojováno s pevností Potuka, která je zmíněna v životopisu svatého \"Michala Voina\" z 10. století. Ze 14. století je doložen název Akçe Klisa. Trvalý spor s Karlovem o hranici na významné obchodní cestě byl rozhodnut v roce 1633, nicméně dominance Karlova v oblasti nastala až na přelomu 18. a 19. století, kdy byl Sopot opakovaně popleněn kardžalijskými nájezdníky. V období komunistické nadvlády se nakrátko (1950 – 1965) jmenovalo Vazovgrad (\"Вазовград\").\n\nVe městě žije 8 084 stálých obyvatel a je zde trvale hlášeno 9 847 obyvatel. Podle sčítáni 1. února 2011 bylo národnostní složení následující:\n"}
{"id": "1262220", "url": "https://cs.wikipedia.org/wiki?curid=1262220", "title": "Mistrovství Evropy v zápasu řecko-římském 2011", "text": "Mistrovství Evropy v zápasu řecko-římském 2011\n\nMistrovství Evropy v zápasu řecko-římském 2011 se konalo v Dortmundu, Německo. Akce se konala od 29. března do 3. dubna 2011.\n"}
{"id": "1262221", "url": "https://cs.wikipedia.org/wiki?curid=1262221", "title": "Milich Pražský", "text": "Milich Pražský\n\nMilich Pražský ( \"Müelich\" či \"Müllich von Prag\", (* kolem roku 1285 zřejmě v Praze – kolem roku 1350 tamtéž) byl český minesengr.\n\nO životě Milicha Pražského není mnoho známo. Zachovaly se pouze jeho čtyři básně, dvě z nich i s melodií. Zřejmě byl také autorem většího počtu písní, které se těšily velké oblibě, žádná z nich se však nedochovala.\n\n"}
{"id": "1262222", "url": "https://cs.wikipedia.org/wiki?curid=1262222", "title": "Alejsk", "text": "Alejsk\n\nAlejsk () je město v Altajském kraji v Ruské federaci. Při sčítání lidu v roce 2010 měl bezmála třicet tisíc obyvatel.\n\nAlejsk leží ve stepích severního předhůří Altaje na levém břehu Aleje, levého přítoku Obu. Od Barnaulu, správního střediska kraje, je vzdálen přibližně 125 kilometrů jihozápadně.\n\nOd roku 1926 zde bylo sídlo městského typu. Městem je Alejsk od roku 1939.\n\nZápadně od města leží Alejská vojenská základna spadající pod Střední vojenský okruh. Dříve plnila funkci letecké základny (MiG-23) a raketové základny (R-36M). Raketová sila byla zrušena mezi lety 2000 až 2002 v rámci dohody START I.\n"}
{"id": "1262227", "url": "https://cs.wikipedia.org/wiki?curid=1262227", "title": "Volby prezidenta Východního Timoru 2017", "text": "Volby prezidenta Východního Timoru 2017\n\nVolby prezidenta Východního Timoru v roce 2017 se budou konat u příležitosti uplynutí pětiletého mandátu dosavadního prezidenta Taur Matan Ruaka, který se rozhodl znovu nekandidovat. První kolo voleb proběhne 20. března, případné druhé kolo pak 20. dubna. Prezident Východního Timoru je volen v přímých volbách dvoukolovým volebním systémem.\n\nKandidát mohou předložit své kandidatury příslušným úřadům do 18. února 2017, do několika dnů pak budou kandidáti oficiálně oznámeni.\n\nVláda v roce 2016 poupravila znění volebního zákona ve dvou význačných bodech.\n\nPrvní výraznou úpravou je, že lidé trvale nežijící na Východním Timoru získali volební právo, přičemž podléhají komplikované registraci, významná komunita krajanů ve Velké Británii a v Irsku je totiž povinna se registrovat až na lisabonské ambasádě. V Austrálii se pak předpokládá až 20 tisíc voličů, kde se voliči mohou registrovat hned na několika místech. V samotném Východním Timoru bude mít ke dni voleb hlasovací právo přes 700 tisíc osob.\n\nDalší podstatnou změnou je úprava o aktivním volebním právu, která dovoluje účastnit se voleb osobám již od šestnácti let věku.\n"}
{"id": "1262228", "url": "https://cs.wikipedia.org/wiki?curid=1262228", "title": "Mezinárodní sankce v průběhu ukrajinské krize", "text": "Mezinárodní sankce v průběhu ukrajinské krize\n\nŘada států Západního světa na Rusko uvalilo embargo na ruské zboží, firmy a jednotlivce, poté co se v únoru 2014 Rusko zapojilo do ukrajinské krize, v rámci které po krymském referendu anektovalo poloostrov Krym a podpořilo separatisty ve válce na východě Ukrajiny. Sankce byly schválené kolektivně EU a některými dalšími státy v Evropě, USA, Kanadou, Austrálií a Japonskem.\n\nRusko reagovalo sankcemi také proti řadě zemí, včetně úplného zákazu dovozu potravin z EU, Norska, USA, Kanady a Austrálie. Sankce přispěly ke zhroucení ruského rublu a k ruské finanční krizi. Dále způsobily hospodářské škody řadě zemí EU s celkovými ztrátami odhadujícími se k červnu 2015 na 100 miliard €. \n\nZástupci těchto zemí podmiňují zrušení sankcí proti Rusku teprve poté, co bude Moskva plnit Druhou minskou dohodu.\n\nDne 20. listopadu ukrajinská vláda pozastavila přípravy pro asociační dohodu s Evropskou unií, což následující den vedlo k sérii protestů neboli tzv. Euromajdanu. Tyto protesty pokračovaly kontinuálně několik měsíců v menším či větším měřítku. Jejich cílem bylo odstoupení tehdejšího prezidenta Viktora Janukovyče a následné předčasné prezidentské volby, spuštění asociačních dohod a osvobození bývalé ukrajinské premiérky Julie Tymošenkové. V lednu došlo k silné eskalaci střetů mezi protestanty a pořádkovými silami. Protesty se začaly dotýkat politického dění. Dne 22. února 2014 byl Viktor Janukovyč odvolán ukrajinským parlamentem a následně uprchl do Ruska. Nicméně lidé především na východní a jižní Ukrajině, z tradiční základny Janukovyče a jeho Strany regionů, neschvalovali revoluci a začali protestovat ve prospěch užších vazeb s Ruskem.\n\nRusko považovalo převrat za fašistický a své menšiny na Ukrajině chtělo uchránit před ukrajinským nacionalismem. Poukazovalo především na podíl krajně pravicové strany Pravý sektor na Euromajdanu, na fakt, že v nově dosazené vládě měla 30 mandátů krajně pravicová nacionalistická strana Svoboda a to, že bojů na východní Ukrajině se účastnil i Batalion Azov, který je složený z nacionalistů a neonacistů.\n\nBěhem 90. let se Krymský parlament snažil vydobýt si na Ukrajině nezávislost, k tomu však nedošlo, Krymu byla jen přiznána jistá míra autonomie v rámci Ukrajiny. Různé demonstrace se konaly na Krymu ve prospěch opuštění Ukrajiny a připojení k Rusku. Dne 27. února 2014 obsadili neoznačení vojáci, některými médii označovaní jako „zelení mužíčci“, budovu krymského parlamentu. Ruský parlament poté schválil vojenský zásah na krymském poloostrově. Krymský parlament následně na Krymu vyhlásil referendum o připojení poloostrova k Ruské federaci. V referendu hlasovalo 96% zúčastněných pro připojení k Rusku. Ukrajinská vláda, Evropská unie ani Spojené státy výsledek referenda neuznaly. \n\nAnexe Krymu posílila separatistické tendence i na východě Ukrajiny, které propukly v boje spojené s vyhlašením autonomních republik Doněcké lidové republiky a Luhanské lidové republiky, stav se zde dá označit za tzv. „zamrzlý konflikt“.\n\nEkonomické sankce jsou velmi často považovány za nástroj, který má roli donucovacího prostředku v mezinárodních konfliktech. Na druhou stranu, je všeobecně známo, že v historii nebyly sankce příliš úspěšné, zvláště pak ty, které měly změnit zahraniční politiku daného státu. Například sankce proti Íránu, které měly změnit politický režim, nebyly úspěšné a podle dosavadních analýz je velmi nepravděpodobné, že by Rusko na základě těchto sankcí změnilo svoji zahraniční politiku. V minulosti byly sankce spíše ekonomického charakteru (Kuba, Írán…). V případě Ruska bývají tyto sankce nazývány jako „chytré“. Jde o kombinaci diplomatických, ekonomických a finančních sankcí.\n\nEkonomické sankce proti Rusku se dají rozdělit do tří kategorií. Zaprvé byla zakázána a přerušena dodávka zbraní a jiných materiálů, které by mohly sloužit k vojenským účelům. Zadruhé byl uvalen zákaz na dodávaní zboží, které slouží k produkci a těžení oleje a podzemních vod, a za třetí byly uvaleny finanční sankce, které postihly důležité ruské společnosti podnikající v oblasti průmyslu a energie.\n\nZavedené sankce mají Rusko nikoliv zruinovat, nýbrž dramaticky zkomplikovat jeho další vojenský postup a změnit tak jeho zahraniční politiku. Evropské státy si nemohly dovolit uvalit moc vysoké sankce, jelikož valná většina z nich je závislá na ruském plynu, jehož přerušení by mělo katastrofální následky. Navíc i samotná ekonomika EU nebyla na začátku roku 2014 příliš stabilní, aby mohla efektivně čelit případné ruské odezvě.\n\nVztahy mezi EU a Ruskem na bázi písemných dohod započala dohoda o partnerství a spolupráci v roce 1994. Tato dohoda se především týkala ekonomických vztahů, mezinárodního obchodu a investic. Byla však často kritizována za svou nevyrovnanost mezi oběma aktéry. O devět let později na Petrohradské konferenci přišla dohoda o společném ekonomickém prostoru (Common Economic Space-CES), který umožňoval flexibilní a svobodnější obchod mezi Ruskou federací a EU. V roce 2008 se tyto vztahy prohloubily na summitu v Chanty-Mansijsku. Tato konference zajistila partnerství i na poli bezpečnosti, výzkumu, vzdělání i výroby energie.\n\n17. března 2014 uložila EU první zákaz cestování a zmrazení majetku vybraným osobám. V červenci 2014 uložila EU ekonomické sankce. V březnu 2015 Evropská rada spojila jejich trvání s úplným plněním Minských dohod.\n\nZákaz udělování víz se vztahuje na 149 osob, přičemž 37 osob podléhá zmrazení jejich majetku v EU. Státní příslušníci a podniky z EU již nemohou kupovat nebo prodávat dluhopisy největších ruských bank či energetických a obranných společností s dobou splatnosti delší než 30 dní. Embargo na dovoz a vývoz zbraní z Ruska. Zákaz dodání služeb nezbytných pro projekty hlubinného vrtání, těžby dřeva a výroby specializovaných plovoucích plavidel. \n\nOmezení týkající se Krymu a Sevastopolu nařizují: zákaz dovozu zboží z těchto destinací, zákaz investic, zákaz poskytování služeb v oblasti cestovního ruchu, výletní lodě z EU nesmí dokovat v krymských přístavech, zákaz prodeje zboží a technologie pro dopravu, telekomunikace, energetiku a průzkumu ropy, zemního plynu a nerostných surovin. Nesmí také být poskytnuta technická pomoc, zprostředkovatelské, stavební či inženýrské služby související s infrastrukturou. Tyto sankce se postupně rozšiřují a zapojují se do nich i státy mimo Evropskou unii, včetně Spojených států, Kanady, Austrálie atd.\n\nNicméně za zhoršením vzájemných vztahů mezi západem a východem nebyla pouze anexe Krymu. Celá krize začala o několik let dříve, a to v roce 2013, kdy Ukrajina zahájila vyjednávací řízení pro vstup do EU. Další příčinou zhoršení vzájemných vztahů je projekt „Východní partnerství“, iniciovaný Evropskou unií, jehož cílem je těsnější spolupráce Unie se šesti státy východní Evropy a Kavkazu (Bělorusko, Ukrajina, Moldavsko, Gruzie, Arménie, Ázerbájdžán).\n\nSpojené státy zakázaly cestování na jejich území těm, kteří iniciovali ohrožení bezpečnosti Ukrajiny. Následně EU spustila cestovní opatření týkající se Ruska a zároveň zmrazila aktiva 21 lidem, kteří jsou zodpovědní za krizi na Ukrajině. USA následně rozšířily sankce na vedoucí pracovníky kolem prezidenta Putina a velkých ruských korporací. Sankce různými způsoby spustily i země mimo EU (Japonsko, Austrálie atd.). EU a USA postupně rozšiřují seznamy společností, kterých se budou sankce týkat. Zároveň rozšiřují seznam lidí jejichž účty jsou postupně zmraženy. OSN v této situaci podpořila územní celistvost Ukrajiny a výsledek proběhlého referenda o připojení Krymu k Rusku neuznala. Rusko zůstalo platným členem OSN a zůstala mu i výsada práva veta. Jednalo se tedy spíše o symbolické vyjádření nesouhlasu s anexí Krymu.\n\nRusko reaguje na sankce zamezením přístupu na své území několika vysokým západním představitelům, jež sankce proti němu podpořili. Dále zamezuje dovozu potravinářských produktů, čímž Evropská unie ztratila podstatnou část svých příjmů. Dekret se týká omezení či zákazu dovozu ovoce, zeleniny, mléčných výrobků, ryb, hovězího, drůbežího a vepřového masa z EU, Norska, USA, Kanady a Austrálie do Ruska. Týká se také některých ukrajinských piv, všech vín, tvrdého alkoholu a sladkostí.\n\nPolsko bylo ruskými sankcemi nejvíce přímo poškozenou zemí V4, a to kvůli zhroucení trhu a pádu cen jablek, hub, rajčat a sýrů. Polsko bylo po Litvě druhou nejvíce přímo poškozenou zemí a Maďarsko nejvíce zasáhla produkce vepřového a drůbežího masa. Polsko tak ztratilo pozici největšího světového vývozce jablek, způsobený přetlak na trhu s tímto ovocem by mohl znamenat ztrátu pro Česko mezi 400 až 700 miliony korun. České zemědělství přijde o pět až deset miliard.\n\nV důsledku velkého propadnutí cen ropy a oleje s kombinací se sankcemi, si prošla ruská ekonomika v roce 2015 silnou recesí a celkový hrubý domácí produkt poklesl o 1,5 % oproti období před krizí, na rozdíl od EU, která ztratila pouze 0,25 %, což představuje zhruba 100 miliard euro. Celkově klesl vzájemný obchod o více než 36 %, což znamená výrazné ztráty jak pro Rusko, tak pro EU, nicméně ekonomika Evropské unie stále roste a posiluje ve všech směrech. Oproti tomu Rusko zaznamenalo i výrazný úpadek přímých zahraničních investic. Přiliv zahraničních investic v roce 2015 byl o 92 % menší, než v roce 2014. \n\nVýrazně ovlivnit ruskou ekonomiku by mohl i zákaz dovozu potravinářských produktů do Ruska. Zahraniční firmy operující na území Ruska, přicházejí o své zisky, což výrazně snižuje jejich aktivitu v této zemi. Je velmi složité určit, zdali sankce vůči Rusku byly účinné, protože skutečnost se může projevit až za několik let. Již teď se dá konstatovat, že významně ovlivnily současnou polarizaci velmocí. Tyto všechny faktory způsobily propad ruské ekonomiky v roce 2015 o 3,7 %. Světová Banka zaznamenala v roce 2016 pokles ruského HDP o 0,6 % a počítá s mírným růstem o 1,5 % v roce 2017. \n\nPodle ekonoma NATO, Edwarda Hunter Christieho, zavedené sankce na Rusko s kombinací možnosti uvalení dalších sankcí mají positivní efekt a limitují tak ruskou agresi na Ukrajině. Co se strategického úhlu pohledu týče, tak sankce zatím nevedly k úplnému stáhnutí ruských vojenských sil či ke změně postoje jeho zahraniční politiky. Podle něj by naopak mírnější sankce pravděpodobně vedly k větší ruské agresi a výraznějšímu postupu ruských vojáku dále do vnitra Ukrajiny.\n\nJak EU, tak USA se snaží vyřešit tuto krizi spíše diplomatickým způsobem. Podle Christieho dosavadní ekonomické sankce nejsou pro ruskou ekonomiku příliš zdrcující, nicméně jsou vysoké natolik, že mnohonásobně zvyšují veškeré vojenské náklady a komplikují údajný další postup a teritoriální zisk v oblasti východní Ukrajiny. Proces sankcí je často kritizován i určitou skupinou evropských států, například Itálií, Řeckem, některými německými spolkovými státy, Maďarskem, Francií, Kyprem a Slovenskem. Proti sankcím se vymezil i český prezident Miloš Zeman, slovenský premiér Robert Fico, maďarský premiér Viktor Orbán, řecký premiér Alexis Tsipras, bulharský premiér Bojko Borisov a italský premiér Paolo Gentiloni.\n\nV červnu 2017 kritizovala německá kancléřka Angela Merkelová nové americké sankce proti Rusku, které připravil Kongres USA a které mají postihnout i evropské firmy spolupracující na rozšíření plynovodu Nord Stream, který již přivádí zemní plyn z Ruska do Německa po dně Baltského moře. Německo pohrozilo Spojeným státům odvetou, pokud sankce poškodí německé firmy. K německé kritice nových amerických sankcí se připojili i rakouský kancléř Christian Kern a předseda Evropské komise Jean-Claude Juncker. Své výhrady proti novým sankcím vyjádřila i Francie.\n"}
{"id": "1262231", "url": "https://cs.wikipedia.org/wiki?curid=1262231", "title": "Toeplitzova matice", "text": "Toeplitzova matice\n\nToeplitzova matice, pojmenovaná po německém matematikovi Ottu Toeplitzovi, je pojem z oboru lineární algebry, který označuje zvláštní druh matic, jež jsou konstantní v rámci všech diagonál vedoucích ve směru shora zleva doprava dolů (matice s konstantními diagonálami shora zprava doleva dolů se nazývají Hankelovy). Například Toeplitzova čtvercová matice stupně 5 má tedy obecně podobu\n\nobecnější podoba Toeplitzovy čtvercové matice je\n\nTento vztah lze také vyjádřit rovností \n\nDíky speciálnímu tvaru těchto matic existují poměrně efektivní algoritmy s nimi pracující. Například Levinsonova rekurze umožňuje vyřešení příslušné (i nehomogenní) soustavy lineárních rovnic v čase formula_5. Její varianta také umožňuje najít determinant Toeplitzovy matice v čase formula_6.\n"}
{"id": "1262232", "url": "https://cs.wikipedia.org/wiki?curid=1262232", "title": "StarDict", "text": "StarDict\n\nStarDict je multiplatformní a svobodný počítačový slovník.\n\nBěží na platformách Linux, Microsoft Windows, FreeBSD, Solaris a Maemo a programy podporující jeho datový formát existují také pro iPhone, iPad, Windows Phone, Nintendo DS a MeeGo. Slovníkové soubory je možné vytvořit konverzí formátu DICT.\n\nProgram je napsaný v C++ s pomocí knihovny GTK2 a uvolněný pod licencí GNU GPL.\n\n"}
{"id": "1262235", "url": "https://cs.wikipedia.org/wiki?curid=1262235", "title": "Výkonné nařízení", "text": "Výkonné nařízení\n\nVýkonné nařízení (angl. \"Executive order\") je forma nařízení vydávaného prezidentem Spojených států amerických s cílem upravit postup federálních agentur nebo federálních úředníků zejména v bezodkladných otázkách.\n\nVýkonné nařízení nabývá účinnosti okamžikem podpisu prezidentem a nevyžaduje schválení Kongresem. Výkonné nařízení nicméně musí vždy najít podporu v Ústavě, přímo v článku upravujícím výkonnou moc, nebo v zákonném zmocnění uděleném Kongresem. Kongres může přijmout zákon, který výkonné zmocnění zrušuje nebo mění, tento postup však, jako standardní legistlativní proces, podléhá schválení (a možnosti veta) prezidentem.\n\nStejně jako všechny předpisy vládních organizací, podléhají výkonná nařízení soudnímu přezkumu a mohou být Nejvyšším soudem prohlášeny za neplatná, jestliže nenachází oporu v zákonech nebo jsou v rozporu s Ústavou.\n\nÚstava Spojených států amerických neobsahuje výslovné zmocnění k vydávání výkonných nařízení. Článek II oddíl 1 Ústavy svěřuje výkonnou moc přímo do rukou prezidenta. Oddíl 3 pak stanovuje další pravomoci a povinnosti prezidenta, mimo jiné „dohlížet na to, aby byly zákony svědomitě naplňovány“. Neplnění těchto povinností vystavuje prezidenta riziku odvolání (impeachmentu).\n\nVětšina výkonných rozhodnutí zdůvodňuje svoji legitimitu právě výše uvedeným článkem jako součást pravomoci prezidenta, neboť jejich účelem je nasměrovat orgány federální výkonné moci ke správnému naplnění zákonů nebo při jejich neplnění čelit odvolání z funkce.\n\nV roce 1935 zrušil Nejvyšší soud pět výkonných nařízení prezidenta Franklina Roosevelta (nařízení číslo 6199, 6204, 6256, 6284, 6855).\n\nVýkonné nařízení 12954, vydané prezidentem Billem Clintonem v roce 1995, se pokusilo zabránit federální vládě uzavírat smlouvy s organizacemi, které měly na výplatní listině stávkokazy; federální odvolací soud následně rozhodl, že výkonné nařízení bylo v rozporu se Zákonem o národních pracovních vztazích, a jeho platnost zrušil. Výkonné nařízení 13155 prezidenta Clintona bylo také zrušeno. Toto výkonné nařízení ukládalo, aby federální dávky a služby byly poskytovány i v cizích jazycích. Toto výkonné nařízení bylo zrušeno 24. dubna 2001 Nejvyšším soudem v rámci soudního sporu \"Alexander v. Sandoval (99-1908) 532 US 275\".\n\nKongres má pravomoc zvrátit výkonné nařízení vydáním zákona, který nařízení zruší. Kongres může také odmítnout poskytnout finanční prostředky potřebné k provádění některých opatření výkonného nařízení. Prezident si zachovává pravomoc vetovat rozhodnutí Kongresu, nicméně Kongres může přehlasovat veto dvoutřetinovou většinou a výkonné nařízení s konečnou platností zrušit.\n\nDne 30. července 2014 Republikány vedená Sněmovna reprezentantů schválila usnesení zmocňující předsedu Sněmovny Johna Boehnera žalovat prezidenta Baracka Obamu s tvrzením, že byla překročena jeho výkonná pravomoc, když změnil klíčová ustanovení Zákona o cenově dostupné péči („Obamacare“) a tím, jak Republikáni tvrdili, došlo k „nepřiměřenému prosazování zákona o zdravotní péči“. Žaloba byla podána u okresního soudu USA pro District of Columbia 21. listopadu 2014.\n\nČást výkonného nařízení „Ochrana národa před zahraničními teroristy vstupujícími do Spojených států“ (nařízení č. 13769), který zakázal vstup do Spojených států občanům sedmi zemí s muslimskou většinou, a to včetně osob s trvalým pobytem, ​​byla dne 28. ledna 2017 napadena u federálního soudu v případu \"Darweesh v. Trump\".\n"}
{"id": "1262241", "url": "https://cs.wikipedia.org/wiki?curid=1262241", "title": "Choustníkovo Hradiště (hrad)", "text": "Choustníkovo Hradiště (hrad)\n\nChoustníkovo Hradiště je zřícenina hradu přestavěného na klášter nad stejnojmennou vesnicí u Dvora Králové nad Labem v okrese Trutnov. Hrad vznikl na počátku čtrnáctého století. Během třicetileté války byl pobořen, ale ve druhé polovině sedmnáctého století ho nechali Šporkové opravit a později v něm zřídili ženský klášter. Po roce 1739 se změnil ve zříceninu. Od roku 1964 je chráněn jako kulturní památka.\n\nPrvní písemná zmínka o hradu pochází z roku 1316, kdy král Jan Lucemburský zastavil město Dvůr Králové s okolím Půtovi z Turgova. Jako další majitelé jsou až roku 1382 zmiňováni bratři Václav a Jan Krušinové z Lichtenburka. Ti ho prodali Heřmanovi z Choustníka, který nechal hrad rozšířit, a jeho potomkům patřil do roku 1410, kdy jejich rod vymřel. Během patnáctého a šestnáctého století se majitelé hradu často střídali. V letech 1636–1651 patřil dánskému hraběti Františkovi z Ulfelda. Roku 1645 hrad dobylo a pobořilo švédské vojsko pod velením generála Torstensona. František z Ulfelda přešel na stranu Švédů, a proto se majitelem stal Františkův bratr Korfic z Ulfelda. Po něm se vystřídalo několik dalších majitelů, až poškozený hrad koupil hrabě Jan Špork a po roce 1664 ho nechal opravit.\n\nDědicem se stal Janův syn František Antonín Špork, který hrad po roce 1705 přestavěl na ženský klášter celestýnek řehole svatého Augustina. Abatyší se stala Šporkova dcera Marie Eleonora Františka Šporková a po její smrti v roce 1717 hraběnka z Rutlandu. Jeptišky zůstaly do roku 1739, kdy se přestěhovaly do nového kláštera v pražské Jindřišské ulici. Hrad potom krátce sloužil k hospodářským účelům, ale jako zdroj stavebního materiálu se rychle změnil ve zříceninu.\n\nTrojdílný hrad byl postaven na ostrožně chráněné na přístupné východní straně příkopem. Za ním se nacházelo protáhlé obdélné předhradí, které plnilo zejména obranou funkci. Druhé předhradí mělo také obdélný půdorys. Chránil ho další příkop a na jižní straně také val, který vybíhal z jihozápadního rohu prvního předhradí. Po obou stranách této části stávaly budovy nejasného stáří. Za třetím příkopem se nacházelo hradní jádro, které typologicky patří mezi bergfritového typu. Z jeho zástavby se dochovaly především terénní relikty. V západním cípu se nacházel palác s dochovaným valeně zaklenutým sklepem, zatímco v severovýchodním nároží stával bergfrit. Další budovy bývaly podél obvodové hradby.\n\nZbytky hradu jsou volně přístupné. Nevede k nim žádná turisticky značená trasa, ale vesnicí prochází cyklotrasy č. 4087 a 4097.\n\n\n"}
{"id": "1262244", "url": "https://cs.wikipedia.org/wiki?curid=1262244", "title": "Mistrovství Evropy v zápasu řecko-římském 2001 – seznam účastníků", "text": "Mistrovství Evropy v zápasu řecko-římském 2001 – seznam účastníků\n\nSeznam účastníků na mistrovství Evropy v zápasu řecko-římském za rok 2001.\n"}
{"id": "1262245", "url": "https://cs.wikipedia.org/wiki?curid=1262245", "title": "Csáky", "text": "Csáky\n\nPříjmení Csáky nosí více významných osobností:\n\n"}
{"id": "1262246", "url": "https://cs.wikipedia.org/wiki?curid=1262246", "title": "Jansson", "text": "Jansson\n\nPříjmení Jansson, Janssonová nebo Janson nosí více významných osobností:\n\n"}
{"id": "1262249", "url": "https://cs.wikipedia.org/wiki?curid=1262249", "title": "Třebušín (zámek)", "text": "Třebušín (zámek)\n\nTřebušín je zámek ve stejnojmenné obci v okrese Litoměřice. Postaven byl jako renesanční tvrz ve druhé polovině šestnáctého století, ale dochovaná podoba je výsledkem barokní přestavby z doby okolo roku 1710 a mladších úprav. Od roku 1964 je chráněn jako kulturní památka. Ve druhé polovině dvacátého století v zámku bývala škola a později hotel.\n\nPrvní panské sídlo doložené archeologickém výzkumem na zahradě domu (dříve čp. 64) nedaleko kostela svatého Mikuláše stálo už na přelomu dvanáctého a třináctého století. Pravděpodobně se k němu váže zmínka z roku 1169, kdy se zde uvádí Bleh z Třebušína. Tvrz či dvorec zanikly nejspíše během husitských válek.\n\nVe druhé polovině šestnáctého století si ve vesnici nechal postavit Oldřich nebo Tristan Hostakovský dvoukřídlou renesanční tvrz, na které roku 1600 sídlil Jaroslav Osterský Kaplíř ze Sulevic. Spolu s vrbičanským panstvím ji zdědil syn Smil, kterému byly v roce 1623 zkonfiskovány za účast na stavovském povstání, a novým majitelem se ještě téhož roku stal apelační rada Pavel Vencelius z Bochova. Jeho dcera se provdala za Františka Karla Kressla z Kvaltenberka, který byl v roce 1693 povýšen do rytířského stavu. Okolo roku 1710 byla zahájena přestavba staré tvrze na barokní zámek podle projektu, jehož autorem byl nejspíše stavitel Octavio Broggio.\n\nPoslední mužský člen rodu, František Karel Kressl, povýšený roku 1760 do panského stavu byl prvním ředitelem právnické fakulty v Praze. I když v Třebušíně pobýval jen zřídka, jako podporovatel první generace obrozenců a patriot, přikoupil k třebušínskému panství vrch Kalich se zříceninou stejnojmenného hradu založeného Janem Žižkou. Po smrti Františkovy manželky rodinný majetek zdědil synovec František Karel Puteani. Puteaniho manželka Antonie nechala po manželově smrti přistavět východní křídlo. Jejím potomkům zámek patřil až do roku 1906, kdy ho i hospodářským dvorem koupil Josef Haneschk. Posledním soukromým majitelem se stal roku 1913 lesník Oto J. J. Männel. Po roce 1945 v zámku vznikla škola, která v něm fungovala až do roku 1991. Později byl zámek upraven na hotel.\n\nStarší zámecké křídlo na severní straně má obdélný půdorys. V přízemních místnostech se dochovaly křížové klenby s hřebínky. Obytné místnosti v patře byly zdobené nástěnnými malbami krajinných vedut a štuky. Autorem štuků byl Tommaso Soldati. V zámku bývala kaple. Východní křídlo bez větší architektonické hodnoty bylo postaveno roku 1860. Středem východního křídla vede průjezd do dvora, kde se pod omítkou severního křídla dochoval barokní portál s uchy a kapkami.\n\n\n"}
{"id": "1262252", "url": "https://cs.wikipedia.org/wiki?curid=1262252", "title": "Eugen Meindl", "text": "Eugen Meindl\n\nEugen Meindl (16. července 1892, Donaueschingen – 24. ledna 1951, Mnichov) byl německý generál výsadkových vojsk za druhé světové války. Kromě jiných vyznamenání je držitelem Rytířského kříže železného kříže s dubovou ratolestí.\n\nNarodil se v roce 1892 v Donaueschingenu v Bádensku. Do armády vstoupil v roce 1912, sloužil u různých dělostřeleckých jednotek Reichswehru a wehrmachtu. V listopadu 1939 byl jmenován velitelem 112. pluku horského dělostřelectva ve Štýrském Hradci. U Narviku poprvé skočil z letadla, k Luftwaffe byl převelen v listopadu 1940. V roce 1941 se účastnil invaze na Krétu, kde byl těžce raněn. \n\nV roce 1943 Meindla zmínil Wehrmachtbericht, v témže roce byl jmenován velitelem 2. parašutistického sboru, který čelil spojenecké invazi na západě a později bojoval u Klév a v Reichswaldu. V bojích u Gochu a na rýnském předmostí u města Wesel se jednotka vzdala. Eugen Meindl zemřel v roce 1951.\n\n"}
{"id": "1262253", "url": "https://cs.wikipedia.org/wiki?curid=1262253", "title": "Jevgenij Kabajev", "text": "Jevgenij Kabajev\n\nJevgenij Gennaďjevič Kabajev (rusky Евгений Геннадьевич Кабаев; * 28. února 1988, Leningrad, RSFSR, SSSR) je ruský fotbalový útočník, od ledna 2017 hráč českého klubu Bohemians 1905.\n\n\nKabajev začínal s fotbalem v klubu Kolomjagi Petrohrad. V letech 2009–2010 hrál v Estonsku za tým JK Sillamäe Kalev, do něhož se později vrátil. Dále prošel angažmá ve Finsku, Rusku a v roce 2015 hrál v Indonésii v mužstvu Persija Jakarta.\n\nDo Bohemians 1905 přišel v lednu 2017 z JK Sillamäe Kalev jako nejlepší hráč a zároveň s 25 góly nejlepší kanonýr estonské Meistriliigy ročníku 2016. V Bohemians podepsal smlouvu na dva roky. Vybral si číslo dresu 99.\n\n"}
{"id": "1262256", "url": "https://cs.wikipedia.org/wiki?curid=1262256", "title": "Csák", "text": "Csák\n\nPříjmení Csák nebo Csáková nosí více významných osobností:\n\n\n"}
{"id": "1262258", "url": "https://cs.wikipedia.org/wiki?curid=1262258", "title": "3. slovenská fotbalová liga 2002/03", "text": "3. slovenská fotbalová liga 2002/03\n\nV soubojích 10. ročníku 3. slovenské fotbalové ligy 2002/03 (3. nejvyšší soutěž) se utkalo několik desítek týmů rozdělených po čtyřech skupinách dvoukolovým systémem podzim – jaro.\n\nKompletní tabulka západní skupiny není známá.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1262263", "url": "https://cs.wikipedia.org/wiki?curid=1262263", "title": "Jules Janin", "text": "Jules Janin\n\nJules Gabriel Janin (18. února 1804, Saint-Étienne – 19. června, 1874, Passy, Paříž) byl francouzský romantický spisovatel a kritik, představitel frenetické literatury, člen Francouzské akademie.\n\nNarodil se v rodině právníka. Vzdělání získal nejprve v rodném městě a pak na prestižním Lyceu Ludvíka Velikého v Paříži. Brzy se ale začal věnovat žurnalistice a pracoval pro \"Le Figaro\" nebo pro \"La Quotidiennee\". Byl rovněž jedním ze zakladatelů \"La Revue de Paris\" a \"Le Journal des Enfants\". \n\nZnámým se stal roku 1829 díky frenetickému románu \"Mrtvý osel a gilotinovaná žena\" (L'âne mort et la Femme guillotinée). V tom samém roce se stal pravidelným přispěvatelem do \"Journal des Debats\", kde se roku 1830 stal divadelním kritikem. V této funkcí působil dalších čtyřicet let a stal se jedním z nejvlivnějších dobových kritiků. Byl nazýván princem kritiky. Jeho fejetony si pro svou hravost a pikantnost získaly velikou oblibu. Divadelní hra byla pro něj pouze záminkou pro psaní o nejrůznějších a často i dosti osobních věcech. Jeho kritiky však postrádají soustavnost a jednotný kritický systém.\n\nJaninovo dílo je poměrně rozsáhlé. Kromě kritik obsahuje romány, novely, povídky, fejetony, filologické spisy, básně, filozofická a mravní pojednání, paradoxní a humoristické fantazie, cestopisy, komentáře, biografie i překlady (například Horatia nebo Vergilia). \n\nRoku 1841 se oženil. Roku 1865 učinil neúspěšný pokus stát se členem Francouzské akademie, což se mu podařilo až o pět let později roku 1870, kdy se stal nástupcem Charlese Augustina Sainte-Beuveho. Zemřel o čtyři roky později. Pochován je na Hřbitově svatého Ludvíka v Évreux v rodinné hrobce, kterou nechala postavit jeho manželka. \n\n\n"}
{"id": "1262268", "url": "https://cs.wikipedia.org/wiki?curid=1262268", "title": "Zemské volby na Moravě 1861", "text": "Zemské volby na Moravě 1861\n\nZemské volby na Moravě 1861 se konaly dle zemského zřízení z 26. února 1861. Sněm v tu dobu měl 100 členů ve třech volebních kuriích. První velikostatkářská kurie měla 32 poslanců, mezi nimi byl biskup brněnský a arcibiskup olomoucký, druhá městská kurie měla 37 poslanců, z nichž 6 bylo voleno obchodními a živnostenskými komorami z Brna a Olomouce a třetí venkovská kurie měla 31 poslanců. Volební právo v druhé a třetí kurii bylo spojeno s právem volit v obecních zastupitelstvech, mohli volit občané, kteří platili určitou část přímých daní.\n"}
{"id": "1262269", "url": "https://cs.wikipedia.org/wiki?curid=1262269", "title": "3. slovenská fotbalová liga 2003/04", "text": "3. slovenská fotbalová liga 2003/04\n\nV soubojích 11. ročníku 3. slovenské fotbalové ligy 2003/04 (3. nejvyšší soutěž) se utkalo několik desítek týmů rozdělených po čtyřech skupinách dvoukolovým systémem podzim - jaro.\n\nKompletní tabulka západní skupiny není známá.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n\n"}
{"id": "1262270", "url": "https://cs.wikipedia.org/wiki?curid=1262270", "title": "Jeřáb americký", "text": "Jeřáb americký\n\nJeřáb americký (\"Grus americana\") nebo také jeřáb bělohřbetý je ohrožený druh jeřábovitého ptáka žijícího v Severní Americe.\nDosahuje výšky 150 cm a rozpětí křídel 230 cm, váží okolo 7 kg. Mladí jedinci mají hnědé peří, dospělci jsou bílí s rudohnědou hlavou a černýma nohama a konci letek. Pohlavní dospělosti dosahuje pták ve čtyřech letech, dožívá se 22 až 24 let. Živí se korýši, měkkýši, obojživelníky, rybami i rostlinnou stravou. Ozývá se charakteristickým daleko slyšitelným troubením, v období tokání předvádějí samci efektní tanec.\n\nJeřáb americký žil do začátku 20. století jako tažný druh v oblasti středozápadních prérií. Intenzivní lov i ztráta původních stanovišť vedly k prudkému poklesu stavů, posledním hnízdištěm zůstal Národní park Wood Buffalo v severní Kanadě. V roce 1941 zbylo pouhých patnáct kusů, poté Národní Audubonova společnost zahájila program na záchranu tohoto druhu, který zahrnoval umělou inkubaci vajec i navádění ptáků na zimoviště pomocí ultralehkých letadel. Záchrana druhu se zdařila a počátku 21. století bylo napočítáno 400 jeřábů amerických, z toho dvě třetiny ve volné přírodě. Zimuje v Aransas County na pobřeží Mexického zálivu, na ostrově San José Island a u Kissimmee na Floridě, vedle národního parku Wood Buffalo začal hnízdit také nedaleko vesnice Necedah ve Wisconsinu.\n\n"}
{"id": "1262274", "url": "https://cs.wikipedia.org/wiki?curid=1262274", "title": "22. ročník udílení Screen Actors Guild Awards", "text": "22. ročník udílení Screen Actors Guild Awards\n\n22. ročník udílení Screen Actors Guild Awards se konal 30. ledna 2016. Ocenění bylo uděleno nejlepším filmovým a televizním vystoupením v roce 2015. Nominace byly oznámeny 9. prosince 2015. Ceremoniál vysílaly stanice TNT a TBS.\n\n20. července 2015 bylo oznámeno, že Carol Burnett získá cenu Celoživotní ocenění.\n\n\nSusan Sarandonová představila segment „Ve vzpomínku“, ve kterém bylo vzpomenuto na herce, kteří zemřeli v roce 2015.\n"}
{"id": "1262277", "url": "https://cs.wikipedia.org/wiki?curid=1262277", "title": "Stanislav Frühauf", "text": "Stanislav Frühauf\n\nStanislav Frühauf (* 31. července 1955) je bývalý československý reprezentant v biatlonu a český trenér běhu na lyžích.\n\nBiatlonu se věnoval závodně. Závodil za oddíl Dukla Banská Bystrica.\n\nStudium na Fakultě tělesné výchovy a sportu nedokončil. Po vojně pracoval dva roky jako kuchař v hotelu Churáňov. Od 1. listopadu 1981 se stal trenérem v nově zřízeném Středisku vrcholového sportu mládeže se sídlem na Zadově. Společně s vedoucím trenérem ing. Janem Žákem do roku 1990 vedli celkem 35 závodníků. Jedním z nich byla Eva Háková, která ještě pod dívčím jménem Eva Burešová v roce 1984 přišla ze Slovanu Karlovy Vary na Sportovní gymnázium ve Vimperku a trénovala v SVS-M Zadov pod Frühaufovým vedením, v maturitním roce 1987 se dostala do juniorské reprezentace v běhu na lyžích, odešla do centrálního střediska v Jablonci nad Nisou, kde v roce 1988 přešla k biatlonu. Dalšími výraznými talenty byli Lenka Tučková, Jan Kubata, Jiří Kvapil a především Kateřina Neumannová. S tou se Frühauf poprvé setkal na Šumavském poháru v běhu na lyžích na Zadově, kde Neumannová obsadila 3. místo s minimální ztrátou za Frühaufovými svěřenkyněmi ze střediska. V témže roce přestoupila do 3. ročníku Sportovního gymnázia ve Vimperku a v roce 1990 byla zařazena do Frühaufovy tréninkové skupiny. Od 1. června 1994 se Frühauf s Neumannovou stali členy Dukly Liberec. Frühauf byl osobním trenérem Neumannové až do roku 2006, kdy po olympiádě v Turíně ohlásil, že jako její osobní trenér končí, částečně s ní však spolupracoval i v sezóně 2006/07. Od roku 2007 je trenérem běhu na lyžích na Sportovním gymnáziu ve Vimperku, kde už od roku 2002 působí jeho manželka.\n\nStanislav Frühauf je ženatý s o devět let mladší manželkou Petrou. Znají se spolu odmalička, jejich rodiny se na Šumavě navštěvovaly, také ji trénoval, když závodila na lyžích. Mají spolu dva syny Petra (* 1991) a Stanislava (* 1994).\n"}
{"id": "1262279", "url": "https://cs.wikipedia.org/wiki?curid=1262279", "title": "Gedersdorf", "text": "Gedersdorf\n\nGedersdorf je obec v Rakousku ve spolkové zemi Dolní Rakousy v okrese Krems-Land.\n\nGedersdorf se nachází ve spolkové zemi Dolní Rakousy v regionu Waldviertel. Leží přibližně 4 km severovýchodně od okresního města Kremže. Rozloha území obce činí 18,83 km², z nichž 8,5% je zalesněných.\nÚzemí obce Gedersdorf se skládá ze sedmi částí (v závorce uveden počet obyvatel k 1. 1. 2015):\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\nNynějším starostou obce Gedersdorf je Franz Brandl ze strany ÖVP.\n\n"}
{"id": "1262281", "url": "https://cs.wikipedia.org/wiki?curid=1262281", "title": "Blue Origin", "text": "Blue Origin\n\nBlue Origin je americká soukromá společnost, výrobce letecké techniky a poskytovatel letů do vesmíru. Společnost založil Jeff Bezos, zakladatel obchodu Amazon.com. Firma sídlí v Kentu ve státě Washington. Společnost vyvíjí technologie, pomocí kterých chce snížit náklady a zvýšit spolehlivost cest do vesmíru a tím vesmír zpřístupnit většímu množství lidí. Blue Origin postupuje tak, že nejdříve testuje suborbitální lety, od kterých plánuje přejít k orbitálním a každým dalším krokem navazovat na předchozí zkušenosti. Mottem společnosti je „\"Gradatim Ferociter\"“. Blue Origin vyvíjí celou řadu technologií se zaměřením na vertikální raketový vzlet a vertikální přistání suborbitální nebo orbitální rakety. Jméno společnosti odkazuje na modrou planetu, Zemi, jako místo původu.\n\nZpočátku se společnost zaměřuje na suborbitální lety do vesmíru, společnost sestrojila suborbitální raketu \"New Shepard\" v Culberson County v Texasu. První zkušební let rakety New Shepard byl uskutečněn 29. dubna 2015. Let byl nepilotovaný a dosáhl plánované výšky více než 93,5 km a dosáhl maximální rychlosti 3 675 km/h. Druhý nepilotovaný let byl proveden 23. listopadu 2015. Raketa se dostala nad 100 km a kapsle pro posádku i raketový stupeň měkce přistály. Dne 22. ledna 2016 proběhl let už použitého stupně, prokazující opětovné použití. Tentokrát New Shepard dosáhl apogea 101,7 km, načež se kapsle a raketový stupeň vrátily na Zemi pro opětovné použití. 2. dubna a 19. června 2016 letěl stejný New Shepard a absolvoval tím třetí a čtvrtý let. Při každém z nich došlo k překročení výšky 100 km, načež raketa měkce přistála. První pilotované zkušební lety jsou plánovány na rok 2017 a zahájení komerčního provozu na rok 2018.\n\nV roce 2014 Blue Origin přešla k podnikání ve vesmírných technologiích. Má smluvní dohodu na konstrukci nového velkého raketového motoru BE-4 pro United Launch Alliance (ULA). ULA také zvažuje použití menšího motoru BE-3 od Blue Origin (který je aktuálně používán na raketě \"New Shepard\") v novém horním stupni, který by měl být použit v druhé etapě vývoje aktuálně plánované rakety Vulcan v roce 2020. První orbitální lety \"Vulcanu\" jsou plánovány na rok 2019 s existujícím druhým stupněm Kentaur. ULA aktuálně zvažuje tři motory od různých výrobců pro nový druhý stupeň, který by měl začít létat v roce 2023.\n\nV září 2015 Blue Origin oznámila plány na výrobu a provozování vlastní orbitální rakety.\n\nBlue Origin založil Jeff Bezos, který byl fascinován vesmírem už od mala. V profilu zveřejném v roce 2013 byl publikován rozhovor z Miami Herald, ve kterém osmnáctilený Bezos už v roce 1982 říká, že chce:\nOd založení firmy o svých plánech moc nehovoří. Společnost byla oficiálně založena v roce 2000, ale informace o její existenci se dostaly na veřejnost až v roce 2003, kdy Bezos začal kupovat pozemky.\n\nV lednu 2005 Bezos řekl redaktoru novin Van Horn Advocate, že Blue Origin vyvíjí suborbitální raketu, která by vzlétla a přistála vertikálně a mohla by nést tři nebo více astronautů na okraj vesmíru. Kosmická loď by měla být založena na technologii používané pro McDonnell Douglas DC-X a odvozený DC-XA. Bezos řekl agentuře Reuters v listopadu 2004, že jeho společnost doufá, v pokrok vedoucí k orbitálnímu kosmickému letu. V lednu 2005 společnost na internetových stránkách oznamovala, že doufá ve vytvoření „trvalé lidské přítomnosti ve vesmíru“, ale verze z roku 2007 oznamovala místo toho „trpělivě a krok za krokem, snížit náklady na lety do vesmíru tak, aby si je mohlo dovolit více lidí, a abychom tak my, lidé, mohli lépe pokračovat ve zkoumání sluneční soustavy“. Sci-fi autor Neal Stephenson pracoval na částečný úvazek v Blue Origin až do 15. listopadu 2006.\n\nOd roku 2006 Blue Origin jednala o plánech použít \"New Shepard\" pro komerční suborbitální turistické služby v roce 2010 s lety asi jednou za týden. V harmonogramu uveřejněném v roce 2008 je uvedeno, že Blue Origin provede lety bez posádky v roce 2011, a s posádkou v roce 2012. K této události, prvnímu zkušebnímu nepilotovanému letu rakety \"New Shepard\" došlo nakonec dne 29. dubna 2015. Nepilotovaný stroj podle plánu vyletěl do výšky více než 93,5 kilometru a dosáhl maximální rychlosti Mach 3. Další zkušební lety nadále probíhají. Pokud všechny zkušební lety proběhnou tak, jak bylo naplánováno, Blue Origin začne s dopravou cestujících na okraj vesmíru pomocí rakety \"New Shepard\" v roce 2018.\n\nK červenci 2014 investoval Bezos do Blue Origin přes 500 milionů dolarů .\n\nV září 2014 společnost uzavřela partnerství s United Launch Alliance (ULA). Blue Origin bude pro ULA vyrábět velké raketové motory BE-4 pro nástupce Atlasu V, kterým by měla být raketa Vulcan. V oznámení Blue Origin dodala, že na motoru pracovala tři roky před veřejným oznámením, a že první let by mohl přijít už v roce 2019.\n\nV dubnu 2015 Blue Origin oznámila, že dokončila přejímací zkoušky motoru BE-3, který bude pohánět New Shepard.\n\nV červenci 2013 společnost zaměstnávala přibližně 250 lidí. V květnu 2015 se počet zvýšil na přibližně 400 zaměstnanců, z toho 350 pracuje ve strojírenství, výrobních a obchodních operacích v Kentu a asi 50 v Texasu na zkouškách motoru a testu suborbitálního letu.\n\nV září 2015 Blue Origin oznámila podrobnosti o nejmenované plánované orbitální raketě, což naznačuje, že první stupeň bude poháněn motorem BE-4, který je v současné době ve vývoji, zatímco druhý stupeň by mohl být poháněn nedávno dokončeným motorem BE-3.\n\n23. listopadu 2015 odstartovala raketa New Shepard do vesmíru do výšky 100,5 km. Raketový stupeň přistál vertikálně motoricky méně než 1,5 metru od středu přistávací plochy. Kapsle sestoupila na zem pomocí padáků 11 minut po oddělení od rakety. Je to poprvé, co raketový stupeň letěl do vesmíru a vrátil se na Zem. Je to označováno za významný krok ve snaze o plně znovupoužitelnou raketu. 22. ledna 2016 Blue Origin vypustila už jednou použitý stupeň podruhé, a tím prokázala znovupoužitelnost. Tentokrát New Shepard dosáhl apogea 101,7 km, načež se kapsle i raketový stupeň vrátili zpět na zem pro další použití. Dne 2. dubna 2016 stejný New Shepard letěl znovu, tedy potřetí, a dosáhl výšky 103.8 km, poté úspěšně přistál.\n\nDne 12. září 2016 Blue Origin oznámila, že se jejich orbitální raketa bude jmenovat New Glenn, na počest prvního amerického astronauta, který obletěl Zemi, Johna Glenna, a že první stupeň o průměru 7 metrů bude pohánět sedm motorů BE-4. První stupeň má přistávat stejně jako \"New Shepard\".\n\nV době oznámení rakety New Glenn vyplynulo, že další projekt má být \"New Armstrong\", nebyly však uvedeny žádné detaily.\n\nBlue Origin má vývojové zařízení v blízkosti Seattlu ve státě Washington a provozní odpalovací zařízení v Západním Texasu. Blue Origin připravuje novou základnu na Mysu Canaveral Air Force Station.\n\nPrvní testovací raketa od Blue Origin nazývána Charon byla poháněna čtyřmi motory Rolls-Royce Viper Mk. 301, což byly proudové motory. Zařízení létající do malé výšky bylo vyvinuto k testování autonomního řízení a technologií, které by se daly použít na novější raketě. Charon absolvoval jediný zkušební let, 5. března 2005 v Moses Lake, ve státě Washington. Let byl do nadmořské výšky 96 metrů, načež se zařízení vrátilo k přistání v blízkosti bodu startu.\n\n\"Charon\" je v současné době k vidění v Museu letectví v Seattlu, ve Washingtonu.\n\nDalší testovací zařízení, nazyvané \"Goddard\" (také známo jako PM1), poprvé vzlétlo 13. listopadu 2006. Let byl úspěšný. Druhý zkušební let, plánovaný na 2. prosince, nikdy neproběhl.\n\nSystém \"New Shepard \"pro suborbitální lety do vesmíru se skládá ze dvou částí. Z kabiny pro posádku tří, nebo více astronautů a raketového stupně. Obě části vzlétnou pohromadě a oddělí se během letu. Po oddělení raketový stupeň motoricky přistane, zatímco kabina s posádkou se po vlastní dráze vrací na padácích. Obě části jsou navržené tak, aby je bylo možné opakovaně požít. \"New Shepard\" je ovládaný výhradně palubním počítačem. Kromě vožení astronautů je možné \"New Shepard\" použít i pro experimenty v suborbitálním prostoru.\n\n\"New Glenn\" je raketa o průměru 7 metrů, tvořena dvěma nebo třemi stupni. Jedná se už o orbitální raketu, jejíž první start je očekáván do roku 2020. Projekční práce začaly v roce 2012. Veřejně oznámena byla v září 2016.\n\nPrvní stupeň bude poháněn sedmi motory BE-4. První stupeň má být znovupoužitelný stejně jako New Shepard. Druhý a případně třetí stupeň mají být jen na jedno použití.\n\nBlue Origin veřejně oznámila vývoj motoru BE-3 v lednu 2013, ale s vývojem motoru se začalo už brzy po roce 2010. Jedná se o nový motor poháněný kapalným vodíkem a kyslíkem (LH2/LOX). Maximální tah dosahuje 490 kN, ale může klesnout až na 110 kN, toho se využívá při vertikálním přistání.\n\nMotor BE-3U je motor BE-3, upravený pro použití v horním stupni orbitální rakety. Motor má trysku přizpůsobenou použití ve vakuu. Protože se nepočítá s vícenásobným použitím, najdeme na něm i další rozdíly.\n\nBlue Origin začala pracovat na novém a mnohem větším raketovém motoru, který má být poháněn kapalným kyslíkem a kapalným metanem. Motor má produkovat tah o síle 2400 kN a má být používaný výhradně na raketách Blue Origin.\n\nNa konci roku 2014 Blue Origin podepsala smlouvy s United Launch Alliance. Domluvili se na spolupráci na vývoji a na použití motoru v nové verzi Atlasu V, kde nahradí ruské motory RD-180. Nová raketa Vulcan bude používat dva motory BE-4 na prvním stupni.\n\nMotor vyvinutý pro použití v záchranném systému kabiny New Shepard.\n"}
{"id": "1262293", "url": "https://cs.wikipedia.org/wiki?curid=1262293", "title": "2. slovenská fotbalová liga 2008/09", "text": "2. slovenská fotbalová liga 2008/09\n\nV soubojích 16. ročníku 2. slovenské fotbalové ligy 2008/09 (3. nejvyšší soutěž) se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1262295", "url": "https://cs.wikipedia.org/wiki?curid=1262295", "title": "Wilhelm Mayer", "text": "Wilhelm Mayer\n\nJméno a příjmení Wilhelm Mayer má více nositelů:\n\n\n"}
{"id": "1262296", "url": "https://cs.wikipedia.org/wiki?curid=1262296", "title": "Ben Barnes (herec)", "text": "Ben Barnes (herec)\n\nBenjamin Thomas „Ben“ Barnes (* 20. srpna 1981, Londýn) je britský herec, známý především díky roli Kaspian X. ze ságy Letopisy Narnie. \n\n"}
{"id": "1262297", "url": "https://cs.wikipedia.org/wiki?curid=1262297", "title": "Volby do Poslanecké sněmovny Parlamentu České republiky 2017", "text": "Volby do Poslanecké sněmovny Parlamentu České republiky 2017\n\nVolby do Poslanecké sněmovny Parlamentu České republiky v roce 2017 se uskutečnily 20. a 21. října. Ve volbách zvítězilo hnutí ANO 2011, které získalo 29,64 % hlasů a 78 mandátů. Na druhém místě skončila ODS, jež získala 11,32 % a 25 poslanců. Následovaná byla na třetím místě Českou pirátskou stranou s 10,79 % a na čtvrtém místě SPD s 10,64 %. Obě tyto strany získaly shodně 22 mandátů. V poslanecké sněmovně ještě zasednou zástupci KSČM, ČSSD, KDU-ČSL, TOP 09 a Starostů a nezávislých. Volební účast činila 60,84 % z celkového počtu 8 374 501 registrovaných voličů.\n\nObčané České republiky, kteří dosáhli 18 let a nebyli omezeni ve svéprávnosti k výkonu volebního práva, zvolili 200 poslanců do Poslanecké sněmovny, dolní komory Parlamentu České republiky, pomocí systému poměrného zastoupení. Obyvatelé ČR mohli volit i mimo místo svého trvalého bydliště, museli si ale včas vyřídit voličský průkaz.\n\nOd roku 1996 šlo o sedmé volby do Poslanecké sněmovny. Kandidovalo 31 stran a hnutí, tedy o 7 více, než při minulých předčasných volbách v roce 2013. Celkem bylo navrženo 7 524 kandidátů a 2 154 (28,6 %) z nich byly ženy. Do sněmovny se nakonec dostalo 9 uskupení. Počet kandidátů, kandidujících uskupení i počet těch, které se dostaly do Poslanecké sněmovny, byl v historii České republiky nejvyšší. 20 stran a hnutí obdrželo méně než 1 % hlasů. 10 stran a hnutí kandidovalo jen v některých krajích. Nejvíce jich kandidovalo v Praze (29) a nejméně v Karlovarském kraji (21). Dosavadní parlamentní strana Úsvit – Národní Koalice nekandidovala vůbec. Vítězné hnutí ANO získalo nejvíce hlasů ve všech okresech České republiky.\n\nV nové sněmovně zasednou zástupci celkem 9 politických uskupení: ANO získalo 78 mandátů, ODS 25 mandátů, Piráti 22 mandátů, SPD rovněž 22 mandátů, KSČM 15 mandátů, ČSSD 15 mandátů, KDU-ČSL 10 mandátů, TOP 09 7 mandátů a STAN 6 mandátů. Volební účast činila 60,84 % z celkového počtu 8 374 501 registrovaných voličů. Bylo odevzdáno 5 091 065 hlasů, z toho 5 060 759 (po přepočtu na základě soudního rozhodnutí: 5 060 745) platných (99,40 %).\n\nVítězné hnutí ANO získalo nejvíce hlasů v Ústeckém kraji (37,55%), nejméně v Praze (20,35 %). Na druhém místě se umístilo SPD v 5 krajích (Moravskoslezský, Olomoucký, Zlínský, Ústecký a Karlovarský). ODS získala druhá místa v 6 krajích (Středočeském, Jihočeském, Plzeňském, Jihomoravském, Královéhradeckém a Pardubickém), Piráti v Praze a kraji Vysočina. STAN se na druhé místo dostali v Libereckém kraji. Podle průzkumu zpravodajského portálu Hlídací pes, jehož výsledky byly uveřejněny i v zahraničním tisku, přešla hnutí ANO 2011 mj. jedna třetina dřívějších voličů ČSSD a jedna čtvrtina voličů KSČM.\n\nVe všech 76 okresech získalo nejvíce hlasů hnutí ANO. Na druhém místě se v 35 okresech umístila SPD. Bylo to převážně na Moravě, v Ústeckém a Karlovarském kraji. Ve 26 okresech byla druhá ODS, a to převážně v Čechách a také v Brně. Piráti obsadili druhé místo v 7 okresech v Čechách, STAN ve 4 okresech (Kolín, Kutná Hora, Liberec a Semily), KDU-ČSL ve 2 (Uherské Hradiště a Žďár nad Sázavou), KSČM v okrese Tachov (12,47 %) a ČSSD v okrese Pelhřimov (11,85 %).\n\nVolby do Poslanecké sněmovny Parlamentu České republiky v roce 2017 se uskutečnily 20. a 21. října.\n\nV zahraničí na zastupitelských úřadech v 88 zemích odvolilo 10 494 českých občanů při 70,23 % volební účasti. Ti dali 26,09 % hlasů TOP 09, 19,49 % Pirátům, 12,53 % ODS, 7,62 % ANO, 7,39 % KDU-ČSL, 7,18 % STAN, 6,62 % Straně zelených, 4,6 % ČSSD, 4,11 % SPD, 1,8 % Svobodným a 0,92 % KSČM. Zahraniční hlasy byly připočítány kandidátům Středočeského kraje. 1 058 voličů odvolilo v Londýně, což bylo nejvíce ze všech zastupitelských úřadů.\n\nTučně strany, které dosáhly na státní příspěvek (alespoň 1,5 %).\n\nMapy výsledků devíti stran, které se dostaly do nové sněmovny.\n\nObdobně jako při některých předchozích českých volbách v minulých letech byly i v těchto sněmovních volbách zaznamenány případy nesprávného započítávání preferenčních hlasů na volebních lístcích. Několik občanů se proti těmto nedostatkům ohradilo podáním volební stížnosti k Nejvyššímu správnímu soudu.\n\nV Plzeňském kraji byl přezkoumáním volební dokumentace ze čtyř okrsků zjištěn zcela nesprávný postup volebních komisí, který měl za následek rozdíl ve stovkách nesprávně započítaných preferenčních hlasů, a tamtéž byly konstatovány i chyby v počtech hlasů pro jednotlivé strany.\n\nVeřejné jednání mimořádně na neděli 19. listopadu nařídil soud ve věci návrhu voliče Tomáše Nováka, který volil ve Středočeském kraji a jehož podezření na nezapočítání preferenčních hlasů v šesti okrscích soud potvrdil a na základě jeho návrhu přistoupil k vyžádání a kontrole volebních lístků z celkem 915 volebních okrsků, což odpovídá přibližně polovině celého kraje. Jednalo se o dosud největší přezkoumávání volebních výsledků v historii a podílelo se na něm více než 100 zaměstnanců Nejvyššího správního soudu. Na návrh stěžovatele byly přepočítávány preferenční hlasy pro kandidáty Občanské demokratické strany, protože stěžovatel formuloval a soud ve svém usnesení z 9. listopadu nevyloučil platnost domněnky, že nesprávným započítáním preferenčních hlasů mohli být ve Středočeském kraji za poslance zvoleni nesprávní kandidáti této strany – zejména nebyl se 4,87 % započítaných preferenčních hlasů podle vyhlášených výsledků rozdílem pouhých 104 chybějících hlasů posunut do čela kandidátky a tím zvolen poslancem starosta Líbeznic a krajský zastupitel Martin Kupka (kandidoval na 31. místě a byl proto uvedený až na rubové straně volebního lístku). Po přezkoumání výsledků nakonec soud závažná pochybení potvrdil a na základě revidovaných výsledků prohlásil Martina Kupku poslancem namísto původně zvoleného Petra Bendla.\n\n\"(Pořadí dle počtu krajů, počtu kandidujících, a pořadového čísla)\"\n\nOd minulých voleb v roce 2013 zažilo Česko ekonomický růst a vykazovalo nejnižší nezaměstnanost v Evropské unii.\n\nTermín voleb vyhlásil prezident Miloš Zeman dne 19. dubna 2017. Strany a hnutí mohly předkládat své kandidátní listiny příslušnému krajskému úřadu do 15. srpna 2017, losování čísel hlasovacích lístků proběhlo 5. září 2017. Volební lístky voliči obdrželi do úterý 17. října.\n\nOficiálně volební kampaň začala od 2. května 2017. Poprvé v historii České republiky byly výdaje na kampaň omezeny, a to maximálně 90 milionů korun za každý subjekt.\n\nČeská televize oznámila 3. srpna 2017 konání 14 tematických debat na nejrůznější témata. Klíčem k pozvání představitelů hnutí a stran do debaty byl průzkum veřejného mínění společnosti Median a Kantar TNS konaný od 23. srpna do 8. září 2017, na jehož základě bylo vybráno deset hnutí a stran s největším volebním potenciálem. Debaty proběhly od 15. září do 16. října. Zástupcům stran a hnutí, které se nedostaly do těchto debat byl poskytnut prostor v pořadu Politické spektrum. Navíc byli zástupci všech kandidujících subjektů postupně zváni do pořadu Události, komentáře.\n\nPředvolební průzkumy, stranické a volební preference jsou průběžně zveřejňovány několika agenturami. Volební průzkumy se nesmí zveřejňovat poslední tři dny kampaně před zahájením hlasování.\n\nVolební místnosti byly otevřeny 20. října od 14:00 do 22:00. Dne 21. října byly otevřeny od 8:00 do 14:00. O hodinu déle mohli volit lidé patřící do volebního okrsku 40 v Opavě. Důvodem byly předešlé technické potíže. V Americe začaly a skončily volby kvůli časovému posunu o den předem. Společně s volbami se v 9 městech či obcích uskutečnilo místní referendum. Proběhlo v Jilemnici, Chropyni, Zubří, Vědomicích, Velkém Meziříčí, Mimoni, Cerhenicích, Dobřejovicích a Velkých Přílepech.\n\nPrvní předběžné výsledky byly zveřejněny ve 14:22, konečné výsledky po sečtení všech hlasů ve 21:09 večer. Nejrychleji bylo sečteno v jednom z okrsků v Kostelci nad Vltavou na Písecku. Nejdéle se čekalo na to, jak rozhodli voliči na ambasádě v Mexiku. Prvním krajem kde bylo sečteno 100 % hlasů byl Zlínský, a to v 17:50 hodin. Volební účast byla 60,84 %. Z krajů hlasovalo nejvíce voličů v Praze (67,13 %) a v kraji Vysočina (64,03 %) a nejméně v Karlovarském (52,11 %) a Ústeckém kraji (52,38 %).\n\nPřed zahájením voleb policie vyšetřovala údajnou manipulaci s volebními lístky v Krupce, kde bylo podle sociálních pracovníků některým lidem nabízeno 300 Kč za hlas. Během sčítání hlasů 21. října odpoledne byl napaden web Českého statistického úřadu. Cílený útok DDoS způsobil dočasně omezenou přístupnost serverů úřadu. Podle úřadu výpadek neovlivnil nezávislé zpracování dat. Útok trval nejprve hodinu a pak se několikrát krátce opakoval. Kolem 16:30 hodin se podařilo útoky zastavit.\n\nPři volbách do PSP ČR je používána tzv. D'Hondtova metoda s rozdělením po krajích, jejímž výsledkem je, že jsou zvýhodněny strany s největším počtem hlasů. Tím dochází k tomu, že např. při volbách 2017 stačilo vítězné straně, ANO, na jeden mandát pouze 19 232 hlasů, zatímco poslední dvě z těch, které překročily hranici 5 %, TOP09 a STAN, potřebovaly hlasů dvojnásobek, 38 402 a 43 693.\n\nPolitickým stranám a hnutím, které ve volbách dostaly více než 1,5 % hlasů rozdá stát 482 milionů korun. Na období 2017 až 2021 nejvíc peněz získá ANO – 150 milionů korun. ODS získá 57,3 milionů, Piráti 54,6 mil., SPD 53,8 mil., KSČM 39,3 mil., ČSSD 36,8 mil., KDU-ČSL 29,4 mil., TOP 09 26,9 mil. a STAN 26,2 milionů. Oproti minulým volbám si nejvíce přilepšilo ANO, naopak ČSSD dostane oproti minulému období peněz nejméně.\n\nPodle společnosti Median je s výsledkem voleb den po nich spokojeno 44 procent lidí a nespokojeno 46 %. Většina dotázaných, 56 %, se domnívá, že se po volbách zlepší ekonomická situace v Česku. Podle 57 % dotázaných demokracie ohrožena není, obavy má 37 % lidí.\n\nDne 24. října mluvčí prezidenta avizoval, že ustavující schůze Poslanecké sněmovny bude prezidentem svolána na 20. listopadu 2017.\n\nV úterý 31. října pověřil prezident Zeman Babiše jako vítěze voleb jednáním o sestavení vlády, na rozdíl o svých předchůdců Zeman Babišovi nesvázal s podmínkou, že musí předem získat důvěru poslanecké sněmovny. Babiš naznačil, že by se mu líbilo vytvořit koalici s ODS, protože dohromady by měli 103 poslanců a podle jeho zkušenosti, čím míň partnerů ve vládě, tím lepší.<ref name=\"www.tyden.cz/rubriky/domaci/politika/babis-libi-se-mi-koalice-s-ods-cim-min-partneru-tim-lepe_451548\"></ref> Babiš také vyloučil společnou vládu s KSČM a SPD. ODS ovšem účast ve vládě odmítla a preferovala skončit v opozici. Protože návrhy na vládnutí v koalici s ANO odmítaly téměř strany, začal Babiš pracovat s variantou menšinové vlády doplněnou o odborníky, a chtěl přijít s programem, který by částečně splňoval program všech stran.<ref name=\"zpravy.aktualne.cz/domaci/pokud-nas-byudou-dal-vsichni-odmitat-pokusime-se-o-mensinovo/r~013ceff0bb0611e78bec0025900fea04\"></ref> O vstup do koaliční vlády s ANO měl zájem pouze Tomio Okamura.\n\nJednou z podmínek KSČM pro podporu menšinové vlády ANO je zdanění církevních restitucí, s čímž Babiš dlouhodobě souhlasí.<ref name=\"zpravy.aktualne.cz/domaci/babis-zdani-cirkevni-restituce-komuniste-vymenou-za-to-slibi/r~18b8b24cc5ea11e786cf0cc47ab5f122\"></ref> KSČM vyslovilo i dalších 6 podmínek, mj.: předpis o obecném referendu, zvyšování minimální mzdy, ochrana přírodního bohatství Česka tím, že by vodní zdroje přešly do majetku státu, krajů a obcí.\n\n24. listopadu se Jaroslava Pokorná Jermanová (ANO), Jiří Hlavatý (ANO) a Martin Půta (STAN) vzdali poslaneckého mandátu. První vláda Andreje Babiše byla jmenovaná prezidentem na Pražském hradě 13. prosince 2017.\n\nMenšinová vláda sestavená Babišem ovšem nedostala v lednu 2018 důvěru, pro hlasovalo pouze 78 poslanců ANO.<ref name=\"zpravy.idnes.cz/snemovna-kauza-capi-hnizdo-hlasovani-o-duvere-vlade-fhe-/domaci.aspx?c=A180115_201143_domaci_kop\"></ref> Začala proto nová jednání o sestavení vlády, sestavením vlády byl opět pověřen Babiš, tentokrát s podmínkou, že musí mít předem zajištěnou nadpoloviční většinu hlasů.\n\nV lednu 2018 hnutí ANO nabídlo jednání o vládě s ODS, ovšem podle ODS prý ANO není ochotné přijímat kompromisy a odmítalo návrhy, které dříve označovalo jako priority.<ref name=\"zpravy.idnes.cz/jednani-o-vlade-ano-ods-kdu-csl-dko-/domaci.aspx?c=A180124_135725_domaci_kop\"></ref> Několik dní před jednáním hlasovalo ANO proti návrhům ODS na zvýšení výdajů na obranu České republiky na 2 procenta HDP, na zrušení zákazu otevírací doby při některých svátcích, na zrušení daně z nabytí nemovitosti a elektronické evidence tržeb. Při jedníní ANO s KDU-ČSL trvala KDU-ČSL na tom, že je nepřitajelné, aby ve vládě byl trestně stíhaný politik a navrhla variantu, kdy by ve vládě nebyl žádný předseda koaliční strany. Ovšem ani tak nebyla tato podmínka podmínka pro ANO přijatelná. Podmínku sestavení vlády bez trestně stíhaného politika vyslovila i ČSSD. Na volebním sjezdu ČSSD v Hradci Králové v únoru 2018 se však rozhodlo, že se strana do vyjednávání o vládě s hnutím ANO nakonec zapojí.\n\nMenšinová vláda ANO a ČSSD získala 12. července 2018 důvěru Poslanecké sněmovny a to díky podpoře poslanců ze stran ANO, ČSSD a KSČM. Osm měsíců po volbách a pět měsíců po demisi dosavadní menšinové vlády ANO byla 27. června 2018 prezidentem na Pražském hradě jmenovaná druhá vláda Andreje Babiše stran ANO a ČSSD.\n\n\n"}
{"id": "1262298", "url": "https://cs.wikipedia.org/wiki?curid=1262298", "title": "Referendum o nezávislosti Katalánska 2014", "text": "Referendum o nezávislosti Katalánska 2014\n\nNezávazné referendum o sebeurčení Katalánska se konalo dne 9. listopadu 2014. Proběhlo navzdory rozhodnutí španělského Ústavního soudu zablokovat všelidové hlasování.\nBylo napočítáno 2 305 290 hlasů (30 % Katalánců). Pro nezávislý stát se vyjádřilo 80,76 % z hlasujících.\n\nJednou z hlavních příčin snahy o osamostatnění je pocit ekonomické nerovnováhy mezi odváděnými daněmi a investicemi do regionu, a z toho pramenící nespokojenost Katalánců. Příčiny katalánské snahy o separaci jsou nejen politické, ale také ekonomické, lingvistické a kulturní.\n\nRoku 800 n. l. franský král Karel Veliký osvobodil území dnešního Katalánska od muslimské nadvlády. Tato část Franské říše se rozvíjela a nabírala na autonomii, v 9. stol. se stala oblastí nezávislou. \nNejvětšího územního rozmachu dosáhlo Katalánsko ve 13. stol. za vlády krále Jakuba I..\n\nDo konce 15. století patřila oblast Katalánska střídavě pod aragonskou nebo francouzskou korunu.\n\nNa začátku 18. století proběhla francouzsko-španělská válka, kde na jedné straně stál Madrid podporující Bourbony a na straně druhé Barcelona, jež podporovala Habsburky. Roku 1714 se Barcelona vzdala a na trůn nastoupila bourbonská dynastie.\n\nNa konci 18. století bylo veřejné užívání katalánštiny zakázáno a základní vzdělání muselo probíhat ve španělštině.\nDůsledkem války o dědictví španělské znamenalo 18. století pro Katalánce ztrátu autonomie a vlastních práv. Tato situace trvala až do 30. let 20. století (1931 obnovení Generalitat de Catalunya - Generalitat je vládní systém, resp. politická organizace Katalánska skládající se z parlamentu a výkonné rady)\n\nV 70. letech 19. století vznikl spolek La Jove Catalynua (Mladé Katalánsko) a časopis La Renaixença (Renesance), snažící se o obnovu katalánštiny v literatuře. \nKonec 19. století je také považován za vznik katalánského nacionalismu, tzv. \"katalanismu\".\n\nVe 20. letech 20. století došlo k vojenskému převratu, v jehož čele stál generál Primo de Rivera. Zrušil politické strany a založil jednu stranu státní.\n\nPo jeho ochodu do exilu se od roku 1931 datuje vyhlášení Katalánské republiky, která však nikdy nevstoupila v platnost. Byla vydána ústava Druhé španělské republiky, která poskytovala regionům určitou míru autonomie.\n\nV červenci 1936 vypukla španělská občanská válka, jež byla oficiálně ukončena v dubnu 1939. Po válce nastala vojenská diktatura generála Francisca Franca. Pro Katalánsko to znamenalo zákaz katalánštiny a potlačování veškerých snah o prosazování katalánské identity. Po jeho smrti roku 1975 na trůn usedl Juan Carlos I de Borbón jako nový španělský král.\n\nRoku 1980 se konaly první demokratické volby po frankistické diktatuře. Jordi Pujol, lídr Konvergence a Jednoty, se stal prezidentem katalánské \"Generalitat\", a tak mohl uskutečňovat program zaměřený na obnovení katalánské identity.\n\nV demokratizačním procesu po Frankově smrti sehrálo Katalánsko důležitou roli, jelikož šlo o hospodářsky a průmyslově vyspělý region, podporující vstup Španělska do EU. Zanedlouho se stalo významným centrem cestovního ruchu a tím pádem i důležitým přispěvatelem do státního rozpočtu. V roce 2006 byl referendem přijatý autonomní statut Katalánska, který zaručoval kompetence ve vícero oblastech (soudnictví, školství, zahraniční politika, finanční autonomie)\n\nKlíčovou roli hrálo označení Katalánců za „národ“ (\"nación)\", kvůli odlišení od jiných „národností “ (\"nacionalidad)\" ve Španělsku.\n\n\"„Slovo ‚národ‘ bylo nejdříve začleněné do textu schváleného katalánským parlamentem, později při schvalování španělským parlamentem vyškrtnuté a ponechané pouze v preambuli nového statutu. Ústavní soud však na popud španělské Lidové strany (Partido Popular, PP) v červnu 2010 prohlásil 14 z 223 článků autonomního statutu za neplatné, tedy neslučující se se španělskou ústavou, jež kladla důraz na ‚nedělitelnou jednotu španělského národa‘ pro odlišení od národností a krajů, které ho utvářejí (čl. 2)\".“  \n\nOkolnosti jako odmítnutí uznání katalánského národa, preferované používání katalánštiny a ignorace situace ze strany Madridu byly vnímány jako útok na demokracii a staly se katalyzátorem protestů v Katalánsku. Postupně se katalánská veřejnost začala mobilizovat. Od roku 2009 do roku 2011, 554 obcí (z 947) v Katalánsku organizovalo symbolická referenda o nezávislosti a oslavy dne Katalánska připadajícího na 11. září.\n\nVláda Mariana Rajoye Breye vyhlásila jakákoliv referenda za nelegitimní – jako důvod uvádí, že vyhlášení referenda spadá výlučně do pravomocí centrální vlády, tudíž jednotlivé kraje nemohou pořádat hlasování o integritě. Ústava předpokládá nerozlučný jednotný španělský stát. \n\nV rámci složitého procesu osamostatňování Katalánska můžeme považovat za nejvýznamnější milník referendum z 9. listopadu 2014. Toto neoficiální hlasování o nezávislosti bylo ostře sledované ze strany médií, stejně jako ze strany vlád většiny evropských států a samozřejmě i z řad politiků samotného Španělska.\n\nV referendu přišlo vyjádřit svůj názor 2 305 290 lidí. Média odhadují, že se účast pohybovala mezi 37 až 41 %.\n\nReferendum se skládalo ze dvou otázek: \n\nPokud je vaše odpověď kladná:\nPřičemž na otázku B) jste mohli odpovědět pouze tehdy, jestliže jste na otázku A) odpověděli kladně.\n\nKritéria voličské oprávněnosti:\nObčané, kteří jsou rezidenti v některém jiném španělském regionu a ti, kteří jen na území Katalánska žijí, se referenda zúčastnit nemohli. Celkový počet oprávněných voličů se pohyboval mezi 5,4 a 6,2 miliony lidí.\n\n\n\n\n\nPolitický katalánský systém tvoří strany regionálního charakteru i pobočky stran celostátních. Některé strany regionální působí i na půdě španělského Parlamentu Pro katalánský stranický systém jsou charakteristické dvě konfliktní linie: tradiční pravolevá konfliktní linie a linie centralismus – autonomismus.\n\nPostoje katalánských politických stran (přítomných v katalánském parlamentu 2012–2015) k referendu:\n\n\n\n\n\n"}
{"id": "1262299", "url": "https://cs.wikipedia.org/wiki?curid=1262299", "title": "Passo del Turchino", "text": "Passo del Turchino\n\nPasso del Turchino je horský průsmyk v Ligurských Apeninách na severozápadě Itálie, mezi obcemi Masone a Mele. Má nadmořskou výšku 588 metrů, nedaleká hora Turchino je vysoká 672 m a ve výšce 532 m se nachází silniční tunel. Stoupání dosahuje maximálního sklonu 6,8 %. Průsmyk byl zprovozněn pro dopravu v roce 1872, kdy byla otevřena okresní silnice č. 456, která byla rekonstruována v roce 2013. Vede tudy také dálnice A26 a železniční trať z Asti do Janova. Průsmykem protéká potok Stura di Ovada.\n\nPřed Passo del Turchino prochází trať cyklistického závodu Milán - San Remo, jely se zde také některé etapy Giro d'Italia.\n\nV průsmyku došlo 19. května 1944 k masakru zvanému \"Strage del Turchino\", kdy příslušníci Schutzstaffel jako odvetu za partyzánské akce zastřelili 59 místních civilistů. Na místě popravy byl odhalen pomník.\n\n"}
{"id": "1262300", "url": "https://cs.wikipedia.org/wiki?curid=1262300", "title": "2. slovenská fotbalová liga 2009/10", "text": "2. slovenská fotbalová liga 2009/10\n\nV soubojích 17. ročníku 2. slovenské fotbalové ligy 2009/10 (3. nejvyšší soutěž) se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1262304", "url": "https://cs.wikipedia.org/wiki?curid=1262304", "title": "Villa Epecuén", "text": "Villa Epecuén\n\nVilla Epecuén je název zpustošeného a opuštěného turistického městečka v provincii Buenos Aires 480 km jihozápadně od města Buenos Aires. Založeno bylo v roce 1921, v době největšího rozkvětu mělo přibližně 1500 obyvatel a v letních období bylo cílem okolo 25 000 turistů. Leží na břehu stejnojmenného jezera, jehož slaná termální voda byla turistickou atrakcí.\n\nJezero Epecuén je součástí skupiny jezer v bezodtokové oblasti „Lagunas Encadenadas del Oeste“. Je nejníže položené z kaskády 7 velkých jezer a je také z nich nejslanější. Vodní režim tohoto jezera sestává z přitékající povrchové vody a výparu z vodní hladiny a vsaku do podloží bez povrchového odtoku. V sedmdesátých letech 20. století byla zahájena výstavba vodohospodářského projektu spočívajícího ve spojení jezer umělým kanálem, který by umožňoval regulaci průtoků a množství vody v jednotlivých jezerech. Projekt však nikdy nebyl uveden do plného provozu. V osmdestátých letech z důvodu vyšších srážek docházelo ke stoupání hladiny v jezeře a okolo města byla vybudována ochranná protipovodňová zeď. 10. listopadu 1985 však došlo k přelití této zdi a k zaplavení celého města. Obyvatelstvo bylo včas evakuováno. Až do roku 1993 zůstaly ruiny pod hladinou vody, od tohoto roku však voda pomalu opadá a budovy vystupují nad hladinu. V současnosti je Villa Epeucén opětovně turistickou atrakcí, nikoli však jako lázeňské město, ale jako město duchů.\n\n"}
{"id": "1262306", "url": "https://cs.wikipedia.org/wiki?curid=1262306", "title": "Weinzierl am Walde", "text": "Weinzierl am Walde\n\nWeinzierl am Walde je obec v Rakousku ve spolkové zemi Dolní Rakousy v okrese Krems-Land.\n\nWeinzierl am Walde se nachází ve spolkové zemi Dolní Rakousy v regionu Waldviertel. Leží přibližně 12 km severozápadně od okresního města Kremže. Rozloha území obce činí 44,41 km², z nichž 43,4% je zalesněných.\nÚzemí obce Weinzierl am Walde se skládá z dvanácti částí (v závorce uveden počet obyvatel k 1. 1. 2015):\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou obce Weinzierl am Walde je Herbert Prandtner ze strany ÖVP.\n\n"}
{"id": "1262309", "url": "https://cs.wikipedia.org/wiki?curid=1262309", "title": "Beyond the Black", "text": "Beyond the Black\n\nBeyond the Black je německá symfonicmetalová hudební skupina založená v roce 2014 ve městě Mannheim. Své debutové album, \"Songs of Love and Death\", vydala v roce 2015 a jako producent se na něm podílel Sascha Paeth. Deska se také umístila na dvanáctém místě v německé hitparádě Media Control Charts a na dvacáté první pozici v rakouském žebříčku Ö3 Austria Top 40. V roce 2016 vydala skupina další album \"Lost in Forever\", ale následně byl oznámen její rozpad. Z původních členů zůstala pouze zpěvačka Jennifer Haben, která pokračuje s novou sestavu. S tou roku 2018 vydala desku Heart of the Hurricane.\n\nHudební skupina Beyond the Black byla založena v roce 2014 ve městě Mannheim v původní sestavě Jennifer Haben (ženský zpěv), Nils Lesser (sólová kytara), Christopher Hummels (rytmická kytara, mužský zpěv), Michael Hauser (klávesy), Erwin Schmidt (basa) a Tobias Derer (bicí). Svůj první živý koncert odehráli v roce 2014 na festivalu Wacken Open Air a následně dělali předskokana skupině Saxon a Hell na turné ve Velké Británii.\n\nDne 13. února 2015 vydali své debutové album \"Songs of Love and Death\", které se umístilo na dvanáctém místě v německé hitparádě Media Control Charts a na dvacáté první pozici v rakouském žebříčku Ö3 Austria Top 40. Deska byla produkována známým německým hudebníkem Saschou Paethem. K propagaci alba vystupovala skupina na turné po Německu.\n\nTéměř přesně po jednom roce od vydání první studiové nahrávky Beyond the Black vydali další studiové album. To dostalo název \"Lost in Forever\". V červenci ovšem skupina oznámila svůj rozpad. Z původních členů zůstala pouze zpěvačka Jennifer Haben, která se rozhodla pokračovat pod jménem Beyond the Black s novou sestavou. Na začátku roku 2017 vystupovali Beyond the Black jako předkapela skupin Powerwolf a Epica na evropském turné. V srpnu roku 2018 bylo vydáno třetí studiové album \"Heart of the Hurricane\". V rámci jeho podpory jsou Beyond the Black oznámeni jako předkapela na podzimní turné skupiny Within Temptation.\n\n\n\n"}
{"id": "1262311", "url": "https://cs.wikipedia.org/wiki?curid=1262311", "title": "2. slovenská fotbalová liga 2010/11", "text": "2. slovenská fotbalová liga 2010/11\n\nV soubojích 18. ročníku 2. slovenské fotbalové ligy 2010/11 (3. nejvyšší soutěž) se utkalo 16 týmů po dvou skupinách dvoukolovým systémem podzim – jaro. V následující sezóně byla třetí nejvyšší soutěž přejmenována na 3. ligu (pod stejným názvem v sezónách 1993/94 – 2005/06 a 2011/12 – dosud).\n\nZdroj: \nPoznámky:\n\nZdroj: \nPoznámky:\n\n"}
{"id": "1262314", "url": "https://cs.wikipedia.org/wiki?curid=1262314", "title": "Kostel Nejsvětější Trojice (Janov)", "text": "Kostel Nejsvětější Trojice (Janov)\n\nKostel Nejsvětější Trojice v obci Janov (okres Bruntál) je farní kostel postavený v letech 1790–1792 a je kulturní památka České republiky. \n\nPrvní písemná zmínka o obci Janov pochází z roku 1267. Kostel vystavěn v letech 1780–1783 od stavitele M. Clementa, renovován v roce 1916.\n\nKostel patří pod Děkanát Krnov.\n\nJednolodní barokní kostel s věží a sanktusníkem. Součástí kulturní památky je hřbitovní zeď z 19. století s deseti kaplemi, která pro havarijní stav byla zapsaná na Seznam ohrožených kulturních památek. Na její opravu a rekonstrukci Moravskoslezský kraj uvolnil v rámci Programu obnovy kulturních památek a památkově chráněných nemovitostí MSK na rok 2016 částku 170 000 Kč.\n"}
{"id": "1262316", "url": "https://cs.wikipedia.org/wiki?curid=1262316", "title": "Balabenka (stará usedlost)", "text": "Balabenka (stará usedlost)\n\nStará Balabenka je zaniklá usedlost v Praze 8-Libni. Nacházela se na křižovatce Palmovka v její severozápadní části, na rohu ulic Sokolovská a Zenklova. Na protější východní straně křižovatky stála usedlost Palmovka.\nPůvodní název usedlosti byl Ulbrichtka. V 80. letech 18. století ji získal pražský podnikatel a bankéř Karel Antonín Ballaben, majitel mezinárodní povoznické firmy. Vybudoval zde hospodářskou usedlost s vilou a velkou zahradou, měl zde kanceláře, rozlehlé stáje pro tažné koně, prostory pro formanské vozy a dílny na jejich opravy. Žil na Balabence až do své smrti roku 1815. Na usedlost se přiženil bankéř a ředitel Pražské paroplavební a plachetní společnosti Karel Kleinwächter. Protože jeho koníčkem byla hudba, pořádal zde domácí koncerty, na něž byli zváni také manželé Duškovi. Později v usedlosti zřídil hudební školu. Vnučka Ballabena, Karolína Kleinwächterová, se při domácích sešlostech seznámila se svým budoucím manželem, hudebním skladatelem Františkem Škroupem. Svatbu měli roku 1840. Škroup poté, co přijal místo šéfa opery v Rotterdamu, odjel a rodinu ponechal na Balabence. Domů se už nevrátil, zemřel 7. února 1862.\n\nUsedlost staré Balabenky byla velmi rozlehlá, tvořily ji čtyři budovy uzavírající obdélný dvůr. Na zahradě majitelé pěstovali léčivé byliny pro lékárnu.\n\nDalším z majitelů byl Jan Jansa. Ještě před zánikem zde byla zřízena továrna na mýdlo a stearin. Posledními majiteli byli manželé Zůnovi. V 70. letech 19. století, C.k. rakouská severozápadní dráha odkoupila pozemky i budovy pro stavbu železniční trati a zřídila zde zastávku Libeň-Dolní nádraží. Z části budov se stala železniční zastávka, zbylé, včetně obytné budovy na rohu Zenklovy a Sokolovské ulice, zanikly při úpravách terénu a zřízení parkoviště kolem roku 1965.\nPoslední majitelé usedlosti postavili v 70. letech 19. století jako náhradu za starou Balabenku nový dům při cestě na Vysočany, východně od severního náspu železničního mostu.\nPrakticky na stejném místě, kde stála usedlost, vzniká od roku 2013 developerský projekt Nová Palmovka.\n\n\n\n"}
{"id": "1262325", "url": "https://cs.wikipedia.org/wiki?curid=1262325", "title": "CA Unión", "text": "CA Unión\n\nClub Atlético Unión je argentinský fotbalový klub sídlící v Santa Fe založený roku 1907. Obvykle je zmiňován jako Unión de Santa Fe, CA Unión de Santa Fe, jednoduše Unión. V sezóně 2016 je účastníkem nejvyšší argentinské soutěže Primera División.\n\nI když fotbal patří k nejznámějším sportovním oddílům, v klubu jsou sdruženy i další sporty:\nlukostřelba, basketbal, sportovní gymnastika, bojová umění, pozemní hokej, kolečkové brusle, plavání a volejbal.\n\nUnión a Colón jsou největšími kluby v Santa Fe. Městské derby (\"Clásico Santafesino\") patří k nejvyhrocenějším fotbalovým zápasům v Argentině. V profesionální éře spolu Unión a Colón sehráli 105 zápasů, z nich Unión vyhrál 37, Colón vyhrál 31 a 37 zápasů skončilo smírně.\n\n"}
{"id": "1262344", "url": "https://cs.wikipedia.org/wiki?curid=1262344", "title": "NUGENIA", "text": "NUGENIA\n\nNUGENIA (\"NUclear GENeration II. and III.Association\") je asociace založená v roce 2011 za účelem podpory bezpečnosti, spolehlivosti a efektivity provozování jaderných elektráren 2. a 3. generace. Sdružuje výzkumné organizace, provozovatele elektráren, průmyslové subjekty, organizace podporující státní dozorové orgány (\"Technical Support Organizations\", TSO), vysoké školy a malé organizace typu \"Small & Medium Enterprise\" (SME). Již v roce 2015 překročil počet řádných členů asociace hranici 100 – navíc má asociace \"NUGENIA\" několik čestných členů jako Evropská komise, PNB a americký Electric Power Research Institute.\n\nNUGENIA navazuje na projekty Evropské komise NULIFE a SARNET, a na první za 3 pilířů SNETP: Technology Working Group Gen II & III. V současnosti tvoří NUGENIA jeden ze tří pilířů SNETP – dalšími jsou ESNII (European Sustainable Nuclear Industrial Initiative) a NC2I (Nuclear Cogeneration Industrial Initiative). Hlavní orgány asociace NUGENIA jsou: Valné shromáždění (\"General Assebmly\"), Výkonný výbor (\"Executive Commettee, ExCom\"), vedení Technických oblastí (\"Technical Areas\") a sekretariát. Mezi nejdůležitější setkání asociace patří Fórum (každoročně na jaře, 200-300 účastníků), Valné shromáždění (každoročně), zasedání výboru ExCom (perioda 1-2 měsíce) a dále schůzky Technických oblastí (TA).\n\nMezi důležité dokumenty asociace NUGENIA patří vedle Stanov asociace dále \"NUGENIA Roadmap\" a \"NUGENIA Global Vision\". Dále je vhodné zmínit dokumenty SNETP: \"Strategic Research and Innovation Agenda\" (SRIA) a \"Deployment Strategy\".\n\nDalší informace ke struktuře a činnosti asociace NUGENIA je možné najít na webu www.nugenia.org. Po registraci pak jsou v sekci “Members Area” dostupné i protokoly ze všech setkání Nugenia: ročního plenárního zasedání (Forum), Valné hromady (\"General Assembly\"), výkonného výboru (ExCom), sekretariátu, seznamy zapojených organizací i členů aj. Dále je po registraci do asociace Nugenia pro členy dostupná webová platforma NOIP (\"Nugenia Open Innovation Platform\"), kde se lze účastnit navrhování a přípravy projektů.\n\nNugenia je rozdělena na 8 hlavních technických oblastí (\"Technical Areas\", TA):\n\nAsociace NUGENIA je neziskové sdružení založené podle belgického práva 1921 a její oficiální sídlo je v Bruselu na této adrese: NUGENIA Secretariat, c/o EDF, avenue des Arts, 53, B – 1000.\n\n"}
{"id": "1262346", "url": "https://cs.wikipedia.org/wiki?curid=1262346", "title": "Balabenka (nová usedlost)", "text": "Balabenka (nová usedlost)\n\nNová Balabenka je zaniklá usedlost č.p. 225 v Praze-Libni. Nacházela se na křižovatce Balabenka v Sokolovské ulici, východně od severního náspu železničních mostů.\nNová Balabenka byla postavena v 70. letech 19. století jako náhrada za starou usedlost, odkoupenou C.k. rakouskou severozápadní drahou. V místech staré usedlosti a jejích pozemků byla zřízena roku 1873 železniční trať se zastávkou Libeň-Dolní nádraží.\n\nNová patrová budova postavená v klasicistním slohu měla hospodářská křídla a na průčelí nápis Balabenka. Stejně jako stará usedlost i tato měla souvislost s hudbou - dcera posledních majitelů, manželů Zůnových, byla harfenistkou.\n\nZahrady Balabenky a vinice zanikly za 1. republiky. V budově a nádvoří sídlily různé řemeslnické a průmyslové provozovny, například „Nejstarší továrna na mlékařské stroje a konve na dopravu mléka v Československé republice“, které majitelem byl A. Jílek.\n\nLetohrádek Balabenka byl památkově chráněn od 25. května 1992, ale již 23. června 1993 byla památková ochrana zrušena. Usedlost byla zbourána roku 1995 z důvodu výstavby silničního mostu.\n\n\n\n"}
{"id": "1262347", "url": "https://cs.wikipedia.org/wiki?curid=1262347", "title": "Asyrská hymna", "text": "Asyrská hymna\n\nRoomrama je \"de facto\" národní hymnou národa Asyřanů. Hudbu složil Nebu Juel Issabey a text byl napsán Yosipem Betem Yosipem, asyrským básníkem. \n\nExistuje zde ještě jedna neoficiální hymna: \"Salma d'Shoobakhan\".\n\n"}
{"id": "1262350", "url": "https://cs.wikipedia.org/wiki?curid=1262350", "title": "Božena Pýchová", "text": "Božena Pýchová\n\nBožena Pýchová (* 12. července 1935 Dvůr Králové nad Labem) je česká textilní výtvarnice.\n\nVystudovala v letech 1961 až 1967 Vysokou školu uměleckoprůmyslovou v Praze, kde ji vedli profesoři Josef Novák a Antonín Kybal. Ve své tvorbě se věnuje tkaným tapiseriím a potisku textilií. Tvoří též grafiky či další realizace v architektuře. Za své výtvory jí byla v soutěži Intertap udělena druhá cena za návrh bytové tapety.\n\nPýchová je členkou Asociace jihočeských výtvarníků.\n\nJejí tapiserie se během osmdesátých let 20. století objevily v pobočkách Cestovní kanceláře mládeže (CKM) v Banské Bystrici, na Kladně a v Ostravě. Další její výtvor visel od roku 1982 ve středisku mládeže v Harrachově. Některá díla Boženy Pýchové jsou ve sbírkách pražského Uměleckoprůmyslového muzea.\n\nSvá díla Pýchová prezentovala na výstavách, a to jak v Československu či České republice, tak také v zahraničí:\n"}
{"id": "1262353", "url": "https://cs.wikipedia.org/wiki?curid=1262353", "title": "Alberto Mazzucato", "text": "Alberto Mazzucato\n\nAlberto Mazzucato (28. července 1813 Udine – 31. prosince 1877 Milán) byl italský hudební skladatel, pedagog a muzikolog.\n\nNarodil se v Udine. Jeho otec byl profesorem botaniky na královském lyceu v Udine a matka Elisabetta Rinoldi byla vzdělaná žena šlechtického původu. Základní hudební vzdělání získal od své matky. Studoval v Padově matematiku, ale záhy přešel na konzervatoř. 24. února 1834 měla v divadle \"Teatro Nuovissimo\" v Padově premiéru jeho první opera \"La fidanzata di Lammermoor\" (rok před operu na stejné téma Gaetana Donizettiho. Poté odešel do Milána, kde uvedl v divadle Teatro alla Canobbiana nepříliš úspěšnou operu \"Don Chisciotte\". V letech 1836–1838 navštívil Paříž. Tato návštěva měla rozhodující vliv na jeho další tvorbu. Seznámil se s velkými operami Daniela Aubera, Giacoma Meyerbeera, Jasquese Halévyho a symfoniemi Ludwiga van Beethovena. Po návratu zkomponoval řadu oper, které byly vesměs dobře obecenstvem přijaty.\n\nPo své poslední opeře \"Hernani\", která měla premiéru v divadle \"Teatro Carlo Felice\" v Janově 26. prosince 1843, činnost operního skladatele ukončil a zcela se věnoval pedagogické práci. Působil na milánské konzervatoři nejprve jako profesor zpěvu. Později učil i dějiny hudby, skladbu a instrumentaci. V roce 1872 se stal ředitelem konzervatoře. Mezi jeho žáky najdeme významné skladatele (Arrigo Boito, Benedetto Junck, Isidore de Lara, Antônio Carlos Gomes a Ivan Zajc) i zpěváky (sopranistky Marcella Lotti della Santa, Marietta Gazzaniga a tenor Sims Reeves).\n\nV letech 1859–1868 působil ve Scale jako \"maestro direttore e concertatore\". V roce 1860 spolu s Luigi Felice Rossim a Guglielmo Quarenghim založil Společnost svaté Cecílie (\"Società di S Cecilia\"). Psal kritiky a odborné práce do časopisu \"Gazzetta musicale di Milano\". Věnoval se také diskusi o reformě církevní hudby. Zemřel v Miláně 31. prosince 1877 ve věku 64 let.\n\nJeho syn, Gian Andrea Mazzucatose, stal profesorem hudební estetiky na konzervatoři v Miláně a hudebním kritikem časopisu \"Corriere della Sera\". Od roku 1880 působil v Londýně a stál u zrodu prvního vydání \"Grove Dictionary of Music\". Dcera Elisa, provdaná Bicknellová, žila v Americe a zkomponovala také několik skladeb.\n\n\n\n\n"}
{"id": "1262361", "url": "https://cs.wikipedia.org/wiki?curid=1262361", "title": "Pýcha (rozcestník)", "text": "Pýcha (rozcestník)\n\nPýcha může znamenat:\n\n\n\n"}
{"id": "1262365", "url": "https://cs.wikipedia.org/wiki?curid=1262365", "title": "21. ročník udílení Screen Actors Guild Awards", "text": "21. ročník udílení Screen Actors Guild Awards\n\n21. ročník udílení Screen Actors Guild Awards se konal 25. ledna 2015. Ocenění se předalo nejlepším filmovým a televizním vystoupením v roce 2014. Nominace byly oznámeny 10. prosince 2014. Ceremoniál vysílaly stanice TNT a TBS.\n"}
{"id": "1262366", "url": "https://cs.wikipedia.org/wiki?curid=1262366", "title": "Mistrovství Československa v krasobruslení 1974", "text": "Mistrovství Československa v krasobruslení 1974\n\nMistrovství Československa v krasobruslení 1974 se konalo 12. ledna a 13. ledna 1974 v Praze ve Sportovní hale.\n\n\n"}
{"id": "1262368", "url": "https://cs.wikipedia.org/wiki?curid=1262368", "title": "Mistrovství Československa v krasobruslení 1973", "text": "Mistrovství Československa v krasobruslení 1973\n\nMistrovství Československa v krasobruslení 1973 se konalo 13. ledna a 14. ledna 1973 v Liptovském Mikuláši.\n\n\n"}
{"id": "1262370", "url": "https://cs.wikipedia.org/wiki?curid=1262370", "title": "Screen Actors Guild Awards za nejlepší mužský herecký výkon v seriálu (drama)", "text": "Screen Actors Guild Awards za nejlepší mužský herecký výkon v seriálu (drama)\n\nScreen Actors Guild Awards za nejlepší mužský herecký výkon v seriálu (drama) každoročně uděluje organizací \"Screen Actors Guild-American Federation of Television and Radio Artists\" (SAG-AFTRA).\n"}
{"id": "1262372", "url": "https://cs.wikipedia.org/wiki?curid=1262372", "title": "Mistrovství Československa v krasobruslení 1972", "text": "Mistrovství Československa v krasobruslení 1972\n\nMistrovství Československa v krasobruslení 1972 se konalo 17. prosince až 19. prosince 1971 v Karviné.\n\n\n"}
{"id": "1262373", "url": "https://cs.wikipedia.org/wiki?curid=1262373", "title": "Mistrovství Evropy v zápasu ve volném stylu 2006", "text": "Mistrovství Evropy v zápasu ve volném stylu 2006\n\nMistrovství Evropy v zápasu ve volném stylu za rok 2006 proběhlo v Olympijském sportovním komplexu v Moskvě, Rusko ve dnech 25.-30. dubna 2006.\n\n\n\n\n"}
{"id": "1262379", "url": "https://cs.wikipedia.org/wiki?curid=1262379", "title": "Mistrovství Evropy v zápasu řecko-římském 2006", "text": "Mistrovství Evropy v zápasu řecko-římském 2006\n\nMistrovství Evropy v zápasu v řecko-římském za rok 2006 proběhlo v Olympijském sportovním komplexu v Moskvě, Rusko ve dnech 27.-28. dubna 2006.\n\n\n\n\n"}
{"id": "1262381", "url": "https://cs.wikipedia.org/wiki?curid=1262381", "title": "Podgorická skupština", "text": "Podgorická skupština\n\nPodgorická skupština (srbsky Подгоричка скупштина/Podgorička skupština), známá též jako Velká lidová skupština, Velká srbská skupština, nebo Velká černohorská skupština, bylo zasedání zástupců Černé Hory na konci první světové války. Zasedala ve městě Podgorica, které je v současné době hlavním městem Černé Hory. Předsedou skupštiny byl Savo Cerović. Uskutečnilo se celkem pět zasedání, a to v první polovině listopadu roku 1918.\n\nNejznámějším rozhodnutím prozatimního černohorského parlamentu bylo rozhodnutí o vyhnání krále z dynastie Petrović-Njegoš a připojení se k Srbsku. Tím byla zlegitimizována nadvláda Karađorđevićů v zemi a také faktický zánik nezávislé Černé Hory. Ta svoji státnost znovu získala až roku 1945 a úplnou nezávislost v roce 2006. Náhlé rozhodnutí podgorické skupštiny bylo v zemi přivítáno s rozpaky a zanechalo velmi hluboké stopy pro budoucnost Černé Hory. Kromě vyhnání dynastie Petrović-Njegoš byl rovněž zformován výkonný odbor (srbsky \"Izvršno vijeće\"), který se později transformoval na dočasnou vládu. Rovněž bylo přijato rozhodnutí o konfiskaci majetku dosavadního krále. \n"}
{"id": "1262384", "url": "https://cs.wikipedia.org/wiki?curid=1262384", "title": "Krsto Zrnov Popović", "text": "Krsto Zrnov Popović\n\nKrsto Zrnov Popović (v srbské cyrilici Крсто Зрнов Поповић; 14. září 1881, Lipa, Černá Hora – 13. března 1947) byl černohorský generál, a jeden z vůdců vánočního povstání v roce 1919.\n\nV 20. letech žil v emigraci nejprve v Argentině a poté v Belgii. Roku 1929 se za vedení povstání proti srbskému králi omluvil a slíbil věrnost bělehradské vládě. V Belgii však žil až do roku 1934. Do Jugoslávie se vrátil až po smrti krále Aleksandra.\n\nBěhem druhé světové války spolupracoval s italskými okupačními vojsky. Inicioval vznik černohorské armády, která by mohla bojovat proti jednotkám partyzánů.\n"}
{"id": "1262385", "url": "https://cs.wikipedia.org/wiki?curid=1262385", "title": "Jan Gayer", "text": "Jan Gayer\n\nJan Gayer (19. června 1885 Přerov – 7. června 1918 při obléhání stanice Lipjagy v Rusku), byl poručík císařské armády Rakouska-Uherska (roku 1916 dezertoval do československých legií), agronom a statkář v Brazílii.\n\nNarodil se 19. června 1885 v Přerově. Jeho otec Jan Gayer byl městský sekretář. Po absolvování obecné školy studoval 4 roky na přerovském gymnáziu a poté na hospodářské škole tamtéž. Po absolvování studia v roce 1906 nastoupil k prezenční službě v C. k. rakousko-uherské armádě jako jednoroční dobrovolník. Po návratu z vojenské služby působil jako agronom. V letech 1907–1912 byl postupně povyšován, až do hodnosti poručíka. Po roce 1912 odcestoval do Brazílie a stal se statkářem v osadě Gayerovo poblíž městečka Araucária ve státu Paraná.Těsně před vypuknutím 1.světové války přijel zpět do Čech, aby vyzvednul rodiče. Zde jej ale zastihlo vyhlášení války a mobilizace. Snažil se dostat zpět do Brazílie, kde měl svůj veškerý majetek. Dostat zpět se mu však nepodařilo a jakožto záložní důstojník podléhal mobilizaci.\n\nKoncem července 1914 byl povolán do aktivní služby a nastoupil k C. k. zeměbraneckému pěšímu pluku č.20. Se svým plukem odjel na ruskou frontu, kde byl koncem října 1914 u Ivangorodu raněn. V prosinci téhož roku se vrátil do pole a postupně se účastnil bojů na srbském i na východním bojišti. V červenci 1915 byl zajat v Ciecszyne Rusy. Nějaký čas strávil v zajateckém táboře ve Voroněžské gubernii, odkud se přihlásil do československých legií. V červnu 1916 byl přijat do řad československého vojska jako prostý voják a zařazen byl do záložní roty 1. československého střeleckého pluku. Koncem července 1916 byl přeřazen do 7. roty 1. československého střeleckého pluku a koncem listopadu téhož roku získal hodnost poručíka ruské armády. Po únorové revoluci v roce 1917 byl zvolen do plukovního komitétu. V červnu 1917 byl vyslán do Odbočky československé národní rady jako emisar k náboru nových dobrovolců. Po návratu k pluku byl v polovině července 1917 jmenován velitelem 7. roty. Ve stejném měsíci byl zvolen zástupcem důstojnického čestného soudu. Koncem srpna 1917 byl přeložen do nově budovaného 4. československého střeleckého pluku a jmenován velitelem 1. praporu. V bitvě u Bachmače 8. března 1918 byl určen na místo pomocníka velitele pluku a přispěl nemalou měrou k hladké evakuaci celé první divize z nebezpečného úseku. Dne 2. června 1918 vedl poručík Gayer osobně boj u \"\"Bezenčugu\"\" a skvělým manévrem rozbil se svou jednotkou vojska bolševiků a zahnal je až k \"\"Ivaščenkovu\"\". V bitvě u Lipjagu 4. června 1918 jako zatímní velitel 4. československého střeleckého pluku vedl celý pluk do útoku. Závěrečný bodákový útok vedl por. Jan Gayer osobně v čele svého pluku. Byl však těžce raněn do obou nohou a 7. června 1918 po těžké operaci svému ranění podlehl. Pohřben byl v Samaře ve společném hrobě.\n\n"}
{"id": "1262388", "url": "https://cs.wikipedia.org/wiki?curid=1262388", "title": "Ostrovní moře", "text": "Ostrovní moře\n\nOstrovní moře (, ) je část Baltského moře na jihozápadě Finska ohraničená na severu Botnickým zálivem, na jihu Finským zálivem a na západě Alandy a Alandským mořem.\n\nV Ostrovním moři je mnoho ostrovů: Pokud by se počítala i malá skaliska, je odhad přibližně padesát tisíc, pokud jen ostrovy nad půl hektaru, tak je jich 17 000. I ostrovů nad kilometr čtvereční je mnoho: 257. Celková plocha ostrovů je 2000 čtverečních kilometrů a žije na nich přibližně 60 000 obyvatel, z toho 27 000 na Alandech. Ze správního hlediska patří ostrovy částečně do Vlastního Finska a částečně spadají pod Alandy.\n"}
{"id": "1262391", "url": "https://cs.wikipedia.org/wiki?curid=1262391", "title": "Mistrovství Československa v cyklokrosu 1967", "text": "Mistrovství Československa v cyklokrosu 1967\n\nMistrovství Československa v cyklokrosu 1967 se konalo v neděli 29. ledna 1967 v České Lípě. \n\nJeden závodní okruh měřil 2 400 m a závodníci ho absolhovali celkem osmkrát. Startovalo také pět závodníků z Francie.\n"}
{"id": "1262392", "url": "https://cs.wikipedia.org/wiki?curid=1262392", "title": "Mamula (ostrov)", "text": "Mamula (ostrov)\n\nMamula (v srbské cyrilici Мамула, na některých mapách také pod názvem Lastavica/Ластавица) je ostrov v Jaderském moři na pobřeží Černé Hory, na začátku Boky Kotorské. Nachází se blízko města Herceg Novi (6,3 km), mezi poloostrovy Luštica a Prevlaka. Má kruhový tvar, průměr ostrova činí 200 m.\n\nBěhem doby existence Benátské republiky byl ostrov znám pod názvem Rondina.\n\nOkolo 80% plochy ostrova činí pevnost, kterou zde nechal zbudovat v polovině 19. století generál Lazar Mamula. Po něm má pravděpodobně ostrov i své jméno. Pevnost sloužila během první i druhé světové války jako vězení. Přestože byla pevnost vybudována pro potřeby Rakousko-uherské armády, nikdy nesloužila svému účelu. Měla spolu s dalšími podobnými stavbami chránit Boku Kotorskou od případného útoku. Pevnost je v současné době opuštěná a je vystavena povětrnostním vlivům. Část pevnosti zakryly také popínavé rostliny; divoké švestky a agave.\n\nNa ostrově a částečně také na pevnině se odehrává děj srbsko-černohorského fantasy hororu \"Smrtící nymfa\" (v originále \"Mamula\").\n"}
{"id": "1262394", "url": "https://cs.wikipedia.org/wiki?curid=1262394", "title": "Auguste Viquesnel", "text": "Auguste Viquesnel\n\nAuguste Viquesnel (5. března 1800 Cires-les-Mello – 11. února 1867 Paříž) byl francouzský cestovatel, geograf, meteorolog, etnograf a geolog.\n\nPoté, co vystudoval collège Sainte-Barbe v Paříži, pustil se do podnikání, aby se finančně zabezpečil. Ovšem již roku 1833 vstoupil do nedávno založené Francouzské geologické společnosti (\"Société Géologique de France\"). V roce 1836 se připojil k cestě, kterou podnikl Ami Boué. Procestovali Srbsko, Makedonii a Bulharsko, tehdy známé jako \"Epirus\", \"Makedonie\", \"Thesálie\" a \"Thrákie\". O dva roky později spolu vykonali cestu do Albánie a Řecka. Poznámky ze svého cestovního deníku publikoval nadvakrát v časopisu Francouzské geologické společnosti (1842 a 1846). V této době také sepsal několik prací na téma francouzské geologie s aspektem průmyslového využití. V roce 1843 se stal pokladníkem Francouzské geologické společnosti a v roce 1862 jejím prezidentem. Roku 1850 se stal iniciátorem založení Francouzské meteorologické společnosti (\"Société de Météorologie de France\").\n\nJe znám především díky svému cestopisu z evropské části Osmanské říše, kde cestoval v letech 1847 – 48, který obsahuje také informace o tamější geologii.\n\nNese po něm jméno cena Francouzské geologické společnosti (\"Prix Auguste Viquesnel\"), kterou po jeho smrti založila jeho manželka v roce 1877.\n\nJeho dílo je dodnes na Balkáně citováno v přepisu do cyrilice „Vikenel“ (\"Викенел\").\n\n\n Viquesnelův životopis ve francouzských archivních análech\n"}
{"id": "1262395", "url": "https://cs.wikipedia.org/wiki?curid=1262395", "title": "Řád budování socialistické vlasti", "text": "Řád budování socialistické vlasti\n\nŘád budování socialistické vlasti byl nejvyšší československý státní řád zřízený roku 1953, předchůdce Řádu Klementa Gottwalda. Řád byl založen nařízením vlády z 3. února č. 14/1953 Sb., jeho udílení bylo ukončeno po vydání nového nařízení č. 5/1955 Sb. o Řádu Klementa Gottwalda, kde bylo nově ustanoveno: „Nejvyšší řád Československé republiky ponese jméno Klementa Gottwalda. Název řádu \"Řád budování socialistické vlasti\" se mění na \"Řád Klementa Gottwalda – za budování socialistické vlasti\".“ Nový řád využíval původního nařízení (podle tamějších stanov, nařízení platilo v nezměněné podobě souběžně s nařízení z roku 1955 až do roku 1990), měl také stejnou matriku.\n\nInsignie řádu byly obdobné jako u Řádu Klementa Gottwalda, pouze na medaili vsazené doprostřed hvězdy byl český dvouocasý lev (stužka byla zcela totožná). Protože se jednalo o nejvyšší řád vytvořený s nejvyšší uměleckou zručností (podle návrhu Otakara Španiela) a zároveň byl udělen v letech 1953 a 1954 pouze šestkrát, patří k velkým faleristickým (sběratelským, ovšem nejen) vzácnostem. Veřejnost se sním mohla setkat pouze na výstavě Řády a vyznamenání prezidentů republiky na Pražském hradě v roce 2000, případně odborná veřejnost na 3. mezinárodní faleristické konferenci Slovenské faleristické společnosti v Brně v říjnu 2013.\n\nSrv. též Seznam nositelů Řádu Klementa Gottwalda.\n\n\n"}
{"id": "1262397", "url": "https://cs.wikipedia.org/wiki?curid=1262397", "title": "Hrdly (zámek)", "text": "Hrdly (zámek)\n\nHrdly je název zámku s hospodářským dvorem ve stejnojmenné vesnici u Bohušovic nad Ohří v okrese Litoměřice. Byl postaven v průběhu šestnáctého století, ale dochovaná podoba je výsledkem barokní přestavby, na které se podílel Kilián Ignác Dientzenhofer. Hospodářský dvůr se zámkem je chráněn jako kulturní památka. Samostatně byla jako památka chráněna také kovárna, která stála ve východní části vnitřního dvora. Po částečném zřícení stavby existenci tohoto objektu ukončila demolice v roce 2006.\n\nPrvní panské sídlo je v Hrdlech zmiňováno v roce 1620, kdy „ves s dvorem a rezidencí“ koupil Václav Vilém z Roupova na Žitenicích. Byl jím renesanční zámek postavený pravděpodobně břevnovským klášterem poté, co roku 1523 vykoupil panství ze zástavy. Po potlačení stavovského povstání byl roku 1621 majetek Václava z Roupova zkonfiskován a Hrdly se vrátily zpět klášteru. Během válek o rakouské dědictví byla vesnice i s dvorem v letech 1742 a 1744 vydrancována. Poškozené renesanční sídlo bylo v letech 1746–1747 nahrazeno barokním zámkem postaveným podle projektu Kiliána Ignáce Dientzenhofera. Zámek roku 1824 vyhořel, a v důsledku požáru zanikla část umělecké výzdoby areálu. Areál zámku není veřejnosti přístupný, vnitřní prostory byly přestavěny na byty.\n\nRenesanční sídlo tvořila jednopatrová budova krytá šindelovou střechou s hodinovou věží. Uvnitř se nacházela kaple svatého Tomáše, sklepy s lednicí, předsíň, komora, kuchyně a šest pokojů. Po barokní přestavbě zámek získal obdélný půdorys se čtyřbokou věžicí na střeše a s krátkým příčným křídlem na západě. Přízemní místnosti jsou zaklenuté valenými a křížovými klenbami. V sousedství věžice se nachází zámecká kaple zvýrazněné párem pilastrů na obou průčelích. Ze dvora se do ní vstupuje obdélným portálem se supraportou a osvětluje ji velké kasulové okno. Interiér zaklenutý plackovou klenbou s postranními poli valené klenby má zkosené rohy. Klenba je zdobená freskovými malbami českých patronů.\n\n\n"}
{"id": "1262398", "url": "https://cs.wikipedia.org/wiki?curid=1262398", "title": "Screen Actors Guild Awards za nejlepší mužský herecký výkon v seriálu (komedie)", "text": "Screen Actors Guild Awards za nejlepší mužský herecký výkon v seriálu (komedie)\n\nScreen Actors Guild Awards za nejlepší mužský herecký výkon v seriálu (komedie) každoročně uděluje organizací \"Screen Actors Guild-American Federation of Television and Radio Artists\" (SAG-AFTRA).\n"}
{"id": "1262400", "url": "https://cs.wikipedia.org/wiki?curid=1262400", "title": "Josef Serinek", "text": "Josef Serinek\n\nJosef Serinek (chybně též Serynek) (25. února 1900 Bolevec, Rakousko-Uhersko – 14. června 1974 Svitavy, Československo) byl československý příslušník protinacistického odboje romské národnosti. Byl vězněn v koncentračním táboře Lety a za druhé světové války se stal partyzánským velitelem. Za války užíval krycí jméno Černý.\n\nNarodil se roku 1900 v obci Bolevec na Plzeňsku. Po matce byl potomkem původních romských obyvatel českých zemí. Plynule hovořil česky, německy a jazykem sinti.\n\nZa první světové války musel narukovat do armády, později se však připojil k německo-romské skupině dezertérů a skrýval se v Českém lese. Po válce byl amnestován a v košickém Státním ústavu pro opuštěnou mládež se vyučil zahradníkem. Další roky pracoval jako pomocný dělník v zemědělství. S Pavlínou Janečkovou založil rodinu a měli pět dětí. V době po německé okupaci Československa a vyhlášení protektorátu pracoval jako kočí na statku v Rohách na Plzeňsku.\n\nDne 3. srpna 1942 byl Josef Serinek, Pavlína Janečková a jejich pět dětí zatčeni protektorátními četníky a deportováni do koncentračního tábora Lety. Josef Serinek po měsíci a půl stráveném v táboře dne 15. září 1942 uprchl (útěku se účastnil i jeho vzdálenější příbuzný Karel Serinek a další dva vězni). Plánoval, že se později vrátí pro rodinu, byl však pronásledován četníky a následující rok se skrýval. Až po válce se Serinek dověděl, že jeho manželka a děti se staly oběťmi romského holokaustu – zahynuly zčásti v Letech a zčásti po transportu do koncentračního tábora Osvětimi-Birkenau.\n\nJosef Serinek se rozhodl zapojit do odboje, s Karlem si v loveckých chatách opatřili zbraně, Karla zastřelil hajný u obce Ratiboř 19. dubna 1943. Josef Serinek postupně doputoval na Vysočinu, kde se dostal do kontaktu s odbojovou organizací Rada tří. Převážně z uprchlých sovětských zajatců Serinek vybudoval 30členný lesní partyzánský oddíl (celkem jím prošlo na 150 utečenců). Oddíl byl po válce nazýván někdy oddíl Čapajev. Oddíl operoval v síti zemljanek v Haklově lese, na Kutinách, u Daňkovic, Ubušínku, Věcova a Krásného.\n\nMezi akce oddílu patří trestná výprava proti četníkům, kteří v říjnu 1944 zastřelili představitele Rady tří generála Vojtěcha Lužu. Serinkův oddíl přepadl četnickou stanici v Přibyslavi, pět četníků bylo zavřeno do sklepa, vyslechnuto a popraveno (na Lužově zabití se přímo podíleli pouze četníci Mečíř a Kunderka). Jeden přežil, neboť předstíral smrt. Serinkův oddíl se poté rozdělil a jeho členové posílili partyzánské oddíly Jermak a Dr. Miroslav Tyrš. Sám Serinek se účastnil osvobozování Bystřice nad Pernštejnem, když odzbrojil posádku vojenského lazaretu v tamní škole. Přestože se prokazatelně účastnil ozbrojeného boje, byl po válce vyznamenán pouze medailí Za zásluhy, která se udělovala za vojenské činy vykonané mimo boj.\n\nPo válce si Serinek otevřel hostinec „U partyzána“ ve Svitavách a založil novou rodinu. Po měnové reformě z roku 1953 hostinec zavřel a až do konce života pracoval jako skladník v cihelně.\n\nV první polovině 60. let Serinek během osmnácti sezení nadiktoval své vzpomínky historiku Janu Tesařovi.\n\n\n"}
{"id": "1262401", "url": "https://cs.wikipedia.org/wiki?curid=1262401", "title": "Stejnopohlavní manželství ve Švédsku", "text": "Stejnopohlavní manželství ve Švédsku\n\nStejnopohlavní manželství je ve Švédsku legální od 1. května 2009 po přijetí nového genderově-neutrálního zákona o manželství švédským parlamentem dne 1. dubna 2009, čímž se Švédsko stalo 7. zemí na světě, která umožnila homosexuálním párům uzavírat rovnoprávné manželství. Stávající registrovaná partnerství zůstávají i nadále platná a lze je na žádost partnerů změnit na manželství buď úředním aktem nebo i formálním obřadem. Nová registrovaná partnerství již nelze uzavřít, neboť manželství pro všechny se stalo jediným právním institutem, jímž lze upravit soužití všech párů bez ohledu na pohlaví.\n\n22. října 2009 se Švédská církev v poměru hlasů 176:62 rozhodla umožnit svým duchovním žehnat homosexuálním párům, včetně nazývání jejich svazků manželstvím a uzavírání homosexuálních církevních sňatků. Círevní stejnopohlavní sňatky lze uzavírat v kostelech od 1. listopadu 2009.\n\nŠvédsko legalizovalo registrované partnerství v r. 1995. Přijaté bylo v červnu 1994 poměrem hlasů 171:141 a účinným se stalo 1. ledna 1995. Švédsko se tak po Dánsku a Norsku stalo třetí zemí na světě, která uzákonila registrované partnerství.\n\nRegistrované partnerství garantovalo párům žijícím v něm všechna práva a povinnosti plynoucí z manželství, včetně rovného zacházení ve věcech osvojení a rozvodu. Registrované homosexuální páry tedy mohly společně osvojit dítě. Lesbické páry získaly přístup k asistované reprodukci v r. 2005. Cizinci s trvalým pobytem ve Švédsku získali možnost uzavírat registrované partnerství v r. 2000.\n\nHlavním rozdílem mezi registrovaným partnerstvím a manželstvím bylo, že se jedná o dva separátní zákony, a že stejnopohlavní páry mohly uzavřít partnerství pouze před orgánem veřejné moci, nikoli před orgánem církve. Tato nerovnost byla předmětem mnoha diskusí a spouštěčem požadavku na manželství pro všechny. Někteří se dožadovali však toho, aby genderově-neutrální sňatek šlo uzavřít pouze před státním orgánem jako je tomu v několika dalších zemích, než aby církve měly možnost legálně oddávat páry. Důvodem tohoto požadavku byl větší důraz na oddělení církví od státu.\n\nŠvédsko také uznává anglosaské manželství, byť v limitované podobě, pro nesezdané heterosexuální i homosexuální páry. V letech 1988-2003 platily pro toto dva odlišné zákony (jeden pro heterosexuální páry, druhý pro homosexuální páry), které se nakonec sjednotily pod jeden zákon. 'Anglosaské manželství' je otevřené i cizím státním příslušníkům, kteří prokáží, že sice nejsou oficiálně oddáni, ale žijí ve Švédsku ve společné domácnosti s jedním partnerem. Cizinci žijící v takovém manželství mají pak stejná práva a povinnosti.\n\nV r. 2004 vznikla parlamentní komise, která se zabývala otázkou zpřístupnění manželského institutu párům stejného pohlaví. V březnu 2007 vydala komise zprávu, v níž podpořila přijetí genderově-neutrálního manželství, zrušení zákona o registrovaném partnerství podpořila (stávající registrovaná partnerství by měla být automaticky změněná na manželství) a výjimku pro církve, které odmítnou oddávat páry stejného pohlaví. Poslední bod byl předmětem kontroverzí a požadavků na úplné zrušení církevních sňatků. Komise v závěru své zprávy vládě doporučila, aby se všechny jí navrhované změny staly účinnými od 1. ledna 2008.\n\nŠest ze sedmi politických stran zastoupených v parlamentu bylo pro takové změny. Jednalo se o Levicovou stranu, Zelené, Sociální demokraty, Liberální lidovou stranu, Umírněnou stranu (Švédští konzervativci) a Stranu středu. Křesťanští demokraté manželství pro všechny odmítali a získali pro tento postoj podporu i u liberálně-konzervativních Umírněných, kteří se na svém stranickém sjezdu v r. 2007 takto rozhodli. Většina Švédů stejnopohlavní manželství podporovala, ale byl zde patrný ostrý nesouhlas ze stran náboženských organizací a některých \"pro-rodinných\" organizací.\n\nPomalu probíhající vládní proces změny partnerství na manželství se stal předmětem stížností, zejména pro fakt, že se jedná o dva naprosto totožné instituty, a že tudíž není prakticky vůbec nutné se touto otázkou nějak zvlášť dlouhodobě zabývat. Podporovatelé manželství pro všechny se odvolávali na to, že stejnopohlavní manželství nemá žádný vliv na tradiční manželství, neboť už de facto za stávající právní úpravy existuje, a tudíž jde pouze o symbolickou rovnost. Odpůrci se často odvolávali na symbolickou tradiční hodnotu manželství.\n\n12. května 2008 informovala média o případu homosexuálních manželů z Kanady, kteří se rozhodli zažalovat švédskou vládu, protože jim odmítla uznat jejich sňatek. Ačkoliv všechny soudy nižších instancí, včetně odvolacích soudů, se odmítly tímto případem zabývat, tak švédský Nejvyšší správní soud učinil jinak. Žalující pár se dožadoval toho, aby Švédsko uznalo jeho manželství uzavřené v Kanadě navzdory faktu, že ve Švédsku nebylo dosud legalizované. 18. prosince 2008 rozhodl soud tak, že švédská finanční správa není povinná měnit definici manželství jako svazku muže a ženy, neboť takové páry může uznávat jako registrované partnerství.\n\nVláda se skládala z koalice Umírněné strany, Strany středu, Liberální lidové strany a Křesťanských demokratů. Ministryně spravedlnosti Beatrice Ask, která se touto záležitostí zabývala, reagovala na komisní zprávu pozitivně. Vzhledem k tomu, že jeden z koaličních partnerů stejnopohlavní sňatky odmítal, byla jejich šance na legalizaci nejasná. Přesedkyně Sociálních demokratů řekla, že pokud manželství pro všechny nepodpoří vláda, tak ona předloží svůj vlastní poslanecký návrh.\n\nNa začátku října 2007 se dohodly Strana zelených, Levicová strana a Sociální demokracie, že spojí všechny své síly a protlačí stejnopohlavní manželství parlamentem.\n\n27. října 2007 upustila Umírněná strana od podpory stejnopohlavního manželství, aby jeho odmítání zpočátku pouze Křesťanskou demokracií vyrovnala. Göran Hägglund, předseda Křesťanských demokratů, se vyjádřil v rozhlase takto: Má oficiální pozice ja taková, že manželství je muž a žena. Každopádně v rámci stranických diskusí jsme velmi otevření a respektujeme názor každého jednotlivce, přičemž se maximálně snažíme dopracovat k jednotnému řešení.\n\n12. prosince 2007 řekla Švédská církev, že sice podporuje stejnopohlavní svazky, a že jim hodlá žehnat i ve svých kostelech, ale že doporučuje termínem \"manželství\" nazývat pouze heterosexuální páry. Takto odpověděla na otázku vlády před zpracováním návrhu nového zákona na začátku roku 2008. Manželství a partnerství osob stejného pohlaví jsou ekvivalentními formami unií. A proto my jako Švédská církev říkáme \"ano\" návrhu sjednocujícímu manželství a partnerství pod jeden zákon,\" tak se k otázce vyjádřili církevní představitelé. Nicméně podle učení Švédské církve by se slovem 'manželství' měl nazývat pouze svazek jednoho muže a jedné ženy,\" dodali obratem.\n\n14. ledna 2008 se dva vládnoucí politici Křesťanské demokracie rozhodli postavit oficiální platformě své strany a podpořili stejnopohlavní manželství.\n\nZpráva doporučovala vládě předložit její návrh o stejnopohlavním manželství už na začátku r. 2008, k čemuž nedošlo z důvodu jeho odmítání Křesťanskou demokracií, byť ta byla jediním koaličním partnerem, který toto odmítal. Po vyjednáváních a hledáních kompromisu byla vláda vystavená parlamentnímu ulitmátu na konci října 2008, a proto se rozhodla takový návrh nakonec předložit.\n\n21. ledna 2009 byl návrh zákona redefiniujícího manželství projednáván ve švédském parlamentu. Přijat byl 1. dubna a účinným se stal 1. května. Návrh podpořily všechny strany, vyjma Křesťanské demokracie a jednoho člena Umírněné strany. Přijaté bylo v poměru hlasů 261:22. 22 poslanců se hlasování zdrželo a 16 bylo nepřítomno.\n\nHlasování švédského parlamentu 1. duben 2009\nV r. 2009 byla Eva Brunneová zvolená a vysvěcená jako stockholmská luteránská biskupka, čímž se stala prvním otevřeně homosexuálním duchovním na světě, který zároveň žije v registrovaném partnerství.\n\n22. října se Švédská církev (ačkoli nemá status národní církve, tak její souhlas byl důležitou pro mnohé důležitý a symbolický) rozhodla podpořit žehnání homosexuálním manželstvím před Bohem , včetně nazývání takových svazků \"manželstvím\". Tímto se stala první hlavní církví ve Švédsku, která se takto k otázce homosexuálních svazků postavila. Uppsalský arcibiskup Anders Wejyrd toto rozhodnutí uvítal s potěšením. Druhá a třetí největší křesťanská denominace v zemi Katolická církev a Letniční hnutí vyjádřily nad přístupem Švédské církve zklamání. Asociace švédských muslimů se také vyjádřila odmítavě a připomněla, že žádný imám nikdy neoddá stejnopohlavní pár.\n\nV červenci 2013 zveřejnil švédský statistický úřad (\"Statistiska centralbyrån - SCB\") počet osob, které uzavřely s partnerem téhož pohlaví sňatek od r. 2009. Podle úřadu se ve všech krajích, vyjma Stockholmu, vzalo víc ženských, než mužských párů. Do července 2013 bylo ve Švédsku uzavřeno 4 521 manželství mezi ženami a 3 646 manželství mezi muži. Lichý počet lesbických manželství je z důvodu nezahrnování cizinek do statistiky. Většina homosexuálních svateb se koná v krajích Stockholm, Västra Götaland, Skåne a Uppsala.\n\nEurobarometr spuštěný na podzim 2006 shledal, že 71 % Švédů podporuje stejnopohlavní manželství. Z regionálního hlediska byla největší podpora ve Stockholmu a nejnižší v Jönköpingu. Tato vysoká veřejná podpora byla tou dobou druhá největší v EU.\n\nVýzkum YouGov uskutečněný mezi 27. prosincem 2012 a 6. lednem 2013 shledal, že stejnopohlavní manželství podporuje 79 % Švédů, zatímco 14 % je proti a 7 % nemá jednoznačný názor.\n\nVe výzkumu Ipsos z května 2013 se pro stejnopohlavní manželství vyjádřilo 81 % respondentů, zatímco 9 % bylo pro jinou formu stejnopohlavního soužití.\n\nEurobarometr z r. 2015 shledal, že legalizaci stejnopohlavního manželství v celé Evropě podporuje 90 % Švédů, zatímco 7 % je proti.\n\n"}
{"id": "1262403", "url": "https://cs.wikipedia.org/wiki?curid=1262403", "title": "Screen Actors Guild Awards za nejlepší ženský herecký výkon v seriálu (drama)", "text": "Screen Actors Guild Awards za nejlepší ženský herecký výkon v seriálu (drama)\n\nScreen Actors Guild Awards za nejlepší ženský herecký výkon v seriálu (drama) každoročně uděluje organizací \"Screen Actors Guild-American Federation of Television and Radio Artists\" (SAG-AFTRA).\n"}
{"id": "1262404", "url": "https://cs.wikipedia.org/wiki?curid=1262404", "title": "Heythrop College", "text": "Heythrop College\n\nHeythrop College je britská univerzita se sídlem v Londýně, která se specializuje na výuku a výzkum v oblasti filozofie, teologie a psychologie. Od roku 1971 je to jedna z vysokých škol Londýnské univerzity. Je silně provázána s jezuitským řádem. Jejím mottem je latinské rčení \"Nil Sine Fide\" (česky \"Nic bez víry\").\n\nUniverzita byla založena v roce 1614 v Leuvenu s cílem zajistit jezuitské vzdělávání v Anglie. V letech 1626-1794 působila jako Jezuitská kolej v Lutychu. V devatenáctém století a v první polovině dvacátého století působila na několika různých místech po celé Anglii a Walesu. V roce 1970 se přestěhovala do Londýna, a o rok později byl přijata mezi školy patřící \"University of London\".\n\nKolej je rozdělena do tří oddělení (kateder):\n\n\n"}
{"id": "1262407", "url": "https://cs.wikipedia.org/wiki?curid=1262407", "title": "Screen Actors Guild Awards za nejlepší ženský herecký výkon v seriálu (komedie)", "text": "Screen Actors Guild Awards za nejlepší ženský herecký výkon v seriálu (komedie)\n\nScreen Actors Guild Awards za nejlepší mužský herecký výkon v seriálu (drama) každoročně uděluje organizací \"Screen Actors Guild-American Federation of Television and Radio Artists\" (SAG-AFTRA).\n"}
{"id": "1262408", "url": "https://cs.wikipedia.org/wiki?curid=1262408", "title": "Ian Ferguson", "text": "Ian Ferguson\n\nIan Ferguson, MBE (* 20. července 1952 Taumarunui) je bývalý novozélandský kajakář, se čtyřmi zlatými medailemi nejlepší olympionik své země. Začínal jako plavec a surfař, byl mistrem světa v záchranářském sportu. Jako kanoista na LOH 1976 nepostoupil z rozjížděk, na LOH 1980 skončil sedmý na 500 m a osmý na 1000 m. Na olympiádě 1984, kde nestartovali závodníci východního bloku, vyhrál tři závody: individuální na 500 m, deblkajak s Paulem McDonaldem a čtyřkajak. V závěru tohoto roku byl vyhlášen novozélandským sportovcem roku. Ferguson a McDonald na olympiádě 1988 obhájili zlato na půlkilometrové trati a byli druzí na kilometru. Startovali ještě na LOH 1992, kde obsadili ve finále na 1000 m osmé místo. Spolu se také stali mistry světa v letech 1985 a 1987. V roce 1993 byl Ferguson uveden do Síně slávy novozélandského sportu. Po ukončení kariéry se stal prodejcem kajaků. Jeho syn Steven Ferguson také reprezentoval Nový Zéland v kanoistice na olympiádě.\n\n"}
{"id": "1262415", "url": "https://cs.wikipedia.org/wiki?curid=1262415", "title": "Dávat a brát", "text": "Dávat a brát\n\nDávat a brát (v anglickém originále Give and Take) je třetí díl jedenácté řady (a celkově šedesátý čtvrtý) britského sci-fi sitcomu \"Červený trpaslík\". Poprvé byla odvysílána 6. října 2016 na britském televizním kanálu Dave.\n\nLister přijde o ledviny a jediný, kdo mu je může darovat, je Kocour. Největším problémem ale je, že transplantaci má provést výdejní automat na sladkosti, o kterém si všichni myslí, že to je zázračný chirurgický robot.\n\nRimmer zachytí několik podivných energetických signálů na palubě B a vydá se to prozkoumat, jenže se zasekne u výtahu, protože ten ho odmítne přepravit, jelikož má něco na práci. Rimmer ho obviní z pomalosti a rozhodne se ho nahradit jiným výtahem. Mezitím Lister vyspává dvoudenní kocovinu, načež ho probudí právě Rimmer s konstatováním, že Trpaslík narazil na vesmírnou stanici. Míří k ní asteroidová bouře a stanice bude za pět hodin zničena, a do té doby musí prozkoumána.\n\nNa stanici se posádka Trpaslíka rozdělí na dva páry, přičemž Kryton a Rimmer najdou robota, který je podle Krytonova závěru velmi moderním a technicky vyspělým zdravotnickým robotem Asklepiem. Navrhne mu tedy, jestli se k nim nechce přidat a robot souhlasí. Kryton a Rimmer ovšem netuší, že nejde o chirurgického robota, ale chodící automat na cukrovinky zvaný Snacky. Kocour a Lister takové štěstí nemají: nejprve narazí na mrtvolu inženýra stázových komor Gonzalese a pak je objeví skutečný robot Asklepius. Ten ovšem mezitím zešílel, Listera i Kocoura uspí a poslednímu žijícímu člověkovi vyoperuje ledviny. V té chvíli je najdou Kryton s Rimmerem a střelbou z bazukoidů Asklepia vyřadí z provozu, jenže přitom rozstřílí i Listerovy ledviny ve skleněné nádobě. Uspaného Listera a Kocoura odvezou pryč na poslední chvíli, protože stanici následně zničí asteroidy.\n\nNa ošetřovně Kryton Listerovi vysvětlí situaci, ve které se nachází, ale pro kterou má řešení: Kocour mu daruje jednu ledvinu a operaci provede zázračný zdravotnický robot, kterého vzali s sebou. Kocour darování ledviny pochopitelně odmítne a tak Kryton s Listerem vymyslí na Kocoura podraz. Kryton mu napovídá, že o tu ledvinu přišel on a Lister mu ji musí darovat. Kocour tedy přesvědčí Listera, aby dohodu o darování podepsal, a sám ji podepíše také. V tu chvíli přijde Kryton se zprávou, že o ledviny doopravdy přišel Lister a Kocoura okamžitě uspí. Operaci ale zhatí výdejní automat Snacky, který jim teprve teď odhalí svou pravou totožnost. Na druhou stranu jim prozradí, že stázový inženýr Gonzales, kterého našli mrtvého na stanici, přetvořil stázovou komoru na stroj času. Posádka Trpaslíka chce využít tuto technologii, transportovat se do minulosti a vzít ledviny Listerovu mladšímu já. Jenže úpravy na stázové komoře nikdo z nich nezvládne a tak tím pověří výdejní automat, který je schopnější, než se na první pohled zdá. Technologie funguje: Lister omráčí své mladší já, Kryton mu vyoperuje ledvinu a pak ho odveze na ubikace výtahem těsně předtím, než je dostihne Rimmer z minulosti. Znovu se opakuje scéna ze začátku epizody, ale tentokrát se dozvíme, že výtah k Rimmerovi nemohl přijet, protože v něm byla posádka Trpaslíka z budoucnosti. Rimmer z budoucnosti dokonce slíbí výtahu povýšení. A Lister má funkční ledviny.\n\nO pár dní později nastoupí Rimmer do onoho výtahu. Povýšení se nedočkal, protože na něj Rimmer zapomněl, a tak mu alespoň Snacky nainstaloval vysoký výkon u protiváhy, takže může dosáhnout téměř rychlosti světla. A rozhodne se ji otestovat na Rimmerovi jako pomstu za to, že ho nepovýšil.\n"}
{"id": "1262416", "url": "https://cs.wikipedia.org/wiki?curid=1262416", "title": "Antony Gormley", "text": "Antony Gormley\n\nSir Antony Mark David Gormley, OBE (* 30. srpna 1950 Londýn) je britský sochař. Mezi jeho skulptury patří \"Anděl severu\" u severoanglického Gatesheadu, dílo zadané roku 1994 a vztyčené během února 1998, \"Another Place\" na pláži Crosby Beach poblíž Liverpoolu, a \"Horizont událostí\", instalace více soch poprvé vystavená v Londýně roku 2007, poté na Madison Square v New Yorku (2010), v São Paulu (2012) a mezi lety 2015–2016 také v čínském Hongkongu.\n\nV roce 2008 jej deník \"The Daily Telegraph\" zařadil na 4. místo seznamu „100 nejvlivnějších osob britské kultury“. V londýnské aukční síni Christie's byla 14. října 2011 maketa sochy \"Anděl severu\" vydražena za částku 3 401 250 liber.\n\nNarodil se roku 1950 v britské metropoli Londýně, jakožto nejmladší ze sedmi sourozenců, do rodiny německé matky a irského otce. Podle Gormleyho vyjádření rodiče zvolili jméno tak, aby se počáteční písmena „AMDG“ shodovala s iniciálami latinského motta Tovaryšstva Ježíšova „\"Ad maiorem Dei gloriam\"“ – „\"K větší slávě Boží\"“. Vychován byl v římskokatolicky orientované rodině, žijící na hampsteadském předměstí Garden Suburb. Navštěvoval Ampleforth College v Yorkshire, školu spravovanou řádem svatého Benedikta. Mezi roky 1968–1971 pokračoval obory archeologie, antropologie a historie umění na Trinity College Univerzity v Cambridgi. \n\nV letech 1971–1974 cestoval po Indii a Srí Lance, aby se seznámil s buddhismem. Po návratu na britské ostrovy nastoupil v roce 1974 ke studiu londýnské umělecké školy Saint Martin's School of Art a koleje Goldsmiths Londýnské univerzity. Vzdělání dokončil v období 1977–1979 postgraduálním programem sochařství na Slade School of Fine Art University College London.\n\nBěhem postgraduálních studií na Slade se seznámil s Vicken Parsonsovou (nar. 1957), která se stala jeho asistentkou, svébytnou umělkyní, a v roce 1980 také jeho manželkou. Do manželství se narodily tři děti, dcera a dva synové.\n\n\n"}
{"id": "1262420", "url": "https://cs.wikipedia.org/wiki?curid=1262420", "title": "Jaroslav Vacek (rozcestník)", "text": "Jaroslav Vacek (rozcestník)\n\nJaroslav Vacek může být:\n\n\n\nPřechýleně:\n"}
{"id": "1262422", "url": "https://cs.wikipedia.org/wiki?curid=1262422", "title": "Tchao Čung-wen", "text": "Tchao Čung-wen\n\nTchao Čung-wen (, asi 1481–1560) byl čínský taoistický kněz, blízký důvěrník císaře Ťia-ťinga.\n\nTchao Čung-wenovo používal zdvořilostní jméno Tien-čen ().\n\nTchao Čung-wen pocházel z prefektury Chuang-kang v severočínské provincii Chu-pej, narodil se kolem roku 1481. Sloužil jako pomocný úředník a skladník v Chuang-mej v Chu-peji a v Liao-jangu v Liao-tungu. Seznámil se s Šao Jüan-ťiem, taoistickým knězem a hlavním důvěrníkem mingského císaře Ťia-ťinga pro záležitosti taoismu. Kolem roku 1538 ho Šao Jüan-ťie doporučil císaři jako odborníka na talismany, zaklínání a vyhánění zlých duchů. Tchao Čung-wen si postupně získal panovníkovu důvěru a podporu.\n\nRoku 1539 císař cestoval do střední Číny, Šao Jüan-ťie byl příliš nemocný, než aby mohl panovníka doprovázet a doporučil místo sebe Tchao Čung-wena. Na cestě předpověděl požár císařova dočasného sídla, což mu vyneslo panovníkovo uznání a důvěru v jeho schopnosti. Krátce na to Šao Jüan-ťie zemřel. Tchao Čung-wen poté zaujal místo císařova hlavního taoistického důvěrníka a převzal Šao Jüan-ťieovo postavení. Byl jmenován taoistickým patriarchou, představeným všech taoistických klášterů a pověřen vedením registrů taoistických kněží a mnichů. Následující rok obdržel (čestný) titul ministra obřadů; vysokou hodnost obdržela i jeho manželka. Postupně získal všechny tři tituly „tří výjimečných“, čestný titul „pilíř státu“ a roku 1550 i titul hraběte z Kung-čcheng. Byl schopen dosáhnout odvolání ministra, který ho odmítl přijmout. Své postavení si zabezpečil dlouholetým spojenectvím s velkým sekretářem Jen Sungem.\n\nZejména po smrti následníka trůnu (Ču Caj-žueje) roku 1549 císař hledal u Tchao Čung-wena oporu, ve víře v účinnost jeho modliteb a obřadů. Panovníkovu přízeň získal také radou nejmenovat třetího (a nejstaršího žijícího) císařova syna Ču Caj-choua (který po smrti císaře Ťia-ťinga roku 1567 vládl jako císař Lung-čching). následníkem trůnu, aby se na něj nezaměřili zlí duchové, což Ťia-ťingovi vyhovovalo, protože jmenováním následníka nechtěl upoutávat pozornost na své špatné zdraví a měl radši svého čtvrtého syna Ču Caj-süna.\n\nPo roce 1545 se císař začal ve státních záležitostech spoléhat na věštby organizované Tchao Čung-wenem. Tchaův spojenec Jen Sung se také účastnil věštění, protože v něm viděl možnost, jak usměrnit politiku vhodným směrem. Pro císaře Tchao Čung-wen vyráběl elixíry prodlužující život, mimo jiné z krve první panenské mestruace, kvůli čemuž shromáždil v Západním parku stovky mladých panen, rumělky a dalších složek. Úředníci afrodisiaka a elixíry nesmrtelnosti, obsahující také suřík a arsenik, kritizovali jako jedovaté, ale marně.\n\nTchao Čung-wen měl řadu učedníků a následovníků. Poct a úřadů se dostalo i jeho synům, Tchao Š’-tchung (patrně nejstarší) se stal pomocníkem dvorského ministra císařských obětí, Tchao Š’-en (patrně druhý) náměstkem přednosty Úřadu pro císařské pečeti, a poté také pomocníkem dvorského ministra císařských obětí, další (Tchao Š’-čchang) studoval na univerzitě Kuo-c’-tien, ještě jiný syn byl velitelem roty v císařské gardě ve vyšívaných uniformách. V úřadech sloužili i jeho vzdálenější příbuzní.\n\nRoku 1559 rezignoval a v listopadu 1560 zemřel. Poté už císař nenašel taoistického adepta, který by mu vyhovoval. Před smrtí skromně vrátil císaři mnohé dary: cennosti z nefritu a zlata, 10 tisíc \"liangů\" (373 kg) stříbra. Panovník jeho úmrtí velmi želel, pohřbil ho s velkými poctami a udělil mu vemi čestné čtyřznakové posmrtné jméno (stejně jako Šao Jüan-ťieovi) namísto obvyklého dvouznakového.\n\nPo smrti Ťia-ťinga nový císař Lung-čching a jeho ministři Tchao Čung-wena (i Šao Jüan-ťiea) zbavili všech posmrtných poct, a uvěznili císařovy lékaře připravující mu drogy k prodloužení života, které mu však život zřejmě naopak zkrátily. Mezi zatčenými byl i Tchao Š’-en. Byli odsouzeni k smrti, ale roku 1570 byl rozsudek zmírněn na vypovězení za Velkou zeď. Velký sekretář Kao Kung totiž připomněl, že Tchao Čung-wen začátkem 60. let pomohl Lung-čchingovi, když ten urgoval vyplácení své penze. Nicméně jmění rodiny Tchao stát zabavil.\n"}
{"id": "1262424", "url": "https://cs.wikipedia.org/wiki?curid=1262424", "title": "Kostel Rozeslání svatých apoštolů (Dub)", "text": "Kostel Rozeslání svatých apoštolů (Dub)\n\nKostel Rozeslání svatých apoštolů je pozdně barokní římskokatolický kostel v městysi Dub v okrese Prachatice. Kostel spadá pod římskokatolickou farnost Dub. Od 3. května 1958 je chráněn jako kulturní památka.\n"}
{"id": "1262425", "url": "https://cs.wikipedia.org/wiki?curid=1262425", "title": "Stejnopohlavní manželství na Islandu", "text": "Stejnopohlavní manželství na Islandu\n\nStejnopohlavní manželství je na Islandu legální od 27. června 2010. Návrh zákona redefinující manželství na genderově-neutrální byl přijat Althingem 11. června 2010. Žádný z členů parlamentu nehlasoval proti návrhu a podle statistik veřejného mínění se stejnopohlavní manželství těší na Islandu velké podpoře. Island se takto stal devátou zemí na světě, která legalizovala stejnopohlavní manželství.\n\nNávrh zákona o registrovaném partnerství (islandsky:staðfestur staðfest) párů stejného pohlaví byl islandskému parlamentu předložen v r. 1996. 4. června téhož roku jej přijal Althing v poměru hlasů 44:1. Nový zákon se stal účinným 27. června 1996. Tento zákon byl posléze zrušen přijetím zákona o genderově-neutrálním manželství.\n\nRegistrované partnerství bylo přístupné pouze stejnopohlavním párům a garantovalo jim zcela stejná práva a povinnosti jako mají manželé. Všechny politické strany zastoupené v Althingu zákon podporovaly.\n\n8. května 2000 přijal islandský parlament novelu zákna o registrovaném partnerství v poměru hlasů 49:1. Ta umožnila cizincům, kteří mají nejméně dva roky na Islandu trvalý pobyt, uzavřít registrované partnerství. Jiná novela umožnila osobě žijící v registrovaném partnerství osvojení biologického dítěte svého partnera, pokud se nejednalo o dítě osvojené v zahraničí. Island se tak po Dánsku stal druhou zemí na světě, která poskytla homosexuálním párům určitá adopční práva.\n\n2. června 2006 přijal parlament zákon zcela zrovnoprávňující homosexuální páry v adopčním procesu, rodičovství a přístupu k asistované reprodukci. Žádný zákonodárce nehlasoval proti a zákon nabyl účinnosti 27. června 2006.\n\nNovela, která nabyla účinnosti 27. června 2008, povolila Islandské církvi a jiným náboženským skupinám žehnat registrovaným homosexuálním párům před Bohem.\n\nJedním ze známých Islanďanů žijících v registrovaném partnerství byla také bývalá premiérka Jóhanna Sigurðardóttir a její partnerka Jónína Leósdóttir. 27. června 2010 si pár nechal změnit svůj svazek na manželství.\n\nIslandská vláda sestavená v dubnu 2009 oznámila, že za svého působení zpracuje vlastní návrh zákona o manželství pro všechny. Platforma vládní koalice 'Aliance sociální demokracie a Hnutí zelená levice' zveřejnila 19. května 2009, že novela zákona o manželství bude s největší pravděpodobností přijat. Nebyl přesně řečen její obsah, ale tak nějak se vědělo, že se jedná právě o zpřístupnění manželství párům stejného pohlaví. Opoziční Progresivní strana taktéž podporovala manželství pro všechny.\n\n18. listopadu 2009 potvrdila islandská ministryně spravedlnosti a lidských práv Ragna Árnadóttir, že vláda pracuje na vlastním návrhu novely zákona o manželství pro všechny. 23. března 2010 předložila vláda návrh na zrušení zákona o registrovaném partnerství a jeho nahrazení genderově-neutrálním manželstvím. 11. června 2010 přijal tento návrh islandský parlament v poměru hlasů 49:0. 7 zákonodárců se zdrželo a 7 bylo nepřítomných. Zákon se stal účinným 27. června 2010.\n\nHlasování Althingu 11. června 2010\nPodle průzkumu Gallup z února 2000 podporovalo právo leseb a gayů na osvojení dětí 53 % Islanďanů, 12 % bylo neutrálních a 35 % bylo proti.\n\nPozdějí anketa Gallup z července 2004 ukázala, že 87 % Islanďanů podporuje stejnopohlavní manželství. Jiná od Fréttablaðið uskutečněná v listopadu 2005 ukázala, že 82,3 % obyvatelstva podporuje právo leseb podstupovat umělé oplodnění.\n\n"}
{"id": "1262426", "url": "https://cs.wikipedia.org/wiki?curid=1262426", "title": "Asta Nielsenová", "text": "Asta Nielsenová\n\nAsta Sofie Amalie Nielsenová (11. září 1881 Kodaň – 25. května 1972 tamtéž) byla dánská herečka němého filmu. Byla erotickým symbolem a nejlépe placenou hvězdou své doby, natočila přes sedmdesát filmů.\n\nNarodila se v chudé rodině na kodaňském předměstí Vesterbro, vystudovala herectví a od roku 1902 hrála v divadle Dagmarteatret. Pro film ji objevil v roce 1910 režisér Urban Gad, který byl také jejím prvním manželem. Díky rolím v Gadových temných psychologických dramatech se Nielsenová stala světoznámou hvězdou, prototypem provokativní ženy-vampa, jejíž umění bylo srovnáváno s Eleonorou Duseovou, Guillaume Apollinaire o ní řekl: „Je vším. Vizí pijáka i snem osamělce.“ Byla průkopnicí filmového herectví, které se od divadelního lišilo uměřenějšími gesty a důrazem na mimiku, působivost jejího projevu umocňovala chlapecky štíhlá postava, bledá tvář a velké oči. Jejím častým hereckým partnerem byl Valdemar Psilander. Před první světovou válkou se Nielsenová s Gadem usadila v Německu, kde byla známá prostě jako Die Asta. O její herecké tvárnosti svědčí role Hamleta, kterou hrála ve filmovém zpracování Svenda Gadeho roku 1921. Po nástupu nacistů k moci se vrátila do Dánska, kde se živila jako výtvarnice a spisovatelka, vydala úspěšnou autobiografii \"Mlčící múza\".\n\nUvedené v češtině:\n\n"}
{"id": "1262427", "url": "https://cs.wikipedia.org/wiki?curid=1262427", "title": "Projekt 20386", "text": "Projekt 20386\n\nProjekt 20386 je třída víceúčelových korvet stavěných pro ruské námořnictvo. Dle odhadů je plánována stavba nejméně 10 plavidel této třídy.\n\nTřídu vyvinula konstrukční kancelář Almaz a staví loděnice Severnaja Verf v Petrohradu. Kýl prototypové korvety \"Děrzkij\" byl založen v 28. října 2016. Dokončení plavidla je plánováno na rok 2021.\n\nJednotky projektu 20386:\nKorveta má modulární konstrukci a stealth tvarování nástaveb. Plánovanou hlavňovou výzbroj tvoří 100mm kanón A-190 a dva 30mm kanóny AK-630M. Na palubě bude 16násobné vertikální odpalovací zařízení systému Redut (pojme 16 protiletadlových řízených střel 9M96, nebo 64 protiletadlových řízených střel 9M100), osm protilodních střel Kalibr a dva čtyřnásobné 330mm torpédomety systému Paket-NK. Na zádi se nachází přistávací plocha pro vrtulník Ka-27. Počítá se také s nasazení bezpilotních prostředků. Pod přistávací plochou se nachází hangár a prostor pro modulové vybavení, které se bude lišit dle typu mise. Pohonný systém tvoří dvě plynové turbíny JSC Saturn M90FR o výkonu 27 500 hp a dva elektromotory o výkonu 2200 hp, pohánějící dva lodní šrouby. Nejvyšší rychlost přesáhne 30 uzlů. Dosah je 5000 námořních mil.\n"}
{"id": "1262429", "url": "https://cs.wikipedia.org/wiki?curid=1262429", "title": "Seznam ulic v Třebíči", "text": "Seznam ulic v Třebíči\n\nSeznam pojmenovaných ulic a náměstí v Třebíči\n\nV roce 1991 mělo dojít k přejmenování či zpětnému pojmenování ulic v Třebíči, nicméně kulturně historická komise Městského úřadu usoudila, že se nemůže plně vracet k původním názvům, protože ty byly zvoleny nahodile a ne systematicky. Změny v roce 1991 tak byly zvoleny po konzultaci s veřejností a po dohodě s městským úřadem, který z ekonomických důvodů nechtěl přejmenovávat mnoho ulic. Po listopadu roku 1991 došlo ke schválení jednotlivých změn a docházelo tak postupně ke změnám názvů jednotlivých ulic. V roce 2017 došlo k pojmenování ulic v zahrádkářských koloniích v okolí Třebíče.\n\nV katastru obce Kožichovice, které se od Třebíče osamostatnily dne 1. ledna 1993 leží jedna ulice, která náležela městu Třebíč a je součástí celku města Třebíče, ale leží mimo jeho území, dále pak jsou jeho součástí dvě ulice, které částečně leží i na území města Třebíče.\n\nV katastru obce Střítež, která se od Třebíče osamostatnila dne 1. ledna 1995 leží jedna ulice, která náležela městu Třebíč a je součástí celku města Třebíče, ale leží mimo jeho území, dále pak je jeho součástí jedna ulice, která částečně leží i na území města Třebíče.\n\nVe vesnických částech Budíkovice, Pocoucov, Račerovice, Řípov, Slavice a Sokolí nejsou ulice pojmenovány. \n\n"}
{"id": "1262431", "url": "https://cs.wikipedia.org/wiki?curid=1262431", "title": "Mariánská družina", "text": "Mariánská družina\n\nMariánská družina (lat. \"Congregationes seu sodalitates B. Mariæ Virginis\" či \"Congregatio Mariana\") je římskokatolické laické sdružení, jehož cílem je spojit křesťanský život se studiem. Iniciátorem byl v roce 1563 belgický jezuita Jean Leunis. Družiny vznikly mezi studenty v Římě na jezuitském \"Collegio Romano\". Členky a členové Mariánské družiny mají své specifické pojmenování. Ženy mají pojmenování sodálka a mužové sodál. (Sodál je latinské slovo a znamená voják). Cílem mariánské družiny je šíření úcty k Panně Marii, vlastní posvěcení a apoštolát.\n\nPapež Řehoř XIII. zřídil kanonicky bulou „Omnipotentis Dei“ 5. prosince 1584 v římské koleji družinu \"Prima Primamaria\" a ostatní družiny jsou k této mariánské družině přivtělovány. Generální představený jezuitů dostal pak povolení k zakládání mariánských družin na vysokých školách. Toto privilegium dále rozšířil: Sixtus V. (1587), Benedikt XIV. (1748, 1751), Lev XII. (1825) a Pius X. (1910). Roku 1600 nechyběla Mariánská družina na žádné z 200 jezuitských kolejí.\n\nAčkoli nejprve vznikla mariánská družina mezi mladými chlapci školního věku, papežská bula \"Superna Dispositione\" mluví o sodalitách dospělých, které mohou být ustanovovány jsou pod vedením generálního představeného Tovaryšstva Ježíšova (jsou pak přivtěleny k sodalitě na \"Collegio Romano\"). Později mohly být sodality zřizovány pro specifické skupiny společnosti, jako jsou kněží, šlechtici a šlechtičny, obchodníci, dělníci, úředníci, osoby žijící v manželství, svobodní, vojáci, uliční sodality (\"ad infinitum\"). Každá z těchto skupin však je spojena se sodalitou \"Prima-Primaria\" římské koleje (\"Collegio Romano\") která se setkává v římské oratoři sv. Františka Xaverského (\"Oratorio di San Francesco Saverio\").\n\nMariánské družiny nebyly jen záležitostí žen, jak by tomu napovídal název. Ale na samém počátku se zakládaly pouze družiny mužské. V Čechách byla založena první Mariánská družina sv. Edmundem Kampiánem. Bylo to roku 1575 v Praze. Roku 1773 byli císařem Josefem II. zrušeni Jezuité a s nimi i mariánské družiny. V dekretu doslova stálo: „Zrušujeme na věčné časy všechny mariánské kongregace v Čechách.“ Během 41 let Mariánské družiny nemohly působit, ale již v roce 1814 obnovili Jezuité svou činnost a tím i existenci Mariánských družin.\n\n"}
{"id": "1262434", "url": "https://cs.wikipedia.org/wiki?curid=1262434", "title": "Apoštolát", "text": "Apoštolát\n\nApoštolát (latinsky \"Apostolatus\") znamená úřad apoštola, jeho práci a činnost. Slovo apoštol pochází z řeckého slova \"άπόστολος\" (odvozeno ze slovesa \"άπόστέλλω\" – odeslat, poslat), a znamená: vyslanec, posel nebo velvyslanec. Stručně řečeno, apoštolát má neobyčejně náboženský význam v kontextu křesťanství, zatímco ve volném smyslu lze aplikovat na určitá povolání nebo činnosti, které při dobrém výkonu a za určitých okolností znamenají vysokou úroveň osobní zangažovanosti a obětavosti (např. v situacích nouze, když je výuka apoštolátem či se praktikuje medicína jako apoštolát apod.).\n\nApoštolát není vyhrazen specializované skupině kněží, ale je úkolem celé církve. Katechismus katolické církve vydaný v roce 1992 o apoštolátu mluví v článcích 863-865.\n\n"}
{"id": "1262435", "url": "https://cs.wikipedia.org/wiki?curid=1262435", "title": "Bernard Lonergan", "text": "Bernard Lonergan\n\nBernard J.F. Lonergan, SJ (17. prosince 1904 – 26. listopadu 1984) byl kanadský jezuitský filozof a teolog. Přednášel na Papežské gregoriánské univerzitě a na Harvardově univerzitě. Autor mnoha děl, z nichž nejznámější jsou \"Insight: A Study of Human Understanding\" (1957) a Method in Theology (1972).\n"}
{"id": "1262437", "url": "https://cs.wikipedia.org/wiki?curid=1262437", "title": "Římskokatolická farnost Želechovice nad Dřevnicí", "text": "Římskokatolická farnost Želechovice nad Dřevnicí\n\nŘímskokatolická farnost Želechovice nad Dřevnicí je územní společenství římských katolíků s farním kostelem svatého Petra a Pavla v děkanátu Vizovice. \n\nSoučasný farní kostel stojí na místě středověkého chrámu, o čemž svědčí některé dochované stavební prvky. V 16. století byla fara obsazena nekatolíky a kolem roku 1620 zanikla. V následujících letech patřila farnost střídavě k Vizovicím a ke Zlínu. V roce 1737 byl kostel renovován. Od roku 1756 zde působila expozitura a v roce 1785 byla ustavena lokálie, která byla teprve v roce 1843 povýšena na faru.\n\nFarářem zde byl k lednu 2017 R. D. Mgr. Lubomír Vaďura. Toho od července téhož roku vystřídal jako administrátor R. D. Mgr. Pavel Martinka. S platností od července 2018 byl ustanoven farářem.\n\nVe farnosti se pravidelně koná tříkrálová sbírka. V roce 2018 bylo při ní vybráno v Želechovicích 72 106 korun.\n\n"}
{"id": "1262441", "url": "https://cs.wikipedia.org/wiki?curid=1262441", "title": "Whose Line Is It Anyway? (americký pořad)", "text": "Whose Line Is It Anyway? (americký pořad)\n\nWhose Line Is It Anyway? je americká show improvizační komedie, volně navazující na předešlou britskou verzi. Pořad vysílala televize ABC s moderátorem Drewem Careym v letech 1998 až 2007. Od roku 2013 show vysílá The CW a moderuje ji Aisha Tyler.\n\nWhose Line Is It Anyway – \"show, kde vše je vymyšlené a na bodech nezáleží\". Čtyři improvizační komici účinkují v různých scénkách, které musí vymyslet přímo před zraky diváků. Náměty na ně pocházejí z návrhů publika a kartiček moderátora, které nikdy předtím neviděli. Moderátor jim podle svého uvážení udělí body, které slouží spíše k rychlejšímu ubíhání děje než ke skutečnému hodnocení. A na konci moderátor vybere vítěze, který se mu nejvíce líbil, a spolu stvoří závěrečnou scénku, nebo je vítěz naopak této scénky ušetřen. Během jednotlivých her účinkuje různý počet herců, rovněž se zpívá, tančí a často jsou do hry zapojeni i vybraní diváci. Za cíl legrace si herci s oblibou vybírají i zvláštnosti svých kolegů včetně moderátora (plešatost nebo kanadský původ Colina Mochrieho, košile nebo velké nohy Ryana Stilese).\n\nShow do roku 2007 uváděl Drew Carey, v nové verzi jeho místo zaujala Aisha Tyler. Moderátor provádí pořadem, vyhlašuje jednotlivé hry, ukončuje je bzučákem a následně za herecké výkony udílí body. Na jevišti pravidelně vystupují improvizační herci Ryan Stiles a Colin Mochrie, kteří účinkovali už v britském vysílání. Wayne Brady v roce 2003 dokonce za své výkony obdržel cenu Emmy. Mezi dalšími se v pořadu objevili například Brad Sherwood, Greg Proops, Chip Easten, Kathy Greenwood a Danny Siegel. Hudební scénky doprovází hrou na klavír Laura Hall a hrou na kytaru Linda Tylor.\n\nScénky z klobouku – Před vysíláním diváci napíší na kartičky scénky, které by chtěli vidět. Nejlepší se vyberou a vhodí do klobouku. Moderátor posléze losuje a herci se je snaží zahrát.\nNejvětší hity – Diváci vyberou neobvyklou profesi, o které by se měla složit píseň. Colin a Ryan jako moderátoři na dané téma vymyslí jméno a žánr písně, kterou mají ostatní herci zazpívat.\nRekvizity – Herci se rozdělí do dvojic. Každá dostane určitou rekvizitu, se kterou musí vymyslet co nejvíce scének.\nHoedown – Všichni čtyři herci postupně zazpívají píseň o čtyřech verších se sdruženým rýmem. Téma závisí na divácích.\nVýstřední párty – Na párty pořádanou jedním hercem přijdou zbylí, kterým je přidělena speciální vlastnost nebo identita. Hostitel musí tyto vlastnosti uhádnout.\nNic než otázky – Dva herci začnou scénku, ve které mohou mluvit ke druhému pouze v otázkách. Pokud se spletou, nahradí je jeden ze zbylých dvou.\nZvukové efekty – Hercům k jejich scénce vytvářejí zvukové pozadí dvě vybrané osoby z publika.\nIrská opilecká píseň – Všichni čtyři herci postupně zazpívají po jednom verši písně s přerývavým rýmem, každý herec začíná dvě sloky. Téma závisí na divácích.\nVypravěči – Colin a Ryan vytvoří scénku na motivy filmu noir (dlouhé a popisné monology s pohledem do kamery).\n\n\n"}
{"id": "1262443", "url": "https://cs.wikipedia.org/wiki?curid=1262443", "title": "Robert Marshak", "text": "Robert Marshak\n\nRobert Eugene Marshak (11. října 1916 – 23. prosince 1992) byl americký fyzik věnující se výzkumu, učení a vzdělávání.\n\nMarshak se narodil v Bronxu v New Yorku. Jeho rodiče, Harry a Rose Marshakovi byli přistěhovalci z Minsku. Jeden semestr studoval na City College of New York, následně ale obdržel Pulitzerovo stipendium, díky kterému mohl pokračovat ve vzdělávání na Kolumbijské univerzitě.\n\nV roce 1939 získal doktorský titul na Cornellově univerzitě. Spolu s vedoucím své práce Hansem Bethem objevil mnoho aspektů podílejících se na vzniku hvězd. To mu pomohlo v jeho pozdější práci na projektu Manhattan v Los Alamos během druhé světové války.\n\nV roce 1947 představil svou dva-mezonovou hypotézu o pionu, který byl objeven krátce poté.\n\nV roce 1957 společně s Georgem Sudarshanem navrhl V-A(\"vektor\" minus \"axiální vektor\") Lagrangián pro slabou interakci, který byl později prezentován Richardem Feynmanem a Murrayem Gell-Mannem. Je známo, že Murray Gell-Mann se naučil tuto teorii od George Sudarshana. Podobně Richard Feynman se naučil tuto teorii z diskuse s Marshakem na konferenci. \"Možná, že Marshakův nejvýznamnější vědecký přínos byl návrh V-A teorie slabé interakce, ve spolupráci s Georgem Sudarshanem. Bohužel, dvojice zveřejnila teorii pouze ve sborníku konference pro setkání v Itálii. O šest měsíců později bylo publikováno Feynmanem a Gell-Mannem jiné odvození stejného konceptu v tradičních vědeckých časopisech. Marshak mluvil s Feynmanem o obecných problémech v Kalifornii nějaký čas předtím. I když byl V-A koncept považován za jeden z nejdůležitějších příspěvků k teoretické fyzice, Nobelova Cena za něj nikdy nebyla udělena.\" Sudarshan komentoval v roce 2006 v TV rozhovoru, že Gell-Mann dostal nápad od něj během neformální diskuze u kávy.\n\nMezi roky 1956 a 1970 byl předsedou oddělení fyziky na University of Rochester. Od roku 1970 do roku 1979 byl prezidentem City College of New York.\n\nMarshak sdílené v roce 1982 Cenu J. Robert Oppenheimera s Mauricem Goldhaberem.\n\nZemřel na utonutí v Cancúnu v Mexiku. Kromě Sudarshana patřili k jeho doktorským studentům Rabindra Mohapatra a Tullio Regge.\n\n"}
{"id": "1262444", "url": "https://cs.wikipedia.org/wiki?curid=1262444", "title": "Felix Ehrenhaft", "text": "Felix Ehrenhaft\n\nFelix Ehrenhaft (24. dubna 1879 Vídeň – 4. března 1952 Vídeň) byl rakouský fyzik, který přispěl k rozvoji atomové fyziky, měření elektrických nábojů a optických vlastností kovových koloidů. Byl znám pro svůj nekonvenční a kontroverzní styl. Jeho nebojácné obrazoborectví velmi obdivoval filozof Paul Feyerabend. Obdržel Haitingerovu cenu Rakouské akademie věd v roce 1917.\n\nEhrenhaft se narodil ve Vídni lékaři Leopoldovi Ehrenhaftovi a Louise Eggarové, dceři maďarského průmyslníka. Ehrenhaft získal doktorát na Vídeňské univerzitě v roce 1903 za práci na optických vlastnostech kovových koloidů. Následně se stal asistentem Franze S. Exnera.\n\nV roce 1907 byla reálná existence atomů ještě sporná, ale Albert Einstein a Marian Smoluchowski těsně předtím vysvětlili Brownův pohyb v kapalinách, což silně podpořilo atomovou teorii. Když Theodor Svedberg provedl významné ukázky Brownova pohybu v koloidech, Ehrenhaft rozšířil práci tak, aby bylo možné pozorovat částice stříbra ve vzduchu. Větší střední volná dráha ve vzduchu byla další významnou podporou pro teorii atomů. Ehrenhaft byl za tuto práci oceněn Liebenovou cenou Vídeňské akademie věd.\n\nEhrenhaft přizpůsobil své přístroje k měření elementárního náboje a následně se zapojil do ostrého sporu s Robertem Millikanem, když tvrdil, že naměřil elektrický náboj menší než náboj jednoho elektronu. Millikan získal v roce 1920 Nobelovu Cenu za fyziku, ačkoli tento spor nebyl ještě zcela uspokojivě vyřešen. Spor ale nakonec ustoupila, jak bylo více a více fyziků ovlivněno Millikanovými výsledky. I když nějakou dobu trval spor ohledně sub-elektronových nábojů, Ehrenhaft učinil další důležité a významné příspěvky k fyzice, včetně demonstrace fotoforese a jiných druhů interakce částic se světlem. Některé z těchto jevů byly následně vysvětleny v podmínkách již existujících jevů, ale některým stále ještě příliš nerozumíme. Ehrenhaft se stal profesorem experimentální fyziky na Vídeňské univerzitě v roce 1920 a byl známý jako svědomitý pracovník a efektivní lektor. Albert Einstein byl častým návštěvníkem jeho domu. Po Anšlusu v roce 1938 Ehrenhaft emigroval, nejprve do Anglie, pak do USA, kde získal občanství.\n\nOd poloviny 30. let, začalo Ehrenhaftovo myšlení nápadně odpadat od hlavního proudu fyziky. Pozoroval mnoho skutečně překvapivých a reprodukovatelných fyzikálních jevů, obvykle na úrovni ultra-mikroskopických částic v blízkosti hranic vnímání. Nicméně byl rovněž ochoten přijmout alternativní teorie k vysvětlení těchto experimentů\n\nOd 40. let se Ehrenhaftovy názory staly stále více extrémními a ostrými, což nakonec vedlo k ukončení jeho dobrého přátelství s Albertem Einsteinem. Zjistil, že je nemožné získat financování výzkumu, nebo dokonce pochopení v USA a proto se v roce 1946 vrátil do Vídně, kde zastával opět svou starou pozici a to až do své smrti. Byl stále více přesvědčen, že pozoroval magnetické monopóly, \"magnetické proudy\" a \"magnetolýzu\", tedy rozdělení kapalin pomocí magnetů, nikoli pomocí elektrického proudu jako v elektrolýze.\n\nPrůzkum jeho životního díla lze nalézt v rakouském vědeckém časopise \"Acta physica Austriaca\".\n\n\n"}
{"id": "1262445", "url": "https://cs.wikipedia.org/wiki?curid=1262445", "title": "Benjamin Markarjan", "text": "Benjamin Markarjan\n\nBenjamin \"Benik\" Egiševič Markarjan (29. listopadu 1913 – 29. září 1985) byl arménský astrofyzik. Markarianův řetěz (galaxií) byl pojmenován po něm, když zjistil, že je tento řetězec galaxií gravitačně vázán a společně se pohybuje. Jmenuje se po něm třída kompaktních, opticky jasných galaxií (včetně aktivních galaktických jader), známých jako Markarjanovy galaxie.\n\n"}
{"id": "1262446", "url": "https://cs.wikipedia.org/wiki?curid=1262446", "title": "Frank Ross", "text": "Frank Ross\n\nFrank Elmore Ross (2. dubna 1874 – 21. září 1960) byl americký astronom a fyzik. Narodil se v San Francisku a zemřel v Altadeně. V roce 1901 získal doktorát na Kalifornské univerzitě v Berkeley. Roku 1905 se stal ředitelem International Latitude Observatory v Gaithersburgu. V roce 1915 začal pracovat pro Eastman Kodak Company v Rochesteru. Roku 1924 přijal místo na Yerkesově observatoři, kde poté pracoval až do svého odchodu do důchodu v roce 1939.\n\nJeho první důležitá práce byla výpočet první spolehlivé oběžné dráhy Saturnova měsíce Phoebe v roce 1905, dále rovněž vypočítat oběžné dráhy Jupiterových satelitů Himalia a Elara. Při práci pro Eastman Kodak se zabýval fotografickými emulzemi a designem širokoúhlé čočky pro astronomické použití.\n\nNa Yerkesově observatoři byl nástupcem E. E. Barnarda, přičemž zdědil Barnardovu sbírku fotografických desek. Ross se rozhodl opakovat stejnou sérii snímků a porovnat výsledky s blink komparátorem. Při této práci objevil 379 nových proměnných hvězd a více než 1000 hvězd s vysokým vlastním pohybem. Některé z těchto hvězd se ukázalo být poměrné blízko Zemi, a mnoho z těchto hvězd (jako je Ross 154) jsou stále široce známý pod katalogovým číslem, které jim Ross dal.\n\nBěhem opozice Marsu v roce 1926 fotografoval planety v různých barvách pomocí šedesáti palcového dalekohledu na observatoři Mount Wilson. Následující rok získal ultrafialové snímky Venuše, které poprvé ukázaly strukturu v její oblačnost.\n\nKráter Ross na Marsu je pojmenován po něm, a kráteru Ross na Měsíc je pojmenované po něm a Jamesi Clarku Rossovi. \n\n"}
{"id": "1262447", "url": "https://cs.wikipedia.org/wiki?curid=1262447", "title": "Wilhelm Gliese", "text": "Wilhelm Gliese\n\nWilhelm Gliese (21. června 1915 - 12. června 1993) byl německý astronom, který se specializoval na studium a katalogizaci blízkých hvězd.\n\nGliese se narodil v Goldbergu, které je dnes součástí polského Slezska, jako syn soudce Wilhelm Glieseho. Pracoval v Astronomisches Rechen-Institut, nejprve v Berlíně a následně v Heidelbergu. V průběhu studia byl povzbuzen nizozemským astronomem Peterem van de Kampem ke studium okolních hvězd, u čehož setrval po zbytek života.\n\nJeho astronomický výzkum byl přerušen během druhé světové války, když byl v roce 1942 byl povolán do německého \"Wehrmachtu\" a poslán na Východní frontu. Roku 1945 byl zajat Sověty a propuštěn byl až v roce 1949. Nakonec pokračoval ve svém výzkumu, nicméně americká armáda přestěhovala jeho pracoviště do Heidelbergu. I když formálně odešel do důchodu v roce 1980, pokračoval ve výzkumu až do své smrti v roce 1993. Jeho posledním objevem byla supermasivní hvězda jménem Seanosk 00365.\n\nNejvíce se proslavil \"katalogem blízkých hvězd\", původně publikovaným v roce 1957 a znovu v roce 1969. Některé hvězdy jsou známý především katalogovým číslem, které jim bylo v katalogu přiděleno, jako je Gliese 581 a Gliese 710. Hvězdy Glieseho katalogu jsou častým cílem studia, díky své blízkosti k Zemi, mají vysoký vlastní pohyb. Gliese publikoval dva doplňky katalogu v roce 1979 a 1991 ve spolupráci s Hartmut Jahreiß. Jahreiß napsal Gliese nekrolog po jeho úmrtí v roce 1993.\n\nAsteroid 1823 Gliese, který objevil astronom Karl Reinmuth v roce 1951, byl pojmenován po něm.\n\n"}
{"id": "1262448", "url": "https://cs.wikipedia.org/wiki?curid=1262448", "title": "Josif Samuilovič Šklovskij", "text": "Josif Samuilovič Šklovskij\n\nJosif Samuilovič Šklovskij (; – 3. března 1985) byl sovětský astronom a astrofyzik. Je znám díky své práci v teoretické astrofyzice a jiných tématech, jakož i jako autor knihy z roku 1962 o mimozemském životě, jejíž revidovanou a rozšířenou verzi pomohl napsat americký astronom Carl Sagan v roce 1966 jako \"Intelligent Life in the Universe\".\n\nV roce 1960 obdržel Leninovu cenu a v roce 1972 Medaili Catheriny Bruceové. Asteroid 2849 Šklovskij a kráter Šklovskij (na Marsově měsíci Phobosu) jsou pojmenovány na jeho počest. Od roku 1966 byl korespondenčním členem Sovětské akademie věd.\n\nŠklovskij se narodil v Hluchivě, městě v ukrajinské části ruské říše, do chudé ukrajinské židovské rodiny. Po absolvování sedmileté střední školy pracoval jako předák na stavbě Bajkalsko-Amurské magistrály. V roce 1933 začal studovat Fyzikálně-matematickou fakultu Moskevské státní univerzity.\n\nStudoval až do roku 1938, kdy začal vyučovat postgraduální kurz v oddělení astrofyziky na Šternbergově astronomickém institutu, kde zůstal pracovat až do konce života. Zemřel v Moskvě ve věku 68 let.\n\nSpecializoval se na teoretickou astrofyziku a radiovou astronomii, dále na studium slunečních korón, supernov, kosmického záření a jejich původu. V roce 1946 ukázal, že rádiové záření přicházející k nám ze Slunce pochází od ionizované vrstvy jeho koróny. Vyvinul matematické metody pro rozlišení mezi tepelnými a netepelnými rádiovými vlnami v Mléčné dráze. Dále je známý pro svůj návrh, že záření z Krabí mlhoviny je synchrotronovým zářením, ve kterém neobvykle energické elektrony zatáčejí prostřednictvím magnetického pole při rychlosti blízké rychlosti světla. Šklovskij navrhl, že kosmické záření z výbuchu supernovy do vzdálenosti 300 světelných let od Slunce by mohlo být zodpovědné za některá hromadná vymírání života na Zemi.\n\nV roce 1959 zkoumal orbitální pohyby Marsova vnitřního satelitu Phobosu. Došel k závěru, že jeho oběžná dráha je ve stádiu rozpadu, a poznamenal, že pokud tento by byl tento rozpad přičítán tření o atmosféru Marsu, pak by satelit musel mít výjimečně nízkou hustotou. V této souvislosti vyslovil návrh, že by Phobos mohl být dutý, a pravděpodobně umělého původu. Tento výklad byl později vyvrácen podrobnějším studiem, ale zjevný náznak mimozemského vlivu podnítil představivost veřejnosti, i když je nejasné, jak vážně Šklovskij toto tvrzení myslel. Nicméně Šklovskij a Sagan argumentovali pro vážné úvahy o \"paleokontaktu\" s mimozemšťany na počátku historické éry a pro zkoumání mýtů a náboženských tradic na důkaz takového kontaktu.\n\nJeho kniha z roku 1962 (\"Vesmír, život, inteligence\"), byla rozšířena a znovu vydána v roce 1966 americkým astronomem Carlem Saganem, který je podepsán jako spoluautor, pod názvem \"Intelligent Life in the Universe\" (1966). Šlo o první komplexní diskusi o této oblasti. Diskutovali biologické stejně jako astronomické otázky předmětu, její unikátní formát, střídající se odstavce napsali Šklovskij i Sagan, čímž prokázali hluboké vzájemné porozumění a mohli tak vyjádřit své názory bez kompromisů.\n\nV roce 1967, ještě před objevem pulsarů zkoumal Šklovskij v rentgenovém a optické záření objekt Scorpius X-1 a správně dospěl k závěru, že záření přichází z akreující neutronové hvězdy.\n\nV září 1965, učinil následující prohlášení, pokud jde o vyhlídky lidstva do budoucnosti:\n\nJeho monografie, \"Five Billion Vodka Bottles to the Moon: Tales of a Soviet Scientist,\" byla publikována po jeho smrti v roce 1991 nakladatelstvím W. W. Norton & Co.\n\nV této své knize Šklovskij připomíná svou návštěvu Philipa Morrisona, který v roce 1959 se svým kolegou Giuseppe Cocconim z Cornellovy univerzity sepsal článek do časopisu Nature, který ohlašuje začátek moderního pátrání po mimozemském životě, a jejich diskusi o těchto otázkách.\n\nByl známý pro jeho ostrý vtip a extrémní sympatie. Kolegové v oddělení astronomie na Kalifornské univerzitě v Berkeley vzpomínají jeho návštěvu v roce 1970. Jako autor knihy \"Intelligent Life in the Universe\" byl tázán postgraduálním studentem, zda jsou pozorování UFO v Sovětském svazu stejně běžná jako ve Spojených státech. \"Ne,\" odpověděl. \"V této oblasti jsou Američané daleko vyspělejší než my.\"\n\n"}
{"id": "1262449", "url": "https://cs.wikipedia.org/wiki?curid=1262449", "title": "Vladimir Borisovič Braginskij", "text": "Vladimir Borisovič Braginskij\n\nVladimir Borisovič Braginskij (3. srpna 1931 – 29. března 2016) byl ruský fyzik a zahraniční člen Americké národní akademie věd.\n\nPracoval v oblasti přesnosti a kvantových měření, detekce gravitačních vln, systémů s nízkým rozptylem a základních termodynamických fluktuací.\n\nBraginskij se narodil v Moskvě, kde rovněž vystudoval Moskevskou státní univerzitu. Tu absolvoval v roce 1954, o rok později zde začal i pracovat. V roce 1959 obhájil diplomovou práci, a v roce 1967 disertační práci. Roku 1969 byl jmenován profesorem.\n\nV 70. letech stál v čele Oddělení fyziky na Moskevské státní univerzitě . V letech 1987 - 2001  vedl oddělení \"Molekulové fyziky a fyzikálních měření\", poté byl dva roky vedoucím oddělení \"Fyziky kmitů.\" Braginskij je autorem více než 240 článků a 4 monografií.\n\nPředpověděl a experimentálně prokázal ponderomotivní účinky tření a tvrdosti v elektromagnetickém poli v rezonátoru (1967). Tyto účinky jsou základem mnoha moderních technik v makroskopické kvantové mechanice, zejména optického a mikro chlazení nanooscilátorů na nulový stav. Dokázal hodnoty náboje elektronu a protonu v řádu 10 (1970) a prokázal platnost principu ekvivalence na úrovni 10 (1971).\n\nPředpověděl existenci limitu citlivosti koordinovaného měření kvantového původu, nyní nazýváného standardní kvantový limit (1967). Později navrhl a odůvodnil zásady pro novou třídu měření, umožňující překonání těchto omezení (1977).\n\nZačátkem roku 1974, společně s kolegy objevil existenci mechanismu základních ztrát pro elektromagnetické vlny v dokonalých krystalech, dielektrikách, čímž se vytvoří dielektrické mikrovlnné rezonátory v safíru s Q > 10. .\n\nSpolu s kolegy vyvinul řadu klíčových prvků pro detektory gravitačních vln (pro tyčové detektory i pro laserové interferometry). \n\nBraginskij a jeho kolegové také předpověděli existenci několika nových fyzikálních jevů: spin-kvadrupólového gravitačního jevu (1980), tření generovaného nulovým bodem fluktuace vakua (1991), základních termoelestických a termorefraktivních výkyvů (1999, 2000), a parametrických nestabilit ve vysokonábojových optomechanických rezonátorech (2001).\n\nOd roku 1993 pracuje výzkumná skupina kolem Braginského v rámci mezinárodního výzkumného projektu s názvem LIGO.\n\nBraginskij rovněž vedl celou řadu studentů: 34 jeho studentů získalo doktorský titul, 12 dosáhlo titulu doktora věd, šest se stalo profesory na různých katedrách Fakulty Fyziky na Moskevské státní univerzitě. Někteří z jeho bývalých studentů úspěšně pracují v zahraničí.\n\n"}
{"id": "1262451", "url": "https://cs.wikipedia.org/wiki?curid=1262451", "title": "Willem Luyten", "text": "Willem Luyten\n\nWillem Jacob Luyten (7. března 1899 – 21. listopadu 1994) byl nizozemsko-americký astronom.\n\nJacob Luyten se narodil v Semarangu na Jávě, v době, kdy byla součástí Nizozemské východní Indie. Jeho matka byla Cornelia M. Franckenová a jeho otec Jacob Luyten, který vyučoval francouzštinu.\n\nVe věku 11 let pozoroval Halleyovu kometu, čímž začala jeho fascinace astronomií. Měl také talent na jazyky, nakonec se jich naučil devět. V roce 1912 se jeho rodina přestěhovala zpět do Nizozemska, kde studoval astronomii na Univerzitě v Amsterdamu, a kde rovněž v roce 1918 získal bakalářský titul.\n\nVe věku 22 let se stal prvním doktorským studentem Ejnara Hertzsprunga na univerzitě v Leidenu. V roce 1921 odešel do Spojených států, kde nejprve působil na Lickově observatoři. Mezi roky 1923 a 1930 pracoval na Harvard College Observatory. Ke konci 20. let pobýval částečně i v Jihoafrické unii (dnešní Jihoafrická republika), kde v letech 1928–1930 působil v Bloemfonteinu na místní observatoři. Zde se setkal s Willeminou H. Miedemaovou, s níž se v únoru 1930 oženil.\n\nPo svém návratu do Spojených států v roce 1931 přijal pozici na University of Minnesota, kde vyučoval až do svého odchodu do penze v roce 1967, i poté ovšem na univerzitě částečně zůstal jako emeritní profesor.\n\nLuyten studoval vlastní pohyby hvězd a objevil mnoho bílých trpaslíků. Rovněž se zasloužil o detekci některých Slunci nejbližších hvězd, včetně Luytenovy hvězdy, nebo hvězdného systému s vysokým vlastním pohybem Luyten 726-8, u kterého bylo brzy zjištěno, že obsahuje pozoruhodnou eruptivní proměnnou hvězdu UV Ceti.\n\n\n"}
{"id": "1262452", "url": "https://cs.wikipedia.org/wiki?curid=1262452", "title": "Johann Titius", "text": "Johann Titius\n\nJohann Daniel Titius narozen jako Johann Daniel Tietz(e) (2. leden 1729 – 16. prosince 1796) byl německý astronom a profesor ve Wittenbergu.\n\nTitius se narodil v Konitzu v Prusku, jako syn Jakoba Tietza, obchodníka a člena Konitzké městské rady, a Marie Dorotheaové, rozená Hanowové. Jeho původní jméno bylo Johann Tietz, ale jak bylo zvykem v 18. století, kdy se stal univerzitním profesorm, latinizoval své příjmení na Titius. Tietz vychodil školu v Danzigu (Gdaňsk) a poté studoval na Lipské univerzitě (1749-1752). Zemřel, ve Wittenbergu v Saském kurfiřství.\n\nNejvíce znám je díky formulování Titiusova–Bodeho pravidla. Aplikací tothoto pravidla předpověděl existenci nebeského objektu vzdáleného 2,8 AU od Slunce. V roce 1766 vložil svá pozorování planetárních vzdáleností do německého překladu knihy Charlese Bonneta \"Contemplation de la Nature\". Jeho předpoklad, že by objekt nutně měl být poměrně malý byl později nahrazen tvrzením Johanna Elerta Bodeho, že jde o objekt planetárního typu, později identifikovaný jako Ceres. Díky souladu s Titiusovým-Bodeho pravidlem, byl objekt označen za planetu, stejně jako další tři menší objekty objevené v podobných vzdálenostech (Vesta, Pallas, Juno) Po patnáctileté přestávce byly ovšem objeveny další drobné objekty v této vzdálenosti a tak došlo k přeřazení Ceres, Vesty, Juno a Pallas do kategorie \"planetek\" neboli \"asteroidů\". Protože má ale Ceres kulovitý tvar, byla v roce 2006 překlasifikována na trpasličí planetu.\n\nAsteroid 1998 Titius a kráter Titius na Měsíci jsou pojmenovány na jeho počest.\n\nTitius publikoval řadu prací na fyzikální témata, jako je soubor podmínek a pravidel pro provádění experimentů, a zvláště se zabýval termometrií. V roce 1765 prezentoval výzkum v oboru termometrie až do tohoto data. Psal o kovovém teploměru postaveném Hannsem Loeserem. Do svého pojednání o teoretické a experimentální fyzice, včlenil i zjištění jiných vědců, jako jsou popisy experimentů navržených Georgem Wolfgangem Kraftem v roce 1738.\n\nTitius byl také aktivní v biologii, zejména v klasifikaci organismů a minerálů. Jeho biologické práce ovlivnil Carl Linn. \"Lehrbegriff der Naturgeschichte Zum ersten Unterrichte\", jeho nejrozsáhlejší publikace v biologii, se týkala systematického třídění rostlin, živočichů, minerálů, ale také elementárních látek jako je éter, oheň, vzduch, voda a země.\n\n"}
{"id": "1262454", "url": "https://cs.wikipedia.org/wiki?curid=1262454", "title": "Antonia Mauryová", "text": "Antonia Mauryová\n\nAntonia Mauryová (21. března 1866 – 8. ledna 1952) byla americká astronomka, která publikovala důležitý katalog hvězdných spekter.\n\nAntonia Coetana de Paiva Pereira Mauryová se narodila v Cold Spring v roce 1866. Byla pojmenována na počest prababičky Antonie Coetany de Paiva Pereira Gardner Draperové ze vznešené rodiny, která uprchla z Portugalska do Brazílie za Napoleonských válek. Její otec byl reverend Mytton Maury, přímý potomek reverenda Jamese Mauryho a jeden ze synů Sarah Mytton Mauryové. Její matka byla Virginia Draperová, dcera Antonie Coetany de Paiva Pereira Gardnerové a Johna Williama Drapera.\n\nMauryová byla tedy vnučka Johna Williama Drapera a neteř Henryho Drapera, přičemž oba byli průkopníci v astronomii. Antonie a její dva sourozenci byli v kontaktu s vědou již ve velmi raném věku. Antonia Mauryová chodila na Vassar College, kde promovala v roce 1887 s vyznamenáním ve fyzice, astronomii a filozofii. Studovala pod vedením proslulé astronomky Marie Mitchellové.\n\nPo dokončení bakalářské práce odešla Mauryová pracovat na Harvard College Observatory jako jedna z tzv. \"Harvardských počítaček\", kvalifikovaných žen, které zpracovávaly astronomické údaje. V této funkci pozorovala Mauryová hvězdná spektra a zveřejnila důležitý katalog klasifikace v roce 1897.\n\nEdward Charles Pickering, ředitel observatoře, nesouhlasil s Mauryové systémem klasifikace a s jejím vysvětlením rozdílné tloušťky čar. Kvůli této negativní reakci na její práci se rozhodla opustit observatoř. Nicméně dánský astronom Ejnar Hertzsprung si uvědomil význam její klasifikace a používal ji ve svém systému identifikace obřích a trpasličích hvězd.\n\nV roce 1908 se Mauryová vrátila na Harvard College Observatory, kde zůstala mnoho dalších let. Její nejslavnější prací byla spektroskopická analýza dvojhvězdy Beta Lyrae, publikovaná v roce 1933.\n\nPo odchodu do důchodu se Mauryová začala zajímat o přírodu a ochranu přírody. Věnovala se pozorování ptáků a bojovala proti kácení sekvojí na západě během války. Tři roky také působila jako kurátorka domu Johna Williama Drapera v Hastings-on-Hudson, kde její dědeček a strýc postavil observatoře a kde byly pořízeny první fotografie měsíce pomocí dalekohledu.\n\nMauryová zemřela 8. ledna 1952 v Dobbs Ferry.\n\nV roce 1943 získala Antonia Mauryová cenu Annie Jump Cannonové od Americké astronomické společnosti.\n\nLunární kráter Maury a řada menších doprovodných kráterů jsou pojmenovaný mimo jiné i po Antonii Mauryové. Původně byly pojmenovaný po jejím bratranci, Matthewovi Fontaineovi Maurym. Jde o jediné lunární krátery sdílející jména bratrance a sestřenice.\n\n\n"}
{"id": "1262455", "url": "https://cs.wikipedia.org/wiki?curid=1262455", "title": "Igor Klebanov", "text": "Igor Klebanov\n\nIgor Romanovič Klebanov (* 29. března 1962) je teoretický fyzik, jehož výzkum je zaměřen na vztahy mezi teorií strun a kvantovou kalibrační teorií pole. Od roku 1989 působí jako profesor na Princetonské univerzitě.\nV roce 2016 byl zvolen do Národní akademie věd.\n\nNarodil se v Sovětském svazu v roce 1962, do Spojených států emigroval jako teenager. Bakalářské a magisterské vzdělání získal na Massachusettském technologickém institutu, doktorát na Princetonské univerzitě jako student Curtise Callana v roce 1986.\nVe své práci se zabýval Skyrmeho modelem hadronů.\nKlebanov pracoval jako post doktorand na urychlovačové laboratoři SLAC.\nJeho hlavní příspěvky k teorii strun jsou maticový model přístupu k dvoudimenzionálním strunám, bránová dynamika, a nejnověji kalibrační teorie gravitační duality.\nJeho práce z let 1996 a 1997 o vztazích mezi bránami v supergravitaci a jejich kalibrační teorii popisuje předpokládanou kalibrační teorii gravitační korespondence.\n\nKlebanovova práce z roku 1998 \"Gauge Theory Correlators from Non-Critical String Theory\", kterou napsal se svými postgraduální studenty Gubserem a Poljakovem, která učinila přesné tvrzení AdS/CFT duality, je mezi nejvíce citovanými dokumenty ve fyzice vysokých energií (přes 7800 citací podle Google Scholar).\nSérii Klebanovových prací o D-bránách vedla k objevu kaskádové kalibrační teorie. Její dvojí pokřivení poskytuje geometrický popis uvěznění kvarků a narušení chirální symetrie. Vztah mezi 3-dimenzionálním kritickým O(N) modelem a bosonovou kalibrační teorií v 4-dimenzionálním AdS prostoru byl nazýván Klebanovova-Poljakovova korespondence.\n\n\n\n"}
{"id": "1262456", "url": "https://cs.wikipedia.org/wiki?curid=1262456", "title": "Robert McNaught", "text": "Robert McNaught\n\nRobert H. McNaught (* 1956) je skotsko-australský astronom pracující pro Výzkumnou školu astronomie a astrofyziky na Australské národní univerzitě (ANU). Spolupracoval mimo jiné s Davidem J. Asherem z Armaghské observatoře.\n\nAsteroid vnitřního hlavního pásu 3173 McNaught, objevil Edward Bowell na Anderson Mesa Station v roce 1981, a byl pojmenován po něm na návrh Davida Seargenta.\n\nMcNaught je plodným objevitelem planetek a komet, občas popisovaný jako \"největší světový objevitel komet\". Podílel se na Siding Spring Survey (SSS) pomocí Uppsala Southern Schmidt Telescope patřícího ANU. 7. srpna 2006 Objevil Velkou kometu C/2006 P1, nejjasnější kometu za několik desítek let, která byla snadno viditelná pouhým okem pro pozorovatele na jižní polokouli. Siding Spring Survey byla jedinou aktivní přehlídnou blízkozemních objektů na jižní polokouli. Průzkum skončil v roce 2013 kvůli nedostatku financí.\n\nMcNaught mezi roky 1990-1996 pracoval pro Ango-Australian Near-Earth Asteroid Survey.\n\nMcNaught pracoval na University of Aston se satelitní sledovácí kamerou, původně mimo Evesham v roce 1982, poté v Herstmonceux a také v Siding Spring. Ve svém volném čase úspěšně provádí hledání nov,\nidentifikuje obrazy hvězd ve stádiu těsně před výbuchem novy a studuje neobvyklé proměnné hvězdy na průzkumných deskách, měří jejich pozice, provádí astrometrická pozorování komet a planetek a fotometrická pozorování komet a hvězd. Také uskutečňuje rozsáhlé observační a výpočetní práce v oblasti meteorů a jejich zákrytů planetkami.\n\n"}
{"id": "1262457", "url": "https://cs.wikipedia.org/wiki?curid=1262457", "title": "César Lattes", "text": "César Lattes\n\nCesare Mansueto Giulio Lattes (11. července 1924 Curtiba – 8. března 2005 Campinas), také známý jako Cesar (nebo César) Lattes, byl brazilský experimentální fyzik, jeden z objevitelů pionu, složené subatomární částice, patřící mezi mezony a tvořené kvarky a antikvarky.\n\nLattes se narodil do rodiny italsko-židovských přistěhovalců v Curitibě ve státě Paraná. Studoval právě v Curitibě a později rovněž v São Paulu, kde v roce 1943 na zdejší Univerzitě São Paulo získal titul z matematiky a fyziky. Byl součástí skupiny mladých brazilských fyziků, kteří pracovali pod evropskými učiteli, jako byli Gleb Wataghin a Giuseppe Occhialini. Lattes byl považován za jednoho z nejbrilantnějších členů skupiny a již ve velmi mladém věku byl znám jako velmi bystrý výzkumník. I další jeho kolegové se ale stali důležitými brazilskými vědci, byli to zejména Oscar Sala, Mário Schenberg, Roberto Salmeron, Marcelo Damy de Souza Santos a Jayme Tiomno. Ve věku 25 let byl jedním ze zakladatelů Brazilského centra pro fyzikální výzkum (\"Centro Brasileiro de Pesquisas Físicas\") v Rio de Janeiru.\n\nMezi roky 1947 a 1948 zahájil Lattes svou hlavní linii výzkumu studiem kosmického záření. Navštívil meteorologickou stanice na vrcholu 5200 metrů vysoké hory Chacaltaya v Bolívii, kde využil fotografické desky k detekci záření. Se svým učitelem Occhilianim odcestoval do Anglie, kde nastoupil H. H. Willsovu laboratoř na University of Bristol, vedenou Cecilem Powellem. Zde vylepšil jadernou emulzi využívanou Powellem tím, že přidal více boru. V roce 1947, udělal spolu s Powellem velký experimentální objev, když detekovali pion (neboli pí mezon). Lattes pak sepsal článek pro časopis \"Nature\", ovšem bez vědomí Powella. Ve stejném roce rovněž vypočítal nové hodnoty hmotnosti částic. O rok později, prácoval s Eugenem Gardnerem na Kalifornské univerzitě v Berkeley, kde byl schopen detekovat umělou produkci pionů v laboratorním cyklotronu tím, že bombardoval uhlíkové atomů alfa částicemi. V té době mu bylo stále jen 24 let.\n\nV roce 1949 se Lattes vrátil jako profesor a výzkumný pracovník na Federal University of Rio de Janeiro a Brazilské centrum pro fyzikální výzkum. Po dalším krátkém pobytu ve Spojených státech (mezi roku 1955 a 1957), se vrátil do Brazílie a přijal místo na své \"alma mater\", konkrétně na Oddělení fyziky univerzity São Paulo.\n\nV roce 1967 přijal pozici řádného profesora na novém Wataghinově ústavu fyziky na State University of Campinas (Unicamp), který pomáhal založit. Stal se také předsedou oddělení kosmického záření, chronologie, vysokých energií a leptonů. Roku 1969 spolu se svou skupinou určil hmotnost takzvaných fireballů, což je jev vyvolaný přirozeně se vyskytujícími vysoce energetickými srážkami, a který byl detekován pomocí speciálních olověných komor vynalezených Lattesem a umístěných na vrcholu hory Chacaltaya v bolivijských Andách.\n\nLattes odešel v roce 1986 do penze, přičemž získal na Unicamp tituly doctor \"honoris causa\" a emeritní profesor. Po odchodu do důchodu žíl v domě v příměstské oblasti v těsné blízkosti univerzitního kampusu. Zemřel na srdeční infarkt dne 8. března 2005 v Campinas v São Paulu.\n\nLattes je jedním z nejvýznamnějších a nejuznávanějších brazilských fyziků, jeho práce byla zásadní pro rozvoj atomové fyziky. Byl také vědeckým vůdcem brazilské fyziky a jednou z hlavních osobností, která stála za vytvořením důležité Brazilské národní výzkumná rada (\"Conselho Nacional de Desenvolvimento Científico e Tecnológico\"). Vzhledem k jeho příspěvku v tomto procesu je Brazilská národní vědecká databáze pojmenována po něm, jako Lattésova platforma.\n\nJako jeden z mála Brazilců figuroval vAsimově \"Životopisné encyklopedii vědy a techniky\", stejně jako v \"Encyclopædia Britannica\". I když byl hlavním výzkumným pracovníkem a první autor historického článku v \"Nature\" popisujícím pion, Nobelovu cenu za fyziku pro rok 1950 získal pouze Cecil Powell za \"vývoj fotografické metody studia jaderných procesů a jeho objevy týkající se mezonů uskutečněné touto metodou\". Důvodem pro toto zdánlivé zanedbání je, že Nobelův výbor do roku 1960 uděloval cenu pouze vedoucímu výzkumné skupiny. Říká se, že Niels Bohr zanechal dopis s názvem \"Proč Cesar Lattes nezískal Nobelovu cenu - Otevřete 50 let po mé smrti\", nicméně dotazy v Bohrově Archivu v Kodani v Dánsko ukazují, že žádný takový dokument pravděpodobně neexistuje. Po Lattesově smrti se UNICAMP rozhodla pojmenovat po něm ústřední knihovnu.\n\nAlbum \"Quanta\" Gilberta Gila z toku 1998, které získalo cenu Grammy, obsahuje píseň věnovaná Lattesovi, nazvanou \"Ciência e Arte\".\n\n\n"}
{"id": "1262458", "url": "https://cs.wikipedia.org/wiki?curid=1262458", "title": "Baltic Pride", "text": "Baltic Pride\n\nBaltic Pride je LGBT festival hrdosti konající se každý rok v jiném hlavním městě baltských států: Tallinu, Rize a Vilniusu. Smyslem jeho konání je zlepšování kvality tolerance a práv tamních LGBT komunit. Podpory se mu dostává od ILGA-Europe. Od r. 2009 jsou jeho hlavními pořadateli Mozaīka, Litevská gay liga a Estonská LGBT asociace.\n\nPrvní lotyšský festival hrdosti se konal v r. 2005 pod názvem Riga Pride jako lokální ekvivalent jiných akcí podobného typu po celém světě. Politická opozice této události se objevila poté, co její organizátoři získali povolení k uspořádání. Lotyšský premiér Aigars Kalvītis se proti ní veřejně vymezil a následně došlo kvůli soudnímu zrušení úředního souhlasu k jejímu sankciování. Místostarosta Rigy Juris Lujāns na protest proti festivalu rezignoval.\n\nPo veřejných anti-gay manifestacích, k nimž došlo při konání prvního festivalu v r. 2005, se někteří členové LGBT komunity, jejích přátelé a rodinní příslušníci sjednotili do organizace Mozaīka (Mosaic) se snahou o získání většího porozumění a tolerance LGBT práv v Lotyšsku.\n\nOd r. 2006 je celá akce oficiálně známá pod jménem Riga Pride and Friendship Days s bohatým program zahrnujícím také služby ekumenických církví v Kostele svatého spasitele v Rize a semináře na podporu LGBT práv a přijetí. Během konání došlo k potyčkám s odpůrci z řad iniciativy \"No Pride\" a dalšími. Evropský parlament vyjádřil zklamání nad shleáním lotyšských autorit při ochraně účastníků festivalu.\n\nV nadcházejících letech 2007 a 2008 se tato událost konala v Rize znova.\n\nV r. 2009 bylo právo na konání pochodu potvrzené Správním soudem v Rize. Ten už nesl název Batic Pride, čímž se zahájil systém rotujících festivalů napříč jednotlivými hlavními městy baltských států za spolupráce Litevské gay ligy, Estonské LGBT asociace (do r. 2012 známé jako Estonská gay mládež) a dalšími.\n\nBaltic Pride 2012 se zúčastnilo 400 podporovatelů LGBT práv v Lotyšsku, včetně několika amerických diplomatů.\n\nV r. 2015 se v Rize konal panevropský festival Europride jako první událost tohoto typu v postsovětské zemi.\n\nBěhem let svého konání se událost stala terčem protestů. V r. 2006 se zastupitelstvo Rigy poprové pokusilo zrušit povolení pro konání gay pride. První pride byla v r. 2005 taktéž předmětem politických debat.\n\nI Lotyšská LGBT komunita je názorově na tuto akci rozdělená. Ve výzkumu ILGA-Latvia se z 537 LGBT respondentů vyjádřilo 82 % proti konání Riga Pride and Friendship Days 2007, zatímco 7 % ji vnímalo jako podporu tolerance sexuálních menšin. Nicméně ILGA-Latvija postupem času své odmítavé stanovisko změnila a nyní Riga Pride and Friendship Days podporuje.\n\nFestival se konal ve Vilniusu v letech 2010 a 2013. V r. 2010 se konalo o první pochod gay hrdosti v Litvě. V r. 2013 se snažil vilniuský starosta změnit místo jeho konání k povodí řeky, kde se konal v r. 2010, aby nebyl příliš viditelný. Oba správní soudy rozhodly v jeho neprospěch s odvoláním se na fakt, že Baltic Pride má status veřejné demonstrace, a tudíž je nemístné, aby se musel konat mimo veřejná prostranství.\n\n18. června 2016 se pochodu Baltic Pride konaného v centru Vilniusu zúčastnilo přes 3 000 příslušníků LGBT komunity a jejích podporovatelů. Při jeho průběhu nedošlo k žádným závažným incidentům. Trasa vedla z Náměstí Lukiškių do Zahrady Bernardine a činila 2,3 kilometrů.\n\nTématem Baltic Pride bylo téma boje s diskriminací přijetím zákona proti anti-gay propagandě a podpora veřejné diskuse na téma registrovaného partnerství v Litvě.\n\nVilniuský starosta Remigijus Šimašius z Liberálního hnutí řekl, že proti konání pochodu nic nemá.\n\nPo skončení pochodu se účastníci shromáždili v továrně umění Loftas, kde se konal závěrečný koncert Baltic Pride Park, na němž účinkovali Dana International, DJ Leomeo, LaDiva Live, Maria Sam Katseva, Donny Montell, Ruslanas Kirilkinas a Sasha Song.\n\nHostitelem Baltic Pride 2017 se stane estonské hlavní město Tallin.\n\nPrvní pochod hrdosti se v Tallinu konal v r. 2004. Město pořádalo Baltic Pride v letech 2011 a 2014.\n\nKromě ILGA-Europe je festival konzistentně podporován dalšími LGBT organizacemi v sousedních zemích, zejména švédské RSFL a Amnesty International.\n\n\n"}
{"id": "1262469", "url": "https://cs.wikipedia.org/wiki?curid=1262469", "title": "Tanzanské letectvo", "text": "Tanzanské letectvo\n\nVelitelství vzdušných sil Tanzanie (, ) je označení pro leteckou složku ozbrojených sil Tanzanie.\nTabulka obsahuje přehled letecké techniky Tanzanského letectva podle Flightglobal.com.\n\n"}
{"id": "1262474", "url": "https://cs.wikipedia.org/wiki?curid=1262474", "title": "František Hacker", "text": "František Hacker\n\nFrantišek Hacker (* 3. srpna 1937 Praha) je český zpěvák, kytarista a kapelník skupiny Kamarádi táborových ohňů\n\nV roce 1943 se dostal s otcem a strýcem jako tramp na osadu Ztracená naděje, do osady dojížděl i později (nyní je šerifem osady), což ovlivnilo jeho hudební směřovaní. V roce 1961 se se seznámil s Vladislavem Moravou a začali hrát jako duo, v roce 1963 se k nim přidal František Turek a vzniklo tak trio Kamarádi táborových ohňů z něhož později vznikla legendární trampská kapela, která doprovázela i Waldemara Matušku. Ve skupině působí do současnosti jako zpěvák, kytarista, mandolinista a kapelník. V polovině 60. let stál společně s Jiřím Falladou a Petrem Třebickým u zrodu Jamboree clubu v sále Hajnovka na Vinohradské třídě, ve kterém vystupovali Kamarádi táborových ohňů, Mustangové, Strings of Tennessee a také ústecká skupina Bluegrass Hoppers (pozdější Fešáci). Je autorem trampských písní a skládá i písně pro děti. Kromě K. T. O. vystupuje sám nebo v doprovodu kladenské skupiny Kupa. V roce 2011 dostal od Nadace život umělce cenu Senior Prix za celoživotní uměleckou práci.\n\n"}
{"id": "1262475", "url": "https://cs.wikipedia.org/wiki?curid=1262475", "title": "Arkoi", "text": "Arkoi\n\nArkoi ( ) je řecký ostrov v souostroví Dodekanés v jihovýchodní části Egejského moře. Nachází se 5 km severně od Leipsoi, 16 km východně od Patmu, 27 km jižně od Samu a 38 km západně od tureckého města Didim). Severozápadně od něj leží Agathonisi a jihozápadně Farmakonisi.\n\nRozloha ostrova je 6,697 km². Nejvyšší bod Botos dosahuje nadmořské výšky 114 m.\n\nV zátoce uprostřed západního pobřeží ostrova se nachází jediná stejnojmenná vesnice, kde žilo v roce 2011 45 obyvatel.\n"}
{"id": "1262478", "url": "https://cs.wikipedia.org/wiki?curid=1262478", "title": "Česká Muaythai Asociace", "text": "Česká Muaythai Asociace\n\nČeská Muaythai Asociace, z.s. (C.M.T.A.) je občanské sdružení, které zastřešuje Muaythai v Česku. Byla založena 19. října 1992. Je členem České unie sportu a Českého olympijského výboru a mezinárodních zastřešujících organizací IFMA (amatéři) a WMC (profesionálové).\n\nU nás vznikla tato organizace díky Petru Macháčkovi, který kontaktoval zástupce oficiální světové organizace EMTA pana Detlefa Thurnau, u něhož trénoval a získal instruktorskou licenci a pověření k založení pobočky EMTA-IKBF v tehdy ještě ČSFR. Zakládajícím výborem byl potom zvolen čestným prezidentem C.M.T.A. Jejímu vzniku kromě jiného velmi napomohla také úzká spolupráce s velvyslanectvím Thajského království a především jejího ambasadora pana Kobsaka Chutikula a prvního tajemníka pana Nirana Boonjita, kteří převzali patronát nad asociací C.M.T.A.\n\nOd 30. března 1996 je řádným členem ČSTV dnes již ČUS (Česká unie sportu).\n\nTaké se zapojila do projektu boje proti dopingu jako člen světové organizace IFMA, která je pod patronací WADA.\n\nDne 6. prosince 2016 bylo Muaythai jako bojové umění, bojový sport s více než tisíciletou tradicí uznáno Mezinárodním olympijským výborem. Tato událost v dějinách našeho sportu je opravdovým a nejdůležitějším mezníkem, který zařadil sportovní odvětví Muaythai mezi ostatní veřejnosti známé a populární sporty.\n\nC.M.T.A. pod svojí hlavičkou především shromažďuje jednotlivé regionální kluby a jejich závodníky, čímž napomáhá k jejich lepší organizovanosti a možnosti budování reprezentace České republiky již od raného počátku. Vykonává dohled nad dodržováním čistoty Muaythai, regulí C.M.T.A. vycházejících z předpisů IFMA či WMC – WORLD MUAYTHAI COUNCIL a zamezuje tak vzniku aktivit poškozujícím dobré jméno Muaythai.\n\nKaždoročně organizuje sérii turnajů Mistrovství České republiky v muaythai, v kategoriích seniorů, juniorů, žen a dětí, z nichž se vítězové stávají Mistry ČR v muaythai. Tato soutěž je rozdělena na českou a moravskou část, které probíhají celoročně s měsíční periodou.\n\nC.M.T.A. je jedinou organizací v ČR s možností vybavovat českou reprezentaci v muaythai. Proto také pořádá soustředění české reprezentace nebo výměnné tréninkové kempy se zahraničními partnery.\n\nKaždoročně se zástupci asociace účastní vrcholných mezinárodních soutěží, kterými jsou Evropské a Světové poháry, Mistrovství Evropy či Mistrovství světa v muaythai, odkud pravidelně její reprezentanti přiváží cenné medaile.\n\nKromě výše zmíněných činností zastřešuje a organizuje C.M.T.A. vzdělávání profesionální či amatérské veřejnosti. Pořádá školení trenérů a rozhodčích a dodává jednotlivým vzdělávacím institucím plnohodnotné lektorské odborníky.\n\n\"nejvýznamnější české úspěchy\"\n"}
{"id": "1262485", "url": "https://cs.wikipedia.org/wiki?curid=1262485", "title": "Kaple Nejsvětější Trojice (Pardubice)", "text": "Kaple Nejsvětější Trojice (Pardubice)\n\nKaple Nejsvětější Trojice stojí západně od centra Pardubic v katastru Svítkov ve čtvrti Svatá Trojice. Čtvrť původně nesla název Přerovsko, ale postupem se pro ni vžil název podle zasvěcení místní kaple.\n\nPrvní dřevěná kaple shodného zasvěcení byla na tomto místě zřízena v roce 1797 v místě výskytu léčivého pramene a to společně s lázněmi. Po jejich úpadku společně s nimi v roce 1860 vyhořela. Téměř okamžitě byla postavena kaple nová, zděná, v pseudogotickém slohu Antonínem Mrňávkem. Každý rok k ní bylo konáno procesí. Ve dvacátém století kaple postupně zchátrala. V roce 1990 sice obdržela novou střešní krytinu, ale od té doby chátrá dál a zarůstá nálety. V roce 2017 se jedná již pouze o zbořeninu bez střechy. Nyní se nachází na soukromém pozemku, technicky je přístupná průchodem mezi zahradami z ulice \"U Trojice\".\n\n\n"}
{"id": "1262490", "url": "https://cs.wikipedia.org/wiki?curid=1262490", "title": "Detlef Thorith", "text": "Detlef Thorith\n\nDetlef Thorith (27. září 1942, Koszalin – 17. července 2019) byl východoněmecký atlet, mistr Evropy v hodu diskem z roku 1966.\n\nŽivotním úspěchem se pro něj stal titul mistra Evropy v hodu diskem v roce 1966. Startoval také na olympiádě v Mnichově v roce 1972, kde obsadil v diskařském finále šesté místo. V této sezóně si vytvořil také osobní rekord výkonem 64,82 m.\n\n"}
{"id": "1262491", "url": "https://cs.wikipedia.org/wiki?curid=1262491", "title": "Edmund Piątkowski", "text": "Edmund Piątkowski\n\nEdmund Piątkowski (31. ledna 1936 - 28. března 2016) byl polský atlet, mistr Evropy v hodu diskem z roku 1958.\n\nV padesátých a šedesátých letech 20. století patřil mezi světovou špičku v hodu diskem. Startoval celkem třikrát na olympiádě – v Římě v roce 1960 obsadil páté místo, v letech 1964 a 1968 vždy shodně skončil v diskařském finále sedmý. Čtyřikrát startoval na mistrovství Evropy- v roce 1958 zvítězil, na dalších dvou šampionátech skončil čtvrtý. V roce 1959 vytvořil světový rekord v hodu diskem výkonem 59,91 m, jeho osobní rekord 61,12 m pochází z roku 1967.\n\n"}
{"id": "1262492", "url": "https://cs.wikipedia.org/wiki?curid=1262492", "title": "Archiv Českého rozhlasu", "text": "Archiv Českého rozhlasu\n\nArchiv ČRo jedním z největších zvukových archivů ve střední Evropě a nejrozsáhlejším útvarem Českého rozhlasu. V depozitářích tři patra pod zemí je uloženo na 80 tisíc hodin zvukových záznamů a 25 milionů stran písemných materiálů. Archiv podporuje rozhlasový program, uchovává kulturní dědictví českého národa a zpřístupňuje ho veřejnosti.\n\nArchiv ČRo je součástí útvaru Archivní a programové fondy Českého rozhlasu. Má status specializovaného veřejného archivu, akreditace mu byla udělena Ministerstvem vnitra ČR ke dni 5. září 2007.\n\nArchiv dokumentuje celou historii Československého a Českého rozhlasu po stránce programové i právní. Soustřeďuje, ukládá, zpracovává a zpřístupňuje různé typy historických i soudobých médií, zvukové záznamy, fotografie, scénáře, osobní fondy, správní materiál, písemnosti programově provozního charakteru, technickou dokumentaci, korespondenci a knihy. \n\nNejcennější soubor dokumentů se váže k Pražskému povstání, byl prohlášen za archivní kulturní památku. \n\nNejstarší zvukový záznam pochází z roku 1888, jde o pozdrav lorda Sullivana vynálezci T. A. Edisonovi. \n\nArchiv obsahuje nahrávky hlasů všech československých a českých prezidentů i řady dalších dějinných osobností a současníků. Dokumentuje přelomové události, zaznamenává mluvené slovo i hudbu. Celková stopáž uložených záznamů činí 25 let. \n\nMezi listinnými a předmětnými fondy vynikají: fond českého válečného vysílání BBC, fond věnovaný bojovníkům o rozhlas, sbírka medailí a ocenění společnosti Radiojournal, rukopisy slavných spisovatelů (např. K. Čapek, Vl. Holan) i hudebních skladatelů (např. B. Martinů, L. Janáček, J. Suk).\n\n\nVíce než 136 tisíc zvukových snímků (hudební a slovesné nahrávky) na analogových a digitálních nosičích.\n\nShromažďuje informace o hudebních snímcích rozhlasové i mimorozhlasové provenience. Kartotéka obsahuje přes milion evidenčních lístků. \n\nJejí fond čítá téměř 70 000 svazků (desítky vědních oborů). Otevřena pro veřejnost.\n\nArchiv ČRo spolupracuje s řadou veřejných institucí – univerzitami, akademickými pracovišti, archivy, médii, knihovnami, vydavatelstvími. \n\n\"Projekty:\" Paměť národa, Virtuální národní fonotéka, Paměť světa pod gescí České sekce UNESCO, NAKI (přepis mluveného slova do textu), PIQL (archivace na filmový pás)\n\n\nČeskoslovenský rozhlas začal soustřeďovat písemnosti programové povahy na přelomu let 1927-1928. Nejprve byl vytvořen tzv. literární archiv, který pečoval o písemnosti společnosti Radiojournal (předchůdce Československého rozhlasu). Dále byl budován zvukový archiv s cílem zachovat kvalitní nahrávky pro pozdější reprízy. Oddělení byla sloučena v roce 1954, kdy vznikl \"Ústřední archiv Československého rozhlasu\". Od roku 1959 se archivní pracoviště soustřeďovala v zámku v Přerově nad Labem. V souvislosti s federalizací Československa vzniká nově v roce 1971 \"Archiv Československého rozhlasu\" \"v Bratislavě\". Ke vzniku současných \"Archivních a programových fondů\" vedla potřeba jednotného vedení všech oddělení podporujících rozhlasový program. Celý archiv přesídlil do Studiového domu ČRo (Římská 13, Praha 2) v roce 2000. \n\nOd konce roku 2003 digitalizuje Archiv ČRo písemnosti i zvukové a obrazové dokumenty. Digitalizované kopie se ukládají spolu s popisnými informacemi ve speciálním rozhlasovém systému AIS (Automatizovaný informační systém). Od téhož roku ukládá rozhlas kompletní vysílání svých stanic.\n\n\n"}
{"id": "1262493", "url": "https://cs.wikipedia.org/wiki?curid=1262493", "title": "Rutuli", "text": "Rutuli\n\nRutuli, nebo Rutulci (myhabishdy \"Myhabyr / МыхIабыр\"; rusky Рутульцы) jsou jedním z nejstarších autochtonních etnik Kavkazu. Mluví rutulským jazykem (nachsko-dagestánské skupiny kavkazské jazykové rodiny). Kromě Dagestánu žijí i v Ázerbájdžánu a v 7. století přijali sunnitský islám.\n\nPočet Rutuli se pohybuje mezi 55,000 - 60,000. V celé Ruské federaci pak 35,240 .\n"}
{"id": "1262494", "url": "https://cs.wikipedia.org/wiki?curid=1262494", "title": "Willy Schröder", "text": "Willy Schröder\n\nWilly Schröder (7. března 1912 – 28. září 1990) byl německý atlet, mistr Evropy v hodu diskem z roku 1938.\n\nV roce 1936 skončil pátý ve finále olympijského závodů diskařů v Berlíně. O dva roky později se stal mistrem Evropy v této disciplíně. V roce 1935 vytvořil výkonem 53,10 m nový světový rekord v hodu diskem.\n\n"}
{"id": "1262499", "url": "https://cs.wikipedia.org/wiki?curid=1262499", "title": "Screen Actors Guild Awards za nejlepší mužský herecký výkon v minisérii nebo TV filmu", "text": "Screen Actors Guild Awards za nejlepší mužský herecký výkon v minisérii nebo TV filmu\n\nScreen Actors Guild Awards za nejlepší mužský herecký výkon v minisérii nebo TV filmu každoročně uděluje organizací \"Screen Actors Guild-American Federation of Television and Radio Artists\" (SAG-AFTRA).\n"}
{"id": "1262507", "url": "https://cs.wikipedia.org/wiki?curid=1262507", "title": "Hierarchie vyšší šlechty v Německém císařství", "text": "Hierarchie vyšší šlechty v Německém císařství\n\nHierarchie vyšší šlechty v Německém císařství byla pevně stanovené pořadí postavení představitelů vyšší aristokracie ve společnosti, které mělo zabránit nežádoucím neporozuměním a konfliktům nejen při ceremoniích a slavnostech. Určovalo, který aristokrat vstoupí před kým, kdo bude sedět vedle koho a podobně. Následující seznam zahrnuje Německé císařství s nutným přihlédnutím k dějinám Rakouského císařství, které vzniklo v roce 1804, jedná se tedy přibližně o německojazyčné území zaniklé Svaté říše římské národa německého (latinsky \"Imperium Romanum Sacrum Nationis Germanicae\", německy \"Heiliges Römisches Reich Deutscher Nation\").\n\nNěmecké císařství bylo vyhlášeno v roce 1871, prvním císařem se stal Vilém I. (1871–1888). \nPo císaři následovali tito nositelé šlechtických titulů. \n\nHierarchie nepanujících knížat byla stanovena římským císařem Karlem VI. (vládl 1711–1740) v roce 1728. Rozhodující pro zařazení bylo uvedení hlavy rodu na lavici vyšší šlechty na říšském sněmu v Řezně. Příslušný rod měl své křeslo a virilní hlas. Definitivní podoba pochází z roku 1837 z doby vlády Ferdinanda I. (rakouský císař 1835–1848) a platila až do zániku Rakousko-Uherské monarchie v roce 1918. V Německu nebyla tato hierarchie zcela dodržována.\n\nStřední stupeň hierarchie vyšší šlechty tvořilo 40 rodů, které byly kdysi bezprostředně podřízeny Říši, ale nebyly uvedeny na Říšský sněm. Rozhodující pro pořadí bylo vydání erbovního listu.\n\nPoslední skupinu tvoří 19 rodů, které bezprostředně nepodléhaly Říši a řadily se z větší části mezi titulární knížata.\n"}
{"id": "1262509", "url": "https://cs.wikipedia.org/wiki?curid=1262509", "title": "Screen Actors Guild Awards za nejlepší ženský herecký výkon v minisérii nebo TV filmu", "text": "Screen Actors Guild Awards za nejlepší ženský herecký výkon v minisérii nebo TV filmu\n\nScreen Actors Guild Awards za nejlepší ženský herecký výkon v minisérii nebo TV filmu každoročně uděluje organizací \"Screen Actors Guild-American Federation of Television and Radio Artists\" (SAG-AFTRA).\n"}
{"id": "1262515", "url": "https://cs.wikipedia.org/wiki?curid=1262515", "title": "Jan Lechoń", "text": "Jan Lechoń\n\nJan Lechoń (vlastním jménem Leszek Józef Serafinowicz, 13. březen 1899, Varšava – 8. červen 1956, New York, Severní Amerika) byl polský básník, tzv. skamandrita.\n\nV letech 1911–1912 bydlel s rodiči v ulici Ołówkowa 14 v Pruszkówě. V letech 1916–1918 studoval Jan Lechoń polonistiku na Varšavské univerzitě. Roku 1919 se podílel na založení polského básnického uskupení, známého jako Skamander. Od 1931 zastával post polského kulturního atašé ve Francii, roku 1940 emigroval do Ameriky, kde spáchal v roce 1956 sebevraždu. Udává se, že vyskočil z okna hotelu Hudson ve dvanáctém patře.\n\nByl pochován původně na hřbitově Calvary v Queensu, avšak roku 1991 jej exhumovali a převezli zpět do rodného Polska. Pohřben byl posléze na Cmentarzi leśnym w Laskach.\n\nJe autorem např. básně \"Herostrates\". \n\n"}
{"id": "1262528", "url": "https://cs.wikipedia.org/wiki?curid=1262528", "title": "Římskokatolická farnost Rychnov na Moravě", "text": "Římskokatolická farnost Rychnov na Moravě\n\nŘímskokatolická farnost Rychnov na Moravě je jedno z územních společenství římských katolíků v děkanátu Svitavy s farním kostelem svatého Mikuláše v děkanátu Svitavy.\n\nPrvní písemná zmínka o obci pochází z roku 1365. Fara je doložena roku 1486, roku 1550 byla luterská, za třicetileté války (1630) zanikla. Rychnov se stal v polovině 18.století význačným poutním místem, zvaným někdy „nový Mariazell\". Největšího rozsahu dosáhla účast poutníků v 60. letech 18. století, ale už počátkem 19. století jejich počet ustával.\n\nNynější barokní kostel svatého Mikuláše pochází z roku 1730, současná fara byla postavena v roce 1777.\n\nDo června 2017 zde jako administrátor působil R. D. Mgr. Pavel Jagoš. Toho od července téhož roku vystřídal R. D. Mgr. Karel Macků.\n\nKaždoročně se ve farnosti koná tříkrálová sbírka, v roce 2017 se při ní vybralo 16 519 korun.\n\nV září 2018 ve farnosti uděloval svátost biřmování biskup Josef Nuzík. \n\n"}
{"id": "1262529", "url": "https://cs.wikipedia.org/wiki?curid=1262529", "title": "Mistrovství Československa v krasobruslení 1967", "text": "Mistrovství Československa v krasobruslení 1967\n\nMistrovství Československa v krasobruslení 1967 se konalo 7. ledna a 8. ledna 1967 v Gottwaldově.\n\n\n"}
{"id": "1262530", "url": "https://cs.wikipedia.org/wiki?curid=1262530", "title": "Kostel svatého Mikuláše (Jindřichov)", "text": "Kostel svatého Mikuláše (Jindřichov)\n\nKostel svatého Mikuláše v obci Jindřichov (okres Bruntál) je farní kostel postavený v letech 1671–1673 a kulturní památka České republiky.\n\nJindřichov byl založen v roce 1256. Kostel svatého Mikuláše byl vystavěn v letech 1671–1673 majitelem jindřichovského panství Ludvíkem Maxmiliánem z Hodic a jeho manželkou Izoldou Pavlínou, na místě původního středověkého kostela, který byl také zasvěcen sv. Mikuláši. V období 1804–1811 byly prováděny stavební úpravy. V roce 1811 byla střecha pokrytá šindelem, věžní cibulová báň byla kryta plechem. V roce 1844 při požáru byla kompletně zničena šindelová střecha včetně krovů a žárem bylo zničeno (roztaveno) pět zvonů ve věži. Při opravách byla poškozená věž snížená a zastřešena novou střechou. Další opravy následovaly po škodách, které způsobila v průběhu let vichřice. Prováděné stavební úpravy zachovaly původní ráz raně barokního slohu. Kostel patří pod Děkanát Krnov.\n\nKolem kostela se nachází hřbitov, který byl v roce 1905 rozšířen.\n\nTrojlodní raně barokní orientovaný kostel s půlkruhovým závěrem. Bazilikálně koncipované trojlodí. Širší loď převyšuje užší boční lodě a je s nimi vzájemně propojena vysokými půlkruhovými hladkými arkádami. Ve fasádách bočních lodí byla prolomena termální okna oddělena pilastry. K jižnímu průčelí byla přistavěna přízemní předsíň, do které byl přenesen renesanční epitav dětí Václava Pavlovského.\n\nTermální okna byla i v kněžišti, která byla v polovině 18. století přestavěna do dnešní podoby. Okna byla prolomena do oratoří, na začátku 19. století bylo ve východní oratoři okno zaslepené.\n\nVysoká hranolová věž byla vestavěna do západního průčelí. Jednotlivá patra věže měla prolomena vysoká okna s půlkruhovým záklenkem. Po požáru v roce 1844 byla těžce poškozena a z tohoto důvodu i snížená. V roce 1871 podle plánů architekta Gustava Meretta bylo provedeno nové zastřešení věže. Toto zastřešení v podobě štíhlého jehlanu s vikýři po obvodě kryté plechovou krytinou je zachováno dodnes.\n\nPři rekonstrukci věže v roce 2004 bylo provedeno vyčištění zvonové stolice a zlikvidováno 7,5 tuny holubího trusu odbornou firmou. V roce 2004 byly do vikýřů instalovány a uvedeny do chodu věžní hodiny, které byly z části pořízeny z veřejné sbírky občanů Jindřichova.\n\nPro obnovu fasády, nových omítek, opravu říms a dalších prací v roce 2015 bylo vypsáno Římskokatolickou farností v Jindřichově výběrové řízení v hodnotě 821 860 Kč (včetně DPH). Opravy provedla firma \"Stavby LENDO\" z Krnova. V roce 2016 byla na opravu krovu a střechy severní boční lodi včetně oprav říms stanovena částka 1 122 569 Kč (včetně DPH). Opravu zajišťovala firma \"TESLICE CZ s.r.o.\", Vsetín.\n\nHlavní loď byla oddělena vítězným obloukem od půlkruhového kněžiště. Po stranách kněžiště se nacházejí symetricky situované sakristie s oratořemi v patře, které byly otevřeny půlkruhovou arkádou do kněžiště. Do roku 1690 bylo trojlodí a kněžiště nezaklenuto. V letech 1690–1691 byla hlavní loď a kněžiště zaklenuto valeně s výsečemi, boční lodě byly zaklenuty křížovou klenbou. V období přestavby let 1804–1811 byly zalomené schody na oratoř v jižní sakristii nahrazeny vřetenovými, které byly umístěny v severovýchodním rohu. Ke konci 18. století byl pořízen tabernákl hlavního oltáře a pro jižní loď boční oltář s obrazem Madony s dítětem. Interiér byl v 19. století upraven do novobarokní podoby. Do severní lodi byl pořízen boční oltář se sochou svatého Jana Nepomuckého a dva menší oltáře Božského srdce Panny Marie a Ježíšova. V roce 1895 byly pořízeny nové varhany. V průběhu 20. století byly zaslepeny venkovní dveře do jižní sakristie a vchod do jižní předsíně bočního vstupu. Kamenná podlaha ve všech lodích byla nahrazena umělým kamenem (teraco).\n\n"}
{"id": "1262532", "url": "https://cs.wikipedia.org/wiki?curid=1262532", "title": "Mistrovství Slovenska v krasobruslení 1967", "text": "Mistrovství Slovenska v krasobruslení 1967\n\nMistrovství Slovenska v krasobruslení 1967 se konalo 21. ledna a 22. ledna 1967 v Liptovském Mikuláši.\n\n"}
{"id": "1262533", "url": "https://cs.wikipedia.org/wiki?curid=1262533", "title": "Ján Balogh", "text": "Ján Balogh\n\nJán Balogh (* 4. února 1944) je bývalý slovenský fotbalový útočník.\n\nV československé lize hrál za Slavii Praha, Tatran Prešov a AC Nitra. Nastoupil ve 29 ligových utkáních a dal 5 ligových gólů.\n\n"}
{"id": "1262534", "url": "https://cs.wikipedia.org/wiki?curid=1262534", "title": "Vít Bagin", "text": "Vít Bagin\n\nVít Bagin (* 29. dubna 1947) je bývalý slovenský fotbalový útočník.\n\nV československé lize hrál za Jednotu Trenčín v 8 utkáních a dal 1 ligový gól.\n\n"}
{"id": "1262536", "url": "https://cs.wikipedia.org/wiki?curid=1262536", "title": "Brunhilde Pomselová", "text": "Brunhilde Pomselová\n\nBrunhilde Pomselová, nepřechýleně Brunhilde Pomsel (11. ledna 1911 Berlín – 27. ledna 2017 Schwabing) patřila mezi německé osoby, které dožily sta let, a zároveň byla osobní sekretářkou Josepha Goebbelse. Pracovala pro Goebbelse od roku 1942 a byla jedním z posledních přežívajících pamětníků nacistického mocenského aparátu. Později se stala hlasatelkou.\n\n"}
{"id": "1262546", "url": "https://cs.wikipedia.org/wiki?curid=1262546", "title": "Sumec sklovitý", "text": "Sumec sklovitý\n\nSumec sklovitý, též sumeček sklovitý (\"Kryptopterus bicirrhis\"), je druh sladkovodní ryby patřící do rodu \"Kryptopterus\". Ztráta pigmentace v kůži a svalovině způsobuje, že je sumec sklovitý průhledný. Při velmi silném osvětlení akvarijní nádrže se průhlednost ztrácí.\n\nPůvodní domovinou této ryby jsou asijské řeky Mekong a Chao Phraya. Vyskytují se též na indonéských ostrovech Borneo a Sumatra. V těchto oblastech je ryba běžně lovena.\n\nJedná se o mírumilovnou a klidnou rybu. V akváriích se doporučuje chov minimálně šesti jedinců. Ve větším hejně ryba ztrácí plachost. Vyžadují filtrovanou vodu stálého složení a s kyselostí nejlépe nad 6,5 pH. Sumeček sklovitý je všežravá ryba a nepotřebuje speciální krmivo. Dlouhé vousky u tlamky bývají náchylné k lámání. Mají však schopnost regenerace a samy znova dorůstají.\n\nV zajetí se zatím nikdy nepodařilo rybu rozmnožit. Odchov by byl možný pouze s použitím hormonální stimulace.\n\n"}
{"id": "1262547", "url": "https://cs.wikipedia.org/wiki?curid=1262547", "title": "Karakulská vlna", "text": "Karakulská vlna\n\nKarakulská vlna je textilní surovina ze srsti karakulské ovce: \n\nKarakulská ovce je považována za nejstarší domestikovaný druh ovcí, podle archeologických nálezů se začala chovat dříve než 1400 roků před n.l. Označení má pocházet od jména vesnice Karakul v dnešním Uzbekistánu. Na začátku 20. století bylo dovezeno několik ovcí do jižní Afriky a také do USA, většinou za účelem získávání rouna z velmi mladých jehňat jako surovinu pro “persiánové kožichy”. \n\nKoncem 20. století byla v Turkmenistánu zaznamenána produkce surové karakulské vlny asi 11 500 tun (oproti 17 000 tun o deset let dříve) a také v Namibii se snížil v posledních 20 letech 20. století prodej ze 7000 na 250 tun. \n\nStříž se provádí dvakrát ročně s výtěžkem na ovci 1-3 kg vlny s cca 65 % spřadatelných vláken. Vlákenná podsada obsahuje nejjemnější vlákna s tloušťkou 20 µm, pestík má průměr cca 70 µm, vlákna jsou 15-30 cm dlouhá, téměř bez zákrutů asi z 80 % tmavě zbarvená. \n\nCena prané vlny obnáší v roce 2017 v maloobchodě např. u vlákenného rouna (jemnost 34 µm) na plstění = 28 € / kg. \nV odborné literatuře se uvádí možnost (strojního) zpracování karakulské vlny na mykané i česané příze, z praktických příkladů je však známá jen ruční výroba příze a tkanin. \n\nVlna se používá zejména k výrobě kobercové příze, přikrývek, vložkového materialu na šité oděvy, příze na ruční pletení aj\n"}
{"id": "1262552", "url": "https://cs.wikipedia.org/wiki?curid=1262552", "title": "Churro", "text": "Churro\n\nChurro (výslovnost [ˈtʃuro]) nebo množným číslem \"churros\", krajově také \"tejeringos\", \"porras\" nebo \"calientes\", je pečivo podobné koblihám, rozšířené na Pyrenejském poloostrově a v Latinské Americe. Připravuje se z prosáté pšeničné mouky, vody, olivového nebo slunečnicového oleje, cukru a soli, které se zpracují na odpalované těsto. Těstem se naplní válec s pístem a tryskou zvaný \"churrero\" a z něj se vytlačují tyčinky nebo spirály s hvězdicovitým průřezem, které se rychle osmaží na rozpáleném oleji do zlatova. Podélné vroubky zvyšují poměr povrchu k objemu a usnadňují tak prosmažení. Daly také jídlu jméno, protože připomínají rohy ovce plemene churra. \n\nChurros se konzumují horké a křupavé, obalené v cukru se skořicí, případně polité čokoládou či karamelem nebo plněné krémem dulce de leche. Obvykle se podávají s horkou čokoládou, bílou kávou nebo mexickým kukuřičným nápojem champurrado, do kterých si strávníci jednotlivé kousky pečiva namáčejí. Churros jsou tradičním zimním pokrmem, oblíbeným jako pohoštění u novoroční snídaně nebo vůbec po probdělé noci. Prodávají se také čerstvě připravené u pouličních stánků nebo ve specializovaných restauracích \"churrerías\".\n\nPodle legendy pochází churro z čínského pokrmu jou-tchiao a do Evropy je přinesli portugalští námořníci. Díky nenáročnosti na suroviny a rychlé přípravě na otevřeném ohni si je oblíbili zejména pastevci. \n"}
{"id": "1262556", "url": "https://cs.wikipedia.org/wiki?curid=1262556", "title": "Mistrovství Evropy v zápasu řecko-římském 2005", "text": "Mistrovství Evropy v zápasu řecko-římském 2005\n\nMistrovství Evropy v zápasu řecko-římském za rok 2005 proběhlo v Paláci kultury a sportu ve Varně, Bulharsko ve dnech 16.-17. dubna 2005.\n\n\n\n\n"}
{"id": "1262558", "url": "https://cs.wikipedia.org/wiki?curid=1262558", "title": "Henrich Migelink", "text": "Henrich Migelink\n\nHenrich Migeling, nebo \"Heinrich Mogelin\" (, \"Heinrich von Mügelin\", \"Heinrich von Mogelyn\" nebo \"Heinrich von Mogilin\"; narozen asi roku 1319 v Mohelné – kolem roku 1380 na neznámém místě) byl středověký hudebník, tvůrce milostných písní, básní, bajek, kronik a pořekadel ve střední horní němčině. Patřil mezi dvanáct mistrů pěvců.\n\nŽivot a dílo Heinricha von Mügeln jsou jen obtížně doložitelné. Jeho první školní vzdělání a významné základy jeho pozdějšího univerzitního studia získal od donínského faráře, který jej později vyslal do Míšně na latinskou školu sv. Afry, kde se mu dostalo vzdělání v oblasti chrámového zpěvu.\n\nDalší známé Henrichovo působení je pobyt v Praze roku 1340 na dvoře českého krále Jana Lucemburského. V té době města Mohelná (Mügeln) i Donín (Dohna) patřila pod českou korunu. Mezi Heinrichem a princem Karlem Lucemburským, pozdějším českým králem a římským císařem Karlem IV., se vyvinulo blízké přátelství. Když se Karel v roce 1346 stal římskoněmeckým králem (protikrálem), zvolil si Henricha za svého rádce ve státních záležitostech.\n\nU pražského dvora se Henrich Migelink těšil velké vážnosti jako dvorní básník, i jako učenec. Na nově založené pražské universitě Karlem IV. 1348 byl Henrich Migelink se svou prací na téma Písmo svaté jedním z prvních promovaných studentů. \n\nV roce 1346 následoval Markétu, jednu z Karlových dcer, ke dvoru uherského krále Ludvíka I. V letech 1352/1353 zde sepsal Uherskou kroniku a nadále sloužil jako Ludvíkův učitel, poradce a otcovský přítel. Když Markéta na konci roku 1353 podlehla morové nákaze, vrátil se Henrich Migelink zpět k pražskému dvoru. Zde v roce 1355 vytvořil oslavnou báseň \"„Der meide cranz“\" na počest Karla IV., jenž se v tomto roce stal římskoněmeckým císařem. \n\nV následujícím roce však docházelo k častým rozepřím s Karlem IV. Když se roku 1358 další Karlova dcera, Kateřina, vdávala za rakouského vévodu Rudolfa IV., následoval ji. Roku 1365 vévoda Rudolf IV. zemřel, a Henrich Migelink přesídlil ke štýrskému dvoru Hernita von Petaus. Zde roku 1371 přeložil Německé žalmy (\"„Psalmen der Deutschen“\"), své poslední známé dílo.\n\nHenrich Migelink zemřel kolem roku 1380 na neznámém místě.\n"}
{"id": "1262563", "url": "https://cs.wikipedia.org/wiki?curid=1262563", "title": "Mistrovství Evropy v zápasu ve volném stylu 2005", "text": "Mistrovství Evropy v zápasu ve volném stylu 2005\n\nMistrovství Evropy v zápasu ve volném stylu za rok 2005 proběhlo v Paláci kultury a sportu ve Varně, Bulharsko ve dnech 12.-15. dubna 2005.\n\n\n\n\n"}
{"id": "1262565", "url": "https://cs.wikipedia.org/wiki?curid=1262565", "title": "Hierarchie královských a vévodských titulů", "text": "Hierarchie královských a vévodských titulů\n\nHierarchie královských a vévodských titulů byla stanovené pořadí postavení vládnoucích panovníků, které mělo zabránit nežádoucím neporozuměním a konfliktům nejen při audiencích, ceremoniích a slavnostech. Byla stanovena z popudu papeže Julia II. (216. papežem v letech 1503–1513) v roce 1504, aby jasně určila, který vyslanec vstoupí před jiným, kdo kdy promluví, kdo bude sedět vedle koho a podobně. Tento pořadník byl závazný pouze v Papežském státě a byl dokonce odmítnut římským císařem. Seznam byl sporný také poté, co někteří panovníci odešli v období reformace z lůna římskokatolické církve.\n"}
{"id": "1262569", "url": "https://cs.wikipedia.org/wiki?curid=1262569", "title": "Edward Goll", "text": "Edward Goll\n\nEdward (Eduard) Goll (4. února 1884 Kadaň – 11. ledna 1949 Mont Albert, Austrálie) byl česko-australský pianista a učitel hudby.\n\nEdward (Eduard) Goll se narodil 4. února 1884 v Kadani učiteli Eduardu Gollovi a jeho choti Aloysii, rozené Schmitt. Hře na klavír se učil od svého otce, hře na housle pak u Otakara Ševčíka, světově proslulého houslového virtuose a pedagoga. Goll koncertoval již ve svých devíti letech. Hru na klavír studoval dále na pražské konzervatoři a stal se jedním z pěti žáků Antonína Dvořáka. V letech 1899 až 1904 jej vyučoval také Emil Sauer, žák Ference Liszta. V roce 1904 se Goll vypravil společně s dirigentem Arthurem Nikischem na koncertní turné do Paříže a posléze koncertoval také v Anglii s Hansem Richterem a Henrym Woodem. Roku 1909 podnikl v triu s Janem Kubelíkem a Leopoldem Schwabem společné evropské houslové turné. Jelikož se stal oblíbencem a osobním přítelem rumunské královny obdržel od ní řád za zásluhy a umění.\n\nV září 1911 připlul Goll do australského Melbourne, aby zde působil jako hudební doprovod velšského tenoristy Bena Daviese. Během tohoto turné se seznámil s Julií O'Brien, rozenou Welsch, tehdy pětatřicetiletou vdovou s dítětem. Jen o několik měsíců poté se 13. února 1912 vzali v tamějším katolickém kostele Panny Marie v Hawthornu. Po svatební cestě strávené v Anglii se novomanželé usadili v říjnu 1912 v Melbourne. V té době Goll koncertoval pouze privátně a teprve v prosinci 1914 získal místo na Conservatorium of Music. Po koncertním turné s Henrim Verbrugghenem v září mu bylo nabídnuto místo na nové konzervatoři v Sydney. Už v listopadu téhož roku však přijal místo na Melbourne University Conservatorium jako klavírní sólista a vedoucí klavírního studia. Krátce na to se rovněž stal ředitelem Presbyterian Ladies' College.\n\nPřestože se stal Goll australským občanem, setkal se po vypuknutí 1. světové války podobně jako řada jiných Australanů rakousko-uherského či německého původu s podezříváním z nepřátelství. Pomlouvačná kampaň vyvrcholila v listopadu 1916, kdy byla v časopise \"Graphic of Australia\" publikována petice sto deseti \"horlivých vlastenců\", kteří apelovali na vedení školy Presbyterian Ladies´ College, aby byl Goll jakožto cizí a nepřátelský element propuštěn. Orgány presbyteriánské církve však jako zřizovatelé školy tyto útoky odmítaly. V letech 1922 a 1923 pobýval Goll v Evropě, kde absolvoval pod vedením světoznámého skladatele a klavíristy Eugena D'Alberta jakousi \"uměleckou rekonvalescenci\". Odtud se vydal do USA, aby společně s Minneapolis Symphony Orchestra a svým přítelem Verbrugghenem uskutečnil profesionální turné. Vrátil se jako velký nadšenec do britské hudby. Prohlásil dokonce, že anglický hudební skladatel Arnold Bax je větším skladatelem nežli Brahms a že John Ireland je hudebním \"mistrem krajinomalby\". Naopak předpovídal zapomnění díla Clauda Debussyho, Stravinského či Skrjabina a vyzdvihoval Maurice Ravela či Franze Schrekera. Často také nahrával, zejména pro australské a americké hudební firmy. Věnoval se též svým žákům. Mezi jeho odchovance patří například skladatelky Margharet Sutherland a Linda Phillips nebo pianistka Nancy Weir a pianista Waldemar Seidel. V roce 1927 Gollovi umírá jeho žena Julie. On sám rezignuje roku 1935 ze zdravotních důvodů na všechny své veřejné funkce. Trpěl především diabetes, ale měl také často spory s establishmentem australských hudebních ústavů. Po 2. světové válce upustil od plánovaného turné ve Spojených státech amerických. Zemřel 11. ledna 1949 na předměstí Mont Albert, Melbourne a je pochován na hlavním hřbitově v Melbourne. V Austrálii je považován za výraznou osobnost dějin hudby ve 20. století.\n"}
{"id": "1262585", "url": "https://cs.wikipedia.org/wiki?curid=1262585", "title": "Ottlilienfeldský dům", "text": "Ottlilienfeldský dům\n\nOttlilenfeldský dům (čp. 79) je historický měšťanský dům na hlavním náměstí v Kadani. Ze dne 30. září na 1. října v něm nocoval císař Josef II. při své návštěvě v Kadani. Od roku 1958 je chráněn jako kulturní památka ČR.\n\nDům byl vystavěn již někdy na přelomu 13. a 14. století a krátce na to získal privilegium a stal se domem právovárečným. Od roku 1539 jej vlastnil kadaňský měšťan Hieronymus Clement, který jej dle pramenů zakoupil od Reginy, vdovy po zesnulém Wolfovi z Příkopu. V letech 1567 až 1570 se stal dům majetkem Cyriaka Kirwitzera (předek jezuitského misionáře z Kadaně Václava Pantaleona Kirwitzera), tato významná měšťanská rodina jej pak s krátkou přestávkou vlastnila až do roku 1580. V roce 1631 a poté znovu roku 1635 dům vyhořel a ještě o šest let později jej městské kroniky zmiňují jako spáleniště. Jeho majitelkou byla tehdy Zuzana Bährová, manželka primátora Salomona Bähra z Jirkova. Rokem 1742 se stal dům majetkem Franze Maxmiliana Kölsche z Kölschsheimu. Ten byl berním výběrčím Žateckého kraje a příslušníkem nobilitované měšťanské rodiny, která měla ve svém erbu zlatý trojlístek a rytíře s taseným kordem. Dům opět podlehl požáru roku 1746, kdy velký požár schvátil několik domů na kadaňském hlavním náměstí v prostoru mezi Katovou uličkou a děkanským kostelem Povýšení svatého Kříže. Vlastnictví domu převzal v roce 1762 Ignaz z Ottlilienfeldu. Jeho otec, Jakob Ignaz Otto z Ottlilienfeldu, kadaňský měšťan a císařský výběrčí nápojové daně na Kadaňsku, byl roku 1732 povýšen císařem Karlem VI. do šlechtického stavu. Jako znak používala jeho rodina čtvrcený štít s prvním a čtvrtým polem v barvě stříbrné a šesti červenými srdci, ve druhém a třetím modrém poli pak se stříbrnou lilií a čtyřmi zlatými růžemi. Jeho syn Ignaz byl dlouholetým krajským hejtmanem žateckým a v domě na kadaňském náměstí, tou dobou nazývaným již jako dům Ottlilienfeldský, 9. října 1792 zemřel. Na přelomu 19. a 20. století fungovala v domě také soukromá hudební škola, kterou provozovala Anna Letzová. Do roku 1945 byla vlastníkem domu rodina Heroldových. \n\nDne 30. září 1779 Kadaň navštívil císař Josef II. doprovázený polním zbrojmistrem hrabětem Karlem Pellegrinim, generálem Maximilianem Ulyssem von Brownem a čtyřmi štábními důstojníky a ubytoval se právě v Ottlilienfeldkém domě, kde bydlel krajský hejtman. Tuto návštěvu připomíná litinová socha na Studentském náměstí (dříve Josefské) a pamětní deska umístěná na fasádě Ottlilienfeldského domu. Do fasády domu jsou navíc vsazeny dvě sochy, a sice socha svaté Barbory a svatého Floriána.\n\n"}
{"id": "1262586", "url": "https://cs.wikipedia.org/wiki?curid=1262586", "title": "Synagoga v Užhorodu", "text": "Synagoga v Užhorodu\n\nSynagoga v Užhorodu je budova bývalé ortodoxní synagogy, vystavěné v maurském slohu v roce 1904 maďarskými architekty Gyulou Pappem a Ferencem Szabolcsem. Svému účelu sloužila až do holokaustu. V současnosti slouží v adaptované podobě jako koncertní síň a je chráněna jako kulturní památka. \n\n"}
{"id": "1262590", "url": "https://cs.wikipedia.org/wiki?curid=1262590", "title": "Námořní vyšetřovací služba: New Orleans", "text": "Námořní vyšetřovací služba: New Orleans\n\nNámořní vyšetřovací služba: New Orleans (v anglickém originále NCIS: New Orleans) je americký televizní seriál spojující prvky válečného dramatu a krimi. Pilotní díl měl premiéru měl v úterý 23. září 2014, napsal jej Gary Glasberg, autor celého seriálu. Výkonnými producenty jsou Glasberg, Mark Harmon, Jeffrey Lieber a James Hayman. V seriálu hrají Scott Bakula a C. C. H. Pounder. Je zasazen do prostředí New Orleans, kde se i natáčí. Je to druhý seriál odvozený ze seriálu \"Námořní vyšetřovací služba\".\n\nDne 12. ledna 2015 byl seriál prodloužen o druhou řadu, která začala 22. září 2015. Postavy Daryla Mitchella a Shality Grant, do té doby vedlejší, byly povýšeny mezi hlavní. Dne 25. března 2016 objednala CBS třetí řadu seriálu, která začala 20. září 2016. Zoe McLellan, která hrála agentku Brodyovou, opustila seriál z „tvůrčích důvodů“. Místo ní se k týmu připojila Vanessa Ferlito jako zvláštní agentka FBI Tammy Gregoriová. Dne 18. dubna 2018 stanice objednala pátou řadu seriálu. Ta měla premiéru dne 25. září 2018.\n\nŠestá řada byla objednána dne 22. dubna 2019 a bude měla premiéru dne 24. září 2019.\n\nSeriál se točí okolo fiktivního týmu agentů Námořní vyšetřovací služby (NCIS) sídlící v New Orleans, Louisianě. Tato pobočka vyšetřuje případy od Mississippi až po Texas Panhandle. Zvláštní agent Dwayne Cassius Pride (Scott Bakula), který žije a pracuje ze své kanceláře, vede tým zvláštních agentů jako je Christopher LaSalle (Lucas Black), bývalý zástupce šerifa, který byl do týmu naverbován po hurikánu Katrina; Tammy Gregoriová (Vanessa Ferlito), bývalá washingtonská agentka FBI; Meredith Brodyová (Zoe McLellan), zvláštní agentka FBA přiřazena z pobočky NCIS u Velkých jezer, která tým později opustila; Sonja Percyová (Shalita Grant), bývalá zvláštní agentka ATF a LaSalleova kolegyně; Patton Plame (Daryl Mitchell), počítačový specialista. Pomáhá jim doktorka Loretta Wadeová (C. C. H. Pounder), forenzní patoložka, a Sebastian Lund (Rob Kerkovich), forenzní specialista.\n"}
{"id": "1262593", "url": "https://cs.wikipedia.org/wiki?curid=1262593", "title": "Rollo", "text": "Rollo\n\nRollo (normansky \"Rou\", staroseversky \"Hrólfr\", ; 846–930) byl normanský náčelník a první panovník území později známé jako Normandské vévodství. V roce 911 podepsal s tehdejším západofranským králem králem Karlem III. Francouzským smlouvu, díky které se Vikingové mohli usazovat na území Normandie. Jako protislužbu poté nesměli proti Frankům podnikat své nájezdy.\n"}
{"id": "1262594", "url": "https://cs.wikipedia.org/wiki?curid=1262594", "title": "Australian Open 2017 – dvouhra vozíčkářů", "text": "Australian Open 2017 – dvouhra vozíčkářů\n\nDvouhra vozíčkářů Australian Open 2017 probíhala ve druhé polovině ledna 2017. Do vozíčkářské soutěže melbournského grandslamu nastoupilo osm tenistů. Obhájcem titulu byl britský nejvýše nenasazený tenista Gordon Reid, který skončil v úvodním kole na raketě Belgičana Joachima Gérarda.\n\nSoutěž vyhrál Argentinec Gustavo Fernández, jenž ve finále zdolal francouzského vozíčkáře Nicolase Peifera po třísetovém průběhu 3–6, 6–2 a 6–0. 23letý argentinský tenista tak vybojoval druhý grandslamový titul z dvouhry.\n\n"}
{"id": "1262596", "url": "https://cs.wikipedia.org/wiki?curid=1262596", "title": "Jessa", "text": "Jessa\n\nJessa je podle raně novověkých kronik, jejichž autenticta je nejistá, polský nejvyšší bůh.\n\nPoprvé je zmiňován kronikou \"Historiae Polonicae\" Jana Długosze sepsané v letech 1455-1480:\n\nPoté je zmiňován, nejspíše inspirován Długoszem, Matěj z Miechova v \"Chronica Polonorum\" z roku 1519:\n\nPoslední zmínka pochází z \"Kroniky Polska, Litvy, Žmudě a celé Rusi\" Matěje Stryjkowského z roku 1582:\n\nKromě toho se Jessa objevuje také v obřadních písních z 14. a 15. století zaznamenaných v církevních kázáních a ponaučeních.\n\nAleksander Brückner vykládal slovo Jessa jako pouhou partikuli obřadních písní. Lubor Niederle však upozorňuje že tento výklad nevysvětluje proč jej kronikáři a kněží vykládali jako jméno božstva, snahy o bližší identifikaci ale podle něj můžou zůstat pouze na úrovni hypotéz.\n\nPůvodně však Brückner poukázal na jméno galského boha Esa a na lutickou bohyni války, zmiňovanou Dětmarem, která mohla být právě Jessou. Josef Dobrovský jej měl za božstvo převzatů od Finů či Tatarů, S. Mathusiak jej ztotožnil s Jarovítem.\n"}
{"id": "1262598", "url": "https://cs.wikipedia.org/wiki?curid=1262598", "title": "Kolomenský kreml", "text": "Kolomenský kreml\n\nKolomenský kreml () je jedna z největších a nejmohutnějších pevností své doby, vystavěná mezi lety 1525–1531 v ruské Kolomně za panování velkoknížete Vasilije III. Roku 1521 vyplenili Kolomnu Krymští Tataři pod velením chána Mehmeda I. Geraje. Moskevské knížectví se proto výstavbou nového kamenného kremlu na místě původního dřevěného snažilo lépe zabezpečit svou jižní hranici. A skutečně, po výstavbě této pevnosti se již nikdy nepodařilo Kolomnu dobýt ani Tatarům, ani Polákům.\n\nNa přelomu 18. a 19. století začal být Kolomenský kreml, podobně jako jinde v Rusku, rozebírán místními obyvateli na stavební materiál. Tomu zamezil až car Mikuláš I., část hradeb a věží však již byla nenávratně zničena. Kreml je tak dochovaný pouze částečně.\n\nO původním dřevěném kremlu mnoho informací nemáme. První zmínka pochází z roku 1238, kdy Kolomnu dobyl chán Bátú. O mnoho starší kreml být nemohl, protože samotná Kolomna vznikla teprve ve 12. století.\n\nKaždopádně nebylo původní kolomenské opevnění pro nepřátele nijak nepřekonatelné. Zvláště ze strany Zlaté hordy docházelo v rámci mongolské invaze k častým úspěšným útokům: roku 1293 dobyl město vojevůdce Tudan, 1382 chán Tochtamiš, 1408 emír Edigej, 1439 vypálil kreml kazaňský chán Ulu-Muhammed, 1521 chán Zlaté hordy Ahmed.\n\nDefinitivní konec znamenal pro dřevěný Kolomenský kreml výboj krymskotatarského chána Mehmeda I. Geraje, který jej vypálil cestou na Moskvu.\n\nKamenný kreml byl v Kolomně vystavěn v letech 1525–1531 na příkaz velkoknížete Vasilije III. na místě zničeného dřevěného kremlu. Nové kamenné hradby tak nahrazovaly ty dřevěné, jejichž zbytky byly průběžně odstraňovány. Stavba byla pojata opravdu velkoryse – kremelské věže dosáhly výše až 35 m, hradby na některých místech až 21 m. Rozměry odpovídaly mimořádnému významu Kolomenského kremlu – měl posílit jižní hranici rodícího se ruského státu proti četným nájezdům z tohoto směru.\n\nVýstavbu pravděpodobně řídil italský architekt Aloisio da Carcano, který se účastnil budování Moskevského kremlu (ten je tomu kolomenskému velmi podobný). Přítomnost tohoto stavitele by potvrzoval i fakt, že tato mohutná pevnost vyrostla za pouhých 6 let, k čemuž bylo potřeba velkých zkušeností. Italského architekta také prozrazují některé rysy, nápadně podobné severoitalským pevnostem jako Turín, Milán či Verona.\n\nKreml byl pojat velmi moderně, o čemž svědčí to, že nepředpokládal obranu vedenou pouze lidskou silou, ale také palnými zbraněmi. Za tímto účelem zde byla zhotovena řada střílen.\n\nObranné kvality kremlu prověřili roku 1606 povstalci pod vedením Ivana Bolotnikova, kteří sice obsadili Kolomnu, ale pevnost jim odolala.\n\nVýznam kremlu začal upadat v polovině 17. století, kdy se hranice Ruského carství značně rozšířily a Kolomna přestala být příhraničním městem. Místní se přeorientovali na řemesla a obchod. Nepotřebný kreml se stal vítaným zdrojem materiálu pro rozvíjející se město, a tak začali obyvatelé spontánně rozebírat mocné cihlové hradby. Ničení kremlu bylo zakázáno až výnosem Mikuláše I. roku 1826, avšak velká část areálu již byla nenávratně zničena.\n\nKolomenský kreml měl původně 2 brány a 16 věží, z nichž tři byly věžové brány. Dochovalo se však pouze 7 věží, jeden kompletní úsek hradby mezi dvěma věžemi a dvě nekompletní části hradeb.\n\nDochované věže:\n\nVětšina chrámů Kolomenského kremlu je koncentrována na Chrámovém náměstí či v jeho blízkosti.\n"}
{"id": "1262599", "url": "https://cs.wikipedia.org/wiki?curid=1262599", "title": "October Road", "text": "October Road\n\nOctober Road je americký dramatický televizní seriál, jehož autory jsou Josh Appelbaum, André Nemec a Scott Rosenberg. Premiérově byl vysílán na stanici ABC v letech 2007–2008; celkem vzniklo 19 dílů rozdělených do dvou řad. Hlavní postavu, spisovatele Nicka Garretta, ztvárnil Bryan Greenberg.\n\nPřed 10 lety odjel mladý Nick Garrett na několik týdnů do Evropy, jeho výlet se však značně protáhl. Mezitím se usadil v New Yorku a stal se autorem bestselleru. Kvůli tvůrčí krizi se po nyní vrací do rodného městečka Knights Ridge v Massachusetts, kde zanechal jak rodinu, tak svoji přítelkyni Hannah a řadu kamarádů. Řadu z nich přitom využil jako předobrazy postav ve svém románu.\n\n\n"}
{"id": "1262604", "url": "https://cs.wikipedia.org/wiki?curid=1262604", "title": "Železniční trať Trebišov – Vranov nad Topľou", "text": "Železniční trať Trebišov – Vranov nad Topľou\n\nŽelezniční trať Trebišov – Vranov nad Topľou (v jízdním řádu pro cestující označená číslem 192) je jednokolejná železniční trať na východním Slovensku. Trať začíná v železniční stanici Trebišov, kde se odděluje od trati Michaľany – Łupków a vede severním směrem přes Sečovce do Vranova nad Topľou. V únoru 2003 byla na trati zastavena osobní doprava a do současnosti nebyla obnovena; v provozu zůstává pouze doprava nákladní, a to v úseku Trebišov – Sečovce.\n\nPrvní plány na trať mezi městy Trebišov a Vranov nad Topľou se objevují krátce před rokem 1900. Jedním z hlavních iniciátorů bylo město Sečovce (), které dosud leželo mimo provozovanou železnici a mělo o trať výrazný zájem. V projektu se také angažoval jeden z významných šlechtických rodů v oblasti dnešního východního Slovenska – Andrášiovci. Impulzem pro stavbu trati byla snaha o zrychlení a zkapacitnění přepravy zemědělských produktů v úrodné nížinaté oblasti v okolí, zejména cukrové řepy do cukrovaru v Trebišově. Roku 1900 je udělena koncese na stavbu trati, a to podnikateli Ignáci Pallosovi z Budapešti. Kromě práv na výstavbu trati obsahovala i možnost přednostního práva na prodloužení zmíněné spojnice až do Kapušan. Tato práva však nebyla využita a trať mezi Vranovem a Kapušanami byla dokončena až v roce 1943. Samotná stavba trati Trebišov – Vranov nad Topľou proběhla mezi lety 1900–1903 a 24. prosince 1903 se konalo slavnostní otevření. Náklady na stavbu trati dosáhly 2 000 000 K.\n\nV červnu 1919 dorazil do Sečoviec pancéřový vlak č. IV, patřící maďarské armádě, která se v rámci maďarsko-československé války snažila dobýt Slovensko zpět pod nadvládu Budapešti. Vojáky 36. pěšího pluku z Mladé Boleslavi však byl zneškodněn a později odvezen do Škody Plzeň k rekonstrukci a zařazení do výzbroje československé armády. Roku 1944 byla část trati válkou zničena a musela být znovu obnovena. Taktéž vznikla nová zastávka a nákladiště Dvorianky.\n\nPo dobu téměř 100 let trať sloužila osobní i nákladní dopravě; počet vlaků, zejména nákladních, však klesl po roce 1990, kdy začala být větší část materiálů přepravována po silnici. Snižující se počty cestujících vedly až k úplnému zastavení dopravy, k němuž došlo i přes protesty místních obyvatel ke dni 2. února 2003.\n\nJiž krátce po zastavení osobní dopravy začaly obce, ležící na trati, usilovat o její opětovné zavedení. Autobusová doprava se totiž ukázala jako málo kapacitní a nedostačující, zejména o víkendech. V roce 2004 měla být po dalších protestech zahájena jednání, dosud však žádné vlaky zavedeny nebyly.\n\nPo zastavení osobní dopravy počátkem roku 2003 zůstává na trati provozována pouze doprava nákladní, zastoupená především manipulačními vlaky v úseku Trebišov – Sečovce, vedenými lokomotivami řady 742 dopravce ZSCS. Příležitostně také na trať zajíždí vlaky soukromých dopravců, zejména k nakládce zemědělských produktů ve stanici Sečovce a na přilehlé vlečce místního agropodniku. V posledních letech se na trati konalo také několik historických jízd s motorovým vozem řady M 131.1 z Klubu historických koľajových vozidiel v depu Haniska pri Košiciach.\n"}
{"id": "1262606", "url": "https://cs.wikipedia.org/wiki?curid=1262606", "title": "Pulkau", "text": "Pulkau\n\nPulkau (zastarale česky \"Pulkava\") je město v Rakousku ve spolkové zemi Dolní Rakousy v okrese Hollabrunn.\n\nPulkau se nachází ve spolkové zemi Dolní Rakousy v regionu Weinviertel. Leží přibližně 22 km severozápadně od okresního města Hollabrunn. Rozloha území města činí 36,72 km², z nichž 25,3% je zalesněných.\nÚzemí města Pulkau se skládá z šesti částí (v závorce uveden počet obyvatel k 1. 1. 2015):\n\nPrvní osídlení sahá až do konce 8. století, kdy zde za vlády římského císaře Karla Velikého sídlili Frankové. Z roku 1080 pochází první zmínka o místní faře a roku 1216 jsou oficiálně datovány i zdejší vinice.\n\nTržní práva obec obdržela roku 1308, městská práva získalo Pulkau v roce 1985.\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou města Pulkau je Manfred Marihart ze strany ÖVP.\n\n\n"}
{"id": "1262611", "url": "https://cs.wikipedia.org/wiki?curid=1262611", "title": "Haniska (okres Košice-okolí)", "text": "Haniska (okres Košice-okolí)\n\nHaniska (maďarsky ) je obec na Slovensku v okrese Košice-okolí. Nachází se v jižní části Košické kotliny mezi Sokoľanským a Belžanským potokem v nadmořské výšce 216 m.\n\nV obyvatelstvu obce převažují Slováci (až 99 %) s průměrným věkem 40 let.\n\nDle archeologických nálezů bylo území Hanisky osídleno už v paleolitu. První písemná zmínka o obci se nachází v listině vydané roku 1267 králem Štefanem. V 17. století dal v obci palatin Wesselényi postavit kaštel. Tento kaštel byl roku 1930 opuštěn a mezi lety 1944 a 1945 válečnými událostmi poničen. Po roce 1945 byly zbytky kaštela zbořeny a rozebrány na stavební materiál. Na jeho místě v současnosti stojí základní škola, otevřená 1. září 1971.\n\nV katastru obce se nachází železniční stanice Haniska pri Košiciach na hlavní trati Zvolen – Košice. Stejnojmenná stanice byla vybudována také na širokorozchodné trati z Ukrajiny, která zde končí. Na kolejiště stanice navazuje vlečka do areálu železáren U. S. Steel Košice, pro něž je po této trati dovážena železná ruda.\n\n"}
{"id": "1262616", "url": "https://cs.wikipedia.org/wiki?curid=1262616", "title": "Pozemní hokej na Letních olympijských hrách 2016", "text": "Pozemní hokej na Letních olympijských hrách 2016\n\nTurnaje mužů i žen v pozemním hokeji v rámci Her XXXI. olympiády v Rio de Janeiro se konaly od 6. srpna do 19. srpna 2016 v Olympijském hokejovém centru na předměstí Deodoro. Poprvé se na olympiádě hrálo podle nových pravidel na čtyři čtvrtiny po patnácti minutách. V mužském i ženském turnaji nastoupily reprezentace dvanácti zemí. V soutěži žen chyběla domácí Brazílie, která nesplnila kvalitativní kritéria nastavená Mezinárodní hokejovou federací. Nezúčastnila se ani Jihoafrická republika, jejíž mužský i ženský tým postoupil z africké kvalifikace, ale neuspěly ve Světové lize, což si South African Sports Confederation and Olympic Committee stanovil jako podmínku.\n\nV Riu získali muži Argentiny a ženy Velké Británie svoje vůbec první olympijská vítězství. Také Belgičané, finalisté mužského turnaje, dosáhli nejlepšího umístění v historii. Obhájci prvenství, muži Německa, skončili třetí, ženy Nizozemska získaly po zlatých medailích z Londýna stříbro. Nejlepším střelcem mužského turnaje byl Argentinec Gonzalo Peillat, který dal 11 gólů, mezi ženami se o prvenství podělily s pěti brankami Alex Dansonová (Velká Británie), Maartje Paumenová (Nizozemsko) a Katie O'Donnellová (USA).\n\n\nTabulka\n\nTabulka\n\n\n\n\n\n\n\n\n\n"}
{"id": "1262626", "url": "https://cs.wikipedia.org/wiki?curid=1262626", "title": "Mistrovství světa v zápasu ve volném stylu 2014", "text": "Mistrovství světa v zápasu ve volném stylu 2014\n\nMistrovství světa v zápasu ve volném stylu 2014 se uskutečnilo v uzbeckém Taškentu od 8. do 14. září 2014.\n\n"}
{"id": "1262634", "url": "https://cs.wikipedia.org/wiki?curid=1262634", "title": "Boma", "text": "Boma\n\nBoma je přístavní město v Konžské demokratické republice v provincii Bas-Congo. Bylo hlavním městem Svobodného konžského státu a Belgického Konga od 1. května 1886 do roku 1926, kdy se hlavní město přestěhovalo do Léopoldville (dnešní Kinshasa).\n\nVýhodná poloha na řece Kongo nedaleko ústí řeky do moře městu předurčila postavení přístavu zajišťujícího jakýkoliv zámořský obchod dnešního Konga i Belgického Konga. Slouží jako exportní přístav; vyváží se dřevo, banány, kakao a palmové produkty. Odhadovaná populace města v roce 2012 byla 162 521 obyvatel.\n\nBoma byla založena jako otrokářská stanice a entrepôt (překladiště) zřízené obchodníky z několika evropských zemí v 16. století.\n\nBoma leží na severním břehu řeky Kongo asi 100 km proti proudu od Muandy, kde se Kongo vlévá do Atlantiku. Dostatečná šířka i hloubka umožňuje mořským lodím dosáhnout Bomy, která díky tomu slouží jako hlavní konžský přístav již několik století. Mezi lety 1889 a 1984 do přístavu vedla úzkorozchodná železnice s rozchodem 610mm (využívaný pro nákladní účely v podmínkách neumožňujících širší rozchod) z Tshely. Město obsluhuje i letiště\n\n\n"}
{"id": "1262652", "url": "https://cs.wikipedia.org/wiki?curid=1262652", "title": "Kongo Central", "text": "Kongo Central\n\nKongo Central (dříve : Bas-Congo, doslova \"Dolní Kongo\") je provincie v Konžské demokratické republice. Její hlavní město je Matadi. Sousedí s provinciemi Kinshasa a Bandundu jakož i s Konžskou republikou, Angolou a angolskou enklávou Cabinda. K přejmenování provincie na nynější název došlo v roce 2015 a jde o jedinou konžskou provinci, která má přístup k Atlantiku. V roce 2010 zde žilo 4 522 942 obyvatel.\n\nProvincie Kongo Central se dělí na 2 města a 3 okresy:\n"}
{"id": "1262657", "url": "https://cs.wikipedia.org/wiki?curid=1262657", "title": "Římskokatolická farnost Bánov", "text": "Římskokatolická farnost Bánov\n\nŘímskokatolická farnost Bánov je územní společenství římských katolíků v děkanátu Uherský Brod s farním kostelem svatého Martina.\n\nPrvní písemná zmínka o obci pochází z roku 1091, kdy zde pobýval budoucí český král Břetislav II..\nSoučasná podoba farního kostela je barokní. Původně na tomto místě stával kostel ve slohu gotickém. Kdy byl postaven, není uvedeno. Některé prameny uvádějí existenci fary, a tedy i kostela v Bánově, již v době předhusitské. Podle pramenů patří k bánovské farnosti Bystřice pod Lopeníkem od roku 1481, Suchá Loz již od roku 1261.\n\nV 15. století se stala bánovská fara českobratrskou a protestantskou, v roce 1582 se v Bánově připomíná luterský farář. Za třicetileté války fara zanikla a farnost byla spravována z Uherského Brodu. Byla zřízena expozitura, v roce 1784 lokální kuracie, která byla v roce 1843 povýšena na faru. V Bánově existovala před husitskými válkami i farní škola, která zanikla v 16. století. Znovu je o ní zmínka v letech 1671–79.\n\nOd července 2014 je farářem R. D. Mgr. Jiří Kupka. K 1. červenci 2019 byl novým farářem ustanoven R. D. Mgr. Jiří Putala.\n\nVe farnosti se konají pravidelně bohoslužby ve farním kostele i ve filiálních kostelech v Suché Lozi a Bystřici pod Lopeníkem - v neděli i ve všední dny.\n\nVe farnosti se pravidelně koná tříkrálová sbírka. V roce 2017 se při ní vybralo v Bánově 64 561 korun, v Suché Lozi 39 300 korun a Bystřici pod Lopeníkem 19 180 korun.\n\nV roce 2016 oslavili věřící ve farnosti neděli Božího milosrdenství oceněním zasloužilých farníků. Ocenění se dostalo celkem 27 lidem. Podle duchovního správce Jiřího Kupky šlo například o ty, kdo se zasloužili před lety o stavbu kostela v Suché Lozi. Ocenění podle něj mělo ukázat, že farnost jejich služby vidí a zároveň být povzbuzením pro ostatní, aby sami nabídli své síly.\n\nNa konci prázdnin pořádá farnost pro školáky zábavný program, spojený s žehnáním aktovek při poslední prázdninové nedělní bohoslužbě. \n\nV říjnu 2018 ve farnosti uděloval svátost biřmování biskup Josef Nuzík. \n\n"}
{"id": "1262659", "url": "https://cs.wikipedia.org/wiki?curid=1262659", "title": "Koszęcin", "text": "Koszęcin\n\nKoszęcin \"(dříve Kosięcin, slezsky Kůoszyncin, německy Koschentin)\" je vesnice v Polsku ve Slezském vojvodství, v okresu Lubliniec. Je sídlem stejnojmenné gminy Koszęcin.\n\nVesnice se rozkládá v severní části Horního Slezska. Vesnice se nachází nad řekou Leśnica, která je přítokem řeky Malá Pěna (Mała Panew).\n\nPrvní písemné zmínky o vesnici pochází z roku 1277 v listině krakovského biskupa Pawła z Przemankowa, který daroval desátek ve prospěch kostela v Kamieniu Ślaşkim. Koszęcinské statky náležely opolským knížatům, českým králům od nichž panství zakoupil koszewský kníže. Za přijetí protestantské víry mu bylo panství po Bílé hoře odebráno habsburskou monarchií.\n\nMezi posledními majiteli byl kníže Karl Gottfried zu Hohenlohe Ingelfingen, který v roce 1945 odešel do Rakouska (Kraubath an der Mur). Po druhé světové válce byl Koszęcin pod správou vojvodství Katowice. V letech 1975–1998 vesnice byla pod správou vojvodství Čenstochovice. Od ledna 1999 patří pod Slezské vojvodství.\n\nV roce 1869 žilo ve farnosti Koszęcin 2750 katolíků, 141 evangelíků a 41 Židů. V roce 2011 ve vesnici žilo 4631 obyvatel (2243 mužů a 2388 žen).\n\n\n\nKoszęcin leží od konce 19. století na křižovatce železnic z Katowic do Lubliniece a z Poznaně do Vratislavi. V jižní části vesnice se nachází železniční stanice na trati č.143.\n\nKřižují se zde vojevodské silnice\n\n"}
{"id": "1262660", "url": "https://cs.wikipedia.org/wiki?curid=1262660", "title": "Nypa fruticans", "text": "Nypa fruticans\n\nNypa fruticans je druh palmy a jediný zástupce rodu nypa i podčeledi Nypoideae. Je to bezkmenná středně mohutná palma se zpeřenými listy, vytvářející husté porosty. Květenství mají unikátní stavbu. Plody jsou stěsnané do kulovitého plodenství. Nypa je charakteristický druh mangrovových porostů s bahnitou půdou. Vyskytuje se v tropické Asii a Austrálii.\n\nNypa má mnohostranné využití. Listy jsou sklízeny jako významná střešní krytina, ze sladké šťávy se vyrábí cukr a alkohol, plody jsou jedlé.\n\n\"Nypa fruticans\" je jednodomá bezkmenná palma vytvářející husté porosty. Stonek je plazivý, vidličnatě větvený, až 60 cm tlustý a většinou ukrytý pod povrchem bahna. Kořeny vyrůstají ze spodní části stonku. Listová růžice je složena ze 3 až 15 rozměrných, ztuha vzpřímených, zpeřených, reduplikátních listů. Listy dosahují celkové délky až 9 metrů, řapík je až 4 metry dlouhý. Jednotlivé postranní listové segmenty jsou 50 až 130 cm dlouhé.\nKvětenství má v rámci celé čeledi unikátní stavbu. Vyrůstá na tuhé stopce ze středu listové růžice, je celkově 30 až 120 cm dlouhé, na vrcholu nese hlávku samičích květů a po stranách klasy samčích květů. Je podepřené oranžovými listeny. Květy jsou jednopohlavné, s trojčetným okvětím rozlišeným na kalich a korunu. V samčích květech jsou 3 srostlé tyčinky. Samičí květy obsahují 3 nebo výjimečně 4 volné pestíky. Plody jsou uspořádané v nepravidelně kulovitém kompaktním plodenství velkém až 15 cm a vytvářejícím se z celé hlávky samičích květů. Jednotlivé plody jsou jednosemenné, promísené nedovyvinutými sterilními plody. Semena jsou široce vejcovitá, 4 až 7 cm dlouhá.\n\n\"Nypa fruticans\" je charakteristický mangrovový druh, tvořící rozsáhlé porosty na mořských pobřežích tropů Starého světa. Je rozšířena od Indie po japonské ostrovy Rjúkjú a přes jihovýchodní Asii po východní Austrálii a Šalamounovy ostrovy. Rozsáhlé porosty jsou zejména na Borneu a na Sumatře. Druh roste v zasolené, měkké, bahnité půdě na stanovištích zaplavovaných přílivem, podél ústí pomalu tekoucích řek s brakickou vodou a příležitostně i na vlhkých a méně zasolených místech podél řek dále od pobřeží. V 19. století byla tato palma zavlečena i do delty Nigeru v Africe. Volně rostoucí zplanělé populace jsou i v Panamě a Francouzské Guyaně.\n\nKvěty nypy jsou opylovány hmyzem a pravděpodobně též větrem. Mezi hlavní opylovače náležejí drobné mušky z čeledi octomilkovití (\"Drosophilidae\") a malé druhy včel. Plody plavou na hladině a šíří se prostřednictvím vodních toků.\n\nDruh \"Nypa fruticans\" je řazen do samostatné monotypické čeledi \"Nypoideae\". Od všech ostatních palem se výrazně odlišuje morfologií jak vegetativních tak i generativních částí. Podle výsledků molekulárních fylogenetických studií představuje sesterskou vývojovou větev všech palem s výjimkou podčeledi \"Calamoideae\".\n\nRod má dlouhou historii a fosilní plody jsou známy již ze svrchní křídy. Fosilní pozůstatky byly nalezeny v Asii, Austrálii, Americe i Evropě.\n\nNypa má značný hospodářský význam jako zdroj materiálu k výrobě střešní krytiny (došků). Z nařízlého květenství prýští hojná sladká šťáva, z níž se získává cukr a také se zkvašuje na alkoholické nápoje. Také se z ní získává ethanol používaný jako biopalivo. Výtěžnost na hektar je až 3x vyšší než u cukrové třtiny. Mladé plody obsahují sladký gelovitý endosperm, který se konzumuje buď čerstvý nebo se z něj vařením v sirupu připravují cukrovinky. Mladé výhony a růstové vrcholy (palmové zelí) jsou jedlé jako zelenina. Nemalý význam má tento druh také při stabilizaci bahnitých mořských břehů. V jihovýchodní Asii je tento druhy také využíván v domorodé medicíně.\n\n"}
{"id": "1262664", "url": "https://cs.wikipedia.org/wiki?curid=1262664", "title": "Třída Mackenzie", "text": "Třída Mackenzie\n\nTřída Mackenzie byly protiponorkové torpédoborce kanadského královského námořnictva. Celkem byly postaveny čtyři jednotky této třídy. Ve službě byly v letech 1962–1994. V 80. letech prošly modernizací v rámci programu DELEX (DEstroyer Life EXtension). Všechny byly vyřazeny ze služby.\n\nPo stavbě 14 úspěšných protiponorkových torpédoborců tříd \"St. Laurent\" a \"Restigouche\" bylo kanadským námořnictvem objednáno dalších šest jednotek, čímž měla země získat celkem 20 moderních torpédoborů. Nakonec bylo rozhodnuto tuto objednávku rozdělit a kromě čtyř klasických torpédoborců třídy \"Mackenzie\" byla objednána i dvoučlenná třída \"Annapolis\", jejíž plavidla byla vybavena palubním vrtulníkem, což výrazně zlepšovalo jejich efektivitu v protiponorkovém boji.\n\nKaždý ze čtyř torpédoborců třídy \"Mackenzie\" byl postaven jinou loděnicí. Plavidla do služby vstupovala v letech 1962–1963.\n\nJednotky třídy \"Mackenzie\":\n\nPlavidla nesla vzdušný vyhledávací radar SPS-12, vyhledávací radar SPS-10B a navigační radar Sperry Mk.2.\n\nVýzbroj tvořily čtyři 76mm kanóny ve dvoudělových věžích. Příďová věž nesla britské 76mm kanóny Vicker Mk.6 o délce hlavně 70 ráží (byly vyvinuty speciálně pro britské křižníky třídy \"Tiger\" a kanadské námořnictvo bylo jejich jediným zahraničním uživatelem). Na zádi byly dva americké 76mm kanóny Mk.33 o délce hlavně 50 ráží. K ničení ponorek lodě nesly dva salvové vrhače hlubinných pum Mk 10 Limbo a dva jednohlavňové vrhače Mk 2 („K-gun“) pro protiponorková torpéda Mk 43. Pohonný systém tvořily dva kotle Babcock & Wilcox a dvě parní turbíny English-Electric o výkonu 30 000 hp, pohánějící dva lodní šrouby. Nejvyšší rychlost dosahovala 30 uzlů. Dosah byl 4750 námořních mil při rychlosti 14 uzlů.\n\nCílem modernizace provedené v letech 1984–1987 bylo prodloužení životnosti plavidel a zlepšení jejich schopností v boji s nejmodernějšími sovětskými ponorkami. Plavidla dostala novou elektroniku, radary, sonary, systémy řízení palby i navigační systémy. Novou sestavu radarů tvořily vzdušný vyhledávací radar SPS-502, vyhledávací radar SPS-10D a navigační radar Sperry Mk.127E. Zastaralé vrhače torpéd Mk 2 nahradily dva trojhlavňové 324mm torpédomety Mk 32, ze kterých byla vypouštěna torpéda Mk 46.\n\nVyřazený torpédoborec \"Mackenzie\" si zahrál v jedné epizodě amerického seriálu Akta X.\n\n"}
{"id": "1262668", "url": "https://cs.wikipedia.org/wiki?curid=1262668", "title": "L'Âge atomique", "text": "L'Âge atomique\n\nL'Âge atomique (tj. \"Atomový věk\") je francouzský hraný film z roku 2012, který režírovala Héléna Klotz podle vlastního scénáře. Film zachycuje jeden společný večer dvou přátel.\n\nMladíci Victor a Rainer si v sobotu večer vyjedou z předměstí pobavit se do centra Paříže. Ve vlaku RER plánují návštěvu v klubu. Zde se však ze strany dívek dočkají odmítnutí. Před barem diskutují a poté se poperou s jinými návštěvníky klubu. Procházejí se nočním městem a Rainer okrade muže o jeho koženou bundu. Nad ránem se rozhodnou odjet z města. Na nádraží potkávají Rose. Viktor by s ní chtěl strávit zbytek noci, ale nakonec zůstane s Rainerem. Na předměstí se procházejí lesem, ve kterém Rainer vyjeví Victorovi své city k němu.\n\n"}
{"id": "1262670", "url": "https://cs.wikipedia.org/wiki?curid=1262670", "title": "Screen Actors Guild Awards za nejlepší obsazení (drama)", "text": "Screen Actors Guild Awards za nejlepší obsazení (drama)\n\nScreen Actors Guild Awards za nejlepší obsazení (drama) každoročně uděluje organizací \"Screen Actors Guild-American Federation of Television and Radio Artists\" (SAG-AFTRA).\n"}
{"id": "1262671", "url": "https://cs.wikipedia.org/wiki?curid=1262671", "title": "Qualia", "text": "Qualia\n\nPojem qualia (plurál ang. \"quale\" z lat. \"qualis\" – dosl. \"jakého druhu\" – jaké povahy) ve filosofii popisuje naši osobní zkušenost s vnějším světem, mentální část našeho já zprostředkovávající \"svět jevů\". V tomto obecném významu je odmítána existence qualia samotných jen výjimečně, mezi filosofy však probíhá například debata, nakolik jsou qualia spjata s fyzickým světem a které stavy vědomí jsou ještě nositeli qualií. Povaha qualií je klíčová v debatě o podstatě vědomí, čímž se stává základní otázkou pro řadu teorií morálky.\n\nVe filosofických pracích se setkáme s několikerým užitím slova qualia:\nCo všechno je zahrnuto v qualiích je otázkou diskuse a mezi filosofy rozhodně nepanuje konsenzus. Profesor filosofie Michael Tye (povětšinou čerpá z modelu, který představil Haugeland r. 1985) jako qualia řadí:\nGalen Strawson (1994) se zasazoval pro to, abychom do naší představy qualií přibrali také zkušenost myšlení - jako pocit najednou si něco představit či něco si vybavit, protože je dle něho prožitkem na stejné úrovni jako emoce, nálady a pocity, zprostředkována svým vlastním \"médiem\" (modalitou). Tento pohled také podpořili Horgan a Tienson ve své studii z roku 2002.\n\nTento pohled je ale kontroverzní. Jednou z odpovědí na Strawsonovu argumentaci může být, že fenomény spjaté s myšlením jsou někdy vyjádřeny v lingvistických symbolech, které mají na rozdíl od ostatních qualií strukturu danou syntaxem a jsou tedy do jisté míry studovatelné a sdílitené. Argument říká, že často \"slyšíme\" náš vnitřní hlas a proto se jedná o veličinu popsatelnou slovy podobně jako objektivní vlastnosti našeho těla. V opozici k tomuto argumentu je však nutno říct, že faktická spojitost mezi myšlením a nám přístupnými jazykovými výrazy je velice chabá.\n\nA co naše méně expresivní touhy? Vůbec soubor předpokladů naší osobnosti, myšlení, chápání a ideologie, kognitivní zkreslení či naše podvědomé pudy jistě do značné míry ovlivňují naše vnímání světa, potřebují mít však \"vlastní pocity\", aby mohli být označeny jako jedna z forem našeho vědomí? Kde udělat čáru mezi fundamentálními pocity a dalšími faktory působící na naše vědomí se v literatuře týkající se problému vědomí objevuje jako další třecí bod mezi pohledy filosofů.\n\n"}
{"id": "1262672", "url": "https://cs.wikipedia.org/wiki?curid=1262672", "title": "Železniční trať Košice – Hidasnémeti", "text": "Železniční trať Košice – Hidasnémeti\n\nŽelezniční trať Košice – Hidasnémeti (v jízdním řádu pro cestující označená číslem 169) je jednokolejná železniční trať na východním Slovensku. Trať začíná v železniční stanici Košice. Ve stanici Barca se odděluje od tratí Košice – Čierna nad Tisou a Košice – Zvolen a odtud vede jižním směrem přes Čaňu k maďarské hranici, za kterou končí v pohraniční stanici Hidasnémeti. Na slovenském úseku je trať elektrifikována stejnosměrnou trakční soustavou 3 kV, která se na státní hranici mění na střídavý systém 25 kV / 50 Hz, používaný na maďarských železnicích.\n\nNa trati je provozována mezistátní nákladní doprava a také doprava osobní, zastoupená však pouze dálkovými vlaky kategorie EuroCity. Zastávkové osobní vlaky byly na trati zrušeny v roce 2011.\n\nTrať Košice – Hidasnémeti tvoří poslední a nejsevernější část původní železnice z Miskolce do Košic. Tato trať byla již ve čtyřicátých letech 19. století zahrnuta mezi plánované nejdůležitější železniční spojnice. Kvůli revolučnímu roku 1848 však byla její realizace opožděna a koncesi na stavbu trati Pešť – Miskolc – Košice obdržel hrabě Andrássy až dne 10. listopadu 1856. Den nato vznikla společnost Tiské železnice (maďarsky \"\"), jež tuto trať začala stavět. Po několika problémech s nedostatkem financí, které vyřešily půjčky od státu a nákup části akcií, byla roku 1858 zahájena realizace i trati do Košic. 5. července 1860 do Košic dorazil první neoficiální vlak a pravidelný provoz započal 14. srpna téhož roku.\n\nPrvní léta provozu nepřinesla větší úspěchy, protože kratší trať Pešť – Miskolc přes Füzesabony, původně do projektu také zahrnutá, se realizace nakonec nedočkala (postavila ji až jiná společnost mnohem později). Ještě ve druhé polovině 60. let tak cesta vlakem z Košic do Pešti trvala až 15 hodin, což bylo pomalejší než dostavníkem. Roku 1880 byla společnost Tiské železnice zestátněna.\n\nPo roce 1918 trať převzaly nové vzniklé Československé státní dráhy (ČSD), které provedly poválečnou obnovu svršku. V období druhé světové války trať provozovaly Slovenské železnice (SŽ) a v květnu 1945 se trať opět vrátila do vlastnictví ČSD. Roku 1949 vznikl v blízkosti trati nový průmyslový podnik, který začal využívat služeb železnice – stal se jím závod Železničná priemyselná stavebná výroba (ŽPSV) Čaňa. Roku 1955 byla položena druhá traťová kolej v úseku Barca St. 1 – Košice, společnému s trati Košice – Čierna nad Tisou. Stejný úsek také prošel počátkem šedesátých let elektrifikací pomocí v té době používané stejnosměrné soustavy 3 kV – elektrický provoz zde probíhá od 18. ledna 1962.\n\nOd druhé poloviny 70. let rostl význam spojnice pro mezinárodní dopravu do Maďarska a následně přišel plán zahájit elektrifikaci i na této trati. První úsek Barca – Čaňa byl pro elektrickou trakci otevřen 7. listopadu 1984, následně však na více jak deset let práce ustaly. Elektrifikace přeshraničního úseku Čaňa – Hidasnémeti započala až po roce 1993, kdy byla dohodnuta spolupráce s maďarskou stranou. Na státní hranici se tak setkala slovenská stejnosměrná soustava s maďarskou střídavou 25 kV / 50 Hz. Zahajovací elektrický vlak po trati projel 5. června 1997, veden lokomotivou 350.012. Zajímavostí je fakt, že ve stejný den byl pro elektrický provoz otevírán také úsek Plaveč – Pusté Pole na trati Prešov – Muszyna a tento vlak projel oba tyto úseky najednou. Krátce nato začala pravidelná mezistátní osobní i nákladní doprava. Dočasně bylo Hidasnémeti pouze oddělenou stanicí střídavé soustavy – elektrifikace trati z Miskolce byla dokončena až v roce 2000.\n\nNízké využití regionálních osobních vlaků na trati vedlo k postupné redukci spojů – zatímco v jízdním řádu 1997/1998 bylo v relaci Košice – Čaňa zavedeno pět párů vlaků a další tři v celé trati až do Hidasnémeti, roku 2009 už šlo o pouhé tři páry, z toho jeden pouze v pracovní dny v úseku Košice – Gyňov. Přeshraniční vlaky do Maďarska byly zrušeny v prosinci 2010; provoz posledních dvou párů vlaků do Gyňova, zaváděných jen v pracovní dny, skončil se změnou jízdního řádu v květnu 2011 a spoje dosud nebyly obnoveny.\n\nV současnosti (2017) jsou na trati provozovány pouze dva páry vlaků kategorie EuroCity, vedené ve dvanáctihodinovém taktu v relaci Košice – Miskolc. Nákladní dopravu zastupují mezistátní nákladní vlaky dopravce ZSCS, spojující Košice s Hidasnémeti, kde si vlaky přebírá maďarská strana. Do stanice Čaňa příležitostně zajíždí vlaky soukromých dopravců k odvozu výrobků z místního závodu ŽPSV. Kvůli styku dvou odlišných napájecích soustav jsou na přeshraničních vlacích používány dvousystémové elektrické lokomotivy, nejčastěji řad 350 či 363.\n"}
{"id": "1262674", "url": "https://cs.wikipedia.org/wiki?curid=1262674", "title": "Australian Open 2017 – dvouhra vozíčkářek", "text": "Australian Open 2017 – dvouhra vozíčkářek\n\nDvouhra vozíčkářek Australian Open 2017 probíhala ve druhé polovině ledna 2017. Do vozíčkářské soutěže melbournského grandslamu nastoupilo osm tenistek. Dvojnásobnou obhájkyní titulu byla nizozemská světová jednička Jiske Griffioenová.\n\nSoutěž vyhrála 22letá japonská turnajová dvojka Jui Kamidžiová, která ve finále zdolala nejvýše nasazenou Jiske Griffioenovou po třísetovém průběhu 6–7, 6–3 a 6–3. Vybojovala tak třetí grandslamový titul z dvouhry a první na Australian Open.\n\n"}
{"id": "1262676", "url": "https://cs.wikipedia.org/wiki?curid=1262676", "title": "Australian Open 2017 – čtyřhra vozíčkářek", "text": "Australian Open 2017 – čtyřhra vozíčkářek\n\nČtyřhra vozíčkářek Australian Open 2017 probíhala ve druhé polovině ledna 2017. Do vozíčkářské soutěže melbournského grandslamu nastoupily čtyři páry. Obhájcem titulu byl pár Marjolein Buisová a Jui Kamidžiová, jehož členky nestartovaly společně. Buisová s nastoupila s Britkou Lucy Shukerovou, aby v semifinále podlehly pozdějším nizozemským šampionkám. Spoluhráčkou Kamidžiové se stala Nizozemka Diede de Grootová.\n\nVítězství si připsala nejvýše nasazená dvojice Jiske Griffioenová a  Aniek van Kootová z Nizozemska, která ve finále zdolala turnajové dvojky de Grootovou s Kamidžiovou po dvousetovém průběhu 6–3 a 6–2. Griffioenová tak vybojovala pátý grandslamový titul ze čtyřhry Australian Open a van Kootová třetí takový.\n\n"}
{"id": "1262677", "url": "https://cs.wikipedia.org/wiki?curid=1262677", "title": "Seznam olympioniků Čech s více medailemi z jedněch her", "text": "Seznam olympioniků Čech s více medailemi z jedněch her\n\nSeznam olympioniků Čech s více medailemi z jedněch her uvádí přehled sportovních reprezentantů Čech, kteří na jedněch letních olympijských hrách mezi lety 1896 a 1912 získali více medailí. Takoví olympionikové jsou dva a oba získali po dvou bronzových medailích.\n\nPo první světové válce již na olympijských hrách startoval tým samostatného Československa, v jehož barvách získalo víc medailí na jedněch olympijských hrách patnáct dalších sportovců.\n\n"}
{"id": "1262678", "url": "https://cs.wikipedia.org/wiki?curid=1262678", "title": "Australian Open 2017 – čtyřhra vozíčkářů", "text": "Australian Open 2017 – čtyřhra vozíčkářů\n\nČtyřhra vozíčkářů Australian Open 2017 probíhala ve druhé polovině ledna 2017. Do vozíčkářské soutěže melbournského grandslamu nastoupily čtyři páry. Obhájci titulu byli francouzské turnajové jedničky Stéphane Houdet a Nicolas Peifer, kteří dohráli v semifinále na raketách argentinsko-britské sestavy.\n\nVítězství si připsal druhý nasazený belgicko-britský pár Joachim Gérard a Gordon Reid, jenž ve finále zdolal argentinského vozíčkáře Gustava Fernándeze s Britem Alfiem Hewettem. Po dvousetovém průběhu 6–3 a 3–6 o rozhodl šampionech až závěrečný supertiebreak poměrem míčů 10–3. 25letý Skot Reid tak pátou trofejí z grandslamové čtyřhry zkompletoval deblový kariérní Grand Slam, když poprvé triumfoval i na posledním ze čtyř majorů – Australian Open.\n\n"}
{"id": "1262684", "url": "https://cs.wikipedia.org/wiki?curid=1262684", "title": "Hidasnémeti", "text": "Hidasnémeti\n\nHidasnémeti (slovensky či ) je obec v Maďarsku v župě Borsod-Abaúj-Zemplén v okrese Gönc.\n\nMá rozlohu 1608 ha a žije zde 1165 obyvatel (2015). V obci se nachází pohraniční stanice na mezistátní železniční trati Košice – Hidasnémeti.\n"}
{"id": "1262685", "url": "https://cs.wikipedia.org/wiki?curid=1262685", "title": "Australian Open 2017 – dvouhra kvadruplegiků", "text": "Australian Open 2017 – dvouhra kvadruplegiků\n\nDvouhra kvadruplegiků Australian Open 2017 probíhala ve druhé polovině ledna 2017. Do vozíčkářské soutěže melbournského grandslamu nastoupili čtyři tenisté, z nichž každý odehrál tři vzájemná utkání v základní skupině. První dva v pořadí postoupili do finále. Dvojnásobným obhájcem titulu byl Australan Dylan Alcott.\n\nTřetí triumf v řadě australského grandslamu připadl 26letému Dylanu Alcottovi, který prošel základní skupinou bez porážky a ve finále opět porazil Brita téhož věku Andrewa Lapthorna po hladkém dvousetovém průběhu 6–2 a 6–2 za 1.09 hodiny. Australský tenista, a také basketbalový paralympijský vítěz, zkompletoval hattrick a vybojoval čtvrtou grandslamovou trofej.\n\nSobotní finále, probíhající 27. ledna 2017 v Rod Laver Arena, se stalo vůbec prvním zápasem vozíčkářů odehraným na centrálním dvorci v historii grandslamu.\n"}
{"id": "1262686", "url": "https://cs.wikipedia.org/wiki?curid=1262686", "title": "Baktris", "text": "Baktris\n\nBaktris (\"Bactris\") je rozsáhlý rod palem, zahrnující asi 73 druhů. Jsou to drobné i vysoké palmy s ostnitými a často vícečetnými kmeny. Listy jsou zpeřené nebo celistvé. Květenství je nevětvené nebo jednoduše větvené, podepřené toulcem. Plodem je peckovice.\nRod je rozšířen výhradně v tropické Americe, zejména v Amazonii. Hospodářsky nejvýznamnějším druhem je baktris broskvový (\"Bactris gasipaes\"), poskytující zejména jedlé plody.\n\nZástupci rodu baktris jsou malé až vysoké, jednodomé, ostnité palmy s vícečetnými nebo jednotlivými, příležitostně i zkrácenými a podzemními kmeny. Listy jsou buď zpeřené nebo celistvé se zpeřenou žilnatinou, reduplikátní. Postranní segmenty zpeřených listů jsou podél středního žebra pravidelně rozložené nebo nahloučené.\nKvětenství jsou jednoduché klasy nebo jsou jednoduše rozvětvená, krátce stopkatá, u části druhů s výraznou střední osou. Květenství jsou podepřená velkým toulcovitým listenem. Květy jsou jednopohlavné, uspořádané většinou v triádách (samčí květy někdy jednotlivé). Samčí květy mají trojlaločný kalich a trojčetnou, na bázi až do poloviny srostlou korunu. Tyčinek je většinou 6, řidčeji jiný počet (3 až 12). Samičí květy mají trojlaločný, kruhovitý, miskovitý až trubkovitý kalich a trubkovitou korunu. Semeník je srostlý ze 3 plodolistů a obsahuje 3 komůrky, v nichž je po 1 vajíčku. Plody jsou jednosemenné kulovité, elipsoidní nebo vejcovité peckovice. Plody jsou nejčastěji žlutooranžové nebo narudle černé, lysé nebo osténkaté, na vrcholu se zbytky blizny. Endosperm má stejnoměrnou strukturu.\n\nRod zahrnuje asi 73 druhů. Je rozšířen výhradně v tropické Americe od Mexika po Bolívii a Paraguay a na Karibských ostrovech. Rod je hojně zastoupen zejména v nížinných tropických deštných lesích Střední a Jižní Ameriky. Nejvíc druhů roste v Amazonii. Některé druhy vystupují i do středních poloh And.\n\nRod \"Bactris\" je v současné taxonomii palem řazen do podčeledi \"Arecoideae\", tribu \"Cocoseae\" a subtribu \"Bactridinae\". Celkem bylo již popsáno více než 450 druhů. V monografii rodu z roku 2000 (Henderson 2000) je rozlišeno 73 druhů.\n\n\nPlody četných druhů jsou jedlé. Nejvýznamnější je druh baktris broskvový (\"Bactris gasipaes\"), který tvoří v některých oblastech podstatnou část jídelníčku domorodých obyvatel. Je to jeden z nejdéle pěstovaných druhů palem a jeho prokazatelně přírodní populace ani nejsou známy. Plody této palmy jsou nacházeny i v historických vykopávkách. Plody jsou po uvaření chutné, s moučnatou dužninou příjemně ořechové chuti. Jsou bohaté na živiny a vitamíny. Jedlé jsou také růstové vrcholy (palmové zelí) některých druhů.\n"}
{"id": "1262688", "url": "https://cs.wikipedia.org/wiki?curid=1262688", "title": "Australian Open 2017 – čtyřhra kvadruplegiků", "text": "Australian Open 2017 – čtyřhra kvadruplegiků\n\nČtyřhra kvadruplegiků Australian Open 2017 probíhala 26. ledna 2017. Do vozíčkářské soutěže melbournského grandslamu nastoupily dva páry. Obhájcem titulu byl jihoafricko-britský pár Lucas Sithole a David Wagner, jehož členové nestartovali společně. Sithole se rozhodl turnaje nezúčastnit a Wagner nastoupil po boku Brita Andrewa Lapthorna.\n\nSoutěž vyhrála nejvýše nasazená dvojice Lapthorne s Wagnerem, kteří ve finále přehráli australské turnajové dvojky Dylana Alcotta s Heathem Davidsonem po dvousetovém průběhu 6–3 a 6–3. Wagner si tak na Australian Open připsal čtvrtou trofej v řadě a celkově sedmou deblovou. Pro Lapthorna to bylo páté takové vítězství v kariéře.\n\n"}
{"id": "1262689", "url": "https://cs.wikipedia.org/wiki?curid=1262689", "title": "České srdce (organizace)", "text": "České srdce (organizace)\n\nČeské srdce - československá sociální péče v Rakousku () byla dobročinná sociální organizace, která vznikla na sklonku 1. světové války na podporu hladovějících dětí, sirotků a vdov ve dvou městech monarchie, v Praze a ve Vídni. Pražská pobočka zanikla roku 1923, vídeňská pobočka existuje dosud.\nV letech 1917 až 1918 byl vlivem válečného nedostatku také v týlu všude nedostatek potravin a topiva, hlavně ve městech. Spolek České srdce vznikl na popud básníka a spisovatele Josefa Svatopluka Machara, který žil ve Vídni od roku 1889 a pracoval zde jako bankovní úředník. V době největší válečné bídy vydal výzvu \"Pomozme českým hladovějícím dětem ve Vídni!\"\n\nSpolek vznikl v Praze v roce 1917 jako \"Národní pomocné sdružení\" na podporu všech strádajících dětí, nejen vídeňských. Tvořily jej převážně ženy, protože muži byli na frontě. Mezi zakladatelkami se připomínají Růžena Svobodová, Libuše Bráfová nebo Zdenka Braunerová. Následovaly ustavující schůze ve Vídni 25. 1. a 8. 2. 1918. Spolek se deklaroval jako nepolitické charitativní dobročinné sdružení a jeho členskou základnu ve Vídni tvořili příslušníci a především příslušnice české menšiny. Vídeňské frakci spolku se tehdy podařilo zorganizovat významnou akci česko-rakouské sociální pomoci. Finančně i organizačně zajistil pobyt českých dětí z Vídně v rodinách na českém venkově. Prostředky na pobyt dětí pocházely z veřejných dobročinných sbírek, které České srdce zorganizovalo, a z příspěvků vlastních členů, respektive členek. České srdce tak umožnilo mnoha stovkám dětí prožít dva měsíce bez hladu v českém prostředí.\nSociální činnost spolku se nezaměřovala jen na hladovějící děti a válečné sirotky, ale i na vdovy a opuštěné ženy, válečné invalidy a seniory. Organizovaly se dobročinné akce jako bazary nebo koncerty, prázdninové ozdravné pobyty dětí a mladistvých, podporovaly a zajišťovaly se pečovatelské služby.\n\nPražské sdružení bylo rozděleno do místních částí podle městských čtvrtí (např. Nové Město, Nusle..) a svoji činnost ukončilo roku 1923.\n\nK úřednímu zapsání vídeňské buňky spolku České srdce do Centrálního spolkového registru v Rakousku došlo v roce 1920. Většina tamních vídeňských Čechů byla členy socialistických stran, které měly ve svém programu sociální práci. Byly to Československá strana sociálně demokratická, Socialistická strana Rakouska, Českoslovanská strana národně socialistická a její Československá jednota Barák. Řada členů však pocházela i z Československé strany lidové v Rakousku (která od roku 1935 vystupovala jako nepolitický Svaz českých katolíků v Rakousku) a Jednoty svatého Metoděje. Dalšímu rozvoji spolkové činnosti a školství pomohlo uzavření tzv. Brněnské smlouvy (1920).\n\nVídeňské České srdce rovněž významně podporovalo české menšinové aktivity obecně. V poválečných letech soustředilo svoji pozornost především na české školství. Oblíbenou spolkovou aktivitou, stmelující všechny příslušníky menšiny, bylo i pořádání zábavných akcí, divadelních a filmových představení jak pro děti, tak pro dospělé, a společné oslavy významných svátků.\n\nV době největšího rozmachu své činnosti v polovině 20. let měl vídeňský spolek svůj odbor v každém vídeňském okrese a dalších takřka 20 odborů mimo Vídeň. Ústředí spolku a jeho kancelář sídlily v letech 1920-1938 ve IV. vídeňském okrese na adrese Johann Straussgasse 36/14 a v letech 1939-1968 v prvním okrese na Drachengasse 3. Spolek měl okolo deseti tisíc členů a několik stovek přispěvatelů z řad nečlenů. Aktivity vídeňského Českého srdce byly tehdy také podporovány velkými dotacemi z Československa.\n\nPrvním předsedou spolku byl zvolen významný představitel vídeňské menšiny Antonín Machát, kterého v období první republiky vystřídal František Strnad. Mimořádné zásluhy o rozvoj Českého srdce měla místopředsedkyně Anastásia Gregorová, druhým místopředsedou byl v době první republiky zvolen profesor českého gymnázia ve Vídni Dr. Blahomír Žahour a jednatelem knihkupec Alois Jošt. Ten se stal v roce 1935 také předsedou Menšinové rady a v letech 1938-1944 byl předsedou Českého srdce.\n\nV roce 1925 zhotovil medailér Jan Čejka (1878-1925) na žádost Českého srdce pamětní medaili \"J. S. Machar - České srdce vídeňské - svému zakladateli\". Medaile byla při významných dnech udělována zasloužilým příslušníkům spolku i menšiny.\n\nNástup fašismu vídeňské spolkové aktivity omezil. Některé české spolky, které ve svých stanovách deklarovaly charitativní povahu, mohly pokračovat ve své činnosti i za nacismu. Byla to Slovanská beseda, Jednota svatého Metoděje a také České srdce. Řadě členů tím byla umožněna odbojová činnost v rámci spolkových aktivit.\n\nPo osvobození bylo v Československu na žádost rakouských krajanů rozhodnuto o jejich návratu do vlast. Tou byl pověřen Československý ústřední výbor pod vedením Josefa Pojara. České srdce mělo ve výboru svého zástupce. Původní předpoklad návratu menšiny do staré vlasti se však nenaplnil a ve Vídni i v celém Rakousku se opakovala situace z doby po první světové válce. Vázlo zásobování, obyvatelstvo trpělo hlady a České srdce znovu organizovalo pomoc nejpotřebnějším.\n\nČeské srdce ve Vídni provozovalo také vlastní vydavatelskou činnost. Již od roku 1921 vydávalo pravidelný věstník, který se v roce 1923 stal přílohou kulturní revue Dunaj. Nejdůležitějším počinem Českého srdce v mediální oblasti však bylo dlouhodobé zajištění Vídeňských svobodných listů. V době jejich finanční krize se České srdce stalo majitelem, a převzalo tak na sebe veškeré finanční závazky. Byli to především vedoucí činitelé Českého srdce, kteří si uvědomovali důležitost existence menšinového periodika a udržovali ho při životě i v obdobích, kdy se Vídeňské svobodné listy ocitly ve špatné hospodářské situaci. Poté, co list začal získávat pravidelnou finanční podporu od rakouského Spolkového kancléřství na doporučení jeho Poradního sboru pro českou menšinu, přešla role majitele Vídeňských svobodných listů v roce 1996 z Českého srdce opět na Menšinovou radu.\n\n\n"}
{"id": "1262702", "url": "https://cs.wikipedia.org/wiki?curid=1262702", "title": "Gdov", "text": "Gdov\n\nGdov () je město v Pskovské oblasti v Ruské federaci. Při sčítání lidu v roce 2010 měl 4 379 obyvatel. Žije zde obyvatel.\n\nGdov leží na východním břehu Čudsko-pskovského jezera u ústí Gdovky. Od Pskova, správního střediska oblasti, je vzdálen přibližně 125 kilometrů severně.\n\nV Gdově končí železniční trať z Vejmarnu (kudy vede také trať z Tallinnu do Petrohradu) přes Slancy. Původně pokračovala na jih do Pskova, ale tento úsek byl zničen za druhé světové války a už nebyl obnoven.\n\nGdov je poprvé zmiňován na začátku čtrnáctého století jako severní výspa Pskovské republiky. V roce 1431 byla na dolním toku Gdovky postaveno pevnost, ale i tak byl Gdov několikrát dobyt litevskými a švédskými vojsky.\n\nTrvale Rusku připadl Gdov roku 1617 stolbovským mírem. Od roku 1708 patřil do Petrohradské gubernie. V roce 1780 se stal Gdov městem.\n\nZa druhé světové války byl Gdov 19. července 1941 obsazen německou armádou a dobyt zpět byl 4. února 1944 jednotkami Leningradského frontu Rudé armády v rámci Leningradsko-novgorodské operace.\n\n"}
{"id": "1262703", "url": "https://cs.wikipedia.org/wiki?curid=1262703", "title": "Rudolf Gužík", "text": "Rudolf Gužík\n\nRudolf Gužík (* 1951) je bývalý český fotbalista.\n\nV československé lize hrál za Baník Ostrava. Gól v lize nedal.\n\nV dresu ostravského Baníku nastoupil k jednomu utkání Veletržního poháru (předchůdce Poháru UEFA) proti portugalskému klubu Vitória Guimarães, v němž vstřelil vedoucí branku domácích (hráno 2. října 1969).\n\n\n"}
{"id": "1262705", "url": "https://cs.wikipedia.org/wiki?curid=1262705", "title": "Jozef Majerník", "text": "Jozef Majerník\n\nJozef Majerník (15. května 1942 Potvorice – 21. května 2015) byl slovenský fotbalista.\n\nV československé lize hrál za Tatran Prešov. Nastoupil ve 45 ligových utkáních, gól v lize nedal. Ve středu 1. června 1966 odehrál Na Julisce odvetný zápas finále Československého poháru proti domácí Dukle Praha (prohra 0:4).\n\n"}
{"id": "1262708", "url": "https://cs.wikipedia.org/wiki?curid=1262708", "title": "Mistrovství světa v zápasu ve volném stylu 2016", "text": "Mistrovství světa v zápasu ve volném stylu 2016\n\nMistrovství světa v zápasu ve volném stylu 2016 se uskutečnilo v maďarské Budapešti od 10. do 11. prosince 2016.\n\n"}
{"id": "1262710", "url": "https://cs.wikipedia.org/wiki?curid=1262710", "title": "Mistrovství světa v zápasu řecko-římském 2016", "text": "Mistrovství světa v zápasu řecko-římském 2016\n\nMistrovství světa v zápasu řecko-římském 2016 se uskutečnilo v maďarské Budapešti od 10. do 11. prosince 2016. V olympijském roce se soutěžilo jen v neolympijských kategoriích.\n"}
{"id": "1262711", "url": "https://cs.wikipedia.org/wiki?curid=1262711", "title": "Makronisos", "text": "Makronisos\n\nMakronisos ( , „dlouhý ostrov“) je řecký ostrov v souostroví Kyklady v Egejském moři u pobřeží Attiky. Nachází se 4 km východně od města Lavrio na pobřeží pevniny a 17 km severozápadně od ostrova Kea.\n\nRozloha ostrova je 18,427 km². Nejvyšší bod Trypiti dosahuje nadmořské výšky 280 m.\n\nUprostřed západního pobřeží ostrova se nachází jediná stejnojmenná vesnice, kde žilo v roce 2011 9 obyvatel.\n\nVe starověku se ostrov nazýval Helena () na památku Heleny, která se zde vylodila po trójské válce.\n\nV listopadu 1916 se u pobřeží ostrova potopil parník \"Britannic\", který najel na minu.\n\nMakronisos byl tradičně vězeňským ostrovem. Za balkánských válek zde byli internováni váleční zajatci a po řecko-turecké válce uprchlíci z Malé Asie. V době občanské války a vlády plukovníků byl na ostrově zřízen kárný tábor pro lidi obviněné ze spojení s komunisty, kteří zde byli podrobeni brutální převýchově zahrnující mučení a nucené práce. Ostrov proto získal přezdívku „řecké Dachau“. Vězněni zde byli např. Janis Ritsos, Thanasis Vengos, Mikis Theodorakis nebo Apostolos Santas, celkově táborem prošlo okolo šedesáti tisíc osob (z toho polovinu tvořili civilisté). \n\nOd roku 1989 je ostrov s troskami lágru chráněn jako národní památka. Švýcarský režisér Olivier Zuchuat natočil v roce 2012 o historii Makronisu dokumentární film \"Comme des lions de pierre à l'entrée de la nuit\".\n\n"}
{"id": "1262720", "url": "https://cs.wikipedia.org/wiki?curid=1262720", "title": "Roland Gustafsson", "text": "Roland Gustafsson\n\nRoland Gustafsson (* 1952) je švédský luterský duchovní, misionář a misiolog.\n\nPůsobil jako misijní pracovník v Keni. Do úřadu pastora byl ordinován v lednu 2010; od března 2010 do dubna 2019 zastával úřad biskupa Misijní provincie ve Švédsku.\n\n"}
{"id": "1262724", "url": "https://cs.wikipedia.org/wiki?curid=1262724", "title": "Australské obranné síly", "text": "Australské obranné síly\n\nAustralské obranné síly () jsou vojenskou organizací odpovědnou za obranu Austrálie. Sestávají z Australského královského námořnictva \"(Royal Australian Navy)\", armády \"(Australian Army)\" a královského letectva \"(Royal Australian Air Force)\". Síla Australských obranných sil čítá o něco méně než 80000 příslušníků v aktivní službě a v rezervách, a je podporováno ministerstvem obrany a několika dalšími civilními agenturami.\n\nVe 20. letech 20. století z rozhodnutí australské vlády tvořily jednotlivé složky ozbrojených sil samostatné organizační jednotky. Každá složka tak měla vlastní nezávislý řetězec velení. V roce 1976 pak vláda přijala strategickou změnu a vytvořila Australské obranné síly (AOS), aby velení jednotlivých složek bylo sjednoceno.\n\nAustralské obranné síly jsou technologicky vyspělé, ale relativně malé. I přesto, že mají 58206 příslušníků v aktivní službě a 21694 příslušníků rezerv, a jsou tak největší vojenskou jednotkou v Oceánii, přesto je tento počet menší než velikost ozbrojených sil většiny asijských zemí. Nicméně AOS má štědrý rozpočet, kterým se může rovnat světovým standardům, umožňující australským silám být nasazováni na více místech mimo Austrálii zároveň.\n\nKrátce po vzniku federace v lednu 1901 spojila australská federální vláda ozbrojené síly jednotlivých států a vznikla tak australská armáda a \"Commonwealth Naval Force\". V roce 1911 vláda založila australské královské námořnictvo, jehož součástí se staly i síly \"Commonwealth Naval Force\". V roce 1912 pak v rámci australské armády byl vytvořen australský letecký sbor \"(Australian Flying Corps)\", který se od armády odpojil v roce 1921, kdy vzniklo Australské královské letectvo \"(Royal Australian Air Force)\". Jednotlivé složky měly své vlastní řetězce velení a odpovídaly různým ministrům.\n\nZa druhé světové války jednotky australského námořnictva, armády i letectva často sloužili pod jedním velením, což jasně ukázalo nezbytnost integrace velení všech složek. Po válce několik vyšších důstojníků prosazovalo vznik funkce vrchního velitele všech tří složek. Vláda však tento požadavek zamítla a jednotlivé složky zůstaly nadále nezávislé. Absence centrálního velení vyústila v chabou koordinaci mezi složkami, neboť se lišily nejen v organizaci ale také v doktríně, kterou se řídily.\n\nPotřeba vzniku integrované velící struktury se ještě více projevila během války ve Vietnamu. V roce 1973 náměstek ministra obrany Arthur Tange předložil vládě zprávu, která doporučovala sjednocení separátních ministerstev do jednoho ministerstva obrany a vytvoření funkce vrchního velitele štábu obranných sil \"(Chief of the Defence Force Staff)\". Vláda tato doporučení schválila a 9. února 1976 vzniky Australské obranné síly.\n\n"}
{"id": "1262725", "url": "https://cs.wikipedia.org/wiki?curid=1262725", "title": "Australská armáda", "text": "Australská armáda\n\nAustralská armáda () je pozemní složkou Australských ozbrojených sil. Spolu s Australským královským námořnictvem (anglicky \"Royal Australian Navy\") a Australským královským letectvem (anglicky \"Royal Australian Air Force\") tvoří Australské obranné síly (anglicky \"Australian Defense Force\"). V čele armády stojící vrchní velitel se zodpovídá jak vrchnímu veliteli obranných sil, tak přímo ministrovi obrany. Australská armáda byla zformována již v březnu 1901 a ačkoliv se její příslušníci za dobu existence zapojili do mnoha bitev, pouze během druhé světové války čelila přímému útoku i jejich domovina.\nAustralská armáda byla zformována v březnu 1901 a vznikla sloučením šesti nezávislých koloniálních vojenských útvarů.\n\nPři pohledu na celou historii australské armády můžeme najít důležitý milník, rok 1947, kterým můžeme vymezit dvě vývojová období:\n\n\nZa svou dlouhou historii bojovali příslušníci australské armády v mnoha velkých válkách, včetně druhé búrské války (1899 - 1902), první světové války (1914 - 1918), druhé světové války (1939 - 1945), korejské války (1950 - 1953), války ve Vietnamu (1962 - 1973), stejně jako války v Afghánistánu (2001 - dnes) a války v Iráku (2003 - 2009). Od roku 1947 byla kromě bojových misí nasazena i v řadě misí mírových, většinou pod záštitou OSN.\n\nTato divize vykovává úkoly vyžadující vysokou úroveň výcviku a jsou nasazováni do rozsáhlých pozemních operací. Z tohoto důvodu bylo v roce 2009 rozhodnuto o tom, že k této divizi nebudou přiřazeny žádné bojové jednotky. K porušení tohoto pravidla došlo v říjnu 2017, kdy byl k divizi trvale přiřazen 2. prapor Australského královského pluku, který plní funkci speciální jednotky pro obojživelný boj.\n\nToto velitelství je zodpovědné za bojové jednotky a spadá pod něj 85% armádních zaměstnanců. Toto velitelství není ani operační a ni připravené k nasazení v boji. Její struktura je následující:\n\n\nDále pod velení Forces Command spadají:\n\n\nVelení speciálních operací \"(Special Operations Command)\" bylo zformováno 5. května 2003 a sdružuje všechny jednotky pro speciální operace a má stejné postavení jako ostatní velení v rámci Australských obranných sil.\n\nHodnosti používané v australské armádě vycházejí z hodností používaných britskou armádou a odpovídá to i jejich vzhledu. Důstojnické výložky jsou totožné jako britské, liší se pouze páskou s nápisem \"'Australia'.\" Z poddůstojnických hodností se od britské verze liší pouze výložky pro hodnost Warrant Officer, kdy je vzhled přizpůsoben australským potřebám, například je na něm erb Austrálie, nikoli Británie.\n\nNa důstojnických výložkách najdeme tři druhy symbolů: hvězda odvozená od Báthského řádu, koruna, jejíž vzhled se v průběhu let měnil a od korunovace Alžběty II. má vzhled Koruny svatého Eduarda a skřížený meč a obušek, tento symbol byl používán již generály britské armády nejméně od roku 1800.\n\n\nPro studenty Akademie australských obranných sil a Královské vojenské akademie v Duntroonu se používají zvláštní kadetské hodnosti. Těmito hodnostmi jsou:\n\n\n"}
{"id": "1262729", "url": "https://cs.wikipedia.org/wiki?curid=1262729", "title": "Skamander", "text": "Skamander\n\nSkamander bylo polské literární uskupení básníků, založené kolem roku 1919. Pojmenování skupiny bylo odvozeno od názvu řeky z Homérovy Ilias. Její jméno navrhl člen skupiny Jan Lechoń. Vzorem pro tyto tzv. skamandrity (polsky skamandryci) byla především poezie Leopolda Staffa.\n\nTato básnická skupina byla založena v roce 1919 polskými literáty, mezi které náleželo pět básníků, a to Julian Tuwim, Antoni Słonimski, Jarosław Iwaszkiewicz, Kazimierz Wierzyński a tragicky zemřelý Jan Lechoń. Skupina byla aktivní až do období 1926–1928. Během tohoto období vycházel také stejnojmenný měsíčník.\n\nMístem jejich střetávání byla kavárna \"Pod Picadorem\" při ulici Nowy Świat 57 ve Varšavě.\n\n"}
{"id": "1262730", "url": "https://cs.wikipedia.org/wiki?curid=1262730", "title": "Pietro Antonio Coppola", "text": "Pietro Antonio Coppola\n\nPietro Antonio Coppola (11. prosince 1793 Castrogiovanni – 13. listopadu 1876 Catania) byl italský hudební skladatel.\n\nPietro Antonio Coppola se narodil 11. prosince 1793 na Sicílii v městečku Castrogiovanni (od roku 1927 Enna) v rodině skladatele a kapelníka Giuseppe Coppoliho a jeho druhé ženy Felicie Castro da Leonfonte. Přes zjevné nadání, otec nechtěl, aby se Pietro hudbě věnoval. Syn se proto začal učit hudbě potají od svého bratra Francesca. V roce 1795 se rodina přestěhovala do Catanie, kde otec přijal místo koncertního mistra a ředitele Městského divadla, které pak vykonával až do roku 1832. Teprve několik skladeb, které Pietro zkomponoval ve dvanácti letech otce přesvědčilo, aby se sám ujal výuky harmonie a kontrapunktu.\n\nKolem roku 1815 odešel Pietro studovat do Neapole na konzervatoř \"Conservatorio della Pietà dei Turchini\", kde byli jeho učiteli Niccolò Antonio Zingarelli a Fedele Fenaroli. Jako operní skladatel debutoval 18. ledna 1816 v divadle Teatro del Fondo komickou operou \"Il figlio del bandito\". Ještě v témže roce uvedl v otcově divadle v Catanii operu \"Artale d'Aragona\". V té době psal také mnoho chrámové hudby (např. \"5 composizioni di onore di Santa Agata\"), která se však většinou nedochovala. \n\nV roce 1832 se stal dirigentem orchestru divadla Teatro San Carlo v Neapoli. Velký úspěch zaznamenala opera \"Nina pazza per amore\" uvedená 14. února 1835 v divadle Teatro Valle v Římě. V následujících dvou letech byla hrána v šestnácti divadlech Itálie a na všech hlavních operních scénách Evropy i Ameriky. Následovalo několik vesměs úspěšných oper. Spolu se skladateli Gaetanem Donizettim, Giovanni Pacinim, Saverio Mercadantem a Nicolou Vaccai zkomponoval kantátu na oslavu slavné sopranistky Marie Malibranové: \"Cantata in morte di Maria Malibran\", která byla provedena ve Scale 17. března 1838 za účasti předních pěvců té doby.\n\nV roce 1839 odjel do Lisabonu, aby představil publiku novou operu \"Giovanna I, regina di Napoli\". Na základě jejího úspěchu byl jmenován členem Královské konzervatoře a získal místo dirigenta orchestru divadla Teatro Nacional de São Carlos v Lisabonu. Pro toto divadlo napsal operu \"Ines de Castro\". Další úspěch slavil v roce 1843 Římě s operou \"Il folletto\". Po tomto úspěchu byl jmenován členem Akademie svaté Cecilie. \n\nPo návratu do Lisabonu pokračoval v práci dirigenta divadla San Carlos. Komponoval opery na portugalská libreta. Jeho poslední opera \"Oaunel de Salamao\" měla premiéru 23. června 1853. Pro své rodné město zkomponoval oratorium \"Matatia vincitore\".\n\nVe svých sedmdesáti letech se oženil s vdovou, která mu porodila dvě děti. V roce 1871 se vrátil do Portugalska. Žil v Navaře, působil jako kapelník místní katedrály a zkomponoval několik chrámových skladeb. Mezi jiným složil v roce 1876 Requiem na počest Vincenzo Belliniho. 24. září 1876 se Coppola stal členem Akademického královského hudebního institutu ve Florencii. \n\nZemřel v Catanii 13. listopadu 1876. Jeho posledním dílem byla kantáta \"Ilvoto sciolto\".\n\n\n\n\n"}
{"id": "1262734", "url": "https://cs.wikipedia.org/wiki?curid=1262734", "title": "Screen Actors Guild Awards za nejlepší obsazení (komedie)", "text": "Screen Actors Guild Awards za nejlepší obsazení (komedie)\n\nScreen Actors Guild Awards za nejlepší obsazení (komedie) každoročně uděluje organizací \"Screen Actors Guild-American Federation of Television and Radio Artists\" (SAG-AFTRA).\n"}
{"id": "1262753", "url": "https://cs.wikipedia.org/wiki?curid=1262753", "title": "Nehormonální antikoncepce", "text": "Nehormonální antikoncepce\n\nNehormonální antikoncepce je metoda zabránění otěhotnění bez užívání hormonů. Existuje řada metod a prostředků vycházejících z tradice i z odborných studií. Na rozdíl od hormonální antikoncepce nijak nenarušuje hladiny hormonů. Hormonální antikoncepce může u žen vyvolat negativní reakce (deprese, migrény, nadváhu, zadržování vody apod). \n\nDo této skupiny patří poševní pesary a vaginální diafragma. Poševní pesar je ženskou obdobou pánskému kondomu. Vyrábí se z umělé hmoty a zavádí se hluboko do pochvy (kopíruje tvar čípku, proto má tvar kloboučku), kde zabraňuje průchodu spermií. Používá se před pohlavním stykem, nasazený si ho však žena může nechat až 3 dny. Vaginální diafragma je podobné pesaru, vyrábí se však ze stejného materiálu jako kondom a součástí je pružinka. Žena vaginální diafragma opět zavádí do pochvy, kde zabraňuje proniknutí spermií do děložního hrdla. Vaginální diafragma se zavádí na maximálně na 24 hodin. Mezi nejznámější bariérovou antikoncepci patří kondom. Vyrábí se z latexu v kombinaci s dalšími látkami pro zvýšení příjemného pocitu při styku - dochucovadla, lubrikanty, parfemace apod. Kondomy patří mezi mužskou antikoncepci.\n\nJde o tzv. spermicidy, látky, které znehybňují nebo zabíjejí spermie. Jde o krémy, čípky a pěny, které se zavádění těsně před pohlavním stykem. Jejich účinnost je 2 až 10 hodin. Nevýhodou je však častá alergická reakce nebo nepříjemný pocit při styku.\n\nNitroděložní tělíska mají tvar písmene T a zavádějí se do dělohy, kde vyplňují prostor a zabraňují tak pohyb spermií. Vyrábějí se z kovu, většinou z mědi nebo ze zlata. Některá tělíska mohou obsahovat hormony. \n\nSterilizace může být provedena u ženy i u muže. U ženské sterilizace se chirurgicky přeruší vejcovody, poškodí nebo zcela odstraní vaječníky. Žena je po tomto zákroku neplodná a tento stav je trvalý a nevratný. U mužské sterilizace dojde k uzavření chámovodů - neboli vasektomie. Chámovod se chirurgickým zákrokem svede do močové trubice. Spolehlivost je 100%. Tento stav není nevratný, díky pokroku v chirurgii je možné opět chámovod spojit. Úspěšnost oplodnění je pak 75 %. \n\nTyto metody jsou nejméně spolehlivé, proto je vhodné je kombinovat s dalšími metodami. Mezi nejběžnější přirozené metody antikoncepce patří:\n\n"}
{"id": "1262759", "url": "https://cs.wikipedia.org/wiki?curid=1262759", "title": "Skamandros", "text": "Skamandros\n\nPříjmení Skamandros, či Skamander nese více oblastí, či uskupení:\n\nMytologie\n\nKultura\nMěsto\n"}
{"id": "1262762", "url": "https://cs.wikipedia.org/wiki?curid=1262762", "title": "Dora Kaprálová", "text": "Dora Kaprálová\n\nDora Kaprálová (* 25. května 1975 Brno) je česká dokumentaristka a literární kritička, dcera básníka Zeno Kaprála. Vystudovala dramaturgii a scenáristiku na JAMU. Od roku 2007 žije s rodinou v Berlíně.\n\n\n"}
{"id": "1262772", "url": "https://cs.wikipedia.org/wiki?curid=1262772", "title": "Harald Andersson", "text": "Harald Andersson\n\nHarald Andersson (2. dubna 1907 – 18. května 1985) byl švédský atlet, mistr Evropy v hodu diskem z roku 1934.\n\nCelkem desetkrát vylepšil švédský rekord v hodu diskem. Nejúspěšnější sezónou se pro něj stal rok 1934 – stal se premiérovým mistrem Evropy v této disciplíně a 25. srpna vytvořil světový rekord v hodu diskem výkonem 52,42 m. Osobní rekord 53,02 m pochází z roku 1935.\n\n"}
{"id": "1262774", "url": "https://cs.wikipedia.org/wiki?curid=1262774", "title": "Kaple svatého Františka Xaverského (Křížov)", "text": "Kaple svatého Františka Xaverského (Křížov)\n\nKaple svatého Františka Xaverského v obci Křížov (část obce Jiříkov, okres Bruntál) je odsvěcená kaple postavená koncem 17. století a kulturní památka České republiky.\n\nZděná kaple byla postavena na konci 17. století rychtářem Christophem Schreyerem v letech 1656–1681 a zasvěcena sv. Františku Xaverskému. Z tohoto období pochází kněžiště. Upravena byla v první polovině 18. století přístavbou hlavní lodi, kterou v roce 1738 nechal postavit zákupní rychtář Johann Kirchner (v kapli byl pochován). Kaple byla odsvěcena, slouží jako galerie a prodejna suvenýrů pod názvem Galerie v Kapli sv. Františka. Na náklady obce byla nahrazena původní břidlicová střecha plechovou.\n\nKolem kaple vede cyklotrasa č. 511 a turistické značené cesty modrá (Sovinec–Huzová) a zelená (Sovinec–Mutkov). V blízkosti je autobusová zastávka linky 883.\n\nBarokní jednolodní kaple s odsazeným kněžištěm a apsidou. Loď je plochostropá, s téměř čtvercovým půdorysem, na každé straně prolomeno široké okno s půlkruhovým závěrem. Ve šítech lodi jsou umístěny hodiny. Střecha lodi je sedlová, za vstupním štítem (západní průčelí) je osazen polygonální sanktusník s cibulovitou bání a dvouramenným křížem s iniciálami FK. Byl zde zavěšen zvon, ulitý ve Vídni roku 1883 (zvonař Peter Hilzer), s reliéfy sv. Josefa a Antonína Paduánského. Kněžiště je čtvercové s okny stejného typu jako v lodi. Je zaklenuto valeně s lunetami, má sedlovou střechu a na ní osmiboký sanktusník s cibulovitou bání a korouhvičkou. Kněžiště je zakončeno půlkruhovým závěrem s konchou. K severovýchodnímu nároží lodi se přimyká čtyřboká sakristie.\n\nV interiéru byl boční oltář Panny Marie Bolestné (polovina 18. století), sochy sv. Jana Evangelisty a Maří Magdalény. Vybavení interiéru bylo převezeno na jiná místa. \n\n"}
{"id": "1262776", "url": "https://cs.wikipedia.org/wiki?curid=1262776", "title": "Vladimir Truseněv", "text": "Vladimir Truseněv\n\nVladimir Truseněv (; 3. srpna 1931 – 2001) byl sovětský atlet, mistr Evropy v hodu diskem z roku 1962.\n\nDvakrát startoval v soutěži diskařů na olympiádě – v Římě v roce 1960 ani v Tokiu o čtyři roky později na medaili nedosáhl. Úspěšnější byl na evropských šampionátech. Ve Stockholmu v roce 1958 vybojoval v diskařském finále bronzovou medaili, v roce 1962 v Bělehradu zvítězil. V roce 1962 rovněž vytvořil svůj nejlepší výkon 61,64 m, což byl zároveň světový rekord.\n\n"}
{"id": "1262777", "url": "https://cs.wikipedia.org/wiki?curid=1262777", "title": "Dánsko na olympijských hrách", "text": "Dánsko na olympijských hrách\n\nDánsko poprvé startovalo na olympijských hrách roku 1896, na zimních roku 1948.\n"}
{"id": "1262778", "url": "https://cs.wikipedia.org/wiki?curid=1262778", "title": "National War Museum (Malta)", "text": "National War Museum (Malta)\n\nNational War Museum () se nachází v pevnosti Saint Elmo ve Vallettě na Maltě a patří k nejnavštěvovanějším muzeím v zemi. Mezi lety 1975 a 2014 se sbírková činnost soustředila především na období první a druhé světové války. Po rekonstrukci v roce 2015 sbírky zahrnují předměty z doby bronzové až do roku 2004.\n"}
{"id": "1262784", "url": "https://cs.wikipedia.org/wiki?curid=1262784", "title": "Rorýs ostnitý", "text": "Rorýs ostnitý\n\nRorýs ostnitý (\"Chaetura pelagica\") je malý stěhovavý pták z řádu svišťounů (Apodiformes). Je zástupce rodu \"Chaetura\" a je blízce příbuzný s rorýsem srpokřídlým a rorýsem Chapmanovým. V minulosti tvořily všechny tři druhy jeden – konspecifické druhy. Nemá poddruhy. Rorýs ostnitý je středně velký černošedý pták s dlouhými štíhlými křídly a velmi krátkýma nohama. Jako ostatní rorýsi nesedá na zem, ale zavěšuje se na svislých površích.\n\nPožírá především létající hmyz, ale i vzduchem nesené pavouky. Žije v trvalých párech. Staví si hnízda na svislých stěnách a téměř výlučně na lidských stavbách – typicky v komínech, hnízda jsou z větviček slepených slinami. Samice klade 4–5 bílých vajíček. Altriciální mláďata se líhnou po 19 dnech a o měsíc později jsou již opeřená. Dožívají se průměrně 4,6 let.\n\nRorýs ostnitý byl prvně popsán v roce 1758, Carl Linné jej pojmenoval , domnívaje se, že se jedná o vlaštovku. Tato představa pokračovala až do začátku 19. století, přičemž byl ornitology nazýván „americkou vlaštovkou“ (\"American Swallow\") (např. Mark Catesby) či „komínovou vlaštovkou“ (\"Chimney Swallow\") (např. John James Audubon). V roce 1825 James Francis Stephens přesunul tohoto a další malé, krátkoocasé novosvětské rorýse do rodu \"Chaetura\", kde již rorýs ostnitý zůstal, ačkoliv někteří systematici na počátku 19. století jej řadili do různých dnes již překonaných rodů. Nemá poddruhy. Nejbližším příbuzným rorýse ostnitého je rorýs srpokřídlý. Vědci se domnívají, že oba druhy mají společného předka, jehož populace byla postupem ledovce vytlačena na jihovýchod a jihozápad Severní Ameriky, takže byla po velmi dlouho oddělena ledovcovými masami, takže došlo ke vzniku dvou nových druhů, jejichž areály výskytu od sebe stále zůstávají odděleny širokým prostorem. Je rovněž blízce příbuzný s rorýsem Chapmanovým; v minulosti byli zástupci všech tří druhů považováni za jeden druh.\n\nRodové jméno \"Chaetura\" je propojením dvou řeckých slov: \"chaite\", což znamená „osten“, a \"oura\", což znamená „ocas“. To je výstižný popis jeho ocasu, jehož všech 10 per má konec stvolu tvořen ostnem přesahujícím prapor. Druhové jméno \"pelagica\" je odvozeno z řeckého slova \"pelagikos\", které znamená „mořský“ (\"of the sea\"). Lze se domnívat, že to odkazuje na jeho kočovný způsob života, spíše než na spojení s mořem, tuto domněnku posiluje i později přidělené druhové jméno \"pelasgia\" (po kočovném kmenu Pelasgiů antického Řecka) dalšími ornitology. Jeho anglické jméno \"Chimney swift\" odkazuje na jeho oblíbené místo hnízdění a jeho rychlý let.\n\nJedná se o středně velkého rorýse, dorůstá velikosti 12 až 15 cm s rozpětím křídel 27 až 30 cm a hmotností mezi 17 a 30 g. Šat obou pohlaví je stejný, samci jsou v průměru o něco těžší než samice. Šat dospělých je shora tmavě černě olivový a šedavě hnědý zespodu, s lehce světlým kostrcem a svrchními ocasními krovkami, a se zřetelně světlým hrdlem. Jeho svršek je barevně nejjednotnější ze všech rorýsů rodu \"Chaetura\", jen trochu kontrastuje hřbet a kostřec. Jeho zobák je černý, stejně jako nohy. Jeho duhovka je tmavě hnědá. Šat mláďat je podobný jako u dospělých, ale konečky vnějších praporů loketních a ramenních letek jsou bělavé.\n\nKřídla rorýse ostnitého jsou štíhlá, zakřivená a dlouhá, přesahují o 3,8 cm konec ocasu. Konce křídel jsou špičaté, což pomáhá snížit turbulence vzduchu během letu. Kost pažní je celkem krátká, zatímco další kosti křídla jsou poměrně prodloužené, což mu umožňuje velmi rychle třepotat křídly. Za letu drží křídla pevně, střídajíce rychlé třepotání s delším klouzáním. Jeho silueta je obecně popisována jako „doutník s křídly“ – tento popis prvně použil Roger Tory Peterson. Ačkoliv se často zdá, že úhozy křídel jsou v letu asynchronní, fotografické a stroboskopické studie ukazují, že jsou současné. Tento dojem je dále také umocněn jeho rychlým a značně nepředvídatelným letem, s mnoha rychlými změnami směru.\n\nNohy rorýse ostnitého jsou, tak jako u jiných rorýsů, velmi krátké. Jeho nohy jsou malé ale silné, s velmi krátkými prsty zakončenými ostrými zahnutými drápky. Jsou rovnočlenné (anisodaktylní) - rorýs dokáže palec (hallux) otočit dopředu, to mu pomáhá lépe se zavěsit. Na rozdíl od ostatních ptáků nemají na nohách šupiny, ty jsou místo toho kryty jemnou kůží.\n\nJeho ocas je krátký a čtvercový, měří na délku pouze 4,8 až 5,5 cm. Všech deset ocasních per má stvoly přesahující o 1,3 cm prapor pera, stvoly jsou ukončeny ostrými a tuhými ostny. Ty pomáhají rorýsům opírat se o svislé povrchy.\n\nRorýs ostnitý má velké hluboko zasazené oči. Ty jsou chráněny malými skvrnitými, hrubými, černými a ježatými pery, která jsou umístěna před každým okem. Rorýsi dokáží měnit směr těchto per, což jim pomáhá snížit oslnění očí. Jsou dalekozrací, a podobně jako někteří dravci, jsou bifoveální: každé oko má dvě žluté skvrny – centrální (přibližně v optické ose) a temporální (při vnější straně). Tyto malé jamky v sítnici, kde ostrost vidění je nejvyšší, jim pomáhá vytvořit mimořádně ostrý zrak. Podobně jako většina obratlovců jsou schopni akomodace obou očí najednou; nicméně jsou schopni zaostřit nezávisle jedním okem.\n\nJeho zobák je velmi malý se hřbetem dlouhým pouhých 5 mm. Nicméně šíře rozevřeného zobáku je velká, sahající až pod oči, což umožňuje rorýsovi rozevřít tlamičku velmi široce. Na rozdíl od mnoha hmyzožravých ptáků mu chybí štětinová pera na kořenu zobáku.\n\nRorýs ostnitý je velmi podobný příbuznému rorýsi srpokřídlému, ale je mírně větší s poměrně delšími křídly a ocasem, pomalejšími rázy křídel a větším sklonem k plachtění. Obvykle je tmavší na hrudi a kostrci než rorýs srpokřídlý, i když je tu jistý přesah v barvách šatu. Může být až o 30 % těžší než rorýs srpokřídlý, a jeho křídla jsou užší, jeho vnitřní loketní letky jsou výrazně vybouleny. Rorýs ostnitý je menší, světlejší a má kratší ocas než rorýs černý. Ve Střední Americe žije velmi podobný rorýs Chapmanův, ale rorýs ostnitý je světlejší (matně olivový spíše než leskle černý) a má výraznější kontrast mezi světlejším hrdlem a zbývající spodní části šatu oproti rovnoměrněji zbarvenému rorýsi Chapmanovu.\n\nHnízdní areál zahrnuje většinu z východní části Spojených států amerických a jižní části východní Kanady, na zimu táhne do Jižní Ameriky. Vzácně v létě zalétána západ Spojených států amerických, a zaznamenány jsou i zálety na Anguillu, Barbados, do Grónska, na Jamajku, do Portugalska, Spojeného království a na Americké Panenské ostrovy. Vyskytuje se nad otevřeným terénem savan, lesnatých svahů a vlhkých lesů.\n\nZimoviště rorýse ostnitého bylo objeveno teprve v roce 1944, když kroužky jedinců kroužkovaných v Severní Americe byly nalezeny v Peru. Domorodí Peruánci nosili kroužky v náhrdelnících.\n\nRorýs ostnitý je společenský druh, ptáci jsou zřídka vídaní osamoceně. Obvykle loví ve skupince dvou nebo tří, při tahu tvoří hejna po 6 až 20, po vyvedení mladých nocuje v obřích společných hejnech po stovkách až tisících. Jako ostatní rorýsi je skvělým vzdušným akrobatem, a jen vzácně je viděn odpočívat. Pije v letu, vodu nabírá z hladiny zobákem. V letu se i koupe, klouzá nad hladinou vody, krátce pleskne hrudí o hladinu a poté se zase rozletí třesouc peřím, jak to jen jde. Piloty byl pozorován více než míli nad zemí, včetně pozorování ve výšce 2200 m. Je neschopný usedat jako většina ptáků; místo toho se zavěšuje na svislé povrchy. Když je vyrušen během odpočinku, při vzletu plácne hlasitě křídly jednou nebo dvakrát o tělo; to udělá na místě, nebo během pádu o pár metrů. Toto chování může vést při větším počtu vyrušených ptáků k vytvoření hlasitého hřmícího zvuku. Je možné, že je to rorýsí způsob, jak odstrašit možného predátora.\n\nJako ostatní rorýsi, rorýs ostnitý hledá potravu v letu. Studie ukázaly, že 95 % potravy tvoří létající hmyz, zahrnujíce různé druhy much, mravenců, vos, včel, molic, mšic, puklic, pošvatek a jepic. Požírá vzduchem nesené pavouky zavěšené na svých vláknech. Je to významný predátor škodlivých druhů, jako jsou například invazivní mravenci \"Solenopsis invicta\" a drobný brouček listopas jetelový (\"Sitona hispidulus\"). Výzkumníci odhadují, že pár dospělých rorýsů opatrujících tři mláďata spotřebuje za den přinejmenším potravu o stejné hmotnosti jako má 5000–6000 much domácích. Podobně jako mnoho jiných ptačích druhů i rorýs ostnitý pravidelně vyvrací vývržky složené z nestravitelných kousíčků hmyzí kořisti.\n\nBěhem hnízdní sezóny je přinejmenším polovina rorýsích výletů v dosahu 0,5 km od hnízda; nicméně létají až 6 km daleko. Zatímco většinu potravy pochytá při pronásledování v letu, část posbírá z listoví stromů; ptáci se vznáší při koncích větví nebo se spouštějí skrz horní partie větvoví. Rorýsi ostnití létají dost vysoko, třebaže během chladného deštivého počasí létají níž. Při lovu se vyskytují v malých skupinkách, někdy loví s vlaštovkami, zejména s vlaštovkami obecnými a jiřičkami modrolesklými; ve smíšených hejnech je typicky mezi nízko létajícími ptáky. Existuje přinejmenším jedno pozorování rorýse ostnitého pokoušejícího ukořistit vážku od jiřičky modrolesklé, a bylo pozorováno pronásledování jiných jiřiček modrolesklých. Jedná se o denního lovce, který zůstává aktivní do podvečera. Nicméně existují pozorování, zvláště během období tahu, rorýsů ostnitých lovících po setmění kolem jasně osvícených budov.\n\nRorýsi mají dva vrcholy hmotnosti v roce: první je před hnízdní sezónou a druhý větší na podzim krátce před začátkem tahu na jih. Nejnižší hmotnost mají během hnízdní sezóny, kdy začínají přepeřovat. Zvyšování hmotnosti rorýsů před tahem je menší než u pěvců, což napovídá, že musí během migrační cesty na svých zastávkách lovit.\n\nRorýs ostnitý je monogamní, vytváří stálé páry, i když malé procento ptáků partnery mění. Páry předvádějí společný let, klouzají s křídly vztyčenými do „V“, a někdy se kývají ze strany na stranu. Hnízdící jedinci přilétají na jih Spojených států již v polovině března a do kanadských provincií nejpozději v polovině května.\n\nPřed příchodem evropských novousedlíků do Severní Ameriky hnízdili rorýsi ve vykotlaných stromech; nyní téměř výhradně obývají lidské stavby. Přestože stále příležitostně hnízdí ve vykotlaných stromech (nebo, výjimečně, v opuštěných hnízdech datlů), většina jich v současnosti hnízdí v komínech, s menším podílem hnízdění ve ventilačních šachtách, temných rozích řídce využívaných budov, nádrží, nebo studní. Hnízdo je mělké, konzolové, tvořené větvičkami, které sbírají rorýsi v letu, odlamujíce je ze stromů. Větvičky jsou dohromady přilepeny ke svislému povrchu velkým množstvím slin. Během hnízdní sezóny se slinné žlázy dospělého ptáka více než zdvojnásobí ve své velikosti, z 7×2 mm mimo hnízdní sezónu na 14×5 mm během hnízdní sezóny.\n\nNa rozdíl od jiných druhů rorýsů, které se páří v letu, rorýs ostnitý se páří zavěšený na svislých površích poblíž hnízda. Páří se každý den dokud není snůška kompletní. Samička snáší 4–5 vajíček, ale snůška může mít i 2 až 7 vajíček. Vajíčka mají podlouhlý a eliptický tvar, jsou mírně lesklé, hladké a bílé, a měří 20 × 13 mm. Každé váží kolem 10 % hmotnosti samičky. Sedí oba rodiče, mláďata se líhnou po 19 dnech. Mláďata rorýsů ostnitých jsou altriciální – jsou po vylíhnutí holá, slepá, bezmocná. Ptáčata opouštějí hnízdo po měsíci.\n\nPrůměrně se rorýsi ostnití dožívají 4,6 let, ale je znám jedinec žijící více než 14 let. Prvně byl okroužkován v dospělosti a posléze byl znovu odchycen po 12,5 letech.\n\nLuňák mississippský, sokol stěhovavý a dřemlík tundrový jsou dravci známí svou schopností ulovit dospělé rorýse ostnité v letu, patří mezi několik vyvolených ptačích lovců dostatečně rychlých k tomu, aby rorýse dostihli v letu. Výreček americký byl pozorován při napadání kolonií, ale rorýs ostnitý má nejen ptačí predátory, např. užovku \"Pantherophis alleghaniensis\", mývala severního a stromové veverky, ti nejpravděpodobněji plení mláďata na hnízdech, ale mohou ulovit i hnízdícího dospělce. Když jsou vyrušeni možným predátorem (tedy i člověkem) v kolonii, dospělí ptáci plácnou o sebe svými křídly při prohnutí a vzlétnutí vytvoří velmi hlasitý hluk známý jako „dunění“ (\"booming\") či „hřmění“ (\"thunder noises\"). Při vyrušení vydávají mláďata na hnízdě chraplavé \"ráh, ráh, ráh\". Oba zvuky mají patrně vyplašit možné predátory.\n\nRorýsi ostnití mohou mít mnoho vnějších a vnitřních parazitů. Jsou hostiteli hlístic \"Aproctella nuda\", roztočů \"Euchineustathia tricapitosetosa\", a druhu \"Dennyus dubius\" z čeledi luptoušovitých, je znám jako hostitel tasemnic \"Pseudochoanotaenia collocaliae\". V hnízdech je hostitelem polokřídlých \"Cimexopsis nyctali\", které jsou podobné štěnicím domácím a ve vzácných případech mohou být i škůdci v domech.\n\nRorýsi ostnití mají švitořivý křik, který sestává z rychlých řad tvrdých, pronikavých švitořivých zvuků. Někdy vydává jednotlivé zašvitoření.\n\nV roce 2010 IUCN změnil stupeň ohrožení rorýsů ostnitých z málo dotčený na téměř ohrožený. Přestože je celková populace odhadována na 15 milionů, klesá prudce ve většině svého areálu rozšíření. Pokles v početnosti populace rorýsů je z velké části nejasný, ale může souviset se změnami v populacích hmyzu v souvislosti s používáním pesticidů v první polovině 20. století. V Kanadě byl rorýs ostnitý na seznamu ohrožených druhů COSEWIC již několik let s pravděpodobným budoucím umístěním na seznamu druhů \"Schedule 1 species of the Species at Risk Act\". Ve Spojených státech je rorýs ostnitý chráněn Migratory Bird Treaty Act of 1918. Ani ptáci ani hnízda nemohou být z komínů odstraňováni bez federálního povolení.\n\nMnožství rorýsů se mohlo zvýšit s příchodem novousedlíků, kteří jim poskytli početné hnízdní příležitosti.\n\nPo náhlých poklesech teploty loví rorýsi nízko nad betonovými silnicemi (pravděpodobně pronásleduje hmyz přitahovaný k teplejším cestám), kde dochází k jeho srážkám s jedoucími vozidly. Bouře, jako jsou hurikány, se kterými se při tahu rorýsi setkávají, mohou vážně postihnou počty rorýsů. Rorýsi zachycení hurikánem Wilma byli zaneseni daleko na sever atlantické části Kanady a do západní Evropy. Více než 700 jedinců bylo nalezeno mrtvých. Následující rok se počet hnízdišť rorýsů v kanadské provincii Quebec snížil o 62 %, a celková populace v provincii klesla o polovinu.\n\nV roce 1899 Mary Day z New Jersey pozorovala pár rorýsů ostnitých hnízdících v komínu, a zjistila, že doba sezení na vejcích, je 19 dnů. První podrobné pozorování rorýsů ostnitých začalo v roce 1915 samouckou ornitoložkou A. Sharmanovou v Iowě. Ta si nechala udělat 28 stop vysokou věž, podobnou komínu, s žebříky a kukátky pro usnadnění pozorování. Rorýsi ostnití hnízdili v její věži více než patnáct let. Sharmanová na 400 stranách velice pečlivě zaznamenala svá pozorování. Shermanová si poznamenala, že se po mnoha letech pozorování domnívá, že, přestože byla věž vytvořena s omezenými znalostmi hnízdního chování rorýsů ostnitých, její původní konstrukce byla ideální.\n\n"}
{"id": "1262785", "url": "https://cs.wikipedia.org/wiki?curid=1262785", "title": "Pohybová skupina Velká medvědice", "text": "Pohybová skupina Velká medvědice\n\nPohybová skupina Velká medvědice (také Collinder 285) je hvězdná asociace v souhvězdí Velké medvědice. Se svou vzdáleností 78 světelných let je to hvězdná asociace druhá nejbližší k Zemi, blíže je pouze pohybová skupina AB Doradus. Pravou podstatu této asociace odhalil Richard Anthony Proctor v roce 1869. Jde o soustavu hvězd, které mají shodný směr pohybu prostorem, a proto se předpokládá, že mají i společný původ. Tato skupina je bohatá na jasné hvězdy, včetně většiny hvězd známého asterismu Velkého vozu.\n\nVšechny hvězdy skupiny se nachází pohromadě uvnitř Mléčné dráhy, pohybují se přibližně stejným směrem a rychlostí, mají podobnou metalicitu a na základě teorie vzniku hvězd by tedy měly mít stejné stáří. Tento přehled naznačuje, že všechny hvězdy skupiny mají společný původ.\n\nNa základě stáří těchto hvězd se usuzuje, že skupina původně byla otevřenou hvězdokupou, která se vytvořila z protostelární mlhoviny před přibližně 500 miliony let. Od té doby se skupina rozptýlila do oblasti velké přibližně 30 x 18 světelných let, jejíž střed se nachází ve vzdálenosti přibližně 80 světelných let od Země.\n\nAsociaci objevil v roce 1869 Richard Anthony Proctor, který prohlásil, že kromě hvězd Dubhe a Alkaid mají hvězdy Velkého vozu stejný vlastní pohyb, který vychází ze společného středu v souhvězdí Střelce. Velký vůz je tedy, na rozdíl od jiných asterismů, z velké části tvořen navzájem blízkými hvězdami.\n\nMezi nejjasnější členy pohybové skupiny patří například Gemma (α Coronae Borealis), Menkalinan (β Aurigae), Skat (δ Aquarii), γ Leporis a Chow (β Serpentis). Mnoho dalších méně či více jasných hvězd, které se řadí do této skupiny, je vypsáno níže.\nSoučasná měřítka příslušnosti ke skupině jsou založena na pohybu hvězd prostorem. Tento pohyb může být určen pomocí vlastního pohybu a paralaxy (vzdálenosti), a také z radiální rychlosti. Satelit Hipparcos značně zvýšil přesnost měření jak vlastního pohybu, tak i paralaxy nejbližších hvězd, a tím umožnil důkladněji prozkoumat tuto i další asociace.\n\nNa základu vzdálenosti (naměřené satelitem Hipparcos) a zdánlivé magnitudy hvězdy je možné zjistit její absolutní magnitudu, pomocí které se dá odhadnout stáří hvězdy. Vypadá to, že hvězdy této skupiny mají stejné stáří přibližně 500 milionů let.\n\nZáklad skupiny tvoří 14 níže uvedených hvězd, z nichž 13 patří do souhvězdí Velké medvědice a jedna do sousedního souhvězdí Honicích psů. Tyto hvězdy se nacházejí nejblíže středu skupiny.\n\nStřed skupiny obklopuje \"proud\" hvězd, které jsou pravděpodobnými členy skupiny, široce rozprostřenými na rozsáhlé části oblohy (od Cefea až po Jižní trojúhelník).\n\nBlízká a jasná hvězda Sirius byla původně považována za člena skupiny, ale tuto možnost vyvrátil výzkum, který v roce 2003 provedli Jeremy King a kol. z Clemsonské univerzity. Podle tohoto výzkumu je Sirius příliš mladý na to, aby mohl být členem této skupiny.\n\nSluneční soustava se nachází na okraji této skupiny, ale není jejím členem, protože má desetinásobné stáří. Slunce se k této skupině pouze přiblížilo při svém oběhu kolem středu Galaxie a v minulosti tedy bylo od těchto hvězd velmi vzdálené.\n\n"}
{"id": "1262790", "url": "https://cs.wikipedia.org/wiki?curid=1262790", "title": "Jorge Llopart", "text": "Jorge Llopart\n\nJorge Llopart (; * 5. května 1952) je bývalý španělský atlet, chodec, mistr Evropy v chůzi na 50 kilometrů z roku 1978.\n\nV roce 1978 se stal mistrem Evropy v závodu na 50 kilometrů chůze. O dva roky později na olympiádě v Moskvě vybojoval na této trati stříbrnou medaili. I při dalších startech na vrcholných soutěžích došel do cíle na trati 50 kilometrů mezi prvními, nikdy však už nezískal medaili – na evropském šampionátu v roce 1982 došel šestý, na olympiádě v roce 1984 sedmý, na mistrovství Evropy v roce 1986 devátý. V roce 1991 ukončil kariéru a stal se trenérem. Mezi jeho svěřence patřil mj. Daniel Plaza, olympijský vítěz v chůzi na 20 kilometrů z roku 1992.\n\n"}
{"id": "1262792", "url": "https://cs.wikipedia.org/wiki?curid=1262792", "title": "Valentin Frumald", "text": "Valentin Frumald\n\nValentin Frumald, \"Valentin Frumeldus\"; někdy uváděn nepřesně jako Frumwald či Frumvald (1547 Děčín – 1624) byl český katolický kněz a kronikář.\n\nPo třech kaplanských letech v Zákupech se v roce 1573 stal oltářníkem v kostele sv. Petra a Pavla v České Lípě. Roku 1574 se stal farářem v Dobranově a vedl zdejší správu plných 36 let. Za svou horlivost byl jmenován proboštem u kostela Máří Magdalény v České Lípě, kde působil od roku 1592. Díky pamětní knize, kterou vedl a jež se dochovala, se stal významnou osobností kulturních i politických dějin zdejšího kraje na přelomu 16. a 17. století. Místní kostel sv. Jiří v Dobranově byl za Frumalda přestavěn v roce 1579 po vzoru Křížového kostela v České Lípě. V letech 1576-1590 také duchovně spravoval farnost Brenná.\n\nJednalo se o významnou osobnost předbělohorského období s velkým vlivem na okolí Zákup. Byl to on, kdo jako kronikář, uvedl existenci Kašpara Görschdorffera z Prorub jakožto zákupského hejtmana. Díky nedostatku katolických farářů nebyly obsazeny mnohé farnosti na Českolipsku (převažovaly především protestantské, zvláště v České Lípě), proto Frumald musel duchovní služby vykonávat v širokém okolí. O protestantských duchovních – zvláště luterského a kalvínského vyznání – se vyjadřoval dosti hanlivě a nechodil daleko pro ostré slovo. Zápisy v jeho kronice končí 9. února 1614.\n"}
{"id": "1262793", "url": "https://cs.wikipedia.org/wiki?curid=1262793", "title": "Evangelická luterská synoda", "text": "Evangelická luterská synoda\n\nEvangelická luterská synoda (angl. \"Evangelical Lutheran Synod\") je konzervativní luterská denominace v USA.\n\nCírkev vznikla roku 1918 jako \"Norwegian Synod of the American Evangelical Lutheran Church\"; současný název nese od roku 1957.\n\nDíky misii Evangelické luterské synody byla v České republice založena dosud neregistrovaná Česká evangelická luteránská církev, která působí v západních Čechách.\n\n\n"}
{"id": "1262795", "url": "https://cs.wikipedia.org/wiki?curid=1262795", "title": "Hlívovník olivový", "text": "Hlívovník olivový\n\nHlívovník olivový neboli hlíva olivová (\"Omphalotus olearius\" ) je vzácná teplomilná jedovatá houba. Na území České republiky roste jen na teplých stanovištích, obvykle na mrtvém dřevu listnáčů.\n\nMezi autory panují určité rozpory co do pojetí druhu \"Omphalotus olearius\" a jeho vztahu k druhu \"Omphalotus illudens\". Některými autory je mezi oběma druhy rozlišováno mj. na základě geografického rozšíření. Někteří autoři také považovali oba taxony jen za variety jednoho druhu. Molekulární studie prokázaly, že jde o dva samostatné a jasně vymezené druhy a dále, že se areál jejich rozšíření v některých zemích překrývá.\n\nPlodnice jsou uspořádány v trsech. Klobouky dosahují 50–150 milimetrů v průměru, jsou vyklenuté s prohloubeným středem (někdy s hrbolkem). Okraje mají podvinuté, zvlněné. Zbarvené jsou zářivě žlutooranžově s rezavohnědým žíháním nebo skvrnami.\n\nLupeny zlatožluté až oranžové, nízké, husté, sbíhající na třeň. Lupeny mohou ve tmě modrozeleně světélkovat. Tento úkaz se neprojevuje vždy a několik hodin po utržení plodnice ustává. Přestože je tato houba na území České republiky známa od roku 1910, byl tento jev na tuzemských sběrech pozorován poprvé v roce 1943.\n\nTřeň dosahuje 60–180 × 7–25 milimetrů, k bázi se vřetenovitě zužuje. Povrch je zbarvený podobně jako klobouk.\n\nDužnina v klobouku je načervenale žlutavá, ve třeni světle žlutá. Chuť má mírnou, vůni moučnou až žluklou.\n\nVýtrusy mají 5–7 × 4–6 μm, jsou téměř kulovité. Dužnina obsahuje nápadné světlolomné hyfy.\n\nVe Středomoří, kde je hlívovník olivový hojnější, roste především na olivovníku. Ve střední Evropě se vyskytuje vzácně na teplých až velmi teplých lokalitách, především v nížinách, případně na jižních expozicích nebo místech s teplým mikroklimatem v pahorkatinách. Roste z mrtvého, často zanořeného dřeva listnáčů. Objevuje se na dubech, kaštanovníku, habru a vzácněji i jiných listnáčích (bříza, javor, lípa, švestka). Fruktifikuje od července do října, nejvíce od srpna do poloviny září.\n\nRoste v Evropě. Biomolekulární studie potvrdily, že alespoň část sběrů z Itálie, Francie, Chorvatska, Maďarska a Spojeného království přísluší tomuto druhu.\n\nV rámci České republiky byly publikovány nálezy mimo jiné z oblasti následujících chráněných území:\n\nHlívovník olivový je středně jedovatý. Příznaky otravy se objevují několik hodin po konzumaci, projevují se gastrointestinálními potížemi - zvracením, případně průjmem. Otrava po několika hodinách odeznívá, rekonvalescence trvá několik dní.\n\n\n"}
{"id": "1262799", "url": "https://cs.wikipedia.org/wiki?curid=1262799", "title": "Chesterfield", "text": "Chesterfield\n\nChesterfield je město ve střední Anglii ležící na soutoku řek Rother a Hipper, 20 km jižně od Sheffieldu. Žije v něm přes sto tisíc obyvatel a je po Derby druhým největším městem hrabství Derbyshire. K obvodu (\"burough\") města patří i dříve samostatné obce Staveley, Brimington a Old Whittington.\n\nMěsto leží na místě římského tábora, název pochází z latinského \"castrum\" (pevnost) a anglosaského \"feld\" (pastvina). V roce 1204 udělil král Jan Bezzemek Chesterfieldu tržní právo. Rozvoj města nastal v 19. století v důsledku těžby černého uhlí a otevření železnice z Derby do Leedsu. Po ukončení těžby uhlí se stala hlavním zaměstnavatelem firma Wera Tools, která vyrábějí nářadí. Chesterfield je také významným turistickým centrem díky blízkosti národního parku Peak District.\n\nCharakteristickou dominantou města je chrám Panny Marie a Všech svatých se spirálovitě stočenou věží zvanou \"Crooked Spire\". Její tvar je způsoben tím, že na stavbu bylo použito nevyzrálé dřevo, které časem začalo pracovat. Toto opomenutí se vysvětluje tím, že věž byla postavena v roce 1362, krátce po velké morové epidemii, kdy byl nedostatek zkušených řemeslníků.\n\nVe městě sídlí profesionální fotbalový klub Chesterfield FC, který má podle zkroucené věže přezdívku \"The Spireites\".\n\nV Chesterfieldu se narodili herci John Hurt a Claire Price, hudebník Phil Taylor a politička Barbara Castle, žil zde vynálezce George Stephenson.\n\n\n"}
{"id": "1262800", "url": "https://cs.wikipedia.org/wiki?curid=1262800", "title": "Matadi", "text": "Matadi\n\nMatadi je přístavní město v Konžské demokratické republice a hlavní město provincie Bas-Congo. Nachází se na levém břehu řeky Kongo mezi Kinshasou a Atlantským oceánem. U města se nachází Pont Matadi – jediný most na dolním toku řeky Kongo. Matadi založil Sir Henry Morton Stanley v roce 1879. Bylo strategicky důležité, protože šlo o poslední splavný přístav na řece Kongo a zároveň nejdále ve vnitrozemí Svobodného státu Kongo.\n\nPřístav je největší v Konžské demokratické republice. V přístavu začíná železniční trať Matadi – Kinshasa, která spojuje město s hlavním městem Kinshasa.\n"}
{"id": "1262802", "url": "https://cs.wikipedia.org/wiki?curid=1262802", "title": "Seznam členů Bankovní rady České národní banky", "text": "Seznam členů Bankovní rady České národní banky\n\nToto je chronologický seznam členů Bankovní rady České národní banky od roku 1993.\n"}
{"id": "1262804", "url": "https://cs.wikipedia.org/wiki?curid=1262804", "title": "Subaru Legacy", "text": "Subaru Legacy\n\nSubaru Legacy je japonský automobil střední třídy automobilky Fuji Heavy Industries. Model Legacy vznikl se záměrem prosadit se na lukrativním severoamerickém trhu vozů střední třídy jako jsou např. Honda Accord, Toyota Camry, Mazda6 a Nissan Altima. Výkonnější verze Legacy pak měly konkurovat nabídce luxusnějších vozů střední třídy jako Audi A4, Alfa Romeo 159 a BMW řady 3. Model Legacy je vlajkovou lodí automobilky.\n\nV roce 1994 vznikla varianta \"Legacy Outback\" s vyšším podvozkem, aby uspokojila narůstající poptávku po vozech třídy SUV a stala se tak pro Subaru úspěchem. Varianta Subaru Outback byla odvozena jako vlastní modelová řada v roce 2000.\n\nLegacy nabízí standardně ve své třídě pohon všech kol a motor konstrukce boxer typický pro Subaru. Legacy se v Austrálii nabízí pod názvem Liberty, kvůli australské organizaci Legacy Australia, která se stará o rodiny veteránů.\n"}
{"id": "1262805", "url": "https://cs.wikipedia.org/wiki?curid=1262805", "title": "Mügeln", "text": "Mügeln\n\nMügeln ( \"Mohilno\", též \"Mohelná\") je saské městečko v jihovýchodní části Zemského okresu Nordsachsen.\n\nSousedními obcemi jsou Ožice (9 km) a Doblín (15 km). V minulosti byla obec Mohelná sídlem biskupa míšeňské diecéze, v 19. století byla napojena na úzkorozchodnou trať a zdejší nádraží kdysi patřilo mezi největší svého druhu v Evropě.\n\nMístní název \"Mügeln\" je odvozen od lužickosrbského \"mogyla\", s významem náhrobek, či mohyla. Příponou \"-n-\" (\"Mogyl-n-\") je pak vyjádřeno \"sídlo u nějakého náhrobku\".\n\nV průběhu staletí se měnil způsob psaní názvu, ale již od roku 1590 se ustálil současný název \"Mügeln\": v roce 984 (1012/18) \"Mogelin(i)\" (Thietm. IV. 5.), 1003 (1012/18) \"Mogilina \" (Thietm. V. 37.), 1161 \"Sifridus de Mugelin\", 1185 \"Moglin\", 1198 \"Mugelin\", 1254 \"Mogelin\", 1319 \"Mugelin\", 1358 \"Mugelyn\", 1551 \"Mogelln\", 1555 \"Mögeln\", 1590 \"Mügeln\"\n\nPrvní písemná zmínka o obci Mohelné pochází z roku 984, kdy vévoda a pozdější první polský král Boleslav Chrabrý nechal doprovázet Jindřicha II. Bavorského po přijetí se svou družinou přes nisanskou a daleminskou župu až do Mohelné. Okolní obce byly rovněž osídleny převážně slovanským obyvatelstvem.\n\nKdyž roku 1003 Boleslav táhl přes město Střela a návrší Lommatzscher Pflege, která vyplenil a vypálil, stanul rovněž před branami Mohelné. Podle pověsti se měli místní občané vyhnout vypálení města pomocí lsti, když polskému králi slíbili věrnost a chtěli se sami sejít navečer před jeho táborem. Přesto Boleslav již nemohl svůj následný plán odplaty uskutečnit z důvodu stoupající hladiny Labe a se svým vojskem byl nucen odtáhnout. 17. června 1025 Boleslav zemřel.\nRoku 1259 zemřel \"Sifridus de Mogelin\", nejmocnější a nejbohatší místodržící Mohelné. Během svého úřadování vystavěl na zdejším návrší Festenberg hrad, dále kapli zvanou \"Uršula\" a roku 1241 založil ženský klášter beneditinek Marienthal in Sornzig. Roku 1261 byl postaven zámek Ruhethal. 26. března 1278 předal Albert, hrabě z Brehny v darovací listině město Mügeln pod jurisdikci míšeňského biskupa.\n\nKolem roku 1340 se v mohelenských kronikách objevují záznamy o Jindřichu Migelinovi (Heinrich von Mügeln), významném básníkovi, kronikáři, tvůrci bajek, milostných písní a kodifikátoru střední horní němčiny. Jako meistersinger byl činný u dvora u krále Jana Lucemburského a císaře Karla IV. (jako jeho osobní rádce pro státní záležitosti) v Praze a později v Uhrách u krále Ludvíka I. a ve Štýrsku u Rudolfa IV.\n\nV roce 1429 byly části města zničeny husitskými výpady, při kterých české bojůvky vypálily a zpustošily i jiná města a obce v okolí. Těmto výbojům padlo za oběť mnoho místních obyvatel. Rozšířený názor, že Mohelnou husité zničili již roku 1428, má původ v celkově velmi nepřesném fiedlerovském pojetí, které však bylo pozdějšími výzkumy překonáno.\n"}
{"id": "1262806", "url": "https://cs.wikipedia.org/wiki?curid=1262806", "title": "Alessandro Nini", "text": "Alessandro Nini\n\nAlessandro Nini (1. listopadu 1805 Fano – 27. prosince 1880 Bergamo) byl italský hudební skladatel.\n\nNarodil se v městě Fano, blízko Pesara. Byl soukromým učitelem hudby ruského šlechtice žijícího v Bologni a odcestoval s ním i do Petrohradu. Po návratu do Itálie debutoval jako operní skladatel 11. listopadu 1837 v divadle Teatro San Benedetto v Benátkách operou \"Ida della Torre\". Zkomponoval osm oper, ale skládal i chrámovou, symfonickou a komorní hudbu. Za jeho nejlepší dílo je považována opera \"La marescialla d'Ancre\".\n\nByl jedním ze skladatelů, které Giuseppe Verdi vyzval k napsání společného Requiem k uctění památky Gioachina Rossiniho (Messa per Rossini). Zkomponoval 5. sekvenci druhého dílu \"Ingemisco\" pro sólový tenor a sbor.\n\n\n"}
{"id": "1262808", "url": "https://cs.wikipedia.org/wiki?curid=1262808", "title": "Open-source hardware", "text": "Open-source hardware\n\nOpen-source hardware (OSH), jsou fyzické technické prostředky navržené a nabízené hnutím otevřeného designu. Stejné jako Free a open-source software (FOSS), je i open-source hardware tvořen na základě open-source kultury a aplikací jejich konceptů do různých složek. Proto se někdy označuje jako FOSH (free a open-source hardware). Tento pojem obvykle vyjadřuje, že dostupné informace o hardwaru umožňují ostatními jeho výrobu - to jej spojuje s hnutím tvůrců. Design hardwaru (tj. mechanické výkresy, schémata, kusovníky, data návrhu PCB, zdrojový kód HDL a informace o integrovaných obvodech), vedle softwaru který řídí hardware, jsou uvolněné pod volnou/svobodnou licencí. Původní autor, který dílo sdílel, získává z komunity FOSH zpětnou vazbu a potenciál ke zlepšení konstrukce. V současné době existuje významné důkazy, že takové sdílení může přinést vysokou návratnost investic.\n\nBěhem vzestupem rekonfigurovatelného programovatelných logických obvodu, bylo sdílení logických obvodů formou open-source hardware. Místo schémat, jsou sdíleny kódy hardware description language (HDL). HDL popisy jsou běžně používány k nastavení systémů na čipu, a to buď v programovatelných hradlových polích (FPGA) nebo přímo v aplikačně specifických integrovaných obvodech (ASIC). Při distribuci se pro HDL moduly používá název Semiconductor intellectual property core nebo IP core.\n"}
{"id": "1262811", "url": "https://cs.wikipedia.org/wiki?curid=1262811", "title": "Partnerství veřejného a soukromého sektoru", "text": "Partnerství veřejného a soukromého sektoru\n\nPartnerství veřejného a soukromého sektoru (v Evropské unii běžně označované anglickým výrazem Public Private Partnership – PPP) je takový smluvní vztah mezi soukromým a veřejným sektorem, jímž se soukromý sektor zavazuje k zajištění veřejných služeb nebo infrastrukturních projektů, které bývají typicky dodávány nebo provozovány veřejným sektorem.\n\nPoužívání podobných spojení mezi vládami a soukromými subjekty má svoji historickou tradici. V posledních desetiletích má trend různého propojování vládních a veřejných prostředků po celém světě vzrůstající tendenci.\n\nÚčelem PPP je:\n\n"}
{"id": "1262822", "url": "https://cs.wikipedia.org/wiki?curid=1262822", "title": "Justin Lin", "text": "Justin Lin\n\nJustin Lin (* 11. října 1971 Tchaj-pej), rodným jménem Lin I-pin (), je tchajwansko-americký režisér, producent a scenárista.\n\nNarodil se na Tchaj-wanu, od útlého dětství žije v Kalifornii. Vystudoval filmovou režii a produkci na Kalifornské univerzitě v Los Angeles. Ještě během studia debutoval celovečerním snímkem \"Shopping for Fangs\" (1997), který režíroval společně se svým spolužákem Quentinem Leem. Mezi lety 2006 a 2013 natočil čtyři filmy ze série \"Rychle a zběsile\".\n\nVěnuje se i práci pro televizi. Natočil tři epizody sitcomu \"Zpátky do školy\" (2009–2010), pilotní díl seriálu \"Tým Škorpion\" (2014) a dvě epizody seriálu \"Temný případ\" (2015).\n\n\n"}
{"id": "1262823", "url": "https://cs.wikipedia.org/wiki?curid=1262823", "title": "Vidal", "text": "Vidal\n\nPříjmení Vidal nosí více významných osobností:\n\n"}
{"id": "1262828", "url": "https://cs.wikipedia.org/wiki?curid=1262828", "title": "Dvanáct starých mistrů", "text": "Dvanáct starých mistrů\n\nDvanáct starých mistrů, ( \"Die zwölf alten Meister\") je označení dvanácti mistrů pěvců (Meistersinger) považovaných za vzor německé milostné lyriky. \n\nNásledující seznam básníků uvádí jména dvanácti starých mistrů:\n\nTento seznam dvanácti příkladných básníků byl významný pro „meistersingery“ významný jako prostředek ke spojení jejich umění se starým a zaručeným. Seznam jmen tvořil součást tzv. \"Ursprungssage\" (\"Pověst o původu\") meistergesangu. Seznam pochází od Lupolda Hornburga z Würzburgu a v pozdější době byl několikrát upravován a doplňován.\n\n"}
{"id": "1262832", "url": "https://cs.wikipedia.org/wiki?curid=1262832", "title": "Cabrera (příjmení)", "text": "Cabrera (příjmení)\n\nPříjmení Cabrera nosí více významných osobností:\n\n\n"}
{"id": "1262833", "url": "https://cs.wikipedia.org/wiki?curid=1262833", "title": "Cyrtostachys", "text": "Cyrtostachys\n\nCyrtostachys (\"Cyrtostachys\") je nevelký rod palem, zahrnující 7 druhů. Jsou to středně velké až vysoké palmy se zpeřenými listy. Mají větvená rozvolněná květenství a relativně drobné plody. Rod je rozšířen v jihovýchodní Asii a na Nové Guineji. Nejznámějším druhem je \"Cyrtostachys renda\", velmi ozdobná palma pěstovaná pro okrasu.\n\nZástupci rodu cyrtostachys jsou středně velké až vysoké, beztrnné, jednodomé palmy s jednoduchými nebo vícečetnými kmeny, dorůstající výšky až 30 metrů. Kmeny jsou přímé, se zřetelnými listovými jizvami, na bázi často s věncem adventivních kořenů. Listy jsou jednoduše zpeřené, reduplikátní. Listové pochvy jsou trubicovité, u druhu \"Cyrtostachys renda\" výrazně červenooranžové, u ostatních druhů zelené. Květenství je poměrně řídce stavěné, 2x až 4x rozvětvené, zpravidla krátce stopkaté. Mladé květenství je chráněno toulcovitým listenem který později opadává. Květy jsou jednopohlavné, uspořádané v triádách se samičím květem uprostřed a 2 samčími po stranách. Triády jsou umístěny v důlcích ve větvích květenství. Okvětí je trojčetné, rozlišené na kalich a korunu. Samčí květy obsahují 8 až 15 tyčinek s nitkami na bázi srostlými. Semeník obsahuje jedinou komůrku a nese 3 krátké, zahnuté čnělky. Plody jsou většinou černé, jednosemenné, široce až úzce elipsoidní nebo srpovité.\n\nRod zahrnuje 7 druhů a má výrazně disjunktní areál. Druh \"Cyrtostachys renda\" je rozšířen v jihovýchodní Asii od jižního Thajska po Sumatru a Borneo. Všechny ostatní druhy jsou svým výskytem omezeny na Novou Guineu a Šalamounovy ostrovy. Centrum druhové diverzity je na Nové Guineji, odkud je známo 6 druhů.\n\nZástupci rodu rostou na poměrně široké škále stanovišť od nížinných bažinatých biotopů po nižší polohy tropických horských lesů (do 500 metrů n.m.), v tropických deštných lesích i na savanách. \"Cyrtostachys renda\" je v jihovýchodní Asii široce rozšířený druh, na Nové Guineji je běžně rozšířen druh \"Cyrtostachys loriae\".\n\nRod \"Cyrtostachys\" je v taxonomii palem řazen do podčeledi \"Arecoideae\" a tribu \"Areceae\". Příbuzenské vztahy s ostatními rody podčeledi \"Arecoideae\" nejsou dosud zcela vyjasněny. Mezi společné znaky patří zpeřené, reduplikátní listy a květy v triádách v nichž je jeden samičí a dva samčí květy. Ode všech palem této skupiny se rod \"Cyrtostachys\" odlišuje rozkladitými květenstvími s květy umístěnými v prohlubních, srostlými korunními lístky a větším počtem tyčinek. Molekulární výzkumy ukazují pravděpodobnou příbuzenskou vazbu s rodem \"Clinostigma\".\n\n\"Cyrtostachys renda\" je velmi pohledná palma, často pěstovaná v tropech i ve sklenících botanických zahrad. V jihovýchodní Asii má poměrně široké místní využití. Růstové vrcholy jsou jedlé (palmové zelí). Kmeny se používají jako podkladový materiál doškových střech vyráběných z listů palmy \"Nypa fruticans\".\n\n"}
{"id": "1262837", "url": "https://cs.wikipedia.org/wiki?curid=1262837", "title": "Valverde", "text": "Valverde\n\nPříjmení Valverde nosí více významných osobností:\n\n\n"}
{"id": "1262839", "url": "https://cs.wikipedia.org/wiki?curid=1262839", "title": "Zeno Colò", "text": "Zeno Colò\n\nZeno Colò (30. června 1920 Cutigliano – 12. května 1993 San Marcello Pistoiese) byl italský reprezentant v alpském lyžování. V roce 1947 vytvořil světový rekord v rychlostním lyžování 159,291 km/h. Startoval na olympiádě 1948, kde skončil ve slalomu na čtrnáctém místě. Na mistrovství světa v alpském lyžování 1950 v Aspenu vyhrál závody ve sjezdu a obřím slalomu a byl druhý ve slalomu. Na olympiádě 1952 v Oslo vyhrál sjezd, ve slalomu i obřím slalomu skončil na čtvrtém místě. V roce 1954 byl distancován za porušení amatérských pravidel, ukončil závodní kariéru a živil se jako lyžařský instruktor. Na jeho počest pojmenoval v roce 1998 astronom Luciano Tesi nově objevenou planetku 58709 Zenocolò.\n\n"}
{"id": "1262840", "url": "https://cs.wikipedia.org/wiki?curid=1262840", "title": "Mistrovství světa v zápasu ve volném stylu 2011", "text": "Mistrovství světa v zápasu ve volném stylu 2011\n\nMistrovství světa v zápase ve volném stylu 2011 se uskutečnilo v tureckém Istanbulu od 12. do 18. září 2011. \n"}
{"id": "1262841", "url": "https://cs.wikipedia.org/wiki?curid=1262841", "title": "Austrocactus", "text": "Austrocactus\n\nAustrocactus je rod kulovitých až válcovitých kaktusů, momentálně je známo 10 druhů, ale z Patagonie přicházejí nové popisy.\n\nRostou v Argentině (9 druhů) a Chile (2 druhy). Vyskytují se od zhruba 32° j.š. (A. ferrarii) po 50° j.š. (A. bertinii) a od pobřeží Atlantiku až do And.\n\nStonky jsou kulovité až sloupovité, nebo protáhlé a poléhavé. Nejmenší zástupce rodu je \"A. ferrarii\" se stonky o velikosti nejvíce 10 cm, největší je \"A. bertinii\", který dorůstá výšky až 80 cm. Žebra jsou rozpadlá do hrbolků (s výjimkou \"A. spiniflorus\"). Otrnění je značně variabilní co se barvy, délky i hustoty týká a značně závisí na oslunění rostlin (například trny \"A. bertinii\" jsou v zastínění háčkovité, na plném slunci rovné). Mají barvu od špinavě bílé přes červenou až do černa. Barva trnů se s věkem může měnit.\n\nKvěty mají pestré barvy od téměř bíle růžové přes jasně žlutou, oranžovou až po červenou nebo měděně hnědou.\nPlody jsou malé bobule, některé druhy mají suché plody, jiné šťavnaté.\nSemena jsou dlouhá 1,7–2,9 mm a široká 0,8–1,0 mm hnědá až černá.\n\n\n\nPřestože se vyskytují ve velkých nadmořských výškách a rostou i na jihu Patagonie, nebyla jejich plná zimovzdornost potvrzena. V jejich domovině se sice potýkají s mrazy, zimy v Patagonii bývají kvůli oceánskému vlivu výrazně mírnější než v Česku (rekordy neklesají pod -15 °C). Většina druhů snáší dlouhodobě teploty k -10 °C, některé snad až -18 °C ale celoroční pěstování venku se nedoporučuje. Od září do března nezaléváme. Pěstování po celý rok v nevytápěném skleníku je možné. Stejně jako zimy i léta jsou v Patagonii mírná, v době růstu nesnáší vysoké teploty a nehybný vzduch. Při pěstování ve skleníku je dobré zajistit pohyb vzduchu (například ventilátorem), letnění venku jim velice prospívá. Množí se semeny nebo odnožemi. Semena klíčí velice neochotně a dokličují i několik měsíců, vyséváme na povrch do jemného minerálního substrátu a udržujeme ve vlhku a teple několik týdnů.\n\n"}
{"id": "1262842", "url": "https://cs.wikipedia.org/wiki?curid=1262842", "title": "Beta Trianguli", "text": "Beta Trianguli\n\nBeta Trianguli je nejjasnější hvězda v souhvězdí Trojúhelníku. Je to spektroskopická dvojhvězda spektrální třídy A5III vzdálená asi 127 světelných let od Země.\n\nNa základě pozorování Spitzerova vesmírného dalekohledu byl u systému zjištěn infračervený přebytek, který by bylo možné vysvětlit přítomností prachového prstence kolem obou hvězd. Prach vyzařuje infračervené záření odpovídající absolutně černému tělesu o teplotě 100 K. Předpokládá se, že tento prstenec prachu zasahuje 50 až 400 AU od hvězd.\n"}
{"id": "1262856", "url": "https://cs.wikipedia.org/wiki?curid=1262856", "title": "Infračervený přebytek", "text": "Infračervený přebytek\n\nInfračervený přebytek je měření astronomického zdroje, nejčastěji hvězdy, který má vyšší naměřené infračervené záření než lze očekávat, přičemž se předpokládá, že hvězda je absolutně černé těleso. Infračervené přebytky jsou často výsledkem protoplanetárneho prachu a jsou časté u mladých hvězdných objektů, vyvinutých hvězd asymptotické větve obrů a protoplanetárních mlhovin.\n\n"}
{"id": "1262857", "url": "https://cs.wikipedia.org/wiki?curid=1262857", "title": "V sedmnácti", "text": "V sedmnácti\n\nV sedmnácti (\"Quand on a 17 ans\", tj. \"Když je člověku 17 let\") je francouzský hraný film z roku 2016, který režíroval André Téchiné podle vlastního scénáře. Film popisuje komplikovaný vztah dvou spolužáků. Snímek byl vybrán do hlavní soutěže pro 66. Berlínský mezinárodní filmový festival.\n\nDamienovi je 17 let a bydlí v městečku v Pyrenejích. Jeho matka Marianne je lékařka a otec profesionální voják, který je momentálně na misi v Afghánistánu. Damien navštěvuje lyceum, kde se neustále dostává do konfliktu se svým spolužákem Thomasem. Tom je adoptovaný míšenec, který bydlí s rodiči na farmě izolované v horách. Když Tomova adoptivní matka otěhotní, nabídne Marianne, že Tom může dočasně bydlet u nich. Netuší však, jaké napětí vládne mezi oběma spolužáky. Damienův vztah k Thomasovi se začne pozvolna měnit.\n\n"}
{"id": "1262859", "url": "https://cs.wikipedia.org/wiki?curid=1262859", "title": "Mistrovství světa v zápasu ve volném stylu 2012", "text": "Mistrovství světa v zápasu ve volném stylu 2012\n\nMistrovství světa v zápase ve volném stylu 2012 se uskutečnilo v kanadském Strathcona County od 16. do 22. září 2012.\n\n"}
{"id": "1262868", "url": "https://cs.wikipedia.org/wiki?curid=1262868", "title": "Jetelka", "text": "Jetelka\n\nJetelka je zaniklá usedlost v Praze 9 Vysočanech v ulici Na Jetelce č.p. 72. Podle Stabilního katastru z roku 1840 patřila do katastru obce Libeň (původní č.p. 70) a to až do roku 1974, kdy došlo k posunu hranic katastrů. Stála ve svahu na západní straně cesty z Vysočan na Prosek naproti usedlosti Flajšnerka.\n\nViniční usedlost pocházela z poloviny 18. století. Ve Stabilním katastru z roku 1840 je její majitelkou zapsána Alžběta Goldsteinová a k usedlosti je uvedeno, že se skládá z několika obytných a hospodářských budov. Roku 1896 byli jejími majiteli Matylda Pleschnerová z Eichstädtu a Jan Švejda, kteří v té době drželi také protější usedlost Flajšnerku.\nVjezdová brána Jetelky měla boční vchodovou branku upravenou na výklenkovou kapli, které vnitřní stěnu zdobil mariánský obraz. Brána krytá prejzovou stříškou byla po obou stranách zdobena plochým pilastrem ukončeným hlavicí. Vystouplý profilovaný klenák uprostřed byl uzavřen stlačeným obloukem. Za branou po pravé severní straně nádvoří stála sýpka, chlév a stodola, za nimi pak obytná budova s hrázděným štítem zakrytá mansardovou střechou. Chlév byl masivně klenut v několika klenebních polích. Býval zde také zazděný prostor - neevidovaný zrušený sklep na víno.\n\nUsedlost byla zbořena v polovině 60. let 20. století kvůli výstavbě estakády z Vysočan na Prosek. Zbylo po ní pouze pojmenování cesty Na Jetelce a Nad Jetelkou. Cestu mezi Jetelkou a Flajšnerkou lemovala na západní straně kamenná zeď stavěná na sucho z opuky z místních lomů.\n\n\n\n"}
{"id": "1262870", "url": "https://cs.wikipedia.org/wiki?curid=1262870", "title": "Schrattenthal", "text": "Schrattenthal\n\nSchrattenthal je město v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nSchrattenthal se nachází ve spolkové zemi Dolní Rakousy v regionu Weinviertel. Leží přibližně 20 km severozápadně od okresního města Hollabrunn. Rozloha území města činí 22,41 km², z nichž 34,3% je zalesněných.\nÚzemí města Schrattenthal se skládá ze tří částí (v závorce uveden počet obyvatel k 1. 1. 2015):\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\nNynějším starostou města Schrattenthal je Alfred Schuster ze strany ÖVP.\n\n"}
{"id": "1262873", "url": "https://cs.wikipedia.org/wiki?curid=1262873", "title": "Další čtyři roky", "text": "Další čtyři roky\n\nDalší čtyři roky (\"Fyra år till\") je švédský hraný film z roku 2010, který režírovala Tova Magnusson-Norling. Film zachycuje komplikovaný poměr dvou politiků, kteří pocházejí z odlišného politického spektra. Snímek byl v ČR uveden v roce 2012 na filmovém festivalu Febiofest.\n\nDavid Holst je předsedou pravicových Liberálů a jeho strana má podle předvolebních průzkumů v probíhajících volbách nakročeno k vítězství a David má značnou šanci stát se premiérem, po dlouhé době z pravicové strany. Výsledky však dopadnou zcela jinak, pro Davidovu stranu naprosto katastrofálně. David přichází o zbytky iluzí a je z vývoje rozčarován a znuděn. Jeho manželka a manažerka Fia ani jeho poradce Jörgen jej nemohou donutit k většímu aktivismu. David se blíže seznamuje se svým politickým oponentem Martinem, který je sociální demokrat. Martin s ním nepokrytě flirtuje a David si začíná uvědomovat svou po léta potlačovanou homosexualitu. Jak má teď sdělit své ženě a svým silně věřícím konzervativním rodičům, že se zamiloval do muže a ještě k tomu levičáka? Přesto ve vztahu s Martinem pokračuje a doufá, že se situace nějak urovná.\n"}
{"id": "1262876", "url": "https://cs.wikipedia.org/wiki?curid=1262876", "title": "Repište", "text": "Repište\n\nRepište je obec na Slovensku v okrese Žiar nad Hronom v Banskobystrickém kraji, v severní části Štiavnických vrchů. Leží pri cestě do Banské Štiavnice přes Sklené Teplice.\n\nPrvní písemná zmínka o obci je z roku 1388. V obci je římskokatolický kostel Růžencové Panny Marie.\n\n"}
{"id": "1262877", "url": "https://cs.wikipedia.org/wiki?curid=1262877", "title": "Eurowings", "text": "Eurowings\n\nEurowings GmbH je německá nízkonákladová letecká společnost se sídlem v Düsseldorfu, je plně vlastněná skupinou Lufthansa. Ze základen na letištích Berlín-Tegel, Kolín/Bonn, Düsseldorfu, Hamburku, Vídně, Hannoveru, Salzburgu, Mnichově a Stuttgartu obsluhuje evropské a domácí destinace, její dálkové linky vedou do Asie a Severní Ameriky. Společnost byla založena 1. února 1993, první let se konal přesně o rok později. Germanwings byla první evropská nízkonákladová letecká společnost v Evropě, která začala mimo přímých letů nabízet přípoje (přestupy).\n\nSpolečnost byla do roku 2014 součástí společnost Lufthansa Regional. V té době začala společnost pracovat pod jménem nízkonákladové německé společnosti Germanwings. Na jaře roku 2015 začala společnost operovat dálkové lety s Airbusem A330-200. V roce 2015 také začalo postupné slučování Germanwings do společnosti Eurowings.\n\nEurowings obsluhuje letecky také hlavní město České republiky, Prahu. Nejdříve na linkách této společnosti do Prahy létaly Bombardiery CRJ200 a ATR 42/72.\n\nV únoru 2017 společnost létala do Prahy z následujících destinací:\nV lednu 2017 provozovala společnost Eurowings následující letadla:\n\n"}
{"id": "1262879", "url": "https://cs.wikipedia.org/wiki?curid=1262879", "title": "Chcebuz (zámek)", "text": "Chcebuz (zámek)\n\nChcebuz je zřícenina zámku a hospodářského dvora ve stejnojmenné vesnici u Štětí v okrese Litoměřice. Vznikla přestavbou a postupným rozšiřováním gotické tvrze. Zámek byl ve druhé polovině dvacátého století nevhodně upravován, a část se dokonce zřítila. Dvůr je chráněn jako kulturní památka.\n\nPočátky panských sídel ve Chcebuzi jsou nejasné, protože vesnice byla rozdělena mezi více majitelů a historické listiny neumožňují rozpoznat dobu jejich vzniku. První písemná zmínka o tvrzi pochází z roku 1544. Patřila Kaplířům ze Sulevic, kteří byli majiteli části vesnice nejméně od roku 1485 a postupně se jim podařilo do svého držení získat díly ostatních vlastníků.\n\nBrzy po roce 1544 byla tvrz přestavěna v renesančním slohu. Kaplířům vesnice patřila až do roku 1628, kdy ji koupil Kašpar Mikuláš Belvic z Nostvic. Ještě předtím se však Oldřich Kaplíř zúčastnil stavovského povstání, za což bylo svobodné panství změněno v manství, ze kterého se musel roku 1623 za čtyři tisíce kop míšeňských grošů vykoupit. Kašpar Belvic nedokázal zadlužené panství udržet, a nakonec ho roku 1644 prodal Jakubu Vilému Knoblochovi na Mastířovicích. Ten nedokázal zaplatit včas, a proto panství koupila Dorota Kunšová, rozená Kaplířová. Po ní je zdědil syn Felix Kuneš z Lukovce a po jeho smrti manželka Kateřina, která Chcebuz prodala roku 1683 za 66 500 zlatých hraběnce Matyldě Pachtové z Rájova. Její syn Karel Daniel Pachta z Rájova nechal dvůr s tvrzí obnovit, ale když zemřel, převzal panství bratr Jáchym Pachta a připojil je k Liběchovu. Zámek byl sice barokně upraven, ale až do roku 1945 sloužil pouze úředníkům. Státní statek, který v areálu hospodařil po roce 1945, upravil budovu na kanceláře a garáže.\n\nJednopatrová renesanční tvrz stála v jihozápadním nároží dvora a měla obdélný půdorys s rozměry 6 × 12 metrů. Místnosti v přízemí byly zaklenuté valenými a hřebínkovými klenbami. Budova se i s mladší spojovací přístavbou zřítila ve druhé polovině dvacátého století. V navazujícím křídle později vznikla patrová barokní budova s půdorysem o rozměrech 12 × 23 metrů. Obě její patra se do nádvoří otevírala arkádami o šesti obloucích. Při stavebních úpravách po roce 1945 byly arkády zazděny a v přízemí zničeny úpravou na garáže.\n\n\n"}
{"id": "1262881", "url": "https://cs.wikipedia.org/wiki?curid=1262881", "title": "Češi v Srbsku", "text": "Češi v Srbsku\n\nČeši představují v Srbsku jednu z mnohých národnostních menšin. 1 824 osob, které se hlásí k české národnosti, je soustředěno hlavně v oblasti jihobanátského okruhu ve východní Vojvodině na hranici s Rumunskem.\n\nNejznámějším místem, kde se soustředí česká národnostní menšina, je obec Češko Selo, která je součástí okresu Bela Crkva, kde sídlí Česká národní rada v Srbsku, která zastupuje zájmy české národnostní menšiny v Srbsku.\n\nPrvní Češi se na území dnešního Srbska objevují již koncem 18. století, v rámci plánované kolonizace Banátské vojenské hranice v období vlády Marie Terezie. K výraznému zvýšení zájmu o přesídlení z území Čech dochází zejména ve dvacátých letech 19. století. Češi odcházeli především ze sociálních a ekonomických důvodů. Dnes v Srbsku žije přes dva tisíce obyvatel českého původu. Soustřeďují se zejména v malých obcích jižního Banátu a ve městě Bělehrad. \n\nPočátky osídlování území dnešního Srbska českými kolonisty spadají do první poloviny 19. století. Češi se sem hromadně stěhují v několika vlnách a to především do oblasti jižního Banátu. Po roce 1848 se centrem Čechů stává také Bělehrad, kde se však usazují většinou rozptýleně mezi ostatní obyvatelstvo.\n\nČeši přišli do východní části jižního Banátu ve dvou vlnách, v letech 1823–1826 na soukromou iniciativu dřevařského podnikatele a v letech 1826–1830 iniciativou vojenského velení Hranice a Dvorské válečné rady. Postupně zde vytvořili silnou českou menšinu, která v polovině 19. století žila v sedmi čistě českých vesnicích, a také v mnoha dalších hraničářských obcích. V obci Bela Crkva se Češi objevují už v 18. století a jednalo se především o lidi zámožné a vzdělané. Roku 1837 přišli kolonisté z izolované české obce Schönthal, kde byly zřejmě nejhorší životní podmínky, do pusté oblasti, kde oficiálně zakládají novou obec Češko Selo, která se poměrně úspěšně rozvíjela a deset let po založení se zde začíná i česky vyučovat. Nezámožní rolníci se sem začínají stěhovat až po zrušení vojenské hranice. Česká kolonie vzniká také v srbské obci Kruščica roku 1834. Čeští kolonisté byli velice prosperujícími zemědělci a srbské obyvatelstvo se od nich naučilo racionálně obdělávat půdu. Mimo vojenskou hranici se Češi usazují v roce 1838 v obci Veliko Središte a v roce 1920 se usazuje několik českých rodin také v obci Gaj. \n\nV letech 1872–1873 zaniká Banátská vojenské hranice a v roce 1920 je oblast Banátu rozdělena Trianonskou smlouvou mezi Království Srbů, Chorvatů a Slovinců a Rumunsko. \nZáležitost původu našich krajanů zůstává nedořešena. \"Pokud jde o původ Čechů, žijících v dnešním srbském Banátě, nelze za současného stavu bádání jednoznačně určit v kterých oblastech Čech měli první kolonisté své kořeny.\" První čeští osadníci pocházeli zejména ze středních Čech (Čáslavsko, Berounsko, Kouřimsko, okolí Poděbrad, Příbramsko), částečně pak z jihozápadních Čech (Plzeňsko, Klatovsko). Do obce Veliko Središte přicházejí Češi především z hanáckoslováckých obcí v okolí Klobouk u Brna. \n\nPrvní zprávy o českých kolonistech v Bělehradě se dochovaly z třicátých let 19. století, k organizovanější vlně osídlování dochází až po roce 1848. Přicházeli sem zejména odborníci z rozmanitých oborů, kterých bylo v Srbsku nedostatek. \"Začít nový život v Bělehradě bylo pro příchozí krajany také tvrdým oříškem, nicméně nikdy nemuseli čelit situaci, kdy by museli bojovat o holou existenci, jak tomu bylo u krajanů v Banátě.\" \n\nSrbové si na Češích cenili zejména jejich vzdělanosti, činorodosti a smyslu pro pořádek, a v mnoha oborech nebo hospodářských aktivitách patřili právě Češi k místním průkopníkům či zakladatelům. Jednalo se zejména o lékaře, učitele, inženýry, umělce, mlynáře, pivovarníky, krejčí, obuvníky, řezníky a truhláře. V tomto předválečném období vytvořili Češi v Srbsku řadu podniků (filiálky bank, cukrovary, pivovary). \n\nPo roce 1878 sem přicházejí stavitelé a řemeslníci v souvislosti s výstavbou silnice a železnice. V čase okupace Československa zde nacházejí útočiště zejména uprchlíci židovského původu. Fenoménem z doby komunistické totality bylo také provdávání Češek za Jugoslávce pracující v Československu a následný odchod do manželovy rodné země. \n\nK české národnosti se v Srbsku v roce 2002 přihlásilo 2 211 osob (z toho 1 648 ve Vojvodině a 563 v centrálním Srbsku). Nejpočetnější jsou Češi v obcích Bela Crkva (511), Kruščica (231), Gaj (137), Veliko Središte (57) a ve městech Bělehrad (422) a Novi Sad (119). \n\nK české národnosti se hlásí vlivem asimilačních procesů stále méně obyvatel Srbska. Díky nedostatku pracovních míst krajané také často reemigrují zpět do České republiky. Největší procento Čechů jsou lidé v produktivním věku, pracují především v zemědělství. Většina Čechů v Srbsku dnes žije ve smíšených manželstvích, integrují se do většinové srbské společnosti. Jsou však hrdí na své české kořeny a snaží se uchovat zvyky svých předků. Svou národní identitu Češi vyjadřují hlavně spolkovým životem. Dbají na zachovávání tradic a kultury, uchovávají si povědomí sounáležitosti s českým národem. Krajané preferují především místní folklór. Nejvíce se české zvyky a tradice udržely v malých banátských obcích. Míra asimilace je individuální. Nejpatrnější je asimilace jazyková, nejmladší generace již česky téměř nemluví.\n\n\n\n"}
{"id": "1262883", "url": "https://cs.wikipedia.org/wiki?curid=1262883", "title": "Trick or Treat", "text": "Trick or Treat\n\nTrick or Treat je italská powermetalová hudební skupina založená v roce 2002 v italském městě Modena za účelem vzdát poctu populární powermetalové skupině Helloween. Po vydání demo alba podepsala kapela smlouvu s vydavatelstvím Valery Records, pod kterým vydala své následující tři studiová alba. V roce 2016 následoval přechod k většímu hudebnímu vydavateli Frontiers Records a vydání čtvrté studiové desky Rabbits' Hill Pt. 2. Na rok 2019 je plánováno vydání další studiové desky.\n\n\n\n\n"}
{"id": "1262886", "url": "https://cs.wikipedia.org/wiki?curid=1262886", "title": "Flajšnerka", "text": "Flajšnerka\n\nFlajšnerka je usedlost v Praze 9-Vysočanech v ulici Na Jetelce.\nStojí ve svahu po pravé straně cesty z Vysočan na Prosek. Naproti, na druhé straně cesty, stála zaniklá usedlost Jetelka.\n\nNa jižním svahu nad Vysočany bývaly vinice již ve 14. století. V té době zde existoval samostatný deskový statek, ke kterému patřilo 61 hektarů pozemků. Tuto rozsáhlou usedlost včetně Jetelky drželi na konci 19. století Matylda Pleschnerová z Eichstädtu a Jan Švejda.\n\nV 1. polovině 19. století byla hlavní obytná budova neorenesančně přestavěna. Do dvoupatrové symetrické stavby zakryté sedlovou střechou se vcházelo západním vstupním portálem s trojosým průčelím. Na jižní straně byla stavba ozdobena bohatým arkýřem neseným čtyřmi konzolami s rostlinným dekorem. Okolo vily se rozkládal anglický park. Do dvora se vjíždělo vjezdovou bránou, kterou ohraničovaly pilíře s mohutnými klasicistními vázami. Dalšími stavbami byly skleník, klenuté chlévy s mansardovou střechou, stodola, domek šafáře a vinný sklípek. Pozemek byl ve svahu a rozdíl úrovní byl vyrovnán teresami. Branku na terasách zdobily dvě okřídlené masky, okrouhlý dórský pavilon s dřevěnými sloupy měl rákosovou kupoli krytou šindelem.\n\nRoku 1965 při výstavbě estakády z Vysočan na Prosek byla většina objektů zbořena, zachována zůstala pouze hlavní neorenesanční vila, vinný sklípek, obydlí šafáře a stáje.\n\n\n"}
{"id": "1262887", "url": "https://cs.wikipedia.org/wiki?curid=1262887", "title": "Karel Fridrich", "text": "Karel Fridrich\n\nKarel Fridrich (7. srpna 1926 Duchcov – 1996 Jeseník) byl český ekonom a československý disident – signatář Charty 77.\n\nPocházel z rodiny restauratéra Františka Fridricha, který se vyznamenal jako legionář v bitvě u Doss Alto. \n\nByl významným členem Socialistického hnutí československých občanů, kde spolu s dalšími brněnskými členy vystupovali jako „Komunisté v opozici“. V roce 1972 byl odsouzen v politickém procesu s Jaroslavem Šabatou a spol. Mezi spoluodsouzené v tomto brněnském procesu patřili: Alfréd Černý, Zdeněk Přikryl, Antonín Rusek, Karel Čejka a Jiří Zaoral. V následném období normalizace se stal disidentem a byl také prvním signatářem Charty 77 v Brně.\n"}
{"id": "1262888", "url": "https://cs.wikipedia.org/wiki?curid=1262888", "title": "Matteo Maria Boiardo", "text": "Matteo Maria Boiardo\n\nMatteo Maria Boiardo, (asi 1441, Scandiano, provincie Reggio Emilia – 19. prosince 1494, Reggio nell'Emilia) byl italský renesanční básník.\n\nPocházel ze šlechtického rodu, jeho rodiči byli Giovanni di Feltrino a Lucia Strozziová. Vystudoval univerzitu ve Ferraře, kde získal doktorát práva a filosofie ROku 1470 zdědil rodové panství. Roku 1472 se oženil s Taddeou Gonzagovou, dcerou hraběte z Novellary. Brzy na to vstoupil do služeb ferrarského vévody Ercola d'Este jako diplomat a vysoký úředník. Ve službách rodu d'Este setrval až do konce života a zemřel jako úspěšný místodržitel Reggia.\n\nVětšinu svých literárních prací psal Boiardo pro potěchu ferrarského vévody a jeho dvora. Nejznámějším dílem je \"Orlando Innamorato\" (\"Zamilovaný Roland\") velký milostný rytířský román. Dále je Boiardo autorem básnických adaptací antických autorů, komedie \"Timone\" a několika sbírek milostných básní\n\nZ Boiardova dála vyšly česky pouze ukázky ve výborech \"Italská renesanční lyrika\" (Praha: SNKLHU 1954 a \"Navštívení krásy\" (Praha: Mladá fronta, 1964).\n\n"}
{"id": "1262890", "url": "https://cs.wikipedia.org/wiki?curid=1262890", "title": "Katafora", "text": "Katafora\n\nKatafora je v textové lingvistice, stylistice a syntaxi typem endoforické (vnitrotextové) reference, která odkazuje k tomu, co bude řečeno: \"To jsem nevěděl, že ses oženil.\" Slovo \"to\" odkazuje k části výpovědi, která teprve bude následovat (\"že ses oženil\"). Jiným typem endoforické reference je anafora.\n\nKromě endoforické reference rozlišujeme i referenci exoforickou (mimotextovou), jíž je deixe.\n"}
{"id": "1262891", "url": "https://cs.wikipedia.org/wiki?curid=1262891", "title": "Prochot", "text": "Prochot\n\nProchot je obec na Slovensku v okrese Žiar nad Hronom v Banskobystrickém kraji, na východních svazích pohoří Vtáčnik. Žije zde  obyvatel.\n\nPrvní písemná zmínka o obci je z roku 1414. V obci je římskokatolický kostel svatého Matouše.\n\n"}
{"id": "1262892", "url": "https://cs.wikipedia.org/wiki?curid=1262892", "title": "Austrocactus bertinii", "text": "Austrocactus bertinii\n\nAustrocactus bertinii je druh kaktusu, rozšířený na jihu Jižní Ameriky. Své jméno získal po kapitánovi Bertinovi, který jej jako první objevil na pobřeží současné Argentiny. Místo prvního nálezu se odhaduje mezi současnými vesnicemi Camarones a Bahia Bustamante.\n\nRod Austrocactus ustanovil v roce 1922 Britton a Rose. \"Austrocactus bertinii\" byl poprvé popsán v roce 1863 Celsem z rostlin nasbíraných kapitánem Bertinim jako \"Cereus bertinii\". Většina botaniků dnes uznává druhy A. patagonicus a A. dusenii jako synonyma k A. bertinii, který je velice variabilní a za různých podmínek má velice odlišný habitus.\n\nVyskytuje se v Argentině na většině území Patagonie. Území výskytu začíná severně od Malargue až k pobřeží u Bahía Blanca a pokračuje podél pobřeží Atlantiku hluboko do vnitrozemí hluboce na jih, kde končí jen několik desítek kilometrů před Rio Gallegos.\n\nJedná se o největšího zástupce rodu \"Austrocactus\". Stonky jsou vzpřímené, kyjovité a dosahují výšky 40 cm (v křovinách až k 80 cm) a šířky 10 cm. Temně zelených žeber je 10–12 a jsou rozpadlá na hrbolky. Středové trny jsou 4, mohou být až 6 cm dlouhé a podle intenzity osvětlení jsou háčkovité (rostliny ve stínu) nebo rovné. Okrajových trnů je přibližně 15 o délce kolem 1 cm. Květy mají mnoho odstínů růžové, od světlné až téměř bílé, po nažloutlou nebo téměř do červena. Blizna je vždy tmavě fialová. Plody jsou soudkovité, tmavě zelené bobule, jemně ochmýřené s množstvím štětin, uvnitř suché. V plodu je 80–150 tmavě šedohnědých semen o rozměrech 2x2x1 mm.\n\nVe sbírkách není moc zastoupený a mnohdy je označen synonymy. Klima v Patagonii je velice mírné, léta jsou na naše poměry poměrně chladná a zimy jsou naopak mírné (dle klimatických záznamů nedochází k poklesům pod -17 °C). Jedná se o poměrně dost mrazuvzdorný druh, k přežití naší zimy to ale patrně nestačí. Dosti často je ovšem pěstován v nevytápěných sklenících, které v zimě chrání před vlhkostí a nejsilnějšími mrazy. Existuje možnost, že by některé klony mohly snést i zimu v ČR, ale tato varianta ještě není dostatečně otestovaná.\n\nPěstování je podobné jako u většiny kaktusů, v létě potřebují mnoho slunce a vodu, zaléváme od jara (březen/duben) až do podzimu (září) jednou za 1–2 týdny. Pěstujeme v minerální půdě (půdy s obsahem humusu nejsou vhodné). V zimě nezaléváme a zimujeme za nízkých teplot pod 10 °C, kdy nerostou a mohou být uskladněny ve stínu.\n\n"}
{"id": "1262893", "url": "https://cs.wikipedia.org/wiki?curid=1262893", "title": "Anita Kajlichová", "text": "Anita Kajlichová\n\nAnita Kajlichová (* 24. února 1939 Bratislava) je slovenská herečka.\n\nNejvíce se proslavila jako hlavní hrdinka sci-fi filmu \"Muž z prvního století\" o čalouníkovi, který nedopatřením vzlétne do vesmíru a vrátí se na Zem až v roce 2500. Režisérem tohoto filmu z roku 1961 byl Oldřich Lipský. Anita Kajlichová v něm zahrála postavu Evy. V době natáčení snímku byla již známá z televizního pořadu 10x odpověz.\n\n1961 \"Muž z prvního století\"\n\n"}
{"id": "1262897", "url": "https://cs.wikipedia.org/wiki?curid=1262897", "title": "Stebenka", "text": "Stebenka\n\nStebenka je levostranný přítok řeky Jizery v okrese Semily v Libereckém kraji. Délka toku činí 12,0 km. Plocha povodí měří 22,5 km².\n\nPramen, který je vodohospodáři uváděn jako hlavní, vyvěrá jižně od obce Koberovy v nadmořské výšce okolo 410 m. Další pramenné toky stékají ze západního úbočí Hamštejnského vrchu (610 m n. m.) a s hlavní pramennou větví se spojují u západního okraje osady Smrčí. Stebenka se vlévá v Turnově do náhonu Jizery v nadmořské výšce okolo 245 m. Nad ústím potoka je vedena silnice I/35.\n"}
{"id": "1262903", "url": "https://cs.wikipedia.org/wiki?curid=1262903", "title": "MIC", "text": "MIC\n\nMIC může znamenat:\n\n"}
{"id": "1262909", "url": "https://cs.wikipedia.org/wiki?curid=1262909", "title": "Římskokatolická farnost Štítná nad Vláří", "text": "Římskokatolická farnost Štítná nad Vláří\n\nŘímskokatolická farnost Štítná nad Vláří je jedno z územních společenství římských katolíků v děkanátu Valašské Klobouky s farním kostelem svatého Josefa.\n\nŠtítná nad Vláří původně patřila do sousední farnosti Brumova. Štítná se však rozrůstala, a proto byly snahy, aby se osamostatnila a měla vlastní kostel. Tento záměr byl uskutečněn v roce 1787, kdy byl dostavěn nynější kostel a postavena fara. Obce Štítná nad Vláří, Jestřabí a Popov byly tohoto roku vyfařeny z brumovské farnosti a ve Štítné nad Vláří byla zřízena samostatná duchovní správa, zvaná lokálie. Jako samostatná farnost byla Štítná nad Vláří zřízena 13. září 1856.\nPři zřízení samostatné farnosti v roce 1856 bylo zároveň zřízeno i systemizované místo kooperátora – kaplana. Kaplan byl zde pak stále až do roku 1958, kdy pro nedostatek kněží zůstává už jenom jeden kněz. \n\nI. 1787-1808- P. Josef Čermák\n\nII. P. Vincenc Mandel\n\nIII. květen 1809- září 1809- P. Antonín Díblík - zemřel na choleru ve věku 32 let.\n\nIV. P. Kohn\n\nV. 1837- 1854- P. František Krajča\n\nVI. 1856-1871- P. František Kříž - za jeho působení byla lokálka povýšena na faru, stal se tedy prvním farářem štítenským, konec života prožil jako zámecký kaplan v Mořicích, kde 6. 3. 1883 umírá.\n\nVII. 1871- 1890- P. Jan Štěpán- po dlouhodobých sporech s farníky odešel do Nového Hrozenkova.\n\nVIII. 1891-1892- P. Tomáš Christ- zemřel ve věku 62 let.\n\nIX. 1893- 1930- P. Alois Filip- Velmi oblíbený kněz, na jeho pohřbu bylo přítomno přes 70 kněží, byl velkým zastáncem chudých. Zemřel 5 dní před svým bratrem P. Janem Filipem, kanovníkem z Kojetína.\n\nX. 1930-1932- P. František Karlík\n\nXI. 1932-1959- P. Stanislav Dostál, zastupoval P. František Ďulík\n\nXII. 1959- 1970- P. Josef Vitoul\n\nXIII. únor 1970- srpen 1970- P. Stanislav Šuránek, bratr známého kněze \"P. Antonína Šuránka\"\n\nXIV. 1972-? P. Štěpán Hrdina\n\nXV. ?- 1994- P. Stanislav Čevela, nyní farářem v Kokorech\n\nXVI. 1994- dosud- P. Andrzej Bystrzycki\n\nKostel sv. Josefa pochází z roku 1787, jedná se o jednoduchou jednolodní stavbu, typickou pro tehdejší josefinskou dobu. Základním materiálem kostela je kámen. Délka kostela je 38 metrů, šířka 12,30 metrů a výška i s krovem je 14,50 metrů. Věž je vysoká 20 metrů a tvoří typickou dominantu obce. Věž nikdy neměla hodiny, získala je až v roce 1987 k dvoustému výročí vzniku kostela, za působení P. Štěpána Hrdiny. \n\nVětšina vybavení kostela pochází ze zrušeného kostela sv. Rocha z Uh. Hradiště, nad Jarošovem. Hlavní oltář měl ústřední obraz s výjevem úmrtí s. Josefa, který zhotovil František Dorazil z Uherského Hradiště, podle slavného plátna Ignáce Raaba, umístěného ve farním kostele v Uherském Hradišti. V roce 1895, za působení P. Aloise Filipa, byl k opravě zadán uměleckému závodu Josefa Untersberga z Gmundenu v Rakousku. Krásná plastika \"Smrt sv. Josefa\" chválí svého tvůrce dodnes.\n\nByl pořízen nákladem Bratrstva Posvátného růžence a dobrodinců rodáků ze Slovenska. Má svatostánek, sloužící dodnes o svatém týdnu velikonočním k uchování Nejsvětějsí Svátosti oltářní.\n\nByl zde také druhý oltář sv. Anny, zbudovaný roku 1874, po ukončení působení kaplana ve farnosti byl roku 1958 odstraněn.\nPochází z roku 1938. Pořídilo ji chrámové družstvo v Pelhřimově a je zhotovena z terakoty.\n\nByly postaveny roku 1897 Karlem Neusserem z Nového Jičína. V první světové válce r. 1917 při sbírání zvonů, jako potřebného kovu, došlo i na varhany. Do Štítné přišel voják, aby cínové píšťaly z varhan vybral, ale místní si své varhany ubránili. Brzy na to ale přišlo vojáků více, a píšťaly byly zrekvírovány. R. 1927 byly vyloupené varhany doplněny a opraveny Janem Tučkem z Kutné Hory. Varhany jsou romantické, jednoduché, mají jeden manuál a 12 rejstříků, mechanickou trakturu. Pleno nástroje je jasné a dokáže naplnit prostor chrámu velmi zněle. \n\nKůr pojme mnoho lidí a v chrámové lodi je podepřen 2 dřevěnými sloupy lidové práce, které bez souhlasu památkového úřadu nelze měnit, nebo přemisťovat.\n\nKostel má památkově chráněné kulturní památky movité, které byly prohlášeny Krajským střediskem památkové péče v Brně dne 2. 9. 1975.\n\nsv. Karel Boromejský, biskup\n\nsv. Pavel Poustevník\n\nsv. Řehoř I., papež\n\nsv. Šebestián, mučedník\n\nsv. Jan Nepomucký, mučedník za zpovědní tajemství\n\nsv. Roch, patron pastýřů\n\nsv. Růžena Limská, panna\n\nStaré zvony byly ulity roku 1922 v dílně Pavla Ranka v Trenčíně. Byl to zvon sv. Rodiny (311kg), zvon sv. Cyrila a Metoděje (204kg), nejmenší zvon sv. Dominika, Františka a bl. Jana Sarkandera (78kg). Tyto zvony posvětil 18. 3. 1922 olomoucký arcibiskup dr. Antonín Cyril Stojan. 23. 3. 1942 byly zvony odebrány opět pro válečné účely.\n\nPo válce se věřící postarali o zvony nové. Byly pořízeny v roce 1956 a zhotovil je n. p. Kovolit v České u Brna. Byly ulity následující zvony:\n\nzvon sv. Josefa- 540 kg.\n\nzvon P. Marie- 251 kg.\n\nzvon sv. Václava- 188 kg.\n\nZvony posvětil Mons. dr. Ladislav Kubíček, probošt v Dubu n. M.\n\nVe věži se nachází ještě jeden zvon, umíráček z roku 1682, který přežil všechny pohromy a je zde dodnes.\n\nKe kostelu přiléhá také velký hřbitov, sloužící pro pochovávání věřících ze Štítné, Popova, Jestřabí a přilehlých osad (Kochavec, Valentová...). V roce 1900 se hřbitov rozšiřoval, bylo potřeba odkoupit několik pozemků, jinak by musel být hřbitov přeložen. 29. 1. 1905 byl hřbitov misionářem po misiích posvěcen. Až do druhé světové války se pohřbívalo dosti neuspořádaně. Hroby byly obdélníkové a aby se nerozpadaly, byly obložené drnem a spojeny vrbovým prutem. Ke svátku Všech svatých se na hrob pokládaly smrkové větvičky a na ne se připevnily doma vyrobené papírové růže. Po roce 1932 se doma zhotovovaly věnce, jak je známe dnes. V té době zde byly pouze jednohroby a pokud v rodině v krátké době zemřelo více osob, musely být pohřbeny do hrobů jiných, proto měly některé rodiny i 3 a více hrobů. v roce 1960 již hřbitov nestačí a je podána žádost o rozšíření hřbitova. V roce 1964 byly vykoupeny pozemky a v roce 1968 se začalo pohřbívat na novém hřbitově. Díky návrhu P. ThDr. Fr. Hrnčiříka jsou hroby pečlivě uspořádány a hřbitov je tak jedním z nejkrásnějších pohřebišť v okolí. \n\nNa hřbitově se nachází prostorná obřadní síň, která je nyní využívána k osobnímu rozloučení se zemřelým před církevním obřadem v kostele. Dříve se zde konaly samotné rozloučení bez církevního obřadu, býval zde přítomen smuteční řečník i varhaník. \n\nVe farnosti funguje Misijní klubko dětí, které na jaře 2016 uspořádalo jarmark, při kterém byly prodávány vlastnoručně vyrobené růžence, svíčky nebo křížky. Příprava jarmarku probíhala celou postní dobu, děti se seznamovaly se skutky milosrdenství a vedle toho vyráběly předměty k prodeji.\n\nV červnu 2018 ve farnosti uděloval svátost biřmování biskup Josef Nuzík. \n\n"}
{"id": "1262915", "url": "https://cs.wikipedia.org/wiki?curid=1262915", "title": "Gräf &amp; Stift", "text": "Gräf &amp; Stift\n\nGräf & Stift (od roku 1907: \"Wiener Automobilfabrik A.G., vorm. Gräf & Stift\") byl rakouský výrobce automobilů, autobusů a dalších vozidel. Společnost založili v roce 1904 bratři Franz (1874–1940), Heinrich (1877–1943) a Carl Gräf (1871–1939) společně s obchodníkem a investorem Wilhelmem Stiftem (1845–1917). V roce 1971 převzala kontrolu nad firmou společnost ÖAF a později ve stejném roce koncern MAN.\n\nV roce 1896 založili tři bratři Gräfovi ve Vídni dílnu, v níž od roku 1897 vyráběli první osobní automobily osazené vodou chlazenými čtyřválcovými motory. Vozy měly čtyřstupňovou převodovku s ozubenými koly a kulisovým řazením, což byl podstatný rozdíl oproti tehdy používaným řemenovým převodům. V roce 1898 byl vyroben první automobil s pohonem předních kol. Tento princip si firma nechala v roce 1900 patentovat.\n\nInvestor Wilhelm Stift starší s bratry Gräfovými založil 1. listopadu 1901 veřejnou obchodní společnost \"Gräf & Stift\", která od roku 1904 sídlila na adrese Weinberggasse 70, Vídeň-Döbling (část Sievering). Od roku 1905 vyráběla firma především velké limuzíny (mezi jinými i pro habsburský císařský dvůr, byla C. a k. dvorním dodavatelem) a autobusy, od roku 1908 mimo jiné využívané i pro přepravu turistů. Kromě toho byl Gräf & Stift jedním z nevýznamnějších rakouských výrobců autobusů jak pro městskou tak i dálkovou dopravu a vyráběl i nástavby pro tramvaje. Autobus Gräf & Stift \"Dolomitenbus\" měl motor o výkonu 22 kW (30 k), sklápěcí střechu a jedenáct sedadel rozdělených do dvou tříd. Byl využíván na trase Vídeň – Bolzano.\n\nAutomobily firmy nesly na svých chladičích figurku lva. Předlohou byly sochy, které navrhl malíř Rudolf Weyr pro pylony mostu na nussdorfském jezu.\n\nPo vypuknutí první světové války vyráběla firma nákladní automobily s cílem uspokojit válečné potřeby, což se společně s výrobou autobusů a speciálních vozidel stalo hlavním výrobním programem a umožnilo jí rozkvět i této obtížné době. Ve válečných letech 1916/17 byla továrna v Döblingu podstatně rozšířena, autorem projektu byl architekt Philipp Jakob Manz. \n\nVýroba osobních vozů byla obnovena až v roce 1920, kdy byl na trh uveden vůz střední třídy s motorem o objemu 2 litry označený \"VK\". Byl sice vyráběn až do roku 1928 (od roku 1926 jako modernizovaný typ VK 2), ale již v roce 1921 se továrna Gräf & Stift vrátila k výrobě luxusních vozů, s řadou velkých modelů s šestiválcovými motory, které vyráběla celé desetiletí. V roce 1930 společnost představila svůj první vůz s osmiválcovým motorem do V, typ \"SP 8\", v roce 1937 nahrazený také luxusním typem \"SP 9\". Aby byla i nadále zajištěna ziskovost podnikání zahájila firma také výrobu menších modelů, označených \"G 35\", \"G 36\" a \"G 8\", poháněných osmiválci o objemu 4,6 litru. \n\nUž v roce 1929 došlo k fúzi firem Gräf & Stift s automobilkou Perl, která měla od roku 1922 sídlo v dnešním obvodě Liesing. Zde byly zpočátku vyráběny především nákladní automobily a autobusy, produkce byla ještě v témže roce dočasně pozastavena. 28. května 1931 byla slavnostně zahájena pravidelná linková doprava na trase Vídeň – Budapešť, nasazeny byly autobusy Gräf & Stift. První jízdu, která trvala šest hodin, uskutečnil za volantem konstruktér Ing. Josef Gräf mladší.\n\nPro výrobu vozů nižší třídy společnost uzavřela smlouvu s francouzskou automobilkou Citroën o kompletaci jejího modelu 15 CV pod označením \"MF 6\". Vyráběn byl v letech 1935-1936 a osazen šestiválcovým motorem o objemu 2,65 litru. Gräf & Stift přitom výrobu vlastních šestiválcových motorů ukončil v roce 1935. Později společnost spolupracovala s kolínským závodem Ford a v licenci vyráběla vozy s osmiválci označené \"Gräf-Ford V8\".\n\nAni jeden z těchto projektů ale nebyl příliš úspěšný a tak se z nich firma stáhla. Posledním vlastním modelem byl poněkud modernější typ \"C 12\", vybavený novým dvanáctiválcovým motorem. Vyroben byl pouze ve velmi omezeném počtu v roce 1938. V březnových dnech roku 1938 zaměstnávala firma kolem 300 lidí, částečně pracujících ve zkrácené pracovní době. Po „Anšlusu“ zde bylo zaměstnáno 1500 lidí a výrobní program byl změněn na velkosériovou výrobu nákladních vozů a automobilů.\n\nPo II. světové válce nebyla výroba osobních automobilů obnovena. První trolejbus vyrobila továrna v roce 1948. Po roce 1960 se hospodaření společnosti začínalo dostávat do ztrát. V roce 1964 bylo vyrobeno pouze 165 nákladních automobilů. V roce 1970 se ztráta ještě dále zvyšovala. Firma Gräf & Stift začala vyjednávat s firmou \"Österreichischen Automobil Fabriks-AG\" a v roce 1971 získala ÖAF 99 % akcií firmy Gräf. Nový název firmy zněl \"ÖAF-Gräf & Stift AG\". Ještě v témže roce převzal všechny aktivity koncern MAN AG. Výsledkem bylo nahrazení vozů vlastní konstrukce výrobou mírně modifikovaných nákladních vozidel a autobusů MAN. V roce 1978 obdržela firma „státní ocenění“ (\"Staatliche Auszeichnung\") a povolení k užívání státního znaku v obchodním styku. V roce 1988 vybudovala firma MAN na místě staré továrny Gräf & Stift v Liesingu nové provozní budovy.\n\nV roce 2004 investoval MAN opět sedm milionů Euro do moderní a k životnímu prostředí šetrné lakovny. Staré provozy Gräf & Stift patřící holdingu MAN jsou čtvrtým největším zaměstnavatelem v okrese. Od roku 1988 připomíná zakladatele společnosti v Döblingu stezka pojmenovaná \"Gräfweg\".\n\nJeden z luxusních vozů Gräf & Stift \"Doppelphaeton\", výrobního čísla 287, zakoupil František Maria Harrach 15. prosince 1910. Vůz byl osazen čtyřválcovým motorem o výkonu 28 kW (32 koní).\n28. června 1914 v Sarajevu jel v tomto voze, řízeném Leopoldem Lojkou, následník trůnu František Ferdinand d'Este, jeho manželka Žofie Chotková, guvernér Oskar Potiorek a podplukovník Franz von Harrach. Po nezdařeném bombovém útoku na kolonu vozů byl arcivévoda František Ferdinand s chotí po další jízdě na jiném místě zastřelen srbským separatistou Gavrilo Principem. Atentát spáchaný na následníka rakousko-uherského trůnu, byl záminkou k vyhlášení války Srbsku Rakousko-Uherskem a je považován za jednu z příčin první světové války.\n\nDochovaný automobil je vystaven ve Vojensko-historickém muzeu ve Vídni.\n\nJedním z typů vyráběných společností Gräf & Stift byl autobus s typovým označením DD-U 10. Šlo o třínápravový dvoupatrový autobus pro 105 cestujících (66 sedadel). Jeho základem byl městský linkový autobus TS-U 10. Pohonné jednotky o výkonu 150 koní pocházely převážně od německé firmy Büssing AG.\n\nÖAF Gräf & Stift vyráběla také trolejbusy pro města Salzburg, Linec a Innsbruck v Rakousku, Solingen, Eberswalde v Německu a Bergen v Norsku.\n\nGräf & Stift ZAFD byl tahač vyráběný pro rakouský Bundesheer. Byl dodáván jako dvou či třínápravový vůz s pohonem 4x4 nebo 6x6 s jednoduchou nebo prodlouženou kabinou. Jednou z těžkých verzí byl třínápravový typ ZT 200. Kolem roku 1960 byl vyráběn tahač návěsů ZVT-9F, tento typ byl kromě jiných dodáván i do NDR. Řada L/LA 200 měla zvlášť velký podíl standardizovaných dílů. Ze základního typu vycházela vozidla s užitečnou hmotností od 5,3 do 18,5 tun.\n\nKromě autobusů vyráběla firma Gräf & Stift také nástavby pro tramvaje, stejně jako autobusy a nástavby jako mobilní „poštovní úřady“, autobusy pro provádění odběrů krve či rentgenová vyšetření, lazaretní autobusy pro Bundesheer, stejně jako letištní autobusy s délkou 14 a šířkou 3,5 metru pro letiště Wien-Schwechat a Los Angeles v USA.\n\n\n\n"}
{"id": "1262918", "url": "https://cs.wikipedia.org/wiki?curid=1262918", "title": "Severin Ondřej", "text": "Severin Ondřej\n\nSeverin Ondřej (8. ledna 1889 Hořepník – 8. července 1964) byl český architekt. Nejznámějšími jeho stavbami jsou budovy Vysoké školy chemicko-technologické v Praze 6 – Dejvicích.\n\nNarodil se v rodině učitele v Hořepníku Františka Ondřeje (1865-??) a jeho manželky Marie, rozené Kupšovské (1869–??). Od roku 1893 byla rodina policejně hlášena na Smíchově (dnes Praha), kde byl František Ondřej učitelem na měšťanské škole. Severin Ondřej byl druhý z pěti dětí. Jeho starší bratr Augustin (1887–1956) se stal profesorem mineralogie.\n\nMaturoval v roce 1907 na vyšší reálce v Praze. Poté studoval na vysoké škole architektury a pozemního stavitelství ČVUT, kde složil v roce 1912 druhou státní zkoušku a v roce 1917 doktorát technických věd (datum promoce 21. července 1917). Během studia pracoval v ateliéru profesora Theodora Petříka. V roce 1921 byl jmenován profesorem pozemního stavitelství na České vysoké škole technické v Praze. Současně byl státním radou při ministerstvu veřejných prací.\n\nPo uzavření českých vysokých škol nacisty byl poslán na \"dovolenou s čekatelným\". K výuce se vrátil v červnu 1945. V březnu 1948 navrhl rozdělení studia na fakultě architektury a pozemního stavitelství na dva obory: architekturu a urbanismus a občanské stavby. Tento jeho návrh byl fakultní radou schválen. V roce 1955 byl jmenován proděkanem fakulty pro vědecko-výzkumnou činnost. \n\nDne 21. března 1936 se v Českých Budějovicích oženil s Mariannou Weberovou.\n\n\nPřispíval rovněž do odborných časopisů, jako byly \"Architektonický obzor\", \"Architekt\", \"Zprávy veřejné služby technické\" či \"Zemědělský archiv\".\n\n\n"}
{"id": "1262919", "url": "https://cs.wikipedia.org/wiki?curid=1262919", "title": "Gruzínské číslice", "text": "Gruzínské číslice\n\nGruzínské číslice jsou systém číslovek používaných v gruzínšině, jazyce, kterým se mluví v Gruzii. Gruzínské číslice od 30 do 99 jsou konstruovány s využitím systému od základu 20 podobnému systému používaném v baskičtině, francouzštině pro čísla od 80 do 99 , nebo pojem \"dvacítky\" v češtině.\n\nSymboly pro čísla v moderních gruzínských textech jsou stejné arabské číslice, které se používají v češtině, včetně toho, že čárka slouží jako oddělovač desetinných míst a číslice ve velkých číslovkách jsou rozděleny do skupin po třech s využitím buď mezer nebo teček. Ve starším způsobu psaní číslic má většina písmen gruzínské abecedy (včetně některých zastaralých písmen) přiřazena číselnou hodnotu.\n\nGruzínské základní číslovky až do deseti jsou primitiva, stejně jako jsou slova pro 20 a 100, a také \"milion\", \"miliarda\", atd. (Slovo pro 1000 však není primitivní). Další základní číslovky jsou vytvořeny z těchto primitiv směsí principů desítkové soustavy (základ 10) a dvacítkové soustavy (základ 20).\n\nNásledující tabulka ukazuje 1. pády (nominativní formy) primitivních čísel. S výjimkou slov \"rva\" (8) a \"tskhra\" (9) jsou tato slova všechna s kmenem končící na souhlásku a v určitých případech může dojít ke ztrátě koncovky \"i\".\n\nČíslice od 11 až 19 jsou tvořeny z číslic do 1 do 9, respektive tím, že se spojí předpona \"t\" (zkrácený tvar od \"ati\" , 10) a \"met'i\" (= více). V některých případech předpona \"t\" splývá s počáteční souhláskou kořene slova, tak že vytvoří jednu souhlásku \"(t + s → ts; t + š → č; t + ts → ts)\", nebo indukuje metatezi v kořenu \"(t + rv → tvr)\". \n\nČísla mezi 20 a 99 jsou tvořeny systémem od základu 20 (srovnatelné s číslicemi 60-99 ve francouzštině). 40, 60, a 80 je vytvářeno s použitím 2, 3 a 4 (v tomto pořadí), spojené se slovem pro 20 \"m\" (zbytkově multiplikativní): \nJiné číslice mezi 21 a 99 jsou vytvořena za použití 20, 40, 60, nebo 80, odstraněním koncového \"i,\" a následným přidáním \"da\" (= a) následované příslušným číslem od 1 do 19; , např:\nStovky jsou vytvořeny spojením 2, 3. , ., 10 přímo ke slovu pro 100 (bez multiplikativního \"m\" používaného pro 40, 60, a 80). 1000 je vyjádřeno jako \"atasi\" (10 x 100), a násobky 1000 jsou vyjádřeny pomocí \"atasi\" - například, 2000 je \"ori atasi\" (2 x 10 x 100).\n\nKoncové \"i\" se vynechává, když je menší číslo přidáváno k násobku 100; , např:\n\nGruzínská číselná soustava () je systém reprezentujících číslic pomocí písmen gruzínské abecedy. Číselné hodnoty v tomto systému se získají jednoduchým přidáním jednotlivých číslic, které se zapisují od největšího k nejmenšímu zleva doprava (např ჩღჲთ = 1769, ჩყპზ = 1887, ციბ = 2012).\n\n"}
{"id": "1262927", "url": "https://cs.wikipedia.org/wiki?curid=1262927", "title": "Mistrovství světa v zápasu ve volném stylu 2010", "text": "Mistrovství světa v zápasu ve volném stylu 2010\n\nMistrovství světa v zápase ve volném stylu 2010 se uskutečnilo v Moskvě od 6. do 12. září 2010. \n"}
{"id": "1262930", "url": "https://cs.wikipedia.org/wiki?curid=1262930", "title": "Helena (rozcestník)", "text": "Helena (rozcestník)\n\nHelena může znamenat:\n\n\n\n\n\n"}
{"id": "1262939", "url": "https://cs.wikipedia.org/wiki?curid=1262939", "title": "John Finnis", "text": "John Finnis\n\nJohn Mitchell Finnis (* 28. července 1940, Adelaide) je australský filozof, zabývající se zejména právní filozofií. Je pokládán za jednoho z nejvýznamnějších současných zastánců přirozenoprávní teorie. Vyučuje na Oxfordské univerzitě, kde je profesorem práva a filosofie práva a na University of Notre Dame du Lac. Je členem Britské akademie a Papežské akademie pro život.\n\nVystudoval St. Peter's College v Adelaide, později univerzitu v Adelaide. Později studoval na základě obdržení stipendia v Oxfordu, kde získal doktorát z filosofie. Od roku 1966 vyučuje v Oxfordu, v 70. letech dvacátého století strávil několik let jako vedoucí katedry práva na Univerzitě v Malawi.\n\nZnámý se stal především obhajobou zákazu jakéhokoliv státem podporovaného homosexuálního manželství či partnerství. Svou teorii postavil na teorii Nového přirozeného práva (NNL), založeného na přirozeném právu. Finnis tvrdí, že homosexualita není sice nepřirozená, ale je hrozbou heterosexuálním vztahům, protože sama není plodná a homosexuálové podle něj nejsou schopni stejného citového svazku jako heterosexuálové.\n\nJeho práce o etice i přirozeném právu jsou značně kontroverzní, dočkaly se vydatné kritiky (např. od Johna Corvina).\n\n\n"}
{"id": "1262949", "url": "https://cs.wikipedia.org/wiki?curid=1262949", "title": "Centrální hřbitov ve Frýdku", "text": "Centrální hřbitov ve Frýdku\n\nCentrální hřbitov ve Frýdku (též \"Městský hřbitov ve Frýdku\") se nachází na rozhraní souměstí Frýdek-Místek a obce Dobrá.\n\nZaložen byl roku 1894.\n\nNa hřbitově se nachází mj. kaplička sv. Michaela archanděla, barokní sousoší Krista klesajícího pod křížem a pomník rudoarmějců.\n\n\n"}
{"id": "1262952", "url": "https://cs.wikipedia.org/wiki?curid=1262952", "title": "Frydek", "text": "Frydek\n\nFrydek je nezařazené území v okrese Austin County ve státě Texas (USA).\n\nFrydek byl založen koncem 19. století českými přistěhovalci.\n"}
{"id": "1262953", "url": "https://cs.wikipedia.org/wiki?curid=1262953", "title": "Jana (rozcestník)", "text": "Jana (rozcestník)\n\nJana může znamenat:\n\n\n\n\n"}
{"id": "1262958", "url": "https://cs.wikipedia.org/wiki?curid=1262958", "title": "Mistrovství světa v zápasu ve volném stylu 2009", "text": "Mistrovství světa v zápasu ve volném stylu 2009\n\nMistrovství světa v zápase ve volném stylu 2009 se uskutečnilo v Herningu Dánsko od 21. do 27. září 2009. \n"}
{"id": "1262962", "url": "https://cs.wikipedia.org/wiki?curid=1262962", "title": "Gaetské vévodství", "text": "Gaetské vévodství\n\nGaetské vévodství (italsky \"Ducato di Gaeta\"), označovaná též jako Gaetská republika (italsky \"Repubblica di Gaeta\"), byl středověký státní útvar a námořní republika na pobřeží jižní Itálie s centrem ve městě Gaeta. Území se vydělilo v 8. století jako jedna z byzantských držav a osamostatnilo se kolem roku 933, kdy byl vladařem Docibilis I. Jeho syn a nástupce Docibilis II. byl později prohlášen vévodou (dux). Pod jeho vládou se stát ocitl na vrcholu moci a stal se jednou z námořních a obchodních mocností Apeninského poloostrova, a tak i jednou z námořních republik italských dějin. \n\nKolem roku 962 se gaetští stali vazaly italských králů a roku 1064 se nadvlády nad městem zmocnili Normané. I v těch dobách si však Gaeta mohla volit sama své vládce. Částečná samostatnost skončila až roku 1135, kdy Roger II. Sicilský město začlenil do Sicilského království.\n"}
{"id": "1262970", "url": "https://cs.wikipedia.org/wiki?curid=1262970", "title": "Jang Hjon-mo", "text": "Jang Hjon-mo\n\nJang Hjon-mo ( , anglickým přepisem: \"Yang Hyun-mo\"; 23. března 1971) je bývalý jihokorejský zápasník – volnostylař. Dvakrát startoval na olympijských hrách, v roce 1996 vybojoval v Atlantě bronzovou medaili v kategorii do 82 kg, o čtyři roky později na hrách v Sydney vybojoval šesté místo v kategorii do 85 kg. Třikrát startoval na mistrovství světa, v roce 1995 obsadil sedmnácté, v letech 1998 a 1999 osmé místo. Na mistrovství Asie vybojoval v roce 1993 bronzovou medaili a v roce 1995 páté místo. V roce 1994 vybojoval čtvrté a v roce 1998 páté místo na Asijských hrách.\n\n"}
{"id": "1262975", "url": "https://cs.wikipedia.org/wiki?curid=1262975", "title": "Modrá armáda", "text": "Modrá armáda\n\nModrá armáda (, nebo také \"Błękitną Armią\", \"Armią Hallera\", ) bylo pojmenování pro polskou armádu, jež byla založena ve Francii během první světové války 4. června roku 1917 a jež bojovala na straně tzv. Trojdohody (Ententy). Dekret o založení této armády podepsal francouzský prezident Raymond Poincaré. Přízvisko \"modrá\" (polsky \"błękitną\") získala polská armáda dle modrého zbarvení svých uniforem. Generálem tzv. Modré armády byl Józef Haller de Hallenburg.\n\nModrá armáda byla složena z Poláků, kteří sloužili ve francouzské armádě, dále z polských válečných zajatců (cca 35 000 mužů), polských dobrovolníků z USA a Kanady (22 000 mužů) a z potomků polských přistěhovalců z Brazílie (300 mužů).\n\nPo ukončení první světové války dorazila armáda do znovuzrozené Druhé polské republiky a podílela se na Polsko-ukrajinské či Polsko-sovětské válce.\n"}
{"id": "1262983", "url": "https://cs.wikipedia.org/wiki?curid=1262983", "title": "Messa per Rossini", "text": "Messa per Rossini\n\nMessa per Rossini je rekviem iniciované Giuseppe Verdim komponované na připomenutí prvního výročí smrti Gioachina Rossiniho. Podílelo se na něm 13 předních italských skladatelů. Rekviem mělo být provedeno 13. listopadu 1869 v bazilice sv. Petra v Bologni, kde Rossini vyrůstal a strávil větší část svého života.\n\nVerdi navrhl tuto spolupráci v dopise svému nakladateli Tito Ricordimu napsaném dne 17. listopadu 1868, čtyři dny po Rossiniho smrti. Rukopis měl být po provedení uložen v archivu konzervatoře v Pesaru, kterou Rossini založil.\n\nMěstská rada Bologně a Filharmonická akademie Bologně tuto myšlenku schválila. Byl vytvořen tříčlenný výbor složený z členů milánské konzervatoře (Lauro Rossi, Alberto Mazzucato, Stefano Ronchetti-Monteviti). Výbor vybral skladatele a rozdělil úkoly. Angelo Mariani souhlasil, že bude dílo dirigovat.\n\nMariani také současně organizoval Rossiniho oslavy v Pesaru, skladatelově rodišti, které byly plánovány na srpen 1869. Pozval rovněž Verdiho, který však odmítl s tím, že srpnové oslavy by oslabily chystané provedení zádušní mše. Mezitím výbor požádal impresária \"Teatro Comunale di Bologna\", Luigi Scalaberniho (1823–1876), o zapůjčení sólistů, orchestru a sboru pro provedení v Bologni dne 13. listopadu. Scalaberni dne 6. října odmítl, protože podle jeho názoru by provedení mše ohrozilo úspěch jeho operní sezóny. Obecní úřad pak navrhl odložit vzpomínkové akce až na prosinec, po operní sezóně. Verdi měl námitky proti takovému zpoždění i k návrhu přemístit provedení do Milána. V dopise Ricordimu ze dne 27. října 1869 si Verdi stěžuje na zpoždění i na přemístění a za vzniklou situaci viní Marianiho. Všichni oslovení skladatelé svůj díl práce vykonali, Rekviem bylo dokončeno, ale k jeho provedení v roce 1869 nedošlo. Rukopis upadl v zapomnění. Giuseppe Verdi pak svůj příspěvek \"Libera me\" použil ve svém vlastním Rekviem.\n\nÚplný rukopis \"Messa per Rossini\" byl objeven teprve v roce 1986 americkým muzikologem Davidem Rosenem a poprvé byla skladba uvedena na \"European Music Festival\" ve Stuttgartu v roce 1988. Ve Spojených státech byla \"Messa per Rossini\" provedena v říjnu roku 1989 v New Yorku. Sopránový part zpívala Gabriela Beňačková.\n\n\n"}
{"id": "1262991", "url": "https://cs.wikipedia.org/wiki?curid=1262991", "title": "Central Group", "text": "Central Group\n\nCentral Group a.s. je jedním z největších českých rezidenčních developerů a největším developerem se zahraničním vlastníkem. Kořeny společnosti sahají do roku 1994 a za jejím založením stojí Dušan Kunovský. Za dobu svojí existence společnost realizovala více než 180 rezidenčních lokalit a prodala 16 000 nových bytů. \n\nV roce 1994 založil Dušan Kunovský společnost s ručením omezením s názvem Central Group. Základní kapitál této společnosti byl 100 000 Kč a Dušan Kunovský byl jediným společníkem a jednatelem. V době zakládání společnosti bylo Dušanovi Kunovskému 23 let. Tato společnost ukončila svou činnost v roce 1995 a byla nahrazena akciovou společností Central Group a.s.\n\nZákladní kapitál společnosti Central Group a.s. byl v roce 2008 rozdělen na 100 ks akcií na jméno ve jmenovité hodnotě 7 700 000 Kč. Akcionářem s největším počtem akcií byl Dušan Kunovský (99 %), zbylé 1 % vlastnila Jitka Kunovská.\n\nV roce 2008 vstupuje do společnosti Central Group a.s. investor, který odkoupil 10% podíl za jednu miliardu korun. Společnost Global Properity Capital získala podíl bez možnosti ovlivňovat chod společnosti. Global Property Capital byla anonymní firmou bez známých vlastníků. Dle obchodního rejstříku sídlila v švýcarském Luganu ve stejné budově jako dalších 130 společností. Dušan Kunovský v rozhovoru pro Idnes.cz řekl, že investicí došlo k zajištění společnosti Central Group.\n\nV roce 2012 minoritní akcionář Global Properity Capital odprodává svůj podíl zpět Dušanu Kunovskému. Cena akcií není známa a důvodem prodeje je zánik společnosti Global Properity Capital. V tomto roce společnost Central Group a.s. oznamuje svůj záměr založit novou společnost Central Group Development International se sídlem na Kypru. Oficiálním důvodem vzniku nové společnosti je vstup developera na zahraniční trhy.\n\nCentral Group Development International byla založena v roce 2012 a stala se jediným akcionářem nově vzniklé akciové společnosti RETHWALL Property a.s., která byla 1. ledna 2013 přejmenována na Central Group a.s. se základním kapitálem 2 000 000 Kč. Central Group a.s. byla založena 14. prosince 1995, v současnosti nese název CENTRAL GROUP 23. investiční a. s. K přejmenování došlo 31. prosince 2012.\n\nCentral Group a.s. je koncernem ve smyslu § 79 a násl. zákona č. 90/2012 Sb. Od založení nové mateřské společnosti v roce 2012 jsou zakládány účelové společnosti s ručením omezeným nebo akciové společnosti, které spadají do tohoto koncernu. Každá ze společností prezentuje nový developerský projekt společnosti a po jeho dokončení společnosti zanikají.\n\nK roku 2020 společnost Central Group realizovala více než 180 rezidenčních lokalit a 16 000 nových bytů, domů a parcel. Mimo jiné jde o projekty:\n\nV roce 2013 zahájila společnost Central Group a.s. výstavbu dvou objektů nového projektu Rezidence Park Nikolajka. Tento projekt byl nejdříve nazýván pracovním názvem Nová Nikolajka. Projekt je situován v ulici U Nikolajky a čítá dvě budovy. Budova A nabízí 66 bytů a budova B 37 bytů. Stavba byla dokončena a kolaudována v roce 2015.\n\nV prosinci roku 2013 společnost Central Group a.s. z důvodu přípravy výstavby projektu vykácela 4000 m² stromů, čímž vzbudila nevoli Strany Zelených a spolku Za zelenou Nikolajku. Byla organizována demonstrace, které se účastnilo 70 protestujících a postupem společnosti se začala zabývat radnice Prahy 5. Bylo vzneseno závažné podezření, že developer překročil koeficient zastavitelnosti stanovený územním plánem.\nV lokalitě Praha 5, Košíře realizuje společnost Central Group a.s. projekt Viladomy Na Farkáně. Dokončení objektů A, B je plánováno na červenec 2017. Objekt C je v přípravě. Celkem má projekt obsahovat 32 bytových jednotek o dispozicích 1+kk až 5+kk.\n\nSpolečnost Central Group a.s. zahájila stavbu 31. března 2016 na základě platných povolení. Součástí povolení byla i výstavba protihlukového oplocení. Proti tomuto záměru se postavili obyvatelé lokality a na postup společnosti Central Group a.s. upozornil i senátor Václav Láska.\n\nNa počátku roku 2016 bylo organizováno několik protestů místní obyvatel. V dubnu 2016 bylo podáno na stavebním úřadě MČ Praha 5 Odvolání proti územnímu souhlasu s umístěním protihlukové stěny a žádost na Magistrát hlavního města Prahy k přijetí opatření proti nečinnosti, které se měl dopustit stavební úřad MČ Praha 5. V květnu 2016 bylo MČ Praha 5 vydáno rozhodnutí o zrušení územního souhlasu. V návaznosti na toto rozhodnutí ÚMČ Praha 5 zrušil vydaný územní souhlas s umístěním protihlukové stěny.\n\nSpolečnost Central Group a.s. veškerá práva a povinnosti spojené s touto stavbou postoupila na společnost BEXEE Limited se sídlem na Maltě. Tato situace výrazně zkomplikovala komunikaci s orgány státní správy, protože maltská společnost odmítá zásilky v češtině s tím, že údajně českému jazyku společnost nerozumí. A to i přesto, že jejím ředitelem je Ing. Ladislav Franta pracující v Central Group.\n\nV listopadu 2016 bylo zahájeno řízení o odstranění stavby se společností Central Group a.s. Projekt se dle stavebního úřadu MČ Praha 5 odchýlil od původní podoby a současná hrubá stavba neodpovídá schválenému projektu. Řešením je odstranění stavby, náprava nebo dodatečné povolení.\n\nViladomy Nad Volyňkou jsou projektem společnosti CENTRAL GROUP Nad Volyňkou a.s., která je členem koncernu Central Group. Projekt navrhl Ing. Jan Kocourek a jeho tým. V projektu se nachází 116 bytových jednotek o dispozicích 1+kk až 4+kk. Dokončení výstavby je plánováno na duben 2017.\n\nV září roku 2016 bylo vydáno rozhodnutí odboru stavebního řádu Magistrátu hlavního města Prahy, které ruší územní rozhodnutí a povolení výjimky o obecně technických požadavcích. Celá věc je vrácena k novému projednání. Proti tomuto rozhodnutí se není možné odvolat.\n\nZdůvodnění mimo jiné obsahuje informaci, kdy Městský soud v Praze vyhodnotil, že Magistrát ani stavební úřad podrobně nerozebraly rozměry stavby, neuvedly hodnotící kritéria, podle kterých posuzovaly, zda stavba představuje rozsáhlou stavební činnost, nezabývaly se výškovým a objemovým charakterem navrhované stavby ve vztahu k stávající zástavbě sousedících rodinných domů. Povinností stavebního úřadu bylo posoudit, zda umístění stavby uvedeného rozsahu splňuje požadavek, že se jedná o zachování, dotvoření a rehabilitaci stávající urbanistické struktury, přičemž stavební úřad této povinnosti nedostál. Uvedenému požadavku nedostál pak ani Magistrát, když pouze konstatoval blízkost frekventované komunikace v návaznosti stavby na průmyslovou oblast a na zástavbu rodinných domů.\n\nNadační fond pro zdraví dětí byl založen v březnu roku 2007 ve prospěch Ústavu pro péči o matku a dítě v Praze 4 - Podolí. Mezi lety 2007 až 2011 je za zakladatele a hlavního sponzora označována společnost Central Group a.s. Od roku 2012 do současnosti je v tiskových zprávách Nadačního fondu pro zdraví dětí jako zakladatel a hlavní sponzor označována společnost Central Group 23. investiční a.s., dříve Central Group a.s.\n\nPosláním nadačního fondu je podpora vědy a výzkumu v oblasti gynekologie a porodnictví. Primárně jsou však prostředky využívány na úhradu nákladů spojených s cestami lékařů na lékařské kongresy, konference a stáže v zahraničí.\n\nSpolečnost Central Group plní závazek, kdy garantuje dorovnání hospodaření fondu, pokud jeho příjmy nedosáhnou v kalendářním roce výše 1 000 000 Kč. V roce 2015 příspěvek činil 46 434,50 Kč. Ve správní radě Nadačního fondu pro zdraví dětí v roce 2016 působí předsedkyně JUDr. Pavlína Fojtíková, Ph.D., člen MUDr. Petra Šaňáková a člen Ing. Ladislav Váňa.\n\nV říjnu roku 2008 společnost Central Group a.s. zakoupila pořadatelskou agenturu APK/2, která byla provozovatelem soutěže Miss ČR. Agentura APK/2 zakoupila soutěž na jaře téhož roku od jejího dlouholetého pořadatele Miroslava Zapletala. Jedním z důvodů prodeje bylo nevysvětlené zmizení majitele agentura APK/2 Jana Moťovského v jižní Francii. V roce 2008 se soutěž Miss ČR potýkala s odchody sponzorů a bojem s konkurenční soutěží Česká Miss, kterou v roce 2005 založila Michaela Malačová (Miss ČR 1991 a manželka podnikatele Zdeňka Bakaly). Soutěž Miss ČR zakoupila společnost Central Group a.s. za 38 milionů korun.\n\nJako důvod zakoupení soutěže Miss ČR byl prezentován charitativní záměr, kdy se ze soutěže měl stát čistě charitativní projekt podporovaný společností Central Group a.s. Do vedení soutěže se jako odborný poradce navrátil Miloš Zapletal, který soutěž koncem 80. let 20. století zakládal. Ředitelem soutěže byl jmenován režisér Jiří Adamec a prezidentkou Miss České republiky se stala Taťána Kuchařová.\n\nV roce 2010 došlo k nečekané změně majitele soutěže Miss ČR. Dušan Kunovský Miss ČR prodává společnosti M Marketing Michaely Malačové. Bez předchozího upozornění je odvoláno vedení soutěže Miss ČR a soutěže jsou v následujících letech sloučeny pod jednotnou značku Česká Miss.\n\nDle obžaloby v letech 2004 až 2010 krátili obžalovní pomocí falešných faktur daň z přidané hodnoty a daň z příjmu společnosti Central Group a.s. Trestnou činnost organizoval bývalý výkonný ředitel společnosti Central Group a.s. Aleš Novotný spolu s Luďkem Jůzou, Jaroslavem Kuklou a Antonínem Beránkem. Rozsudek uvádí že byla zkrácena daň o 163 milionů korun a dalších 20 milionů ve stádiu pokusu.\n\nMezi roky 2004 a 2010 muži dle obžaloby vkládali do účetnictví Central Group a.s. falešné faktury, které dodával výkonný ředitel společnosti Novotný. Ostatní obvinění daňové doklady vystavovali nebo zprostředkovávali vystavení. Jednalo se o faktury za propagační nebo marketingové služby, které nikdy nikdo nevykonal. Díky těmto fakturám byl snižován základ pro výpočet daně z příjmu a vznikla škoda.\n\nPolicie ČR případ rozplétala od roku 2010. Více než tři roky trvalo pražskému městskému soudu vynesení prvoinstančního rozsudku v červenci 2013. Obžalovaní se odvolali k Vrchnímu soudu v Praze, který vynesl pravomocný rozsudek v roce 2016. \n\nOdvolací soud potvrdil rozsudek nad Alešem Novotným, ale původně navrhovaných 8,5 roku vězení zkrátil na 7 let. Jednatel společnosti H.Q. Print a Duosprint Luděk Jůza byl odsouzen na 6 let, Jaroslav Kukla na 5 let a podnikatel Antonín Beránek na 4 roky.\n\nV roce 2014 se postup vyšetřovatelů a státního zástupce pokusila společnost Central Group a.s. znevěrohodnit. Bylo podána stížnost s odůvodněním, že důkazy proti Aleši Novotnému byly zřejmě vyrobeny účelově a za úplatu. Generální inspekce bezpečnostních sborů žádné pochybení neodhalila.\n\nAleš Novotný se hájil před soudem tak, že se nejednalo o podvod, ale konkurenční boj společnosti Central Group a.s. se skupinou Natland.\n\nV roce 2016 klub zastupitelů Žižkov (nejen) sobě vyzývá starostku Prahy 3 Vladislavu Hujovou, aby nepodepisovala smlouvu s Central Group a.s. o zástavbě severní části Nákladového nádraží Žižkov, alespoň do doby projednání smlouvy na zastupitelstvu Prahy 3. Projekt na bývalém nákladovém nádraží je historicky největším plánem společnosti a má čítat 2600 bytových jednotek. \n\nSmlouva mezi MČ Praha 3 a developerem je dle zastupitelů Strany zelených nevýhodná pro městskou část. Developer se v ní zavazuje, že v lokalitě postaví mateřskou školu. Tento závazek je spojen až s kolaudací poslední budovy v území. Je tedy možné, že školka nevyroste více než 10 let. K odmítnutí smlouvy vyzvala dopisem i náměstkyně primátorky hl. m. Prahy a radní pro územní rozvoj Petra Kolínská (Strana zelených).\n\nOd roku 2013 Strana zelených upozorňuje na podmínky stavebního povolení u projektu Viladomy Farkáň. Primárně je diskutováno odstranění protihlukové stěny a vyslyšení námitek původních obyvatel lokality. V letech 2012 až 2013 vystupuje zastupitelka MČ Prahy 13 Zuzana Drhová (Strana zelených) proti záměru společnosti Central Group a.s. postavit v ekologicky hodnotné lokalitě poblíž přírodního parku Prokopského a Dalejského údolí projekt rezidence Nad Dalejským údolím.\n\nMezi lety 2007 až 2014 Strana zelených opakovaně upozorňovala na projekt plánovaného bytového domu pro seniory Nad Kavalírkou. Byl plánován komplex budov se 2 podzemními a 7 nadzemními podlažími. V roce 2014 bylo rozhodnuto o zrušení územního rozhodnutí Odborem stavebního a územního plánu Magistrátu hlavního města Prahy, a to bez možnosti odvolání.\n\n"}
{"id": "1262992", "url": "https://cs.wikipedia.org/wiki?curid=1262992", "title": "Kazimierz Wierzyński", "text": "Kazimierz Wierzyński\n\nKazimierz Wierzyński (27. srpen 1894, Drohobyč, Královstvi Haličské a Vladimiřské – 13. únor 1969, Velký Londýn) byl polský poeta, jeden z pěti členů básnického uskupení Skamander.\n\nPo ukončení studia na gymnáziu v roce 1912, studoval jeden rok filologii na Jagellonské univerzitě v Krakově a posléze slavistiku, germanistiku a filozofii na univerzitě ve Vídni. Po vypuknutí první světové války vstoupil do legie generála Józefa Hallera de Hallenburga (Legion Wschodni). Po jejím rozpuštěním avšak upadl do ruského válečného zajetí.\n\nPo válce odešel do Varšavy, kde se začal věnovat psaní. Společně s literáty, kterými byli Antoni Słonimski, Julian Tuwim, Jan Lechoń a Jarosław Iwaszkiewicz, stál v roce 1919 u zrodu básnického uskupení \"Skamander\". \n\nByl vydavatelem časopisů \"Kultura\" (1931–1932) a \"Przegląd Sportowy\" (1926–1931), pracoval také jako literární- a divadelní kritik pro \"Gazetu Polskou\". V roce 1928 se účastnil také letních olympijských her v Amsterdamu, kde získal zlatou medaili v kategorii Poezie. \n\nZemřel v emigraci roku 1969, jeho popel byl převezen do rodného Polska roku 1978.\n\n"}
{"id": "1262997", "url": "https://cs.wikipedia.org/wiki?curid=1262997", "title": "Vosík", "text": "Vosík\n\nVosík může být:\n"}
{"id": "1263006", "url": "https://cs.wikipedia.org/wiki?curid=1263006", "title": "Šantarské ostrovy", "text": "Šantarské ostrovy\n\nŠantarské ostrovy ( \"Шантарские острова\") je souostroví v západní části Ochotského moře naproti ústí řeky Udy, které patří k Chabarovskému kraji Ruska. Na rozdíl od přilehlé pevniny, od níž ostrovy odděluje Lindholmův průliv, jsou řazeny k regionu Dálný sever. Ostrovy jsou bez stálého lidského osídlení, občas je navštěvují rybáři a lovci, velrybáři nebo vědecké týmy. V roce 2013 byly i s okolním mořem vyhlášeny národním parkem. Celková rozloha souostroví činí 2 500 km², z toho na hlavní ostrov \"Velký Šantar\" připadá 1 790 km². Dalšími většími ostrovy jsou \"Malý Šantar\", \"Feklistovův ostrov\", \"Medvědí ostrov\" a \"Veverčí ostrov\" (\"Běličij\"). Souostroví objevil v roce 1640 Ivan Moskvitin.\n\nOstrovy jsou skalnaté, tvořené převážně pískovcem a žulou, nejvyšší horou je \"Vesjolaja\" na Velkém Šantaru, dosahující 720 metrů nad mořem. Podnebí je mírné, ovlivňují je monzuny i chladné proudění ze Sibiře. Letní teploty se pohybují okolo 10 °C, v zimě klesají na –20 °C. Okolní moře zamrzá na osm měsíců v roce. Ostrovy jsou porostlé tajgou, v níž převažuje modřín dahurský, borovice zakrslá a smrk sibiřský. Místní faunu tvoří sob polární, medvěd hnědý, psík mývalovitý, rosomák sibiřský, sobol asijský, orel východní, výr Blakistonův, potápka rudokrká, rybák aleutský, alkoun brýlatý a tetřívek sibiřský, v okolním moři žijí plejtvák malý, velryba grónská, lachtan ušatý, tuleň obecný a vydra mořská. V řekách se vyskytují lososi a jeseteři, na severu Velkého Šantaru leží brakické jezero s početnou populací korušky japonské.\n\n"}
{"id": "1263012", "url": "https://cs.wikipedia.org/wiki?curid=1263012", "title": "Zipari", "text": "Zipari\n\nZipari (řecky: ) je město na řeckém ostrově Kós. Nachází se u hlavní silnice 11 km západně od Kósu, hlavního města ostrova. Administrativně náleží do komunity Asfendiou v obecní jednotce Dikeios.\n\nV roce 2011 žilo ve městě 3227 obyvatel.\n"}
{"id": "1263014", "url": "https://cs.wikipedia.org/wiki?curid=1263014", "title": "Česlo", "text": "Česlo\n\nČeslo může být:\n"}
{"id": "1263015", "url": "https://cs.wikipedia.org/wiki?curid=1263015", "title": "Trachykarpus", "text": "Trachykarpus\n\nTrachykarpus (\"Trachycarpus\") je nevelký rod asijských palem, zahrnující celkem 9 druhů. Jsou to malé až středně velké, dvoudomé palmy s dlanitými listy a kmenem většinou pokrytým vláknitými pochvami. Rod je rozšířen v Asii v oblasti od severovýchodní Indie a Číny po severní Thajsko. Nejznámějším druhem je \"Trachycarpus fortunei\", který je jednou z nejodolnějších palem a je běžně pěstován v teplejších oblastech mírného pásu. Lze se s ním setkat i v České republice.\n\nTrachykarpy jsou nízké až středně vysoké palmy.\nKmen je většinou štíhlý a solitérní, výjimečně vícečetný nebo i zkrácený a přavážně podzemní (\"Trachycarpus nanus\"). Většinou je pokrytý vytrvalými, vláknitými listovými pochvami. U starších exemplářů tento pokryv mizí a odhaluje holý kmen s kruhovitými listovými jizvami. Listy jsou řapíkaté, dlanité, induplikátní, obvykle tvořící hustou korunu. Řapíky jsou dlouhé, podél okrajů často s drobnými tupými zuby. Čepele listů jsou zelené nebo šedozelené, na rubu mohou mít bílý voskový povlak.\nRostliny jsou dvoudomé nebo případně polygamní. Květenství vyrůstá z listové růžice, je až čtyřnásobně větvené, zpravidla žlutě zbarvené a opatřené mnoha listeny. Květy jsou jednopohlavné, v květenství jednotlivé nebo ve skupinkách po 2 až 3, přisedlé nebo spočívající na krátkých hrbolcích. Okvětí je trojčetné, rozlišené na kalich a korunu. V samčích květech je 6 tyčinek. Gyneceum samičích květů je složené ze 3 volných, apokarpních plodolistů. Plody jsou žlutohnědé až narudle černé, ledvinovité nebo podlouhlé, jednosemenné.\n\nRod trachykarpus zahrnuje 9 druhů. Je rozšířen výhradně v Asii. Areál sahá od severovýchodní Indie a střední Číny po Vietnam a severní Thajsko. V Číně se vyskytují 3 druhy, z toho 2 endemické. Nejdále na sever zasahuje \"Trachycarpus fortunei\" (až po jih provincií Šen-si a Kan-su ve střední Číně). Jako nepůvodní rostlina roste i v Japonsku. Jsou to vesměs horské palmy, některé druhy včetně \"T. fortunei\" vystupují až do nadmořských výšek okolo 2400 metrů.\n\nRod \"Trachycarpus\" je v taxonomii palem řazen do podčeledi \"Coryphoideae\", tribu \"Livistoneae\" a subtribu \"Rhapidinae\". Sesterským rodem je dle molekulárních analýz východoasijský rod \"Guihaia\". Mezi další blízce příbuzné rody náleží např. rody \"Chamaerops\", \"Rhapis\" aj.\n\nNejstarší fosilní pozůstatky rodu \"Trachycarpus\" byly nalezeny v jižní Anglii a pocházejí z období eocénu (starší třetihory). Byly popsány jako †\"Trachycarpus raphifolia\". Fosilní pozůstatky z období spodního miocénu byly nalezeny i na území České republiky.\n\nDruh \"Trachycarpus fortunei\" je v teplejších oblastech Evropy (včetně Britských ostrovů) i v jiných temperátních oblastech světa (např. na jižním ostrově Nového Zélandu a na Tasmánii) často pěstován jako okrasná palma. Z hlediska mrazuvzdornosti je to jedna z nejodolnějších palem vůbec. Snáší bez poškození mrazy až -13 °C a je schopna přežít teploty až -26 °C. Při odpovídající péči může být pěstován i v České republice. Lze jej spatřit též ve sbírkách českých botanických zahrad. Dosti odolné jsou také příbuzné druhy \"T. wagnerianus\" a \"T. latisectus\".\n\nZ vláken z kmene \"T. fortunei\" se v Číně vyrábějí různé výrobky, jako např. pláštěnky, koše, košťata a štětce.\n\n"}
{"id": "1263021", "url": "https://cs.wikipedia.org/wiki?curid=1263021", "title": "Pylyp Orlyk", "text": "Pylyp Orlyk\n\nPylyp Orlyk ( ; ; 21. října 1672, Kosuta – 24. května 1742, Jasy) byl ukrajinský hejtman v letech 1710 – 1742. Do dějin vešel především jako účastník Severní války, ve které se po zklamání v imperialistické politice Petra I. přidal na stranu antimoskevské koalice, vedené švédským králem Karlem XII. Po porážce koalice u Poltavy odešel do emigrace, kde zemřel ve městě Jasy.\n\nStudoval Vilniuskou jezuitskou akademii, vystudoval Kyiv-Mohyla akademie.\n\nNěkteré zdroje uvádějí, že Pylyp Orlyk byl českého původu. Jedná se však o velmi vzdálené předky - katolickou rodinu, která v 15. století za husitských válek emigrovala z Čech, nejprve do Polska.\n\n\n"}
{"id": "1263025", "url": "https://cs.wikipedia.org/wiki?curid=1263025", "title": "Zkřížená prezentace", "text": "Zkřížená prezentace\n\nZkřížená prezentace () je proces u antigen prezentujících buněk, při kterém dochází k vazbě exogenního antigenu nikoli na MHC II, ale na MHC I komplex a tím jeho prezentaci cytotoxickým CD8+ T lymfocytům (CD8+ Tc). Tento mechanismus se hlavně uplatňuje v antivirové imunitní odpovědi vůči virem infikovaným buňkám, které jsou tak díky zkřížené prezentaci cíleně identifikovány a zničeny.\n\nPrincipem MHC molekul je informovat imunitní systém o činnosti uvnitř buněk a složení extracelulárního prostředí. Každá jaderná buňka exprimuje na svém povrchu MHC I a prezentuje tak část svého vnitřního obsahu. Pohlcené antigeny z extracelulárního prostředí jsou prezentovány na MHC II, které exprimují hlavně antigen prezentující buňky. Tímto rozdělením intracelulární/extracelulární rozumíme klasickou antigenní prezentaci, která platí u většiny buněk. Zkříženou prezentaci pozorujeme hlavně u dendritických buněk, které prezentují i exogenní antigeny na MHCI a tímto mechanismem tak aktivují CD8+ Tc cíleně namířené proti infikovaným buňkám.\n\nPo fagocytóze exogenního proteinu (například virového proteinu) jsou zde dvě možnosti, jak jeho fragmenty dostat na MHC I.\n\nPrvní a pravděpodobně nejčastější možností je tzv. cytosolická dráha. Zde je endocytovaný protein transportován z časného endozomu do cytoplazmy. Následuje štěpení v proteazomu na malé fragmenty a jejich transport do endoplazmatického retikula (ER) pomocí TAP transportéru. Fragmenty jsou poté navázány na MHC I a váčkem dopraveny a vystaveny na cytoplazmatické membráně. Obdobně může dojít ke splynutí časného endozomu s váčkem odvozeným od ER a transportu proteinu do cytoplazmy. Protein je tak opět naštěpen proteazomem a fragmenty jsou pak transportovány přes TAP zpět do endozomu (nebo do ER), kde se naváží na MHC I a jsou váčkem přeneseny a vystaveny na membráně. Klíčovou roli tu tak mají TAP a proteazom, jejichž inhibice zruší nejen zkříženou prezentaci, ale i klasickou MHC I prezentaci.\n\nPřesný mechanismus transportu proteinu z endozomu do cytoplazmy doposud nebyl zcela jednoznačně objasněn. Jednou z možností je role Sec61 translokonu a p97/VCP, jakožto součást ERAD dráhy. Oboje se však vyskytují na membráně ER a od něj odvozených váčků. Vysvětloval by tak pouze transport proteinu po fúzi endozomu s ER váčkem.\n\nDruhou možností je tzv. vakuolární dráha. U té dochází k endocytóze proteinu a následné fúzi endozomu s lyzozomálnímí a ER váčky. Tato cesta je nezávislá na proteazomu a TAP transportéru, jelikož je protein degradován na fragmenty katepsinem S přímo ve váčku. Tyto fragmenty jsou poté přímo navázány na MHC I a vystaveny na cytoplazmatické membráně.\n\nZkřížené prezentace jsou schopné i makrofágy a B lymfocyty, avšak v největší míře ji využívají právě dendritické buňky, konkrétně plazmacytoidní dendritické buňky. Tyto plazmacytoidní dendritické buňky jsou klíčoví hráči v antivirové obraně, nejen díky vysoké produkci interferonu, ale i díky aktivaci CD8+ Tc. Kdyby u nich platila pouze klasická prezentace, CD8+ Tc by nemohly být aktivovány exogenním antigenem. Ten by byl vázán pouze na MHC II a na ten se CD8+ Tc neváže. Plasmacytoidní dendritická buňka tak musí extracelulární antigen zpracovat tak, aby byl prezentován na MHC I. Je-li vir schopen nakazit dendritickou buňku, přirozeně se jeho části proteinů objeví na MHC I, jelikož jsou syntetizovány uvnitř buňky a tudíž jsou prezentovány stejně jako buňce vlastní proteiny. V tomto případě není potřeba zkřížené prezentace pro aktivaci CD8+ Tc . Avšak ne všechny viry dokážou infikovat i dendritické buňky, většina má specifický buněčný typ, ve kterém je virus schopen se zreplikovat. Proto dendritické buňky využívají zkřížené prezentace. Tím je zaručena eliminace infikovaných buněk, které na MHC I exprimují virové fragmenty, a i šíření viru a progrese nemoci. Role zkřížené prezentace a CD8+ Tc není však pevně svázána pouze s viry, ale i s bakteriální infekcí a nádorovými onemocněními.\n"}
{"id": "1263028", "url": "https://cs.wikipedia.org/wiki?curid=1263028", "title": "Fanouškovská studia", "text": "Fanouškovská studia\n\nFanouškovská studia (z originálu fan studies) jsou interdisciplinárním oborem úzce souvisejícím s obory kulturální studia a mediální studia. Fanouškovská studia se se větví především dvěma směry, jedním z nich je studium fanoušků samotných a jejich specifik, druhým studium produktů fanouškovské investice, tedy fanouškovské tvorby. Pojem fanouškovská studia je běžně navázán na fanouškovství mediální, na fanouškovské následování mediálních obsahů (knihy, seriály, filmy apod.). Speciální formou je pak např. fanouškovství sportovní. \n\nFanouškovská studia nejsou prozatím v České republice významněji rozpracována, až na několik článků a absolventských prací. Jediné místo, kde se začala institucionálně zkoumat, je Katedra mediálních a kulturálních studií a žurnalistiky v Olomouci, kde je možné si kurs \"Fanouškovská studia\" zapsat v rámci studia oborů mediální studia a kultruální studia. \n\nPro vznik oboru byl podstatný zejména paradigmatický obrat ve zkoumání mediálních publik. V sedmdesátých letech dvacátého století došlo k tzv. etnografickému obratu k publiku. Na základě inspirace etnografickým přístupem se výzkumníci soudobých mediálních publik částečně odvrátili od textu (a představě jeho absolutní moci nad příjemcem) a svou pozornost začali zaměřovat zejména na příjemce sdělení a jejich praktiky. S tímto obratem došlo k podstatné změně perspektivy od pasivních a v zásadě bezmocných příjemců k recipientům aktivním a disponujícím určitou mocí. Přestože je pojem etnografický metodologicky nešťastný, sloužil jako metafora pro kvalitativně vedené výzkumy publika. \n\nO možnosti aktivního (oproti minulé představě) přijímání mediálních sdělení pojednal jeden z nejvýznamnějších představitelů britských kulturálních studií Stuart Hall v dnes již klasické práci Encoding and Decoding (1973). Zejména díla teoretiků a teoretiček kulturálních studií - Stuarta Halla, ale také Janice Radway (Reading the Romance\")\" a Johna Fiska (Understanding Popular Culture) - sloužily jako teoretický základ oboru fanouškovských studií. Počátek vnímání fanoušků jako hodnotných a mocných mediálních příjemců je spojena s klasickými pracemi oboru, jako jsou: Camille Bacon-Smith  (1992), The Adoring audience (1992) – Lisa A. Lewis, Henry Jenkins –  (1992). V současné době jsou tyto práce považovány za první generaci či první vlnu fanouškovských studií. V současné době se fanouškovská studia štěpí, k angloamerickému kontextu se přidávají i regionální tradice a pole zájmů se exponenciálně rozšiřuje. \n\nPředmětem zájmu oboru fanouškovská studia je osobnost fanouška, případně skupina fanoušků konkrétního obsahu, takzvaný fandom. Fandom je množinou jedinců, jejichž sounáležitost není určena typickými kategoriemi genderu, věku či rasy, ale společná citová investice vůči konkrétnímu mediálnímu textu (seriál, film, píseň apod.). Pojem fanoušek nesl v laické i akademické oblasti mnoho negativních konotací, které byly důsledkem negativní mediální reprezentace. Fanoušci byli proto vnímáni jako pasivní, dětinští, hloupí, dokonce sociální vyvrženci a psychotičtí vrazi. Současné teorie fanouškovských studií však pasivitu fanoušků vyvracejí, naopak vnímají fanoušky jako aktivní, loajální a zároveň silně kritické publikum. \n\nPraktiky a aktivity, kterými se fanoušci odlišují od běžného publika, vymezil již v devadesátých letech Henry Jenkins: \n\nJanet Staiger připojila ještě průnik fanouškovství do každodennosti (sběratelství, pojmenovávání potomků po oblíbených postavách atp.).  \n\nFanouškovská studia vychází z premisy aktivního příjmu mediálních sdělení, fanoušky vnímá jako aktivní a investované publikum, které díky technologickému vývoji dnes nestojí v opozici mocným producentům těchto sdělení, ale mnohdy jim po boku. V současnosti jsme tak svědky stupňujícího se rozmlžování hranic mezi publikem a tvůrci.  \n\nJedním z nejviditelnějších prvků fanouškovské identity je originální fanouškovská tvorby. Fan/ouškovská fikce je soubor beletrie, poezie, písní, videí a dalších mediálních forem, které rekonceptualizují původní postavy a časoprostory filmů, seriálů, knih či hudebních skupin, čímž vytváří novou perspektivu, originální narativní cesty, a to vše na základech vystavěných autory původních děl. Existuje velké množství druhů fanouškovské fikce, jejichž dělení/typizování lze založit na kritériích žánrových, dobových, ale také „párovacích“. Typizace fanouškovské fikce podle způsobu párování dvou hlavních postav narativu patří mezi ty nejčastější. Běžně se hovoří o těchto druzích: gen (obecné vykreslení vztahů), het (heterosexuální vykreslení vztahů), slash (homosexuální párování dvou mužů) a femslash (lesbické párování dvou žen). Díky stále většímu počtu zobrazovaných neheterosexuálních postav vznikají rovněž fanouškovské práce rozvíjející již existujícíc neheterosexuální párování, pro takové práce užíváme pojmu kanonická slash/femslash. \n\nNelze opomenout fakt, že femslash, ale i slash, práce jsou úzce navázány na koncept tzv. queer čtení, \"„označení pružného prostoru pro vyjádření všech aspektů ne(anti-, kontra-)heterosexuální kulturní produkce a recepce\".“. Fem/slash lze ve výsledku chápat jako zastřešujícího diskurs, v jehož rámci existují fanouškovské fikční i kriticko-akademické práce, jejichž pojítkem je právě lesbické (pře)ladění vztahu (většinou) dvou postav. \n"}
{"id": "1263030", "url": "https://cs.wikipedia.org/wiki?curid=1263030", "title": "Čo to zvoní, čo to hrká?", "text": "Čo to zvoní, čo to hrká?\n\nČo to zvoní, čo to hrká? byl československý animovaný seriál, který zobrazuje příběhy o vzniku různých věcí pro malé. Seriál byl vyroben v roce 1986. Režisérem byl Ivan Renč a dabing mluvil Dušan Tarageľ.\n\n"}
{"id": "1263032", "url": "https://cs.wikipedia.org/wiki?curid=1263032", "title": "Aurore (automobilka)", "text": "Aurore (automobilka)\n\nAurore byl rakousko-uherský výrobce jízdních kol a automobilů.\n\nSpolečnost, kterou založil závodní cyklista a konstruktér Nándor Hóra (; 30. dubna 1876 – 30. listopadu 1963), se v Budapešti zabývala nejprve výrobou jízdních kol. V letech 1898 až 1916 vyráběla automobily. \n\nNa zakázku budapešťského poštovního úřadu byla vyvinuta malá vozítka pro doručování balíků. Zpočátku, do roku 1902, šlo o tříkolky, poté čtyřkolová vozítka podobající se vozům Benz Velo nebo Quadricycle firmy De Dion-Bouton. \n\n\n"}
{"id": "1263034", "url": "https://cs.wikipedia.org/wiki?curid=1263034", "title": "Schwetzingen", "text": "Schwetzingen\n\nSchwetzingen je velké okresní město v německé spolkové zemi Bádensko-Württembersko, v zemském okrese Rhein-Neckar-Kreis. Město se nachází v severozápadní části spolkové země, asi 10 km jihozápadně od Heidelbergu a 15 km jihovýchodně od Mannheimu. Významnou památkou města je hlavně zámek Schwetzingen s rozsáhlými zámeckými zahradami, ve kterých se, mimo jiné, nachází i mešita.\n\nŽije zde obyvatel. Ve městě sídlí okresní soud, notářská kancelář, ale i úřad práce nebo celní úřad. Krom gymnázia je zde i reálka a čtyři základní školy. Vydavatelství Mannheimer Morgen zde vydává deník \"Schwetzinger Zeitung\".\n\nSchwetzingen se nachází v regionu Porýní-Neckar v Hornorýnské nížině, mezi Rýnem a Odenwaldem. Městem protéká říčka Leimbach, která se dále vlévá do Rýna a v minulosti obklopovala tehdy vodní hrad Schwetzingen. Katastrální území města je celkem 2163 ha, přičemž 33,3 % tvoří obytná místa a doprava, 27,2 % zabírají zemědělské plochy a 35,7 % jsou lesy. Město přímo sousedí s Mannheimem, Plankstadtem , Oftersheimem, Hockenheimem, Ketschem a Brühl.\n\nSchwetzingen byl poprvé zmíněn pod názvem „Suezzingen“ již v prosinci roku 766, avšak známky dřívějšího osídlení se datují již na období neolitu. Jedná se hlavně o nalezené nádoby kultury s lineární keramikou. Roku 1988 zde bylo objeveno největší východoněmecké pohřebiště kultury s lineární keramikou.\n\nRoku 1350 byl poprvé zmiňován vodní hrad Schwetzingen. Během třicetileté a později i devítileté války byla ale původní budova zničena a následně zrekonstruována falckým kurfiřtem Janem Vilémem. Od roku 1720 zdejší hrad sloužil jako provizorní sídlo Karla III. Filipa, falckého kurfiřta. I po jeho smrti, roku 1742, zde ale sídlili další a další falčtí kurfiřti a celý jejich dvůr. Byl to právě jeden z kurfiřtů, Karel Teodor, který nechal hrad přestavět na letní sídlo.\n\nObec se dle všeho skládala ze dvou částí: \"Oberdorf\" a \"Unterdorf\" (Horní a Dolní ves).\n\nRoku 1759 získal Schwetzinger právo pořádat trhy a během celého 18. století město dostávalo barokní ráz. Roku 1803 pak byl Schwetzinger, společně s celým územím falckých kurfiřtů na východ od Rýna, včleněn do Bádenského velkovévodství. Byl vytvořen samostatný okres Schwetzingen a byl zde vytvořen hlavní úřad. Roku 1833 pak velkovévoda Leopold udělil obci status a práva města. 1850 se pak ve městě začal rozvíjet průmysl. Ve Schwetzingenu začaly prosperovat výrobny doutníků a konzervárny a ve velkém se zde začal pěstovat chřest.\n\nDruhá světová válka město téměř nepoznamenala, ale změnila průmysl a zaměření města. Místo velkých podniků s velkým množstvím pracovníků vznikaly menší firmy zaměřující se na služby. Ve městě se navíc začal rozvíjet i cestovní ruch.\n\nZnaku města dominuje zlatý lev na horní části půleného štítu, na dolní části se nachází stříbrný prsten na modrém pozadí. Zlatý lev na černém pozadí má symbolizovat falcké kurfiřty, kteří město vlastnili a renovovali až do roku 1803. Prsten byl původně kolo na pečeti jednoho ze zdejších pánů.\n\nNejznámější a nejnavštěvovanější památkou města je místní zámek. Atypické jsou především zahrady, kde se snoubí prvky Francie 17. století i anglických parků. Nachází se v nich sochy od vlámského architekta a sochaře Petera Antona von Verschaffelta. V zahradách se též nachází chrámy zasvěcené Apollónovi, Merkurovi a Minervě nebo mešita.\n\nZámecké divadlo ve Schwetzingenu (německy \"Schlosstheater Schwetzingen\") bylo postaveno mezi lety 1751 až 1752 na základě nákresů francouzského stavitele Nicolase de Pigagea. Divadlo stojí v areálu zámku a ročně hostí mnohá představení, od opery až po hudební představení. Každý rok na začátku léta se zde koná hudební festival \"Schwetzingen Festival\".\n\nVe městě se nachází i radnice postavená v roce 1821 a později rozšířená roku 1889. Dále také celkem čtyři kostely, z nichž nejstarší je ten zasvěcený svatému Pankráci z roku 1736. O necelých dvacet let později byl postaven i evangelický kostel, který byl ale značně rozšiřován na konci 19. a začátku 20. století.\n\n\nSchwetzingen podepsal smlouvy o spolupráci s těmito městy:\n\n"}
{"id": "1263035", "url": "https://cs.wikipedia.org/wiki?curid=1263035", "title": "Gżira", "text": "Gżira\n\nGżira () je město v centrální oblasti Malty. Nachází se mezi Msidou a Sliemou, sousedí také s Ta' Xbiex. K březnu 2014 ve městě žilo 8029 obyvatel. Slovo \"Gżira\" znamená v maltštině ostrov, město je pojmenované po ostrovu Manoel, který leží v blízkosti. Nábřeží v Gżiře je známé výhledem na opevnění města Valletta, která jsou v noci osvětlena a tvoří malebné pozadí ostrova Manoel, na jachtařský přístav a na veřejné zahrady na pobřeží. V blízkosti Gżiry se nachází Kappara.\n"}
{"id": "1263039", "url": "https://cs.wikipedia.org/wiki?curid=1263039", "title": "Žaba (film)", "text": "Žaba (film)\n\nŽaba je česko-slovenský komediální televizní film z roku 1988, natočený na motivy humoresky Marka Twaina \"Slavná skákající žába z okresu Calaveras\" (1865). Film režíroval Karol Strážnický a protagonistu Jima Smileyho ztvárnil Stano Dančiak.\n\n"}
{"id": "1263046", "url": "https://cs.wikipedia.org/wiki?curid=1263046", "title": "Xpívánky", "text": "Xpívánky\n\nXpívánky je kompilační album Ondřeje Ládka aka Xindla X, na kterém shromáždil akustické verze všech svých skladeb z prvních dvou alb. Album mělo původně vyjít jako příloha ke Xindlově zpěvníku, ale vzhledem k tomu, že výroba zpěvníku se zpozdila, vyšlo album samostatně. Vydalo je Championship Music v roce 2011.\n\nNení-li uvedeno jinak, je autorem hudby i textu Ondřej Ládek\n\n"}
{"id": "1263047", "url": "https://cs.wikipedia.org/wiki?curid=1263047", "title": "Vojtech Kováč (zootechnik)", "text": "Vojtech Kováč (zootechnik)\n\nVojtech Kováč, původně \"Kohn\" (1. únor 1905 Trenčianska Turná – 24. listopad 1963 Nitra) byl vysokoškolský pedagog, profesor, zemědělský odborník - zootechnik. Jeho otec se jmenoval Bernard Kohn a jeho matka se jmenovala Johanna rod. Schlesingerová.\n\nStudoval na Vysoké škole zemědělské v Brně. Absolvoval Státní pedagogický seminář pro učitele zemědělských škol v Praze. Hospodářský pracovník, později učitel na odborných ekonomických školách. Během SNP pracovník pověřenectva SNR pro věci hospodářské a zásobovací v Banské Bystrici. Vysokoškolský profesor, vedoucí Ústavu a Katedry speciální zootechniky Vysoké školy zemědělské v Nitře. Přednášel speciální zootechniku ​​a biotechnologie, zabýval se šlechtěním prasat a ovcí. Autor monografií, vědeckých prací, studií a odborných článků.\n\n \n"}
{"id": "1263048", "url": "https://cs.wikipedia.org/wiki?curid=1263048", "title": "G2 Acoustic Stage (album, Xindl X)", "text": "G2 Acoustic Stage (album, Xindl X)\n\nG2 Acoustic Stage je první koncertní album Xindla X. Album vzniklo v rámci série akustických koncertů na televizi Óčko pod záštitou G2 a vyšlo v roce 2014 u Universal Music v podobě jednoho CD a jednoho DVD.\n\nNení-li uvedeno jinak, je autorem hudby i textu Ondřej Ládek\n\n\n\n"}
{"id": "1263049", "url": "https://cs.wikipedia.org/wiki?curid=1263049", "title": "Kvadratura záchranného kruhu", "text": "Kvadratura záchranného kruhu\n\nKvadratura záchranného kruhu je páté studiové album Ondřeje Ládka aka Xindla X. Bylo natočeno ve studiu DC Sound v Produkci Dalibora Cidlinského Jr. Vyšlo v roce 2016 u Universal Music. Z alba pochází singly Na vodě, který byl ústřední písní stejnojmenného televizního seriálu, Popelka a Mýval.\n\nHudba a texty Ondřej Ládek\n\n"}
{"id": "1263050", "url": "https://cs.wikipedia.org/wiki?curid=1263050", "title": "Maternus Kolínský", "text": "Maternus Kolínský\n\nSvatý Maternus Kolínský (asi 285–315) byl třetí biskup trevírský a následně první historicky známý biskup kolínský.\n\nPodle legendy byl žákem svatého Eucharia, prvního biskupa v Trevíru. Byl vysvěcen na biskupa a poslán do Kolína nad Rýnem, coby první sídelní biskup.\n\n"}
{"id": "1263052", "url": "https://cs.wikipedia.org/wiki?curid=1263052", "title": "Mistrovství světa v zápasu ve volném stylu 2008", "text": "Mistrovství světa v zápasu ve volném stylu 2008\n\nMistrovství světa v zápase ve volném stylu 2008 se uskutečnilo v japonském Tokiu od 11. října do 13. října 2008.\n"}
{"id": "1263063", "url": "https://cs.wikipedia.org/wiki?curid=1263063", "title": "Hadres", "text": "Hadres\n\nHadres (zastarale česky \"Hedresy\") je městys v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nHadres se nachází ve spolkové zemi Dolní Rakousy v regionu Weinviertel. Leží přibližně 16 km severně od okresního města Hollabrunn. Rozloha území městyse činí 34,46 km², z nichž 9% je zalesněných.\nÚzemí městyse Hadres se skládá ze tří částí (v závorce uveden počet obyvatel k 1. 1. 2015):\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou městyse Hadres je Karl Weber ze strany ÖVP.\n\n"}
{"id": "1263068", "url": "https://cs.wikipedia.org/wiki?curid=1263068", "title": "Sadalsuud", "text": "Sadalsuud\n\nSadalsuud (Beta Aquarii) je nejjasnější hvězda v souhvězdí Vodnáře asi 505 světelných let od Země.\n\nβ Aquarii/Beta Aquarii je Bayerovo označení hvězdy.\n\nTradiční název \"Sadalsuud\" pochází z arabského سعد السعود \"sa‘d al-su‘ūd\", „nejšťastnější ze šťastných“.\nSadalsuud je nejjasnější hvězda souhvězdí Vodnáře s hvězdnou velikostí 2,89 a spektrální třídou G0I<nowiki>b</nowiki>. Od roku 1943 je používána jako jeden ze stabilních bodů, podle kterých jsou klasifikovány ostatní hvězdy. Hvězda má 6 až 6,5 hmotnosti Slunce, 50násobný poloměr a 2 300 násobek sluneční zářivosti. Odhadovaná povrchová teplota je 5 700 K, tedy podobná jako u Slunce.\n\nSadalsuud se při pohledu pouhým okem jeví jako jedna hvězda, ovšem dalekohledem lze spatřit dva slabé optické průvodce. První z nich má zdánlivou hvězdnou velikost 11,0 a druhý 11,6.\n"}
{"id": "1263070", "url": "https://cs.wikipedia.org/wiki?curid=1263070", "title": "Paolo Portoghesi", "text": "Paolo Portoghesi\n\nPaolo Portoghesi (* 2. listopadu 1931, Řím) je italský architekt, teoretik, historik a profesor architektury na Univerzitě Univerzitě La Sapienza v Římě.\n\nPaolo Portoghesi studoval architekturu na Univerzitě La Sapienza v Římě, studium dokončil v roce 1957. V letech 1962 začal na stejné škole učit historii kritiky. Společně s inženýrem Vittoriem Gigliottim si v Římě v roce 1964 otevřel architektonickou kancelář. V letech 1968-78 byl děkanem fakulty architektury na Politechnické univerzitě v Miláně. Mezi lety 1979 a 1992 býl prezidentem architektonické sekce Bienále v Benátkách. Od roku 1995 působí jako profesor na katedře architektury na Univerzitě La Sapienza.\n\nVedl práce na \"Dizionario Enciclopedico di Architettura e Urbanistica\" (\"Encyklopedický slovník architektury a urbanismu\", 1968). V roce 1966 založil časopis \"Controspazio\", jehož šéfredaktorem zůstal až do roku 1983. Vedl časopis \"Eupalino\" (1985-90), v současnosti vede časopisy \"Materia\" (od roku 1990) a \"Abitare la Terra\" (od roku 2001).\n\nPaolo Portoghesi se specializuje na výuku a výzkum tradiční, zejména barokní architektury, zvláště Francesca Borrominiho, ale také Michelangela. Počátkem 60. let vytvořil projekt \"Casa Baldi\", který předjímal témata postmoderní architektury, které se stal Portoghesi čelným představitelem v Itálii.\nV současné architektuře, podobně jako jeho kolega z Říma, Bruno Zevi, prosazuje více organické formy modernismu, známé například z prací Victora Horty a Franka Lloyda Wrighta, v Itálii v neorealismu a Neo-stylu Liberty. V posledních letech zaměřuje Paolo Portoghesi svoji pozornost na „humanistickou“ architekturu, která splňuje sedm klíčových kritérií: učit se od přírody, být konfrontován s místem, poučit se z historie a zapojit ji do inovací, dbát na udržitelnost, chránit rovnováhu přírody a přispět ke snížení spotřeby. Na toto téma publikoval v roce 2005 esej \"Geoarchitettura\" a zájem o studium přírody vyústil i v napsání knihy \"Architettura e natura\" (\"Architektura a příroda\", 2000). V jeho tvorbě je patrný zájem o islámskou architekturu, je autorem několika mešit.\n\n\n\n\n\n"}
{"id": "1263096", "url": "https://cs.wikipedia.org/wiki?curid=1263096", "title": "Floyd Mayweather, Jr.", "text": "Floyd Mayweather, Jr.\n\nFloyd Mayweather Jr. (* 24. února 1977 Grand Rapids jako Floyd Joy Sinclair, později známý jako “Money”, “Money May”, “Pretty boy”) je bývalý americký profesionální boxer. Je zapsán v Guinnessově knize rekordů jako boxer s nejvíce zápasy bez porážky(51:0) a také jako nejlépe vydělávající zástupce tohoto sportu v historii. Je synem bývalého boxera a trenéra Floyda Mayweathera, Sr.\n\nV letech 1993 až 1995 vybojoval tři tituly amatérského mistra USA, na LOH 1996 získal bronzovou medaili v pérové váze, když v semifinále prohrál po sporném výroku rozhodčích s Bulharem Serafimem Todorovem. \n\nPo olympiádě se stal profesionálem, ve své kariéře vybojoval 51 zápasů a všechny vyhrál, z toho 27 knockoutem. Byl mistrem světa organizace World Boxing Council ve váze do 59 kg v letech 1998 až 2002, ve váze do 61,2 kg (2002–2004), ve váze do 63,5 kg (2005–2006), ve váze do 66,7 kg (2006–2008 a 2011–2015) a ve váze do 69,8 kg (2013–2015), International Boxing Federation ve váze do 66,7 kg (2006) a World Boxing Association ve váze do 69,8 kg (2012–2016). Jeho zápas s Mannym Pacquiaem 2. května 2015 v Las Vegas byl nejdražším boxerským zápasem historie s rozpočtem přesahujícím 400 milionů dolarů. Získal cenu časopisu \"The Ring\" pro nejlepšího boxera roku v letech 1998 a 2007, ESPY Award v kategorii bojových sportů 2007, 2008, 2010, 2012, 2013 a 2014 a cenu Sugar Ray Robinsona udělovanou sportovními novináři 2007, 2013 a 2015. V září 2015 oznámil ukončení kariéry, během níž podle časopisu \"Forbes\" vydělal sedm set milionů dolarů.\n\nDne 26. srpna 2017 se utkal v Las Vegas v boxerském klání s Conorem McGregorem, irským bojovníkem federace UFC, kterého porazil v desátém kole technickým K.O.\n\nDne 31. prosince 2018 se utkal v Tokiu v boxerském klání s japonským kickboxerem Tenshinem Nasukawou, kterého porazil v prvním kole technickým K.O.\n\n"}
{"id": "1263097", "url": "https://cs.wikipedia.org/wiki?curid=1263097", "title": "Mistrovství světa v zápasu ve volném stylu 2007", "text": "Mistrovství světa v zápasu ve volném stylu 2007\n\nMistrovství světa v zápase ve volném stylu 2007 se uskutečnilo v Baku, Ázerbájdžán. \n"}
{"id": "1263099", "url": "https://cs.wikipedia.org/wiki?curid=1263099", "title": "Skytská Neapol", "text": "Skytská Neapol\n\nSkytská Neapol (, ) je zaniklé starověké město na Krymu, jedna z královských skytských pevností. Mezi 3. stol. př. n. l. a 3. stol. n. l. bylo hlavním městem Skytského království. Skromné pozůstatky zaniklého sídla jsou dnes objektem kulturního dědictví státního významu Ukrajiny (místo leží na území okupovaném od roku 2014 Ruskem).\n\nVětšina výzkumníků považuje Skytskou Neapol za součást většího hradiště (asi 20 ha), které se rozkládalo na území nynějšího Simferopolu, na nevysoké ploské vyvýšenině Petrovské skály.\n\nPřesnější datum založení města není známo. Největšího rozmachu dosáhlo v 2. století př. n. l. Zánik města souvisí nejspíše s vpádem Gótů v 3. století n. l. V období svého rozkvětu bylo také hlavním městem Skytského království, skytští panovníci odtud ovládali většinu Krymu a oblast ústí Dněpru.\n\nV dobách Krymského chanátu stála v místech zaniklé Skytské Neapole krymskotatarská vesnice Kermenčik.\n\nOstatky hradiště v místě opuštěné vsi Kermenčik byly značně poškozeny v prvních desítkách let po založení Simferopole (1784), kdy se místní obyvatelé nerozpakovali rozebírat pozůstatky starověkého města na stavební materiál. Podle ústních svědectví se v době založení Simferopolu nacházely na místě ještě poměrně velké objekty.\n\nRoku 1827 zde byly objeveny desky s reliéfy jezdce a řeckými nápisy. To přitáhlo pozornost Oděského starožitného muzea, které pod vedením ředitele Ivana Pavloviče Blaramberga započalo ještě téhož roku se systematickými vykopávkami. Výsledkem byl objev ještě jednoho vápencového reliéfu, zobrazujícího dva muže - staršího a mladšího. Ukázalo se, že se jedná o skytského krále Skilura a jeho syna Palaca. To vedlo k později potvrzené hypotéze, že zaniklá krymskotatarská ves Kermenčik vlastně stojí na ruinách legendárního hlavního města Skytů.\n\nNejrozsáhlejší archeologický průzkum Skytské Neapole ovšem proběhl až v letech 1945-1960 pod vedením Pavla Nikolajeviče Šulce. Bylo odkryto mauzoleum s bohatými hroby (72 pohřbených, včetně krále, koní, zbraní a množství zlatých dekorací). Byly také objeveny pozůstatky mohutné hradby (8,5 m silné) se dvěma věžemi, náboženských i obytných staveb s freskami. Našly se portrétní reliéfy, úlomky soch, podstavce soch bohů s řeckými nápisy. Prozkoumáno bylo také více než 200 hrobů vytesaných do skály či vyhloubených do země.\n\nPo skončení těchto rozsáhlých vykopávek byla většina odhalených pozůstatků města opět zasypána, neboť se nenašly finanční prostředky na jejich udržování. Od 70. let zde probíhaly archeologické práce pouze sporadicky, místo pustlo a na čas se zde dokonce usídlili bezdomovci. Další rozvoj nastal až po roce 2011, kdy bylo zřízeno muzeum Skytská Neapol, začaly zde probíhat prohlídky s průvodcem a byla učiněna řada kroků k rozvoji turistického potenciálu místa. Od roku 2015 je Skytská Neapol objektem kulturního dědictví federálního významu.\n\n\n"}
{"id": "1263102", "url": "https://cs.wikipedia.org/wiki?curid=1263102", "title": "Clausův proces", "text": "Clausův proces\n\nClausův proces je v současnosti nejpoužívanějším postupem pro odsíření ropy a zemního plynu a současně hlavním průmyslovým procesem výroby síry. Elementární síra se při něm získává spalováním sulfanu na oxid siřičitý a následnou katalytickou reakcí oxidu siřičitého se zbylým sulfanem. Proces patentoval německý chemik Carl Friedrich Claus v roce 1883 a postupem času se stal průmyslovým standardem.\n\nSulfan vzniklý například hydrodesulfurací rafinérských produktů je v Clausových jednotkách přeměněn na síru. Tato reakce probíhá ve dvou krocích: \n\nNaprostá většina ze světové roční produkce 64 milionů tun síry v roce 2005 vznikla jako vedlejší produkt rafinérií a jiných závodů na zpracování uhlovodíků. Síra se používá na výrobu kyseliny sírové nebo pro výrobu léčiv, kosmetiky, hnojiv a gumárenských produktů. Elementární síra se používá jako hnojivo a pesticid.\n\nProces objevil Carl Friedrich Claus, německý chemik pracující v Anglii. Roku 1883 na svůj postup získal britský patent. Proces byl později značně modifikován německým koncernem IG Farben. V současnosti se také využívají dále modifikované varianty s vyšším stupněm konverze (SuperClaus atd.) \n\nRafinací zemního plynu a ropy se vzniká odpadní kyselý plyn, obsahující oxid uhličitý, sulfan a malé množství uhlovodíků.\n\nPlyny s obsahem HS vyšším než 25 % mohou být Clausovým procesem zpracovány přímo, v případě nižších vstupních koncentrací se používá upravený proces (předehřev plynů, rozdělení toků atd.).\n\nClausův proces lze rozdělit do dvou hlavních fází: termické a katalytické.\n\nBěhem termické fáze se plyn obsahující sulfan spaluje s nižším než stechiometrickým množstvím vzduchu za teplot nad 850 °C, a následně se elementární síra vysráží v navazujícím chladiči procesního plynu.\n\nObsah HS a koncentrace dalších hořlavých složek (uhlovodíky nebo amoniak) určují místo, kde dochází k hoření vstupního plynu. Kyselé plyny bez jiných hořlavých komponent kromě HS jsou spalovány odděleně od centrální komory pece podle následující chemické reakce: \n\nJedná se o silně exotermní totální oxidaci sulfanu za vzniku oxidu siřičitého, který je dále zreagován v následujících reakcích. Nejdůležitější z nich je Clausova reakce:\n\nCelková reakce je:\n\nTato rovnice ukazuje, že v samotné termické fázi dochází ke konverzi dvou třetin sulfanu na síru.\n\nPlyny s obsahem amoniaku jsou spalovány v centrální komoře pece. Do komory je vháněno množství vzduchu dostatečné na to, aby došlo ke kompletnímu spálení \nvšech uhlovodíků a amoniaku. Objemový poměr vzduchu a kyselého plynu je udržován tak, aby celkově 1/3 všeho sulfanu (HS) byla konvertována na SO. Tím je zajištěno dosažení stechiometrického poměru pro Clausovu reakci v následující katalytické fázi.\n\nOddělení spalovacích procesů zajišťuje dodržení přesných potřebných množství vzduchu pro jednotlivé procesy v závislosti na složení vstupního plynu. Kvůli snížení objemu procesního plynu nebo dosažení vyšších spalovacích teplot je někdy do komory dávkován čistý kyslík. V průmyslové praxi se využívá několika technologií využívajících kyslíkové nízko- nebo vysokoobohacování spalovacího vzduchu, pro které jsou také konstruovány speciální hořáky.\n\nBěžně v termické fázi dochází k přeměně 60 až 70 % celkového množství sulfanu na síru.\n\nHlavní část horkých plynů vycházejících ze spalovací komory proudí přes chladič procesního plynu a ochladí se natolik, aby obsažená síra zkondenzovala. Teplo předané ochlazením procesního plynu a kondenzační teplo slouží k výrobě středo- nebo nízkotlaké páry. Zkondenzovaná síra je odváděna z chladiče. \n\nSíra v termické fázi tvoří vysoce reaktivní diradikály S, které se slučují na alotrop S\n\nBěhem termálního kroku Clausovy reakce dochází k těmto dalším reakcím: \n\nClausova reakce pokračuje katalytickou fází s aktivovaným oxidem hlinitým nebo oxidem titaničitým, která dále zvyšuje výnos síry. Další sulfan (HS) reaguje s oxidem siřičitým (SO), vytvořeným spalováním v peci podle Clausovy reakce, a vzniká další plynná elementární síra. \n\nJeden z uvažovaných mechanismů uvádí, že S(6) a S(8) desorbují z aktivní vrstvy katalyzátoru se současnou tvorbou stabilní cyklické elementární síry.\n\nKatalytické získávání síry sestává z tří kroků: ohřev, katalytická reakce a chlazení s kondenzací. Tyto tři kroky jsou normálně opakovány maximálně třikrát. \n\nPrvním krokem v katalytické fázi je ohřev plynu. Tím se zabrání kondenzaci síry na katalytickém loži a tím jeho zanesení a znehodnocení. Požadované provozní teploty každého jednotlivého katalytické stupně se dosáhne ohřevem plynu v přehřívačích (\"reheater\").\n\nV průmyslové praxi se užívá několika metod opětovného ohřevu:\n\n\nBěžně doporučovaná provozní teplota prvního katalytického stupně je 315 °C až 330 °C (teplota katalytického lože). Tato vysoká teplota v prvním stupni také napomáhá hydrolyzovat karbonylsulfid (COS) a sirouhlík (CS), které vznikají v peci a nelze je v Clausově procesu jinak odstranit. \n\nÚčinnost katalytické konverze roste s klesající teplotou, je však nutné zabezpečit, aby pracovní teplota v každém stupni byla nad teplotou rosného bodu síry. Běžné provozní teploty navazujících katalytických stupňů jsou 240 °C pro druhý stupeň a 200 °C pro třetí stupeň.\n\nProud procesního plynu z katalytických reaktorů se v navazujícím kondenzátoru zchladí na asi 150–130 °C. Kondenzační teplo je využito na výrobu páry v plášťovém prostoru kondenzátoru. \n\nProudy zkapalněné síry z chladičů, kondenzátorů a koncového separátoru jsou odvedeny do odplynovací jednotky, kde se odstraní plyny rozpuštěné v síře, především HS.\n\nZbytkový plyn (\"tail gas\") z Clausova procesu stále obsahuje hořlavé složky a sirné sloučeniny (HS, H a CO). Je buď spálen nebo dále odsířen v jednotce čištění zbytkových plynů.\n\nKonvenční Clausův proces popsaný výše má omezení konverze kvůli dosažení reakční rovnováhy. Jako u všech exotermních reakcí, vyšší stupeň konverze lze dosáhnout snížením reakční teploty. Clausův reaktor však musí pracovat při teplotě vyšší než je rosný bod síry (120–150 °C) aby nedošlo k zanesení katalyzátoru zkapalněnou sírou. Řešením tohoto problému je paralelní zapojení dvou reaktorů, kde jeden je provozní a druhý rezervní. Jakmile se první reaktor nasytí adsorbovanou síru, přepne se vstupní proud do rezervního reaktoru. První reaktor se následně regeneruje proudem procesního plynu předehřátého na 300–350 °C, který odpaří síru. Tento proud se odvádí do kondenzátoru, kde se síra odloučí.\n\nNa každou tunu získané síry je vyrobeno 2,6 tuny páry.\n\nFyzikální vlastnosti elementární síry vyrobené Clausovým procesem se mohou lišit od vlastností síry získané využitím jiných postupů.\nSíra se obvykle převáží v kapalném stavu (bod tání je 115 °C). V případě běžné síry se její viskozita rychle zvyšuje při překročení teploty 160 °C kvůli formování polymerních řetězců; toto však neplatí pro síru získanou Clausovým procesem. Další anomálií je klesající rozpustnost zbytkového HS v kapalné síře s její klesající teplotou. To znamená, že jedovatý a výbušný sulfanový plyn se může hromadit v horní části zásobníku kapalné síry, kde dochází k jejímu chladnutí. Vysvětlením této anomálie je endotermní reakce síry se sulfanem na polysulfan.\n"}
{"id": "1263104", "url": "https://cs.wikipedia.org/wiki?curid=1263104", "title": "Atlantický les", "text": "Atlantický les\n\nAtlantický les ( \"Mata Atlântica\") je název jednoho z jihoamerických biomů neotropické oblasti. V Brazílii se rozprostírá podél pobřeží Atlantského oceánu mezi státy Rio Grande do Norte a Rio Grande do Sul, směrem do vnitrozemí pak zasahuje do argentinské provincie Misiones a na východ Paraguaye. Je to druh tropického lesa, který je od Amazonského pralesa oddělen biomy Caatinga a Cerrado. Z původní rozlohy pralesa se zachovala jen malá část (přibližně 10%) z důvodu nadměrného odlesňování. Jednotlivá zachovalá území jsou od sebe separovaná, přesto však stále oplývají vysokou biodiverzitou. \n\nNěkolik chráněných území Atlantického lesa je součástí světového přírodního dědictví UNESCO: Rezervace Atlantického lesa na jihovýchodě Brazílie (25 lokalit) a Rezervace Atlantického lesa na Pobřeží objevů (8 lokalit). Ze zdejší fauny lze jmenovat druhy jako např. lvíček zlatý, lenochod černopásý, kosman běločelý, vřešťan hnědý, chápan pavoučí, lvíček černolící, ocelot velký, amazoňan rudoocasý, harpyje pralesní, káně brazilská, kotinga černohlavá, tinama žlutonohá, rybák královský, guan černočelý nebo pes pralesní.\n"}
{"id": "1263106", "url": "https://cs.wikipedia.org/wiki?curid=1263106", "title": "Likuala", "text": "Likuala\n\nLikuala (\"Licuala\") je poměrně rozsáhlý rod palem, zahrnující více než 160 druhů. Jsou to nevelké palmy s okrouhlými vějířovitými listy, rostoucí v podrostu tropických deštných lesů. Květenství mají poměrně jednoduchou stavbu a vyrůstají z listové růžice, plody jsou drobné peckovice. Rod je rozšířen v Asii, Austrálii a Tichomoří od severovýchodní Indie po souostroví Vanuatu. Nejvíc druhů roste na Borneu a Malajském poloostrovu. Některé druhy jsou v tropech pěstovány pro okrasu.\n\nLikualy jsou drobné až středně vysoké, jednodomé nebo výjimečně dvoudomé palmy. Kmeny jsou jednoduché nebo vícečetné, u některých druhů silně zkrácené a podzemní. Nejmenší druhy dosahují stěží výšky 1 metru. Nejvyšší druh (až přes 10 metrů) je \"L. ramsayi\" z Austrálie. Listy jsou dlanité, reduplikátní. Listové pochvy jsou otevřené, na okraji vláknité. Řapíky jsou na okraji většinou ostnité, řidčeji bez ostnů. Čepel listů je zpravidla silně skládaná, v obrysu okrouhlá, většinou členěná až k bázi na několik skládaných segmentů, řidčeji celistvá. Květenství vyrůstají z listové růžice a jsou částečně pokrytá ztlustlými listeny. Mají jednoduchou stavbu, mají hlavní vřeteno a postranní větévky členěné do 1 či 2 řádů. Délka květenství se pohybuje od 15 cm až do 3 metrů. Květy jsou převážně oboupohlavné, se 6 tyčinkami a gyneceem složených ze 3 pestíčků. Pestíčky jsou na vrcholu srostlé v jedinou čnělku a obsahují po 1 vajíčku. Plody jsou drobné, kulovité až vejcovité, jednosemenné peckovice různých barev.\n\nRod likuala zahrnuje asi 162 popsaných a uznaných druhů. Areál sahá od severovýchodní Indie a jižní Číny přes jihovýchodní Asii po Austrálii a souostroví Vanuatu.\nRod má 2 centra druhové diverzity: jedno je v jihovýchodní Asii (zejména Malajský poloostrov a Borneo), druhé na Nové Guineji. Na Borneu je likuala po rodu rotan (\"Calamus\") druhým nejbohatším rodem palem. Je odtud známo celkem 46 druhů, z nichž 42 druhů jsou místní endemity. Z Malajského poloostrova je známo 41 druhů. V Thajsku roste 13 druhů, v Číně 3. V Austrálii roste jediný endemický druh, \"L. ramsayi\". Vyskytuje se při pobřeží severního a severovýchodního Queenslandu.\n\nLikualy jsou typické stínomilné palmy, tvořící v asijských pralesích charakteristickou složku podrostu tropických deštných lesů. Některé druhy tvoří i rozsáhlejší porosty. Na otevřených stanovištích se jim vesměs nedaří. Jedinou výjimkou je druh \"Licuala spinosa\", široce rozšířený v rámci Indočíny a jihovýchodní Asie a rostoucí i na otevřenějších stanovištích a v mangrovové vegetaci. Druh \"L. paludosa\" je rovněž široce rozšířen a roste zejména v podmáčených rašelinných lesích.\n\nNázev \"Lucuala\" je odvozen od domorodého názvu pro tuto palmu na Sulawesi, \"leko wala\".\n\nRod \"Licuala\" je v rámci palem řazen do podčeledi \"Coryphoideae\", tribu \"Livistoneae\" a subtribu \"Livistoninae\". Mezi blízce příbuzné rody náleží např. \"Livistona\" a \"Copernicia\". Ucelená monografie rodu dosud nebyla uveřejněna. Ve stávajících monografiích zahrnujících určité dílčí oblasti (Borneo, Thajsko, Malajský poloostrov) bylo popsáno mnoho nových druhů. Lze proto očekávat, že celkový počet druhů se ještě dosti zvýší.\n\nNěkteré druhy jsou v tropech pěstovány jako okrasné palmy, zejména \"Licuala grandis\" a \"L. peltata\". Z listů se místně vyrábějí např. klobouky nebo pláště do deště.\nŘada druhů rodu likuala je uváděna ze sbírek Pražské botanické zahrady v Tróji.\n\n"}
{"id": "1263109", "url": "https://cs.wikipedia.org/wiki?curid=1263109", "title": "Ahmad bin Ali Al Thani", "text": "Ahmad bin Ali Al Thani\n\nŠejk Ahmad bin Ali bin Abdullah bin Jassim bin Mohammed Al Sání, (1920-1977) (), v krátkosti také známý jako Šejk Ahmad bin Ali Al Sání, byl emír z Kataru, který vládl od roku 1960 do roku 1972. Během jeho vlády se finanční situace Kataru významně zlepšila v důsledku obohacení a objevu několika nových ropných polí. Katar také získal za jeho vlády nezávislost v září 1971. V únoru 1972 byl ale pak sesazen svým bratrancem, Khalifou bin Hamad Al Sání.\n\nŠejk Ahmad se narodil v Dauhá, hlavním městě Kataru, v roce 1920 jako 2. syn šejka Ali bin Abdullah Al Sání, a měl 12 sourozenců, 9 bratrů a 3 sestry, i když některé zdroje uvádějí, on měl 10 bratrů namísto 9.\n\nNa trůn nastoupil dne 24. října 1960 po svém otci, Šejku Ali bin Abdullah Al Sání. který odstoupil v jeho prospěch, protože se stal nepopulární tím, že prý moc utrácel a zadlužil se. Šejk Ahmad převzal trůn a stal Emirem. Vládnul v posledních letech závislosti na Britském království a v prvních letech nezávislosti Kataru na Velké Británii po roce 1971. Šejk Ahmad navštěvoval četné královské korunovace, včetně korunovace královny Alžběty II ve Westminsterském opatství v roce 1953. K datu zahájení své vlády jmenoval svého bratrance Šejka Khalifa bin Hamad Al Thani dědicem a zástupcem panovníka. Dne 22. února 1972 byl sesazen. V době převratu byl Šejk Ahmad v Íránu na lovecké výpravě. Po sesazení žil v exilu v Dubaji, jednom ze Spojených arabských emirátů, se svou ženou, dcerou zesnulého vládce Dubaje a dětmi.\n\nV dubnu 1963, byla vytvořena nacionalistická pracovní skupina známá jako fronta národní jednoty, která protestovala proti ekonomické situaci a při jedné nacionalistické demonstraci byl zabit jeden demonstrant. Demonstrace byla organizována severojemenskými migranty pracujícími v Kataru, kteří podporovali svou vládu ve snaze o spojení do Sjednocené arabské republiky. Vznik skupiny byl urychlen kvůli veřejnému nesouhlasu s extravagantním životním stylem vládnoucí rodiny a Šejk Ahmedovy dlouhé nepřítomnosti a pobytem v zahraničí od dob kdy získal trůnu v roce 1960.Co-založil bohatého podnikatele a kmenové vůdce, skupina brzy získal oblibu mezi arabští nacionalisté, jednotlivci sympatizují s strany Baas a Katarský dělníků.\n\nZorganizovali malé povstání na centrálním trhu v Dauhá jako reakci na střelbu, a předložili vládě své nároky. Některé z těchto požadavků oslabily Šejkovi Ahmadovi moc. Vláda odmítla všechny požadavky a uprostřed napjaté atmosféry mnoho členů Fronty národního sjednocení bylo zatčeno bez soudu. Nicméně, Šejk Ahmad zavedl některé reformy, jako je poskytnutí pozemků a půjček chudým zemědělcům.\n\nŠejk Ahmad byl svědkem rostoucí ekonomické aktivity v zemi v důsledku objevu velkého počtu ropných polí v Kataru. V té době, v lednu 1964, byla zahájena v plném rozsahu těžba nafty v nalezišti Idd al-Shargi, prvním naleziště v mořském dnu na světě, které bylo provozováno výhradně jako off-shore zařízení. V roce 1963 bylo objeveno ještě větší naleziště u Maydan Mahzam a v roce 1965 a byl postaven naftový terminál na ostrově Halul. Průzkum naleziště Bul Hannien byl zahájen v roce 1965 a težba začala v roce 1977. S růstem naftového hospodářství Katar rychle postoupil k zavedení moderního administrativního systému. Šejk Ahmad založil ministerstvo financí v listopadu 1960 a Šejk Khalifa, dědic trůnu a zástupce vládce v té době, byl jmenován prvním ministrem financí. Šejk Ahmad založil odbory obecné finanční správy s cílem zvládnout všechny vládní záležitosti finančního a administrativního charakteru. Pak, v roce 1967, bylo zřízeno také Oddělení civilní administrativy.\nFormování státní administrativy Kataru se dokončovalo a země směřovala k nezávislosti. V návaznosti na oznámení britské labouristické vlády v lednu 1968 o odstoupení a o ukončení smluv o ochraně regionu s vládci zemí Perského zálivu a jejich neschopnost utvořit konfederaci z osmi států Perského zálivu (Irák, Írán, Saúdská Arábie, Kuvajt, Spojené arabské emiráty, Omán, Jemen a Katar, Katar pokročil k vytvoření vládního kabinetu. Dne 2. dubna 1970 byla vyhlášena prozatímní ústava Kataru a první Rada ministrů v zemi vznikla dne 28. května 1970. Nezávislost Kataru jako suverénního státu, kterým se zastavuje anglo-katarská smlouva z roku 1916, byla vyhlášena dne 3. září 1971.\n\nŠejk Ahmad bin Ali Al Thani si vzal tři ženy, jedna z nich dcera Šhejka Rashid bin Said Al Maktuma, vládce Dubaje. Měl 8 dětí, 7 syny a 1 dceru. Tento seznam je v sestupném pořadí podle jejich věku od nejstaršího syna k nejmladšímu.\n\n\nAčkoli bylo dosaženo částečného smíření s bratrancem Šejkem Ahmedem, zůstal v exilu a zemřel v Londýně při léčbě rakoviny 25. listopadu 1977. Jeho tělo bylo letecky převezeno zpět do Kataru a oficiálního pohřbu se zúčastnil emír s vládnoucí rodinou. Je pohřben na hřbitově v Al Rayyan. Po pohřbu byly vyhlášeny tři dny smutku.\n"}
{"id": "1263112", "url": "https://cs.wikipedia.org/wiki?curid=1263112", "title": "Železniční trať Veles–Kočani", "text": "Železniční trať Veles–Kočani\n\nŽelezniční trať Veles–Kočani (makedonsky Железничка пруга Велес – Кочани) se nachází ve východní části Severní Makedonie. Zajišťuje spojení ve východní části země. \n\nJednokolejná železniční trať byla vybudována během 20. let 20. století v souvislosti s plány Království Jugoslávie zmodernizovat jižní část země. Slavnostně byla otevřena dne 25. srpna 1926. Trať měla být rozšířena o odbočky severním i jižním směrem, nicméně jejich realizace byla nakonec zamítnuta. V roce 1936 byl také předložen návrh na prodloužení trati až do města Strumica. V letech 2004–2008 byla uzavřena pro pravidelnou dopravu.\n\nTrať probíhá z města Veles na pláň Ovče polje až k městu Štip. Poté je vedena údolím řeky Bregalnica až do Kočanů. \n\n"}
{"id": "1263116", "url": "https://cs.wikipedia.org/wiki?curid=1263116", "title": "Slaská", "text": "Slaská\n\nSlaská je obec na Slovensku v okrese Žiar nad Hronom v Banskobystrickém kraji, na severním okraji Žiarské kotliny.\n\nPrvní písemná zmínka o obci je z roku 1454. V obci je římskokatolický gotický kostel svatého Gála s opevněním z 15. století.\n\n"}
{"id": "1263117", "url": "https://cs.wikipedia.org/wiki?curid=1263117", "title": "Raymundo Hamšík", "text": "Raymundo Hamšík\n\nRaymundo Hamšík (* 31. ledna 1998, Banská Bystrica, Slovensko) je slovenský fotbalový obránce, od roku 2016 hráč českého klubu MFK Frýdek-Místek. Jeho starší bratranec Marek Hamšík je fotbalista a slovenský reprezentant.\n\n\nRaymundo Hamšík, mladší bratranec slovenského fotbalového reprezentanta Marka Hamšíka, začal s fotbalem stejně jako on v malém klubu JUPIE Banská Bystrica-Podlavice (od června 2014 nese název JUPIE Futbalová škola Mareka Hamšíka). Poté opět následoval kroky Marka, když hrál ve Slovanu Bratislava. V říjnu 2016 přestoupil do českého klubu MFK Frýdek-Místek, kde působil v týmu U19. V listopadu 2016 byl na testech v italském mužstvu SSC Neapol, absolvoval zde krátkodobý tréninkový kemp.\n\n1. února 2017 podepsal s MFK svou první profesionální smlouvu a byl zařazen do zimní přípravy druholigového A-týmu.\n\n"}
{"id": "1263123", "url": "https://cs.wikipedia.org/wiki?curid=1263123", "title": "Mistrovství světa v zápasu ve volném stylu 2006", "text": "Mistrovství světa v zápasu ve volném stylu 2006\n\nMistrovství světa v zápase ve volném stylu 2006 se uskutečnilo v Kanton, Čína. \n"}
{"id": "1263125", "url": "https://cs.wikipedia.org/wiki?curid=1263125", "title": "Ču Caj-žuej", "text": "Ču Caj-žuej\n\nČu Caj-žuej (; 20. října 1536 – 14. dubna 1549) byl čínský princ z dynastie Ming. Byl druhým synem císaře říše Ming Ťia-ťinga, jeho starší bratr zemřel už roku 1533 v kojeneckém věku, Ču Caj-žuej byl proto roku 1539 jmenován následníkem trůnu. Zemřel o deset let později.\n\nČu Caj-žuej se narodil roku 1536 jako druhý syn Ťia-ťinga, císaře čínské říše Ming. jeho matkou byla jedna císařových vedlejších manželek, příjmením Wang, která měla titul \"kuej-fej\" („urozená dáma“). Ťia-ťingův nejstarší syn zemřel dva měsíce po narození roku 1533, Ču Caj-žuej byl proto nejstarší žijící panovníkův syn.\n\nNa jaře 1539 císař podnikl cestu z Pekingu do svého rodiště ve střední Číně, a před ní oficiálně jmenoval Ču Caj-žueje korunním princem (\"tchaj-c’\"). Současně Ču Caj-žueovi mladší bratři Ču Caj-chou a Ču Caj-sün obdrželi tituly knížat z Jü a z Ťing. K výchově následníka byli vybráni učenci Lu Šen (1477–1544), Cchuej Sien (1478–1571), Luo Chung-sien (1504–1564), Tchang Šun-č’ (1507–1560) a Chuang-fu Siao (1497–1546). Veřejné mínění je hodnotilo jako nejlepší možnou volbu z učenců jejich generace, s tím, že by je mohl překonat jen Sung Lien (1310–1381) z dob založení dynastie. Následník byl však nemocný a slabý a jeho výuka proto do roku 1546 nezačala.\n\nOd roku 1545 chlapec zastupoval císaře při oficiálních obřadech v chrámu předků. Roku 1549 císař nařídil provést obřad „nasazení čapky“ (po kterém se chlapec stával dospělým), o šest let dříve než by bylo obvyklé. Při obřadu se Ču Caj-žuej nachladil a po dvou dnech zemřel.\n\nObdržel posmrtné jméno Čuang-ťing tchaj-c’ ().\n"}
{"id": "1263126", "url": "https://cs.wikipedia.org/wiki?curid=1263126", "title": "Divizna švábovitá", "text": "Divizna švábovitá\n\nDivizna švábovitá (\"Verbascum blattaria\") je statná, ale štíhlá, až metr vysoká, žlutě kvetoucí rostlina, jeden z přibližně deseti původních druhů rodu divizna rostoucích v přírodě České republiky. Zde se vyskytuje na stále menším počtu stanovišť a vzhledem k aktuální hrozbě, že z české přírody zmizí úplně, byla ve třetím vydání \"Červeného seznamu cévnatých rostlin České republiky\" z roku 2012 zařazena mezi silně ohrožené druhy (C2b).\n\nRoste téměř po celé Evropě až po Ural, Malou Asii a oblast Kavkazu, dále se nesouvisle vyskytuje na západní Sibiři, ve Střední a Jihozápadní Asii i na severu Číny, nachází se také v severozápadní Africe. Zavlečena byla též na některá území Severní a Jižní Ameriky. V České republice není příliš známá, nejrozšířenější je v teplých nížinách okolo Labe a dolních toků Moravy a Dyje.\n\nDivizna švábovitá je světlomilná, poměrně nenáročná bylina. Roste jak v půdě jílovité či hlinité, bohaté na živiny a dobře zásobené vodou, tak na místě písčitém až kamenitém, s nedostatkem humusu a vláhy nebo i slabě zasoleném; tyto rozdíly se však projeví na mohutnosti vzrůstu i v počtu květů. Nejčastěji se nachází na vlhkých loukách, mezích a pastvinách, na hrázích podél řek a vodních nádrží, na vlhkých náspech, rumištích nebo v příkopech okolo cest. Je považována za apofyt, jemuž nejlépe vyhovují mokrá až přeplavovaná stanoviště.\n\nSemenáč vytváří prvým rokem pouze listovou růžici velkou 15 až 30 cm, ze které druhým rokem vyroste lodyha s květy rozkvétajícími od června do srpna.\n\nDvouletá rostlina s přímou lodyhou vysokou až 120 cm, která vyrůstá z tmavého, silného, vřetenovitého kořene. Lodyha je silná, hranatá, obvykle nevětvená nebo jen v horní části, vespod bývá holá a výše žláznatě chlupatá. Listy v přízemní růžici jsou přisedlé nebo krátce řapíkaté, výše postavené jsou vždy střídavé, přisedlé a někdy mírně objímavé, směrem vzhůru se listy postupně zmenšují a plynule přecházejí do kopinatých, celokrajných listenů. Spodní listy mohou být velké 5 až 20 × 2 až 5 cm, jsou podlouhle kopinaté nebo podlouhle elipsovité, na bázi uťaté až srdčité, vrchol mají tupý a po obvodě bývají hluboce vroubkované, oboustranně jsou lysé.\n\nŽluté květy jednotlivě vyrůstají v horní části lodyhy na dlouhých stopkách, jsou pětičetné, oboupohlavné, asi 2 až 3 cm velké a společně vytvářejí řídký, jednoduchý, koncový hrozen dlouhý i 50 cm. Jejich kalich je až k bázi rozdělen na čárkovité, zevně chlupaté cípy. Kolovitá, světle žlutá koruna bývá v průměru velká asi 2,5 cm, zevně je chlupatá a někdy červenofialově naběhlá, její spodní lístek má žlázky vyměšující nektar. V květu je pět tyčinek s nestejně dlouhými, chlupatými, fialovými nitkami, dvě spodní jsou nejdelší i nejtlustší a mají prašníky podélné, dvě horní, s ledvinovitými prašníky, jsou kratší a pátá, s polokulovitým prašníkem, je nekratší. Prohnutou žláznatou čnělku, asi 1 cm dlouhou, ukončuje kulovitá blizna, na kterou pyl přenášejí hlavně čmeláci a včely. Ploidie druhu je 2n = 30.\n\nPlod je vejčitá tobolka o průměru 5 až 8 mm. Obsahuje mnoho malých, tmavě hnědých semen s dlouhou životností. Semena jsou jedinou možností, jak se rostlina může rozmnožit, a do okolí je roznáší vítr nebo voda.\n\nDivizna švábovitá se velmi ochotně kříží s jinými druhy, v české přírodě se příležitostně vyskytují tyto její hybridy:\n\nKvěty divizny švábovité lze k léčitelským účelům použít obdobně jako květy divizny velkokvěté. V praxi k tomu ale nedochází, protože se rostlina vyskytuje poměrně omezeně a její květenství obsahuje malý počet květů, navíc je v ČR chráněnou rostlinou. Květy sloužily též při barvení alkoholických nápojů. Zralá semena obsahují látku rotenon, pro lidi toxickou mírně a pro hmyz a ryby silně, která se nyní stala předmětem intenzivního výzkumu. Podle tradice má rostlina schopnost odpuzovat šváby, odtud pochází její vědecké i české druhové jméno ( blatta je šváb).\n\nV roce 1879 William James Beal, profesor botaniky na Michigan Agricultural College v East Lansing ve státě Michigan v USA, vložil více než dvacet druhů semen do láhví a zakopal je. Láhve byly v intervalu 5 a později 20 let otvírány a byla zkoušena klíčivost semen. V roce 2000 bylo vyseto 50 těchto 120 let starých semen divizny švábovité. Z nich vyrostlo, vykvetlo a vytvořilo plodná semena 23 rostlin. \n\n"}
{"id": "1263130", "url": "https://cs.wikipedia.org/wiki?curid=1263130", "title": "Byerley Turk", "text": "Byerley Turk\n\nByerley Turk (asi 1680 – 1714) byl jedním z tří hřebců, zakládajích plemennou knihu anglických plnokrevníků pro dostihy.\nNarodil se kolem roku 1680. Prameny uvádějí, že tento kůň byl dovezen z Turecka. V bitvě u Budína v roce 1686, která následovala po obléhání Vídně byl ukořistěn a odvezen do Anglie. Své jméno získal po kapitánovi Byerleym, kterému sloužil jako válečný kůň. V roce 1689 byl poslán do Irska, kde se účastnil Války krále Viléma a také sloužil v bitvě u Boyne.\n"}
{"id": "1263134", "url": "https://cs.wikipedia.org/wiki?curid=1263134", "title": "Seznam dílů seriálu Námořní vyšetřovací služba: New Orleans", "text": "Seznam dílů seriálu Námořní vyšetřovací služba: New Orleans\n\nToto je seznam dílů seriálu \"Námořní vyšetřovací služba: New Orleans\". Americký seriál \"\" měl premiéru na stanici CBS 23. září 2014. Seriál se odehrává v New Orleans v Louisianě a věnuje se příběhům členů místní pobočky NCIS. Jeho postavy byly představeny v dvoudílné epizodě během 11. řady \"Námořní vyšetřovací služby\" 25. března a 1. dubna 2014 (tzv. backdoor pilot). \n\nDne 22. dubna 2019 byl stanicí CBS obnoven seriál \"NCIS: New Orleans\" pro šestou řadu. K 26. listopadu 2019 vzniklo a bylo odvysíláno celkem 128 dílů v šesti sériích.\n\n<onlyinclude></onlyinclude>\n\nDíly jedenácté řady seriálu \"NCIS\" \"New Orleans\" (Crescent City; první a druhá část) posloužily jako pilotní epizody pro seriál .\n\nDne 22. dubna 2019 bylo oznámeno, že seriál získá šestou řadu.\n"}
{"id": "1263137", "url": "https://cs.wikipedia.org/wiki?curid=1263137", "title": "Aspö", "text": "Aspö\n\nAspö je malá vesnice na stejnojmenném ostrově, který je součástí Ostrovního moře a patří pod správu obce Väståboland ve Finsku. Do roku 2009 byl součástí obce Korppoo. Název ostrova ve finštině zní Haapasaari (tento název je však používán velmi zřídka). Vesnice je známa pro svou bílou kapli s červenou střechou. Současná kaple byla postavena v letech 1955–1956, ale svatostánky různých typů v těchto místech existovaly již od středověku. Starý kostel byl zničen během bouře v roce 1949.\n\nBěhem dob Vikingů v letech 800 až 1050 n. l. na ostrově přistáli vikinští obchodníci. Ve 13. století sloužil jako obchodní přístav. Obchodní cesta tehdy spojovala estonský Tallinn a Dánsko. Na počátku 20. století na Aspö žilo pouze 30 lidí. Dnes zde žije jen 10 obyvatel.\n\nBěhem první světové války až do roku 1917 Aspö sloužil jako ruské námořní vojenské stanoviště. V roce 1944 sloužil jako německá námořní základna, neboť Němci nesměli kotvit na Ålandech, které jsou demilitarizovaným územím.\n\nNa počátku 20. století na ostrově měli Rusové vojenskou posádku. Ve 40. letech byl ostrov využíván jako přístav pro ponorky. Roku 1944 Finové umožnili německému námořnictvu využívat Aspö a sousední ostrov Nötö jako základnu \"Rotbuche\".\n\nV současnosti je doprava na ostrov zajištěna trajektem M/S Eivor, který se plaví na lince mezi ostrovem Utö a přístavem v obci Nagu.\n\nMnoho mužů na Aspö pracuje jako námořní lodivodi a ženy bývají zaměstnány v turistickém ruchu. Co se týče turistických atrakcí, můžeme na ostrově nalézt novou kapli postavenou v letech 1955-1956. Kaple byla obnovena několikrát od roku 1696, například v letech 1728, 1850 a v roce 1905. Chov krav pro mléko na ostrově skončil v 70. letech 20. století, ale pro turistický ruch zde bylo ponecháno asi 10 až 15 kusů dobytka. \n"}
{"id": "1263141", "url": "https://cs.wikipedia.org/wiki?curid=1263141", "title": "Krocínka", "text": "Krocínka\n\nKrocínka je zaniklá usedlost v Praze 9-Vysočanech. Nacházela se na jižnim svahu mezi Prosekem a Vysočany v ulici Na Krocínce.\n\nVinice se na svahu mezi Vysočany a Prosekem rozprostírala již v 16. století, kdy patřila rodu staroměstských měšťanů Krocínů z Drahobejle. Václav Krocín mladší, syn Václava Krocína staršího, primase Starého Města v letech 1584-1605, vlastnil vinici Krocínku v letech 1594-1601 a již v té době užíval usedlost jako své letní sídlo.\n\nNa pozemku usedlosti býval u kovových vrat mezi dvěma topoly starý kříž. Od něj vedla cesta ke dřevěným vratům, za kterými stála patrová usedlost s pokoji pro majitele v patře a bytem zahradníka v přízemí. Dům stál uprostřed zahrady upravené jako park s růžemi, stromy včetně ovocných, skleníkem a lesem.\n\nPozemky pod usedlostí byly od konce 19. století rozparcelovány a zastavěny. Kolem roku 1933 dům vyhořel a obnoven již nebyl. Připomínají jej názvy ulici Na Krocínce, Pod Krocínkou a Nad Krocínkou.\n\n\n"}
{"id": "1263144", "url": "https://cs.wikipedia.org/wiki?curid=1263144", "title": "Dalmatské království", "text": "Dalmatské království\n\nDalmatské království ( \"Kraljevina Dalmacija\", \"Königreich Dalmatien\", \"Regno di Dalmazia\") byla korunní země Rakouského císařství (1815–1867) a předlitavské části Rakouska-Uherska (1867–1918). Zahrnovalo celou oblast Dalmácie a hlavním městem byl Zadar.\n\nDalmatské království vzniklo z držav, které Rakousko získalo v regionu během napoleonských válek a po nich, tedy v důsledku Vídeňského kongresu.\nTitul dalmatského krále použil poprvé František I. Rakouský roku 1804. Během revolučního roku 1848 Dalmácii krátce ovládl bán Jelačić.\n\nV roce 1918 byla většina území království připojena k Jugoslávii, zatímco Zadar, jeho okolí a ostrov Lastovo anektovala Itálie.\n"}
{"id": "1263145", "url": "https://cs.wikipedia.org/wiki?curid=1263145", "title": "Údolí ticha", "text": "Údolí ticha\n\nÚdolí ticha (v rumunském originále Valea Mutã) je čtyřdílná rumunská minisérie televize HBO Europe z roku 2016. Dva sedmnáctiletí spolužáci se náhodně stanou svědky čtyřnásobné vraždy. Přesto se z osobních důvodů rozhodnou nejít se svým svědectvím na policii. Jedná se o remake norského seriálu \"Øyevitne\" z roku 2014.\n\nKamarádi Filip a Horia jsou spolužáci, kteří žijí ve městě Râșnov v župě Brašov. Horia je nadšenec do motokrosu a denně trénuje v lese na blížící se závody. Jednoho večera dojde mezi nimi v lesní chatě v Tichém údolí k intimnímu sblížení. Zároveň se stanou svědky mnohonásobné vraždy. Snaží se utéct, ale vrah je pronásleduje lesem. Horiovi se podaří vraha omráčit a s Filipem uprchnout. Horia přemluví Filipa, aby o všem pomlčel, protože se bojí, že by se někdo dověděl, co se odehrálo mezi ním a Filipem. K případu vražd je přidělená prokurátorka Elena Zamfirová, Filipova teta a zároveň pěstounka poté, co její sestra skončila ve vězení za prodej drog. Spolupráce prokurátorky s útvarem DIICOT, který je nepřímo spojen s vyšetřováním záhadných vražd z Tichého údolí, je od začátku problematická. Stejně obtížné je vyšetřování v místní romské komunitě, odkud pocházejí zavraždění. Ti pracovali pro gang místního mafiána Nica Jartey. Elena musí také řešit spory s Filipem, který jí sdělí, že Horia byl svědkem vraždy. Ten však nejprve všechno popře. Robert Dima je novým velitelem protidrogového oddělení a ukazuje se, že čtyřnásobná vražda s jejich vyšetřováním souvisí. Horia a posléze i Filip se dostanou do vážného nebezpečí.\n"}
{"id": "1263147", "url": "https://cs.wikipedia.org/wiki?curid=1263147", "title": "Linda Keprtová", "text": "Linda Keprtová\n\nLinda Keprtová (* 22. září 1983 Česká Třebová) je česká operní režisérka.\n\nLinda Keprtová se narodila v České Třebové, absolvovala Janáčkovu akademii múzických umění v Brně, obor dirigování sboru a operní režie. Během studií absolvovala pracovní stáž v Göteborg Opera ve Švédsku.\n\nSvou práci představila v Národním divadle v Praze, v Národním divadle v Brně, v Národním divadle moravskoslezském v Ostravě, ve Státním divadle v Košicích, v Divadle F. X. Šaldy v Liberci, v Divadle J. K. Tyla v Plzni.\n\nOd roku 2015 se taktéž věnuje práci s dětskými herci, převážně z romské komunity, se kterými nastudovala operu Hanse Krásy Brundibár a scénické provedení Requiem Wolfganga Amadea Mozarta.\n\n\n\n"}
{"id": "1263148", "url": "https://cs.wikipedia.org/wiki?curid=1263148", "title": "Jurmo", "text": "Jurmo\n\nJurmo je ostrov a vesnice spadající pod obec Korppoo, nacházející se v Ostrovním moři poblíž Turku ve Finsku. Tento ostrov leží na jih od ostrova Korppoo a 13 km severovýchodně od ostrova Utö, je protáhlého tvaru s délkou 5 km a průměrnou šířkou 1 km. Ostrov má od roku 1846 svůj vlastní kostel a ornitologickou observatoř. Kromě toho zde je malý obchůdek s potravinami a suvenýry. Ačkoliv na ostrově se nachází jen asi desítka trvalých obyvatel, v letních měsících se k nim přidávají také skupinky sezónních návštěvníků.\n\nOstrov Jurmo byl vytvořen během doby ledové a jako jeden z mála zdejších ostrovů není tvořen pouze skálou, ale také je obklopen velkým množstvím štěrku. Jedná se o vzdálené pokračování třetího hřbetu Salpausselkä.\n\nNa ostrov je možno se dopravit trajektem M/S Eivor, které se plaví na lince z Nagu na ostrov Utö.\n\n"}
{"id": "1263150", "url": "https://cs.wikipedia.org/wiki?curid=1263150", "title": "Julius Petřivalský", "text": "Julius Petřivalský\n\nJulius Petřivalský (29. listopadu 1873 Vinary – 7. prosince 1945, tamtéž) byl český lékař, chirurg. V září 1919 se stal prvním přednostou nově vzniklé brněnské chirurgické kliniky Lékařské fakulty Masarykovy univerzity.\n\nVystudoval gymnázium v Přerově, maturoval v roce 1892. Ve studiu pokračoval na Lékařské fakultě v Praze a v Innsbrucku. \n\nV letech 1897–1919 pracoval na pražské Lékařské fakultě, poté až do roku 1939 na chirurgické klinice Lékařské fakulty Masarykovy univerzity, jejímž prvním přednostou se stal.\n\nV roce 1909 se habilitoval, roku 1915 byl jmenován mimořádným a roku 1919 řádným profesorem patologie a terapie nemocí chirurgických. \n\nDne 1. června 1947 byla Juliu Petřivalskému odhalena pamětní deska na budově chirurgického pavilonu přerovské nemocnice, téhož dne také pamětní deska na rodném domě ve Vinarech u Přerova.\n"}
{"id": "1263152", "url": "https://cs.wikipedia.org/wiki?curid=1263152", "title": "Železniční trať Čop – Čierna nad Tisou ŠRT", "text": "Železniční trať Čop – Čierna nad Tisou ŠRT\n\nŽelezniční trať Čop – Čierna nad Tisou ŠRT je jednokolejná železniční trať na východním Slovensku a Ukrajině. Jde o jednu ze dvou tratí širokého rozchodu 1 520 mm na území Slovenska (druhou a delší je trať z Užhorodu do Hanisky pri Košiciach, takzvaná ŠRT). Trať začíná v širokorozchodné části kolejiště stanice v Čopu a vede přes nejzápadnější ukrajinskou obec Solomonovo do železničního překladiště v Čierné nad Tisou. Odtud pokračuje v rámci areálu překladiště na kontejnerový terminál v Dobré, kde je ukončena.\n\nŠirokorozchodná trať přes státní hranici Československa a Sovětského svazu se dostala do plánů již v čtyřicátých letech 20. století, zejména v souvislosti s plánovanou stavbou velkého železničního překladiště v Čierné nad Tisou. K realizaci myšlenky došlo vzápětí a trať z Čopu do Čierné byla předána do provozu jako první širokorozchodná trať na území Československa roku 1947. Spojnice byla vybudována ve velmi krátkém čase v takřka plochém terénu s minimálními sklony i nutností staveb železničního spodku, souběžně se stávajícím úsekem trati normálního rozchodu. Po roce 1960 byla provedena elektrifikace pomocí standardní stejnosměrné soustavy za účelem zvýšení kapacity i efektivity přeprav. Objem provozu kulminoval v období největší výstavby překladiště a obchodu se SSSR – touto dobou mohlo po trati denně projet až 50 vlaků. Poté již množství spojů klesalo.\n\nFaktický začátek trati se nachází v kolejišti seřaďovacího nádraží v Čopu. Odtud trať vychází západním směrem; doprava se odděluje trať do Užhorodu. Pokračování vede přes osobní nádraží, za kterým se odděluje vlečka do závodu Škoda Solomonovo. Poté přichází do výhybny dopravně označené „Výhybňa 271 Km“ – jde o místo pobytu vlaků před jízdou přes státní hranici, s možností křižování. Na zhlaví výhybny se nachází státní hranice mezi Slovenskem a Ukrajinou a na slovenské straně následuje zastavení k provedení hraniční kontroly. Odtud již vlak pokračuje do širokorozchodné stanice v Čierné nad Tisou, kde svou jízdu končí. Širokorozchodná část kolejiště dále pokračuje až ke kontejnerovému terminálu v Dobré, kde je prováděna další překládka.\n\nTrať je zabezpečena poloautomatickým zabezpečovacím zařízením se světelnými návěstidly, uzpůsobeným pouze pro dopravu nákladních vlaků – vlaky osobní dopravy zde nikdy nebyly zavedeny.\n\nNa trati jsou stále v provozu nákladní vlaky, přepravující zboží a komodity pro přeložení na terminálu v Čierné. Již v normálněrozchodných vozech pokračují po hlavní trati do Košic. Zpět na Ukrajinu jsou převáženy pouze prázdné vozy po vykládce (s výjimkou některých kontejnerových vozů z terminálu Dobrá) – překládka z vozů normálního rozchodu ve směru na Ukrajinu je prováděna až v Čopu. Intenzita provozu však není vysoká; denně překročí státní hranici přibližně 3–5 párů vlaků. Od roku 2009 trať podle potřeby projíždí také kontejnerové vlaky s výrobky z Asie. Trať taktéž drží prvenství v délce vlaků – díky normativu délky vlaků 980 metrů jsou zde provozovány nejdelší vlaky na území nejen Slovenska, ale i celého bývalého Československa. Mezistátní vlaky jsou vedeny výhradně ukrajinskými stroji řad VL10 či VL11 (majitel Ukrzaliznycja). Posunovací zálohy na širokém rozchodu v Čierné nad Tisou jsou obsazovány motorovými lokomotivami, a to řad 770.8, 771.8 a 773.8 dopravce Železničná spoločnosť Cargo Slovakia.\n\n"}
{"id": "1263154", "url": "https://cs.wikipedia.org/wiki?curid=1263154", "title": "M/S Eivor", "text": "M/S Eivor\n\nM/S Eivor (původně Baldur, označením IMO 8712582) je finský trajekt pro přepravu cestujících a automobilů. Eivor je v současnosti (2017) provozován v Ostrovním moři na trase Pärnäs – Berghamn – Nötö – Aspo – Jurmo – Utö.\n\nLoď byla postavena na Islandu loděnicemi Thorgeir & Ellert roku 1990. Až do roku 2006 bylo plavidlo provozováno pod jménem Baldur v okolí islandského přístavu Stykkishólmur. Roku 2006 jej zakoupila společnost Rosita sídlící ve finském městě Turku a nasadila na linku na ostrov Utö.\n\nEivor má délku 39,40 m a může pojmout až 195 cestujících a 19 osobních automobilů, které mohou vjet na palubu z obou stran lodi (zepředu i zezadu). Na palubě je i restaurace. Přeprava osob na lince Pärnäs – Utö je bezplatná.\n\n"}
{"id": "1263156", "url": "https://cs.wikipedia.org/wiki?curid=1263156", "title": "Děmjaněnko", "text": "Děmjaněnko\n\nUkrajinské příjmení Děmjaněnko () má více nositelů:\n\n"}
{"id": "1263157", "url": "https://cs.wikipedia.org/wiki?curid=1263157", "title": "Rybolovná technika na světových hrách", "text": "Rybolovná technika na světových hrách\n\nRybolovná technika na Světových hrách byla pořádána od roku 1981 do roku 2005. Světové hry se konají každé čtyři roky, pro sporty, které nejsou zahrnuty v programu Olympijských her, tento sport se ale na program LOH po roce 2005 nedostal.\n\nV tomto sportu dosáhli čeští sportovci nejlepších výsledků na světových hrách.\n\n(:\"Fly Accuracy, Fly Distance Singlehanded, Fly Distance Doublehanded, Spinning Accuracy, Spinning Accuracy Arenberg Target, \")\n\n"}
{"id": "1263158", "url": "https://cs.wikipedia.org/wiki?curid=1263158", "title": "Mlok černý", "text": "Mlok černý\n\nMlok černý (\"Salamandra atra\") nebo také mlok alpský je druh obojživelníka z řádu ocasatých, který obývá Alpy a Dinárské hory.\n\nDosahuje délky od 9 do 16 centimetrů, váží okolo deseti gramů. Je celý leskle černý, jen v okolí italského Asiaga žije geografický poddruh \"Salamandra atra aurorae\", který má na hřbetě zlatožluté skvrny, někdy splývající v souvislý pruh. Obývá vlhké horské lesy převážně v blízkosti potoků v nadmořské výšce od 600 do 2800 metrů. Drží se na stálém stanovišti, je aktivní převážně v ranních hodinách od dubna do října, po zbytek roku hibernuje. Živí se hmyzem, plži a žížalami. Přirozené nepřátele nemá vzhledem k jedovatému sekretu, který vylučuje pokožkou.\n\nVzhledem k nedostatku vhodných vodních ploch pro vývoj larev v jeho biotopu je mlok černý vejcoživorodý: vejce se vyvíjejí v těle samičky, která po rok trvající graviditě rodí zpravidla dvě plně vyvinutá mláďata, dosahující poloviny délky dospělého jedince. Ve vyšších horských polohách se doba březosti může prodloužit až na dva nebo tři roky. Mlok černý se může dožít až patnácti let.\n\n"}
{"id": "1263162", "url": "https://cs.wikipedia.org/wiki?curid=1263162", "title": "Pevnost v tahu", "text": "Pevnost v tahu\n\nPevnost v tahu nebo konečná pevnost je za daných podmínek největší možné napětí v materiálu při natahování, kterému materiál jako celek odolává, aniž by se porušil.\n\nHodnota této veličiny může být výrazně odlišná od pevnosti v tlaku. Experimentální údaje ukazují, že u hornin je pevnost v tahu 30x nižší než pevnost v tlaku.\n\nHodnoty pevnosti v tahu:\n\n"}
{"id": "1263185", "url": "https://cs.wikipedia.org/wiki?curid=1263185", "title": "Mechanické namáhání", "text": "Mechanické namáhání\n\nMechanické namáhání reálného tělesa, též mechanická zátěž či zatížení, je silové působení, které kromě reaktivní síly zpět na zdroj vyvolává tlaky ve struktuře tělesa, jeho deformace a při opakovaných změnách zátěže i jeho zahřívání vlivem mechanických ztrát v materiálu. Z pohledu přechodového děje se navíc mechanické napětí (tlak, pnutí) šíří materiálem tělesa postupně, a to rychlostí zvuku, což je jeden ze základních parametrů materiálu.\n\nZ hlediska praktického konstrukčního využití má význam hledat materiály schopné snést dané tlaky, rychlosti a deformace, a to při minimalizaci nákladů.\n\nJako příklad si lze dvě plochy jednoho soumezného řezu snadno připravit zlomením školní křídy: Obě části přelomeného hranolku budou k sobě velmi dobře pasovat.\n\nPůsobení vnějších sil na těleso může být různé. Hovoříme pak o \"mechanickém namáhání tělesa\" v tahu / v tlaku, v ohybu, ve smyku (střihu), v kroucení (v krutu/torzi), resp. že jsou takto namáhány soumezné řezy:\n\nSoumezné řezy tedy popisují 4 varianty dvou proměnných: Směr pohybu je tečný/kolmý, posuvný/otáčivý. V každém případě soumezné řezy na sebe vzájemně působí opačně, jsou spolu v kolizi.\n\n\nNa čtyřech typech zátěží lze popsat 6 vzájemných párových přeměn, resp. 10, pokud uvažujeme sebereference.\n\nEfektivně navržená konstrukce na jedné straně přenese všechny předepsané síly, a to při dodržení tolerovaných deformací (pružných, minimálních), na druhou stranu nikde nenechá drahý pevný materiál nikde zahálet: Pokud nemá sloužit k přenášení sil, vůbec nemá být součástí konstrukce, protože by šlo o plýtvání.\n\nSituace se komplikuje při vibracích, kdy odlehčená konstrukce může dobře vyhovovat při statickém zatížení, ale při zavedení dnešních točivých strojů se mohou začít projevovat rezonance, vedoucí k zesilování výchylek a deformací a vést ke zničení stroje rozpadem jeho konstrukce. Proto se dnes konstrukce po statickém návrhu ještě podrobují ověřování dynamické výdrže, to stále ještě ve fázi modelů a výpočtů: Dnešní výpočetní technika a CAD umožňují takovéto simulace už i v reálném čase, například barevně (zoranžověním, zčervenáním) zvýrazňují namáháním přetížená místa: Slabé krčky. Každá příčka (nosník) má svou vlastní frekvenci, tyto pak po tuhé konstrukci přebíhají a jejich skládáním (superpozicí) může dojít k rezonancím či i vzniku záznějových míst: uzel/kmitna. Cílem úprav z frekvenčních testů je z konstrukce vytlačit nebezpečné nízké frekvence a u zbylých blízkých odstranit jejich celočíselnou násobnost. Zbylé vysoké frekvence přirozeně existují vždy, mají však jen malé amplitudy a nepředstavují nebezpečí. Obecně platí, že čím robustnější konstrukce, tím vyšším tónem zní. A opačně: Odebíráním materiálu (úspory) konstrukce měkne, tím se vlastní frekvence snižuje a zvyšuje rozkmit.\n\n\n"}
{"id": "1263196", "url": "https://cs.wikipedia.org/wiki?curid=1263196", "title": "St. Petersburg Ladies Trophy 2017", "text": "St. Petersburg Ladies Trophy 2017\n\nSt. Petersburg Ladies Trophy 2017 byl tenisový turnaj ženského profesionálního okruhu WTA Tour, hraný v aréně Sibur na dvorcích s tvrdým povrchem Rebound Ace. Konal se mezi 30. lednem až 5. únorem 2017 v ruském Petrohradu jako osmý ročník turnaje.\n\nRozpočet činil 776 000 dolarů. V rámci WTA Tour se řadil do kategorie WTA Premier Tournaments, do níž byla událost v roce 2016 přesunuta z nižšího okruhu ITF. Nejvýše nasazenou hráčkou ve dvouhře se stala světová čtyřka Simona Halepová z Rumunska. Jako poslední přímá účastnice do dvouhry nastoupila 51. německá hráčka žebříčku Annika Becková. \n\nPremiérový singlový titul na okruhu WTA Tour vybojovala 23letá Francouzka Kristina Mladenovicová. Vítězem čtyřhry se stal pár složený z Lotyšky Jeļeny Ostapenkové a Polky Alicje Rosolské, jehož členky získaly první společnou trofej. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila jako tzv. šťastná poražená:\n\n\n\nNásledující pár obdržel divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1263197", "url": "https://cs.wikipedia.org/wiki?curid=1263197", "title": "Taiwan Open 2017", "text": "Taiwan Open 2017\n\nTaiwan Open 2017 byl tenisový turnaj pořádaný jako součást ženského okruhu WTA Tour, který se hrál na dvorcích s tvrdým povrchem PlayFlex by PlayIT v Tenisovém centru Jang-ming. Probíhal mezi 30. lednem až 5. únorem 2017 v tchajwanském Tchaj-peji jako druhý ročník události.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třináctá tenistka světa Elina Svitolinová z Ukrajiny. Jako poslední přímá účastnice do dvouhry nastoupila 126. čínská hráčka žebříčku Ču Lin.\n\nVítězkou dvouhry se stala 22letá ukrajinská tenistka Elina Svitolinová, která tak na okruhu WTA Tour získala pátý singlový titul. V deblové soutěži obhájil titul sesterský pár složený z domácích Čan Chao-čching a Čan Jung-žan, jenž získaly devátou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry získaly do soutěže divokou kartu:\n\n\n"}
