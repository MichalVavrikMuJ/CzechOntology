{"id": "1267926", "url": "https://cs.wikipedia.org/wiki?curid=1267926", "title": "Hadí mord maloúborný", "text": "Hadí mord maloúborný\n\nHadí mord maloúborný (\"Scorzonera parviflora\") je vytrvalá, nízká, žlutě kvetoucí bylina, obligátní halofyt rostoucí na slanistých loukách. Je sice v české přírodě původním druhem, ale v současnosti je kriticky ohrožen vyhynutím, neboť lokality vhodné pro jeho růst jsou téměř všechny zničeny.\n\nStředisko jeho výskytu se nachází v Malé Asii, v oblasti Kavkazu, na Blízkém východě, ve Střední Asii, na západní Sibiři, v severních oblastech Mongolska, Číny a Afghánistánu. V Evropě se vyskytuje roztříštěně, nejzápadnější výskyt je zaznamenán ve středním Španělsku, odkud pokračuje přes Francii, střední Evropu a Balkánský poloostrov až do východní Evropy. Česká republika, stejně jako Slovensko, leží na severní hranici areálu.\n\nV Česku dříve rostl ve většině slaniskových lokalitách, nejvíce na Mostecku, ve středních Čechách a na jižní Moravě. Z těchto tradičních stanovišť téměř úplně vymizel a doslova přežívá jen v národní přírodní rezervaci Soos u Františkových Lázní a v národní přírodní rezervaci Slanisko u Nesytu v okrese Břeclav.\n\nVyloženě světlomilná rostlina, která si za stanoviště vybírá vlhká a zasolená místa, která mohou v letním období i vysýchat. Roste obvykle na těžké, jílovité půdě bohaté na ionty lehce rozpustných solí (draslíku, sodíku, hořčíku, vápníku). Tato slaniska vznikají v okolí minerálních pramenů, kde výpar převyšuje vsakování a ionty solí vzlínají v půdním profilu k povrchu. Zvýšená salinita půdy na většinu rostlin působí toxicky, narušuje osmotickou rovnováhu jejich buněk, a proto jsou tyto pozemky typické jen nevalným bylinným porostem.\n\nHadí mord maloúborný je vytrvalá, 10 až 50 cm vysoká rostlina s přímou, jednoduchou nebo v horní části chudě větvenou a zcela lysou lodyhou vyrůstající ze svislého, vícehlavého kořene. Přízemní, tmavě zelené listy v růžici jsou ploché, slabě dužnaté, čárkovitě kopinaté, dlouhé 10 až 30 cm a široké 0,5 až 1,5 cm, u báze jsou zúžené, na vrcholu špičaté a po obvodě celistvé. Na lodyze obvykle vyrůstají pouze v horní části tři drobné šupinovité listy.\n\nNa vrcholu lodyhy jsou na dlouhé stopce jeden až tři květní úbory o průměru 1 až 2 cm. Úbory, otevírající se jen za slunného počasí, obsahující výhradně obopohlavné, jazykovité květy, jejichž světle žluté liguly jsou nejvýše 1,5krát delší než zákrov. Úzce vejčitý zákrov je dvouřadý, listeny má podlouhlé, na vrcholu zahrocené, po okraji blanité a ve vnitřní řadě jsou delší. Protandrické květy opyluje létající hmyz. Kvete od května do června, plody dozrávají v srpnu a září. Ploidie druhu je 2n = 14.\n\nPlody jsou válcovité, světle žluté, lysé, asi 8 mm velké nažky s hladkými zvýšenými žebry. Pro lepší šíření větrem mají nažky na konci šedě bílý paprsčitý chmýr, asi dvakrát delší než nažka.\n\nMorfologicky se mu nejvíce podobá hadí mord nízký (\"Scorzonera humilis\"), který má o málo širší listy a větší úbory, lodyhu na bázi nebo pod úborem pavučinatě vlnatou a liguly dvakrát delší než zákrov.\n\nHadí mord maloúborný potřebuje pro svůj růst biotopy se specifickými podmínkami, které nachází na nezastíněných slaných loukách v blízkosti minerálních pramenů. Tamní pozemky mají následkem zvýšeného zasolení půdy malou kvalitu a obvykle jsou využívány pouze jako chudé pastviny pro drůbež, případně ovce a kozy. Tato hospodářský málo využitelná místa byla vesměs postupně odvodněna a přeměněna na lépe využitelnou antropogenní půdu, kde již původní byliny nemají potřebné podmínky.\n\nPro záchranu druhu na dosud existujících stanovištích byl hadí mord maloúborný zařazen ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb\" i v \"Červeném seznam cévnatých rostlin České republiky\" mezi druhy kriticky ohrožené (§1 a C1t).\n\n"}
{"id": "1267927", "url": "https://cs.wikipedia.org/wiki?curid=1267927", "title": "Kostel svatého Martina (Dambořice)", "text": "Kostel svatého Martina (Dambořice)\n\nKostel svatého Martina je římskokatolický chrám v Dambořicích v okrese Hodonín. Je chráněn jako kulturní památka České republiky.\nKostel v Dambořicích se připomíná poprvé roku 1326. Současná stavba je nejasného stáří, její historické jádro (loď) nelze klást hlouběji než do 17. století. V letech 1909-1910 bylo zbořeno staré a postaveno nové kněžiště se sakristií a oratoří. \nJedná se o jednolodní stavbu s odsazeným kněžištěm ukončeným apsidou. K východní zdi přiléhá čtyřboká sakristie s oratoří v patře. V ose severního průčelí předstupuje hranolová věž. Hladké fasády s opěrnými pilíři jsou prolomeny okny s půlkruhovým záklenkem. \nV kostele se nachází dřevořezba madony s dítětem z konce 14. století. Ciborium zhoovil roku 1747 brněnský stříbrník Jan Kristián Fischer. Ve věži je zavěšený zvon ulitý roku 1649.\n\nJde o farní kostel farnosti Dambořice.\n"}
{"id": "1267929", "url": "https://cs.wikipedia.org/wiki?curid=1267929", "title": "Prázdné domy", "text": "Prázdné domy\n\nPrázdné domy je unikátní webový archiv evidující opuštěné, prázdné domy na území České republiky. Portál založil vedoucí správy provozu Institutu plánování a rozvoje Prahy (IPR) Petr Zeman a od března 2015 web sestavuje 8 dobrovolníků s přispěním dalších lidí. Projekt se snaží upozornit na domy, které jsou nevyužité, často snižují hodnotu okolních nemovitostí a přináší negativní sociální jevy, zároveň jsou na zelených loukách stavěny nové. Členové portálu pořádají také vycházky, jejichž cílem je upozornit na problematiku prázdných domů, na jejich negativní působení v struktuře města, například squatting. Mluví se také o historii jednotlivých objektů.\n\nK 11. srpnu 2019 bylo na webu Prázdné domy v ČR evidováno 4 231 prázdných domů.\n"}
{"id": "1267930", "url": "https://cs.wikipedia.org/wiki?curid=1267930", "title": "Josef Kolejka", "text": "Josef Kolejka\n\nJosef Kolejka (7. března 1924 Líšeň u Brna – 9. února 2015 Brno) byl český marxistický historik, profesor na Filozofické fakultě Masarykovy univerzity v Brně.\nJosef Kolejka se narodil v Líšni u Brna (později Brno-Líšeň) 7. března 1924. V letech 1935–1943 studoval na 1. českém gymnáziu v Brně. Když za okupace odmaturoval, byl totálně nasazen. Po osvobození začal studovat obor dějepis – filozofie na Filozofické fakultě Masarykovy univerzity v Brně (1945–1948). V letech 1947–1948 absolvoval roční studijní pobyt na Jagellonské univerzitě v Krakově. Studia završil v Brně a v roce 1949 získal doktorát filozofie (PhDr.).\n\nPo ukončení studií zůstal na Masarykově univerzitě a pracoval jako asistent ve Slovanském ústavu FF MU. V letech 1953–1961 byl vědeckým pracovníkem brněnské odbočky Historického ústavu ČSAV. V roce 1960 obhájil disertační práci \"Dělnické rady na Horním Slezsku, Dabrowsku a Ostravsko-Karvinsku v letech 1917-1920\" a dosáhl vědecké hodnosti kandidáta věd (CSc.).\n\nV letech 1961–1990 pracoval na filozofické fakultě brněnské univerzity (katedra dějin SSSR, střední a jihovýchodní Evropy). V roce 1964 se habilitoval jako docent nových a nejnovějších dějin, v roce 1986 obdržel vědeckou hodnost doktor věd (DrSc.) a v roce 1987 byl jmenován profesorem pro obecné dějiny.\n\nTěžištěm vědecké práce profesora Kolejky byly nejprve dějiny dělnického hnutí a později hlavně národnostní problematika zemí střední a jihovýchodní Evropy v 19. století, zejména habsburské monarchie. V roce 1986 obdržel Cenu Bedřicha Václavka a byl též nositelem medaile Jiřího Dimitrova. Zemřel v Brně dne 9. února 2015.\n\n\n"}
{"id": "1267931", "url": "https://cs.wikipedia.org/wiki?curid=1267931", "title": "Dominik Kindermann", "text": "Dominik Kindermann\n\nDominik Kindermann (9. listopadu 1739 Šluknov – 9. června 1817 Krásná Lípa ) byl český malíř německé národnosti. Ve své tvorbě se soustředil na historické a křesťanské náměty, stal se autorem mnoha oltářních obrazů.\n\nDominik Kindermann se narodil 9. listopadu 1739 v severočeském Šluknově. Záliba v malování se u něj projevovala už od dětství. Jeho budoucí kariéru odstartoval pobyt v České Kamenici, kde ho zaujala práce blíže neurčeného malíře pozlacujícího malby. Brzy poté u dotyčného umělce nastoupil jako učeň a naučil se základům malířského umění. Po třech letech učení odešel do Prahy ke svému strýci Josefu Kleinovi (1693–1782), který byl rovněž šluknovským rodákem. V Praze jej vyučoval jezuitský malíř Ignác Raab (1715–1787), později ve Vídni František Antonín Palk (1717–1766). V letech 1769–1775 žil v Římě, kde studoval u Antona Raphaela Mengse (1728–1779). Během zdejšího pobytu se seznámil s díly mnoha věhlasných umělců, např. Rafaela či bratří Carracciů. Po šesti letech v Římě odešel do Neapole a zajímal se mimo jiné o umělecké památky z Pompejí. Poté jej hrabě Ferdinand Bonaventura II. Harrach (1708–1778), majitel panství Šluknov a také jeho mecenáš, povolal do Vídně. Závěr života strávil v Krásné Lípě, kde 9. června 1817 zemřel.\n\nVe své tvorbě se Dominik Kindermann soustředil převážně na oltářní obrazy a malby s náboženskou a historickou tematikou. Zakázky získával především ve Vídni a okolí, ve Šluknovském výběžku, ale také v Uhrách či na Moravě. V jeho díle se projevuje doznívající baroko a postupně se prosazující rokoko a klasicismus.\n\n"}
{"id": "1267932", "url": "https://cs.wikipedia.org/wiki?curid=1267932", "title": "Matti Pellonpää", "text": "Matti Pellonpää\n\nMatti Kalervo Pellonpää (28. března 1951 Helsinky – 13. července 1995 Vaasa) byl finský herec a hudebník. Mezinárodní věhlas získal díky rolím ve filmech Akiho Kaurismäkiho a Mika Kaurismäkiho; pravidelně hrál především ve filmech Akiho, vystupoval v 18 z nich.\n\nSvou kariéru začal v roce 1962 jako rozhlasový herec ve finské státní vysílací společnosti Yleisradio. V průběhu 70. let vystupoval jako herec v mnoha amatérských divadlech ve stejné době, kdy studoval na finské divadelní akademii, kde svá studia dokončil v roce 1977.\n\nZa roli Rodolfa v \"Bohémském životě\" vyhrál cenu Felixe v kategorii „nejlepší herec“ na Evropských filmových cenách v roce 1992. Zahrál si také ve filmu Jima Jarmusche z roku 1991 \"Noc na Zemi\".\n\nJeho soukromý život splýval dokonale s jeho hereckou prací. Byl považován za přirozeného bohéma a skutečného „obyčejného člověka“ bez ega. Často používal svůj vlastní život jako základ pro své hraní, místo v nabízených kostýmech hrál ve vlastních šatech. Na levém bicepsu měl tetování Snoopyho.\n\nPellonpää byl frontmanem skupiny \"Peltsix\" (1989-1995), která získala kultovní status díky svým tragickým a zároveň komickým písním. Písně skupiny Peltsix skládali Pale Saarinen, Kari Makkonen a Jukka Haikonen.\n\nMatti Pellonpää zemřel na infarkt dne 13. července 1995 ve věku 44 let.\n\nV roce 1996 byl Pellonpää jednou z osob připomínajících 100 let finské kinematografie na známkách.\n\nV roce 2011 byl o Pellonpääově životě natočen finský dokumentární film \"Boheemi elää\" (režie Janne Kuusi).\n\n\nAlba\n\n\nKniha\n\n\n"}
{"id": "1267933", "url": "https://cs.wikipedia.org/wiki?curid=1267933", "title": "Kostel svatého Petra a Pavla (Deštná)", "text": "Kostel svatého Petra a Pavla (Deštná)\n\nKostel svatého Petra a Pavla je římskokatolický chrám v obci Deštná v okrese Blansko. Je chráněn jako kulturní památka České republiky. Je farním kostelem farnosti Deštná u Velkých Opatovic\n\nPrvní zmínky o obci pocházejí z konce 12. a počátku 13. století. Podle starých záznamů byla v Deštné již před třicetiletou válkou fara a kostel. Kostel měl stát dle tradice na místě dnešního hřbitova, fara na místě jiném. Stáří kostela dosvědčuje věžový zvon s datem 1508. Současný kostel byl zbudován v letech 1781 až 1782. Tento kostel sv. Petra a Pavla byl v roce 2000 prohlášen za kulturní památku. \n\nJde o podélnou jednolodní stavbu s odsazeným kněžištěm, k němuž přiléhá čtyřboká sakristie. Hlavní vstup do kostela podvěžím zaklenutým plackou. Rovněž kněžiště a sakristie jsou zaklenuty plackou. zařízení kostela je jednotné z doby výstavby, doplněné artefakty ze zrušeného kláštera v Jevíčku. Ve věži je zavěšen zvon s letopočtem 1508\n"}
{"id": "1267934", "url": "https://cs.wikipedia.org/wiki?curid=1267934", "title": "László Botka", "text": "László Botka\n\nLászló Botka (* 21. únor 1973, Tiszaföldvár) je maďarský politik, člen a funkcionář Maďarské socialistické strany, od roku 2002 starosta města Segedín, poslanec parlamentu v letech 1994–1998 a 2002–2014. V lednu 2017 byl navržen jako potenciální kandidát MSZP na post předsedy vlády pro parlamentní volby 2018.\n\nLászló Botka se narodil v roce 1973 v Tiszaföldváru do učitelské rodiny. Má mladšího bratra Pétera Lajose (* 1979). Jeho matka Julianna Mária Lukács (* 1949) pracovala jako učitelka fyziky a chemie, od roku 1985 byla ředitelkou Varga Katalin Gimnázium. V roce 1995 se stala zastupitelkou města Szolnok. Jeho otec Lajos László Botka (* 1947) působil jako profesor fyziky a chemie na Széchenyi István Gimnázium v Szolnoku. Jejich rodina pochází z oblasti Sikulska a do města Mártfű se přestěhovala na konci druhé světové války.\n\nZákladní a střední školu absolvoval v Szolnoku. V roce 1991 odmaturoval na Varga Katalin Gimnázium. Poté nastoupil na Fakultu státu a práva Univerzity Józsefa Attily (dnes Szegedi Tudományegyetem), kde roku 1997 složil státní zkoušku a roku 2000 odbornou zkoušku.\n\nOd roku 1991 je členem levicové Maďarské socialistické strany (MSZP). Poprvé uspěl již v parlamentních volbách 1994, kdy byl zvolen poslancem Zemského shromáždění v jednomandátovém obvodu župy Csongrád č. 3 se sídlem v Segedína. V témže volebním obvodu byl zvolen poslancem i v parlamentních volbách 2002 a 2006.\n\nVelký úspěch zaznamenal v komunálních volbách 2002, kdy byl ve věku 29 let zvolen starostou města s župním právem Szeged. O jeho popularitě svědčí fakt, že ve všech následujících komunálních volbách 2006, 2010 a 2014 byl opakovaně zvolen.\n\nV parlamentních volbách 2006 byl opět zvolen poslancem parlamentu v jednomandátovém obvodu. V parlamentních volbách 2010 získal mandát poslance z obvodní kandidátní listiny župy Csongrád. V parlamentních volbách 2014 kandidoval na celostátní kandidátce MSZP, byl zvolen poslancem, mandátu se však 16. října 2014 vzdal.\n\nV lednu 2017 oznámila MSZP prostřednictvím svého předsedy Gyuly Molnára, že László Botka je ideálním stranickým kandidátem na post premiéra pro parlamentní volby 2018.\n\nBotka je ženatý s onkologickou lékařkou Dr. Andreou Lugosi. Žijí v Segedínu a mají spolu tři dcery: Zsófia Erzsébet (* 2000), Veronika Julianna (* 2003) a Valéria (* 2008).\n\n\n"}
{"id": "1267935", "url": "https://cs.wikipedia.org/wiki?curid=1267935", "title": "Mount Sanford", "text": "Mount Sanford\n\nMount Sanford je štítový vulkán na jihovýchodě Aljašky, ve Spojených státech amerických. Leží na západním konci Wrangellova pohoří, severně od hory Mount Wrangell.\nS nadmořskou výškou 4 949 m\nje Mount Sanford je po horách Mount Bona a Mount Blackburn třetím nejvyšším vulkánem ve Spojených státech. Současně je vrchol šestou nejvyšší horou Spojených států a třináctou nejvyšší v Severní Americe.\n\nMount Sanford leží v severozápadní části Wrangellova pohoří, přibližně 20 km severně od Mount Wrangell a 60 km severozápadně od Mount Blackburn. Nachází se na území Národního parku Wrangell-St. Elias. Hora je tvořena převážně andezitem z období pleistocénu. Některé části v okolí vrcholu mohou být geologicky mladší, z holocénu.\n"}
{"id": "1267939", "url": "https://cs.wikipedia.org/wiki?curid=1267939", "title": "Pierre Lannier", "text": "Pierre Lannier\n\nPierre Lannier je francouzská hodinářská firma. Byla založena v roce 1977. Jedná se o nejmladší hodinářskou firmu ve Francii, jejímž cílem bylo vždy se přizpůsobit se měnícím trendům tak, aby se stala značkou se synonymem módního doplňku.\n\nZnačka byla vytvořena manželi Béatrice a Jean-Paul Burgun v roce 1977 V roce 1985 začala jako malá francouzská firma distribuovat hodinky do ostatních evropských zemí (Belgie, Portugalsko, Holandsko a Německo). V roce 1992 se značka poprvé účastnila mezinárodních veletrhů v Basileji (Baselworld), Hongkongu, Tokiu.\n\nVelký boom zažívá až v roce 2004, kdy značku přebírá jejich syn Pierre Burgun. Pierre svým cíleným managementem dostává společnost na světový trh. Každý rok je nyní prodáváno více než 600 000 hodinek v 1500 prodejnách v 60 zemích světa.\n\nSídlo společnosti a výrobní závod je v Ernolsheim-lès-Saverne v Alsasku, druhý výrobní závod je v Antananarivu na Madagaskaru.\n\nPod vedením týmu návrhářů a stylistů, Pierre Lannier nabízí originální vzory, inspirace, různé fáze s módními trendy současnosti. Značka tak vytváří více než 300 modelů za rok. Splňuje očekávání žen a mužů, kteří jsou aktivní, dynamičtí a chtějí vyniknout s noblesou a osobností.\n\nV roce 2014 se stal Pierre Lannier partnerem Franscouzského mužského basketbalového týmu do roku 2016, a nabízí kolekci hodinek FFBB.\n\nZnačka se vyjadřuje filosofii hodinářství, které zní: vysoce kvalitní výrobky za přijatelné ceny. Pierre Lannier uvádí, že jeho identitou je nový slogan: \"francouzské značkové hodinky \".\n\n"}
{"id": "1267944", "url": "https://cs.wikipedia.org/wiki?curid=1267944", "title": "Mistrovství Asie ve sportovním lezení 2010", "text": "Mistrovství Asie ve sportovním lezení 2010\n\nMistrovství Asie ve sportovním lezení 2010 (: \"Asian Continental Championship\") se uskutečnilo již po devatenácté, v čínském Čchang-č' ve třech disciplínách (v lezení na obtížnost, rychlost a v boulderingu).\n\nV lezení na obtížnost postoupilo do finále devět mužů pro shodné pořadí v semifinále, o prvním a druhém místě rozhodovalo superfinále. Celkem měli domácí závodníci osm finalistů a tři ženy na stupních vítězů v lezení na rychlost.\n\n\n"}
{"id": "1267946", "url": "https://cs.wikipedia.org/wiki?curid=1267946", "title": "Josef Schnitter", "text": "Josef Schnitter\n\nJosef Václav Schnitter (16. října 1852 Nový Bydžov – 19. května 1914 Plovdiv) byl český stavitel, který většinu svého života strávil Bulharsku, kde je znám jako Josif Šniter ( \"Йосиф Шнитер\").\n\nNarodil se ve stavitelské rodině a po středoškolských studiích vstoupil na Vídeňskou technickou univerzitu, kde studoval na stavební fakultě. Těsně před dokončením školy odejel v roce 1876 do Ruska, aby se vyhnul pronásledování za účast v tajném společenství usilujícím o nezávislost českého národa. K prvním realizacím svých staveb se dostal v Moskvě, kde pracoval v technickém plánovacím oddělení a kde v květnu 1877 přestoupil k pravoslaví.\n\nKdyž vypukla rusko-turecká válka, přihlásil se jako dobrovolník k ženijnímu vojsku. Při obléhání Plevenu byl velitelem fortifikačních prací a byl zde zraněn. Když ruské vojsko překonalo v zimě 1877 Starou planinu, došel s ním až k Istanbulu. Poté byl převelen do Plovdivu a zde zůstal po uzavření Sanstefanské mírové smlouvy natrvalo.\n\nNedlouho po demobilizaci byl jmenován oblastním inženýrem a vedoucím technického oddělení v Plovdivu, který se stal hlavním městem autonomní turecké provincie Východní Rumélie. V letech 1878 – 1885 zde navrhl a postavil především veřejné, ale i soukromé budovy; například novorenesanční dívčí gymnázium, zvonici kostela svaté Bohorodice, kostel svatého Jiří, kostel svatého Cyrila a Metoděje, budovu Prefektury, dům s knihkupectvím, dům D. Mančova, dům J. Grueva, dům Ch. Gendova.\nBěhem Plovdivského povstání, které vyústilo ve sjednocení Bulharska, vedl Schnitter výstavbu opevnění na bulharsko-turecké hranici. Po následném vypuknutí srbsko-bulharské války se jí zúčastnil jako dobrovolník a vedl fortifikační práce. Poté, co se navrátil z války zpět do Plovdivu, byl jmenován „městským architektem, inženýrem a zeměměřičem“.\nStěžejní Schnitterovou prací se stal regulační plán města, který mu byl zadán roku 1887. Nejdříve nechal město zaměřit, přičemž se na těchto pracích podílel i sám, a poté vypracoval katastrální plán. Teprve po dokončení této etapy, která trvala 18 měsíců, zahájil práce na vlastní regulaci. K tomu nechal postavit zvláštní pavilon o průměru 8,5 m a zde až do roku 1891 tvořil plán v měřítku 1:500. Plán se setkal s odporem městské rady, a tak musel Schnitter přepracovat některé jeho části, ale nakonec byl v roce 1896 knížecím dekretem schválen a o deset let později publikován v měřítku 1:5000. Plán zahrnuje unikátní systém čtyř tříd orientovaných podle světových stran, regulaci řeky Marici a návrh městské zeleně, na níž se podílel švýcarský zahradní architekt \"Lucien Chevallaz\".\n\nKromě regulačního plánu Schnitter realizoval stavby v Plovdivu a okolí jako například obytné domy I. Gerdžikova, I. Andonova, rodiny Sveštarových, obchodní dům Orozdi Bak, kde byl poprvé v Bulharsku použit železobeton, činžovní dům S. Kujumdžjiana, hotely Metropol a Rodopi, obchodní dům J. Gavrilova, obytné domy K. Jovanoviče, K. Najdenoviče, chrám Zesnutí přesvaté Bohorodice v Bataku. V roce 1911 vypracoval Schnitter návrh nové městské vodovodní sítě.\n\nV průběhu balkánských válek se Schnitter znovu angažoval v ženijním vojsku. Zemřel v květnu 1914 na zápal plic v důsledku nachlazení při opravách městského vodovodu, který byl poškozen zimními povodněmi.\n\n\n"}
{"id": "1267948", "url": "https://cs.wikipedia.org/wiki?curid=1267948", "title": "Dmitrij Dmitrijevič Maksutov", "text": "Dmitrij Dmitrijevič Maksutov\n\nDmitrij Dmitrijevič Maksutov (23. dubna 1896 – 12. srpna 1964) byl sovětský optický inženýr a amatérský astronom. Je znám jako vynálezce Maksutova teleskopu.\n\nDmitrij Maksutov se narodil v roce 1896 v Nikolajevu nebo přístavním městě Oděse v ruském impériu. Jeho otec byl námořní důstojník sloužící u černomořské flotily a pocházel z rodiny s dlouhou a úspěšnou námořnickou tradicí. Jeho pradědeček, Petr Ivanovič Maksutov získal jako odměnu za statečnost v boji šlechtický titul. Jeho dědeček Dmitrij Petrovič Maksutov, byl poslední ruský guvernér rusko-americké Aljašky, před tím, než byla koupena Spojenými státy v roce 1867.\n\nDmitrij se začal zajímat o astronomii již v raném dětství a když mu bylo 12 let postavil svůj první dalekohled (180 mm reflektor). Později četl publikace slavného ruského optika Alexander Andrejevič Čikina (1865-1924), který se stal jeho učitelem. Poté postavil větší (210 mm) reflektor a začal vážné astronomické pozorování. Ve věku 15 let byl již přijat členem ruské astronomické společnosti. O tři roky později absolvoval vojenský Nikolajev Engineering Institute a poté odešel do Petrohradu na Vojenskou inženýrsko-technickou univerzitu. Mezi roky 1921 a 1930 pracoval v Institutu fyziky na Oděské univerzitě v oblasti astronomické optiky.\n\nV roce 1930 Maksutov založil Laboratoř astronomické optiky na Státním optickém institutu v Leningradu, kterou vedl až do roku 1952. Tato laboratoř byla jedním z předních astronomických výzkumných pracovišť v SSSR. Zde v roce 1932 vydal knihu \"Анаберрационные отражающие поверхности и системы и новые способы их испытания\" [Aberace reflexních povrchů a systémů a nové metody jejich testování], v níž analyzoval aplanatické dvojité zrcadlové systémy a představil kompenzační metodu, kterou navrhl již v roce 1924. V roce 1944 se díky této slavné knize stal profesorem a od roku 1946 byl členem korespondentem Akademie věd Sovětského svazu. Od roku 1952 pracoval v Pulkovské observatoři. Maksutov zemřel v tehdejším Leningradu v roce 1964.\n\nMaksutovův nejvýznamnější příspěvek v oblasti optiky byl jeho vynález nového typu dalekohledu. Ten se nyní nazývá Maksutovův dalekohled. Podobně jako u Schmidtova teleskopu i Maksutov opravoval sférické aberace tím, že umístil korekční čočky v přední části primárního zrcadla. Nicméně Schmidtova konstrukce využívá asférické korektory na vstupní zřítelnici Maksutovův dalekohled využívá negativně zakřivené čočky. Návrh byl zveřejněn v roce 1944 v knize nazvané \"Новые катадиоптрические менисковые системы\" [Nové katadioptrické čočkové systémy]. Tato metoda byla přijata nejen jeho vlastní laboratoří a mnoha významnými observatořemi v Sovětském svazu, ale také v mezinárodním měřítku. Několik komerčních společností vyrábějících dalekohledy produkuje teleskopy Maksutovy konstrukce, včetně firem Celestron, Meade, a Questar.\n\nRovněž vytvořil mnoho objektivových čoček, zrcadel a hranolů různých velikostí a účelů. Dále vymyslel  fotogastrograf (používá se pro fotografování žaludku), jehlový mikroskop, stínové nástroje pro aerodynamické trubky, teleskopické brýle, a další nástroje.\n\n\n"}
{"id": "1267949", "url": "https://cs.wikipedia.org/wiki?curid=1267949", "title": "Egon Schweidler", "text": "Egon Schweidler\n\nEgon Schweidler (10. února 1873 - 10. února 1948) byl rakouský fyzik.\n\nNarodil se v roce 1873 jako syn soudce a Emila von Schweidlera ve Vídni. Po studiu fyziky a matematiky, získal doktorát za disertační práci na téma vnitřního tření rtuti a některých amalgámů (1895). Byl asistent Franze Exnera.\n\nV roce 1899 odešel na Vídeňskou univerzitu. Roku 1911 byl jmenován mimořádným profesorem. Od roku 1911 do roku 1926, byl vedoucím Katedry experimentální fyziky na univerzitě v Innsbrucku, kde byl v roce 1924 děkanem a v letech 1925 a 1926 rektorem. V roce 1926 se vrátil na institut fyziky na Vídeňské univerzitě. Rovněž zastával post tajemníka (1929-1933), generálního tajemníka (1933-1938) a viceprezidenta (1939-1945) Rakouské akademie věd. V roce 1933 byl zvolen předsedou Německé fyzikální společnosti.\n\nZ historického pohledu se jeho hlavní práce týkala atmosférické elektřiny. Již v roce 1907 získal za svou práci Baumgartnerovu cenu od Vídeňské akademie věd za studium anomálií v chování dielektrik. Se Stefanem Meyerem poukázal v roce 1899 mimo jiné na statistickou povahu radioaktivního rozpadu nebo magnetického vychýlení beta záření jako rychle se pohybujících elektronů. Jím předpovězené změny ionizačního záření tvořily zakončení velkého množství teoretických a experimentálních výzkumů. \n\n\n"}
{"id": "1267950", "url": "https://cs.wikipedia.org/wiki?curid=1267950", "title": "Oleg Jefimenko", "text": "Oleg Jefimenko\n\nOleg Dmitrovič Jefimenko (14. října 1922 - 14. května 2009) byl americký fyzik ukrajinského původu a emeritní profesor na West Virginia University.\n\nJefimenko získal bakalářský titul na Lewis and Clark College v roce 1952 a magisterský titul na University of Oregon v roce 1954. Doktorský titul potom získal rovněž na University of Oregon o dva roky později. Jefimenko pracoval na rozvoji teorie elektromagnetické retardace a relativity. V roce 1956 mu byla udělena cena Sigma Xi. Roku 1971 a 1973 získal ocenění v soutěži AAPT přístrojů. Jefimenko konstruoval a provozoval elektrostatické generátory poháněné atmosférickou elektřinou.\n\nDále pracoval na zobecnění Newtonovy gravitační teorie pro časově závislé systémy. Podle jeho názoru neexistuje žádný objektivní důvod pro opuštění Newtonovy gravitační teorie silových polí (ve prospěch metrické gravitační teorie). Snažil se rozvíjet a rozšiřovat Newtonovu teorii, což je slučitelné s principem kauzality a dělá ji použitelnou pro časově závislé gravitační interakce.\n\nJefimenkovo rozšíření nebo zobecnění, je založeno na existenci druhého gravitačního silového pole, \"kogravitace\" nebo \"Heavisideova pole\". Toto může být také nazváno gravitomagnetické pole. To představuje fyzikální přístup, zásadně odlišný od geometrie prostoročasu Einsteinovy obecná teorie relativity. Oliver Heaviside jako první předpověděl tato pole v článku \"A Gravitational and Electromagnetic Analogy\" (1893).\n\nJefimenko naznačuje, že elektromagnetické rovnice mohou být převedeny na jejich gravitační-kogravitační ekvivalent nahrazením elektromagnetických symbolů a konstant jejich odpovídajícími gravitační-kogravitačními symboly a konstantami.\n\n\n\n\n\n\n"}
{"id": "1267951", "url": "https://cs.wikipedia.org/wiki?curid=1267951", "title": "Georg Richmann", "text": "Georg Richmann\n\nGeorg Wilhelm Richmann (22. července 1711 – 6. srpna 1753) byl baltský německý fyzik. Prokázal, že bouřkové mraky obsahují elektrický náboj.\n\nNarodil se v Pernau (dnes Pärnu, Estonsko) ve švédském Livonsku, které se v roce 1721 stalo součástí ruské říše v důsledku Velké Severní války (1700-1721). Jeho otec zemřel na mor, předtím než se narodil, a jeho matka se znovu provdala. V mládí studoval v Revalu (dnešní Tallinn, Estonsko), později studoval v Německu na univerzitách v Halle a Jeně.\n\nV roce 1741 byl zvolen členem Petrohradské akademie věd. Vykonal průkopnickou práci v oblasti elektřiny a atmosférické elektřiny, a také pracoval na kalorimetrii, přičemž spolupracoval s Michailem Lomonosovem. Richmann také pracoval jako vychovatel dětí hraběte Andreje Ostermanna. V roce 1741 přeložil Popeho \"Essay on Man\" z francouzštiny do němčiny.\n\nByl zabit v Petrohradu při snaze kvantifikovat reakce izolované tyče na nedalekou bouři. Účastnil se zasedání akademie věd, když uslyšel hrom. Běžel domů se svým rytcem zachytit událost pro příští generace. Když byl experimentu v plném proudu, objevil se kulový blesk a srazil se s jeho hlavou, což Richmanna zabilo. Mrtvému zůstala červená skvrna na čele, jeho boty byly otevřeny a části jeho oblečení ožehnuty. Následoval výbuch podobný explozi malého děla, který srazil rytce, rozbil rám dveří, a vytrhl dveře z pantů.\n\nÚdajný kulový blesk cestoval podél aparátu a byl příčinou jeho smrti. Richmann byl zřejmě první člověk v historii, který zahynul při provádění elektrických experimentů.\n"}
{"id": "1267952", "url": "https://cs.wikipedia.org/wiki?curid=1267952", "title": "Alfred-Marie Liénard", "text": "Alfred-Marie Liénard\n\nAlfred-Marie Liénard (2. dubna 1869 - 29. dubna 1958), byl francouzský fyzik a inženýr. Nejvíce znám je díky vynálezu Liénardových–Wiechertových potenciálů.\n\nV letech 1887-1889 byl studentem na École Polytechnique a v letech 1889-1892 na École des mines de Paris. Následně pracoval tři roky jako důlní inženýr ve Valencii, Marseille, a Angers. Mezi roky 1895 a 1908 byl profesorem na École des Mines de Saint-Etienne a v letech 1908-1911 zastával post profesora elektrického inženýrství na École des Mines de Paris. V první světové válce sloužil ve francouzské armádě. \n\nLiénard pracoval v oblasti elektřiny, magnetismu a mechaniky. V roce 1898 (dva roky po Emilu Wiechertovi), odvodil to, co se nyní nazývá Liénardovy–Wiechertovy potenciály. Zkoumal také problémy související s pružností a pevností materiálů, a napsal pojednání o termodynamice a hydrodynamice.\n\nSpolu s M. H. Chipartem vyvinul Liénardovo–Chipartovo kritérium pro určení stability spojitého systému rovnic.\n\nLiénard byl držitele Řádu čestné legie. Byl také vice-prezidentem Société Française des Électriciens a prezidentem Société Mathématique de France.\n\n"}
{"id": "1267953", "url": "https://cs.wikipedia.org/wiki?curid=1267953", "title": "Erwin Madelung", "text": "Erwin Madelung\n\nErwin Madelung (18. května 1881 – 1. srpna 1972) byl německý fyzik.\nNarodil se v roce 1881 v Bonnu. Jeho otcem byl chirurg Otto Wilhelm Madelung. Doktorát získal v roce 1905 na Universitě v Göttingenu. V této době se věnoval krystalovým strukturám. V průběhu své práce vyvinul Madelungovu konstantu, která charakterizuje čisté elektrostatické účinky všech iontů v krystalové mřížce, a je používána k určení energie jednoho iontu.\n\nRoku 1921 nastoupil místo Maxe Borna jako profesor teoretické fyziky na univerzitu Johanna Wolfganga Goetheho ve Frankfurtu, kde působil až do svého odchodu do penze v roce 1949. Specializoval se na atomovou fyziku a kvantovou mechaniku, a v této době objevil Madelungovu rovnici, alternativní formu Schrödingerovy rovnice.\n\nZnámo je rovněž Madelungovo pravidlo, které říká, že atomové orbitaly jsou vyplňovány v pořadí rostoucích hodnot součtu kvantových čísel \"n\" + \"l\".\n\n\n"}
{"id": "1267954", "url": "https://cs.wikipedia.org/wiki?curid=1267954", "title": "Seth Chandler", "text": "Seth Chandler\n\nSeth Carlo Chandler, Jr. (16. září 1846 - 31. prosince 1913) byl americký astronom.\n\nNarodil se v Bostonu ve státě Massachusetts jako syn Setha Carla a Marie (rozená Cheeverové) Chandlerové. Během svého posledního roku na střední škole provádět matematické výpočty pro Benjamina Peirce, z Harvard College Observatory.\n\nPo absolvování vysoké školy se stal asistentem Benjamina A. Goulda. Gould byl ředitelem oddělení délek Národní geodetické asociace. Když Gould odešel, aby se stal ředitelem národní observatoře v Argentině, Chandler svůj post také opustil a stal matematikem. Nicméně pokračoval k práci v astronomii jako amatér ve spojení s Harvard College Observatory. \n\nChandlerovou nejznámější prací je výzkum jevu, který později dostal označení Chandlerův výkyv. Jeho výzkum tohoto jevu trval skoro tři desetiletí.\n\nChandler také přispěl do dalších oblastí astronomie, včetně proměnných hvězd. Nezávisle spoluobjevil novu T Coronae Borealis, zlepšil odhad konstanty aberace, a vypočítal orbitální parametry planetek a komet.\n\nChandler získal v roce 1896 Gold Medal of the Royal Astronomical Society a medaili Jamese Craiga Watsona v roce 1894. \n\nKráter Chandler na Měsíci je pojmenován po něm.\n\n\n"}
{"id": "1267955", "url": "https://cs.wikipedia.org/wiki?curid=1267955", "title": "August Pfund", "text": "August Pfund\n\nAugust Herman Pfund ('Papa Pfund')(28. prosince 1879 – 4. ledna 1949) byl americký fyzik, spectroskop a vynálezce.\n\nPfund se narodil v Madisonu a chodil na Wisconsinské veřejné školy až do svého přijetí na University of Wisconsin–Madison, kde pod vedením Roberta W. Wooda získal bakalářský titul v oboru fyziky. \n\nJak Wood, tak Pfund opustil Wisconsin a v roce 1903 odešli na univerzitu Johnse Hopkinse. V letech 1903 až 1905 Pfund působil jako výzkumný asistent a v roce 1906 získal, opět pod vedením Wooda doktorský titul ve fyzice. Následně získal Johnstonovo stipendium. Na univerzitě Johnse Hopkinse zůstal po zbytek své kariéry, později se stal profesoremem a nakonec rovněž předsedou katedry fyziky. Mezi roky 1943 a 1944 Pfund sloužil jako prezident Optical Society of America.\n\nV rámci spektrální série vodíku objevil Pfund pátou sérii, kde elektron skáče nahoru nebo klesá na pátou základní úroveň. Tato série je známa jako Pfundova série. Vynalezl také Pfundův dalekohled, což je metoda pro dosažení pevného ohniskového bodu bez ohledu na to, kde je dalekohled umístěn, a Pfundův nebeský kompas, který vznikl během Pfundova studia polarizace rozptýleného světla z oblohy v roce 1944, a který výrazně pomohl transpolarním letům tím, že umožnil stanovení slunečního směru za úsvitu. Pfund je také známý pro jeho práci v oblasti infračervené analýzy plynů.\n\n\n"}
{"id": "1267956", "url": "https://cs.wikipedia.org/wiki?curid=1267956", "title": "Friedrich Paschen", "text": "Friedrich Paschen\n\nLouis Carl Heinrich Friedrich Paschen (22. ledna 1865 - 25. února 1947) byl německý fyzik, známý pro svou práci v oblasti elektrických výbojů. Rovněž je známý díky Paschenově sérii, sérii spektrálních čar vodíku v infračervené oblasti, kterou poprvé pozoroval v roce 1908. Ustavil nyní široce používanou Paschenovu křivku ve svém článku \"\"Über die zum Funkenübergang v Lufte, Wasserstoff und Kohlensäure bei verschiedenen Drücken erforderliche Potentialdifferenz\"\". Dále je znám pro Paschenův-Backův efekt, což je Zeemanův jev pro nelineární vysoká magnetická pole.\n\nPaschen se narodil v Schwerinu v Mecklenbursku-Schwerinu. Mezi roky 1884 a 1888 studoval na univerzitách v Berlíně a Štrasburku, následně se stal asistentem na akademii v Münsteru. V roce 1893 se stal profesorem na Technické akademie v Hannoveru a poté profesorem fyziky na Univerzitě v Tübingenu v roce 1901. Sloužil jako prezident Physikalisch-Technischen Reichsanstalt v období 1924-1933 a v roce 1925 se stal čestným profesorem na Univerzitě v Berlíně. \n\nBěhem druhé světové války u něj pobývala čínská vědkyně He Zehui, kterou si velmi oblíbil. S jeho pomocí byla představena Waltherovi Bothemu, který vedl Kaiser Wilhelm Institute v Heidelbergu.\n\nPaschen učil v Berlíně až do své smrti v Postupimi v roce 1947.\n"}
{"id": "1267957", "url": "https://cs.wikipedia.org/wiki?curid=1267957", "title": "Alfred Bucherer", "text": "Alfred Bucherer\n\nAlfred Heinrich Bucherer (9. července 1863 - 16. dubna 1927) byl německý fyzik, známý pro své experimenty s relativistickou hmotností. Jako první použil výraz \"teorie relativity\" pro Einsteinovu teorii speciální relativity.\n\nMezi roky 1884 a 1899 studoval na Univerzitě v Hannoveru, na univerzitě Johnse Hopkinse, University of Strassburg, Lipské univerzitě a na Univerzitě v Bonnu. V Bonnu se habilitoval (1899) a vyučoval tam až do roku 1923.\n\nV roce 1903 Bucherer zveřejnil první německy psanou knihu, která byla zcela založena na vektorovém počtu.\n\nPodobně jako Henri Poincaré (1895, 1900) i Bucherer (1903) věřil v platnost principu relativity, tj. že všechny popisy elektrodynamických jevů by měly obsahovat pouze relativní pohyb těles, ne éteru. Nicméně šel o krok dále a dokonce předpokládal, že neexistence éteru. Na základě těchto myšlenek vytvořil v roce 1906 teorii zahrnující předpoklad, že geometrie prostoru je riemannovská. Ale teorie byla nejasně formulována a v roce 1908 ukázal Walter Ritz, že Buchererova teorie vede k nesprávným závěrům s ohledem na elektrodynamiku. A na rozdíl od Alberta Einsteina, nechtěl propojit odmítnutí éteru s relativitou prostoru a času.\n\nV roce 1904 vyvinul teorii elektronů, ve které se elektrony smršťovaly v linii pohybu a rozšířovaly kolmo k ní. Nezávisle na něm vyvinul velmi podobný model Paul Langevin v roce 1905. Buchererův-Langevinův model byl alternativou k elektronovým modelům:\nVšechny tři modely předpověděly zvýšení hmotnosti elektronu, pokud se jejich rychlost blíží rychlosti světla. Buchererův-Langevinův model byl rychle opuštěn, takže někteří experimentátoři se snažili rozlišovat mezi Abrahamovou teorií a Lorentzovou-Einsteinovou teorií experimenty. To bylo provedeno Walterem Kaufmannem (1901-1905), který věřil, že jeho experimenty potvrdily Abrahamovu teorii a vyvrátily Lorentzovu-Einsteinovu teorii. Ale v roce 1908 provedl Bucherer některé podobné experimenty a získal výsledky, které potvrzovaly Lorentzovu-Einsteinovu teorii a princip relativity. S výjimkami, jako byl Adolf Bestelmeyer, s nímž Bucherer polemizoval, byly jeho experimenty považovány za rozhodující. Ale v roce 1938 bylo prokázáno, že všechny tyto experimenty, Kaufmannův, Buchererův, Neumannův a jiné, ukázaly pouze kvalitativní nárůst hmotnosti, ale byly příliš nepřesné, aby mohly rozlišit mezi různými modely. Až v roce 1940 byla podobná experimentální zařízení dostatečně přesná, aby potvrdita Lorentzův-Einsteinův vzorec. \n\nBucherer byl první, kdo v roce 1906 použil, během některé kritické poznámky na Einsteinovu teorii, výraz \"Einsteinova teorie relativity\" (\"Einsteinsche Relativitätstheorie\"). To bylo založeno naPlanckově pojmu \"relativní teorie\" pro Lorentzovu-Einsteinovu teorii. A v roce 1908 Bucherer sám odmítl svou vlastní verzi principu relativity a přijal \"Lorentzovu-Einsteinovu teorii\".\n\nPozději (1923, 1924), Bucherer kritizoval obecnou teorii relativity v některých pracech. Tato kritika však byla odmítnuta, protože Bucherer nesprávně vyložil Einsteinovu hypotézu ekvivalence.\n"}
{"id": "1267958", "url": "https://cs.wikipedia.org/wiki?curid=1267958", "title": "Jošio Nišina", "text": "Jošio Nišina\n\nJošio Nišina (6. prosince 1890 – 10. ledna 1951) byl japonský fyzik. Bývá nazýván \"otcem zakladatelem moderní fyziky v Japonsku\".\n\nNišina se narodil v Satoshō v Okayamě, a vystudoval Tokijskou univerzitu jako elektrický inženýr v roce 1918. Po dokončení studia se stal zaměstnancem Ústavu pro fyzikální a chemický výzkum (nyní RIKEN).\n\nV roce 1921 byl kvůli výzkumu poslán do Evropy. Navštívil některé Evropské univerzity a instituce, včetně Cavendishovy laboratoře, Georg-August University of Göttingenu a Kodaňské univerzity. V Kodani prováděl výzkum s Nielsem Bohrem, s nímž se velmi zpřátelil. V roce 1928 napsal knihu o nekoherentním nebo Comptonově rozptylu s Oskarem Kleinem v Kodani, z níž byl odvozen Kleinův–Nišinův vzorec.\n\nV roce 1929 se vrátil do Japonska, kde se snažil podpořit prostředí pro studium kvantové mechaniky. Založil Nišinovu laboratoř v rámci RIKENu v roce 1931 a pozval některé západní učence do Japonska, včetně Heisenberga, Diraca a Bohra, stimulovat japonskou fyziku. Jeho laboratoř byla vážně poškozena během druhé světové války a většina zařízení musela být po válce vyřazena a přestavěna.\n\nZemřel na rakovinu jater v roce 1951.\n\nKráter Nišina na Měsíci je pojmenován po něm.\n\nNišina je spoluautoremem Kleinova–Nišinova vzorce. Jeho výzkum se týkal kosmického záření a vývoje urychlovačů částic, pro něž zkonstruoval na RIKENu několik cyklotronů. Zejména objevil miony v kosmickém záření nezávisle na Andersonovi a jeho spolupracovnících. Objevil také izotop uranu uran-237 a propagoval studium jevu symetrického štěpení vyskytujícího se při rychlém neutronovém ozařování uranu (1939-1940).\n\nByl hlavním výzkumným pracovníkem RIKENu a vedl generace fyziků, včetně dvou nositelů Nobelovy ceny: Hidekiho Yukawy a Sin-Itira Tomonagy.\n\nBěhem druhé světové války byl šéfem japonského jaderného programu.\n"}
{"id": "1267959", "url": "https://cs.wikipedia.org/wiki?curid=1267959", "title": "Félix Savart", "text": "Félix Savart\n\nFélix Savart (30. června 1791 - 16. března 1841) byl fyzik, známý především pro Biotův–Savartův zákon elektromagnetismu, který objevil spolu se svým kolegou Jeanem-Baptistem Biotem. Jeho hlavní oblast výzkumu byla akustika a studium vibračních těles. Zvláště se zajímal o housle, což ho vedlo k vytvoření experimentálního lichoběžníkového modelu. Jmenuje se po něm savart, jednotka měření pro hudební intervaly, a Savartovo kolo, zařízení, které používal při vyšetřování rozsahu lidského sluchu.\n\nJeho otec Gérard Savart byl inženýrem na vojenské škole v Metz. Jeho bratr Nicolas, který byl studentem na École Polytechnique a důstojníkem ve sboru, pracoval v oblasti vibrací. Ve vojenské nemocnici v Metz studoval Savart medicínu a později pokračoval ve studiu na univerzitě ve Štrasburku, kde získal v roce 1816 diplom z lékařství. Profesorské místo na Collège de France získal v roce 1836. Spoluobjevil Biotův–Savartův zákon, spolu s Jeanem-Baptistem Biotem. Společně pracovali na teorii magnetismu a elektrických proudů. Jejich zákon byl objeven asi roku 1820. Biotův-Savartův zákon dává do spojitosti magnetického pole a proudy, které jsou jejich zdrojem.\n\nSavartův také studoval akustiku. Vyvinul Savartovo kolo, které produkuje zvuk na konkrétní frekvenci pomocí rotačních disků.\n\nPo Savartovi se jmenuje jednotka měření pro hudební intervaly, savart, ačkoli byla ve skutečnosti vynalelzena Josephem Sauveurem (Stiglerův zákon).\n\n"}
{"id": "1267962", "url": "https://cs.wikipedia.org/wiki?curid=1267962", "title": "Radovan Krátký", "text": "Radovan Krátký\n\nRadovan Krátký (29. října 1921, Stará Hlína – 30. dubna 1973, Praha) byl český spisovatel, dramatik, autor knih pro děti a mládež, překladatel z francouzštiny, latiny, italštiny. Sestavil rovněž několik výborů z latinské starověké a středověké poezie.\n\nNarodil se v rodině učitele a spisovatele Jaroslav Krátkého (užíval pseudonym Hamerský). Maturoval v roce 1941 na reálném gymnáziu v Třeboni. Pracoval jako dělník, herec Pražského dětského divadla Míly Mellanové a úředník sociální péče. V roce 1942 byl totálně nasazen v Linci. Po skončení druhé světové války studoval v letech 1945-1949 češtinu a latinu na Filosofické fakultě University Karlovy. Po skončení studia pracoval jako redaktor. Od roku 1957 byl spisovatelem a překladatelem ve svobodném povolání. Začátkem šedesátých let (1961–62) pracoval jako dramaturg v Divadle Spejbla a Hurvínka.\n\n\n\n\n\n\nV letech 1951 — 1957 byl redaktorem Dikobrazu, přispíval též do deníků Mladá fronta a Práce, časopisu Roháč (slovenská obdoba Dikobrazu) a dalších.\n\n"}
{"id": "1267968", "url": "https://cs.wikipedia.org/wiki?curid=1267968", "title": "Mercury (programovací jazyk)", "text": "Mercury (programovací jazyk)\n\nMercury je programovací jazyk, podporující logické a funkcionální programování.\n\nMercury je deklarativní programovací jazyk. Funkce ani prediktáty nemohou mít žádné boční efekty. Operace, které obvykle mívají boční efekty, například výpis na obrazovku, přijímají jako parametr \"stav světa\" a vrací nový (ten starý zničí).\n\nPrediktáty musí mít určené, jestli uspějí. Můžou být deterministické (codice_1)-vždy najde právě jedno řešení, semideterministické (codice_2)-vždy najde nejvýše jedno řešení, codice_3-vždy najde alespoň jedno řešení a nedeterministické (codice_4)-není dáno, kolik najde řešení, a zda vůbec nějaké najde.\n\n<syntaxhighlight>\n\nmain(!IO) :-\n</syntaxhighlight>\n"}
{"id": "1267969", "url": "https://cs.wikipedia.org/wiki?curid=1267969", "title": "Jan Müller (lední hokejista)", "text": "Jan Müller (lední hokejista)\n\nJan Müller (* 8. května 1992) je český lední hokejista hrající na pozicích útočníka nebo obránce.\n\nS hokejem začínal v klubu HC Slavia Praha a nastupoval za něj v mládežnických i juniorských věkových kategoriích. Během sezóny 2012/2013 nastoupil vedle slávistických juniorů také za juniorský výběr HC Znojemských Orlů a dále za muže tohoto jihomoravského klubu hrajícího Erste Bank Eishockey Ligu (EBEL) a ještě za muže celku HC Moravské Budějovice 2005. Celý ročník 2013/2014 nastupoval v dresu Znojemských Orlů a další ročník v mužstvu SK Kadaň. Následující sezónu ještě začal v Kadani a vypomáhal také mužstvu HC Klášterec nad Ohří, pak ale přestoupil do Švédska, do celku Rönnängs IK a v závěru ročníku ještě vypomáhal jinému švédskému mužstvu, a sice Stenungsund HF. Sezónu 2016/2017 začal Müller ve slovenském Popradu, odkud ale v jejím průběhu přešel do mužstva HC Slavia Praha.\n\nMüller také v mládežnických a juniorských letech reprezentoval Českou republiku. V letech 2015 a 2017 se v jejích barvách zúčastnil Univerziád.\n"}
{"id": "1267970", "url": "https://cs.wikipedia.org/wiki?curid=1267970", "title": "Egger", "text": "Egger\n\nPříjmení Egger nosí více významných osobností:\n\n"}
{"id": "1267974", "url": "https://cs.wikipedia.org/wiki?curid=1267974", "title": "Grebeníček", "text": "Grebeníček\n\nPříjmení Grebeníček nosí více významných osobností:\n\n"}
{"id": "1267975", "url": "https://cs.wikipedia.org/wiki?curid=1267975", "title": "Hatina (příjmení)", "text": "Hatina (příjmení)\n\nPříjmení Hatina nosí více významných osobností:\n\n"}
{"id": "1267976", "url": "https://cs.wikipedia.org/wiki?curid=1267976", "title": "Hložek", "text": "Hložek\n\nPříjmení Hložek nosí více významných osobností:\n\n"}
{"id": "1267979", "url": "https://cs.wikipedia.org/wiki?curid=1267979", "title": "Kaňkovský", "text": "Kaňkovský\n\nPříjmení Kaňkovský nosí více významných osobností:\n\n"}
{"id": "1267980", "url": "https://cs.wikipedia.org/wiki?curid=1267980", "title": "Knop", "text": "Knop\n\nPříjmení Knop nosí více významných osobností:\n\n"}
{"id": "1267982", "url": "https://cs.wikipedia.org/wiki?curid=1267982", "title": "Krchňák", "text": "Krchňák\n\nPříjmení Krchňák nosí více významných osobností:\n\n"}
{"id": "1267983", "url": "https://cs.wikipedia.org/wiki?curid=1267983", "title": "Kroc", "text": "Kroc\n\nPříjmení Kroc nosí více významných osobností:\n\n"}
{"id": "1267986", "url": "https://cs.wikipedia.org/wiki?curid=1267986", "title": "Marhoul", "text": "Marhoul\n\nPříjmení Marhoul nosí více významných osobností:\n\n"}
{"id": "1267987", "url": "https://cs.wikipedia.org/wiki?curid=1267987", "title": "Stan Vickers", "text": "Stan Vickers\n\nStan Vickers (18. června 1932 Lewisham – 19. dubna 2013) byl britský atlet, chodec, mistr Evropy v chůzi na 20 km z roku 1958.\n\nNa olympiádě v Melbourne obsadil páté místo v závodě na 20 kilometrů chůze. V této disciplíně zvítězil na mistrovství Evropy o dva roky později. Při svém druhém olympijském startu v Římě v roce 1960 vybojoval v závodě chodců na dvacetikilometrové trati bronzovou medaili.\n\n"}
{"id": "1267989", "url": "https://cs.wikipedia.org/wiki?curid=1267989", "title": "Měchura", "text": "Měchura\n\nMěchura (ženská podoba Měchurová) je české příjmení. V Česku žilo k roku 2017 585 mužů a 610 žen s tímto příjmením. Je odvozeno ze slova Měch stejně tak jako příjmení Měch, Měcháček a Měchýř.\n\nZnámí nositelé tohoto příjmení:\n"}
{"id": "1267991", "url": "https://cs.wikipedia.org/wiki?curid=1267991", "title": "Paul Nihill", "text": "Paul Nihill\n\nPaul Nihill (* 5. září 1939 Colchester) je bývalý britský atlet, chodec, mistr Evropy v chůzi na 20 kilometrů z roku 1969.\n\nNa olympiádě v Tokiu v roce 1964 získal stříbrnou medaili v závodě na 50 kilometrů chůze. Úspěšný byl rovněž na kratší chodecké trati – zvítězil v závodě na 20 kilometrů chůze na mistrovství Evropy v Athénách v roce 1969, o dva roky později na evropském šampionátu v Helsinkách vybojoval bronzovou medaili.\n\n"}
{"id": "1267992", "url": "https://cs.wikipedia.org/wiki?curid=1267992", "title": "Neurath", "text": "Neurath\n\nPříjmení Neurath nosí více významných osobností:\n\n"}
{"id": "1267993", "url": "https://cs.wikipedia.org/wiki?curid=1267993", "title": "Kosorín", "text": "Kosorín\n\nKosorín je obec na Slovensku v okrese Žiar nad Hronom v Banskobystrickém kraji. Nachází se asi 6 km severně od Žiaru nad Hronem na severním okraji Žiarské kotliny.\n\nPřístup do obce je po cestě III. třídy přes obec Janova Lehota nebo Slaská. Obcí prochází modrá turistická trasa, spojující pohoří Vtáčnik a Kremnicu s Kremnickými vrchy.\nV obci je římskokatolický kostel svatého Ladislava z roku 1803.\n\n"}
{"id": "1267994", "url": "https://cs.wikipedia.org/wiki?curid=1267994", "title": "Poledňák", "text": "Poledňák\n\nPříjmení Poledňák nosí více významných osobností:\n\n"}
{"id": "1267995", "url": "https://cs.wikipedia.org/wiki?curid=1267995", "title": "Praveček", "text": "Praveček\n\nPříjmení Praveček nosí více významných osobností:\n\n"}
{"id": "1267998", "url": "https://cs.wikipedia.org/wiki?curid=1267998", "title": "Geopark Kraj blanických rytířů", "text": "Geopark Kraj blanických rytířů\n\nGeopark Kraj blanických rytířů je přírodně, geologicky a historicky cenné území v centrální oblasti Čech jižně od Prahy, které se z větší části rozkládá na území okresu Benešov ve Středočeském kraji. Na severu nepatrně zasahuje do okresu Kutná Hora, na východě pak do okresu Havlíčkův Brod v kraji Vysočina a na jihu do táborského okresu v Jihočeském kraji. Koordinátorem činnosti geoparku je základní organizace Českého svazu ochránců přírody ve Vlašimi.\n\nGeopark zahrnuje území o rozloze 627,7 km², které je v nejzazších místech na západě ohraničeno železniční tratí Praha - České Budějovice poblíž Olbramovic a na jihozápadě oblastí tzv. České Sibiře u Votic a Miličína. Na severu hranice geoparku dosahují k řece Sázavě a stejnojmennému městu a na severovýchodě k Třebětínu na Kutnohorsku a Číhošti v okrese Havlíčkův Brod. Nejvýchodnějším bodem jsou Stvořidla na řece Sázavě. Nejjižněji položenou částí geoparku je okolí Mladé Vožice v Jihočeském kraji. Do území geoparku je zahrnuta CHKO Blaník, svou rozlohou nejmenší chráněná krajinná oblast v České republice.\n\nZ geomorfologického hlediska je nadřazenou jednotkou oblast Středočeské pahorkatiny, přičemž geopark v jádru leží na území Vlašimské pahorkatiny, která je podřazeným geomorfologickým celkem této oblasti. Středem území geoparku od jihojihozápadu k severoseverovýchodu prochází systém geologických zlomů, zvaný Blanická brázda. Tyto zlomy vznikly během variského vrásnění v období prvohor. Na západním okraji Blanické brázdy lze sledovat ostrůvky prvohorních usazenin z období permu. Tyto ostrůvky se nacházejí mezi Českým Brodem a Stříbrnou Skalicí, u Divišova a u vesnice Chobot, kde jsou doprovázeny výskytem černého uhlí. S vytvořením Blanické brázdy souvisí též vznik četných menších rudních ložisek. Starší pukliny a zlomy byly později místy vyplněny křemennými žilami.\n\nTato rudní ložiska byla v minulosti většinou těžena. Mezi nejvýznamnější lokality, pokud jde o těžbu zlata, patřil Důl Roudný, jehož někdejší výsypka je nyní chráněna jako přírodní památka. U Ratibořských Hor, Staré Vožice a Na Stříbrné u Českého Šternberka bylo těženo stříbro, u Zvěstova olovo, měď a zinek.\n\nAktivity geoparku zahrnují následující obce a města: Čechtice, Jankov, Kamberk, Kondrac, Křivsoudov, Louňovice pod Blaníkem, Miličín, Načeradec, Neustupov, Olbramovice, Pravonín, Ratměřice, Trhový Štěpánov, Veliš, Vlašim, Votice, Zruč nad Sázavou a Zvěstov.\n\nGeoparky nemají statut chráněného území, jsou zpravidla neformálním sdružením obcí, měst, spolků, zájmových organizací a občanů na území, které se vyznačuje určitým přírodním, historickým a kulturním potenciálem. Předmětem aktivit Geoparku Kraj blanických rytířů je nejen ochrana a dokumentace přírodních, především geologických fenoménů zdejší krajiny, ale v prvé řadě osvětová činnost. Její součástí je zpřístupňování přírodních lokalit, budování naučných stezek, vydávání publikací a tiskovin a rozvoj šetrného turismu.\n\nNa základě splnění podmínek, zakotvených v Chartě národních geoparků České republiky, obdržel Geopark Kraj blanických rytířů 6. června 2014 z rukou ministra životního prostředí ČR Richarda Brabce titul \"národní geopark\". Tento titul je udělován na omezenou dobu čtyř let a vždy poté je jej nutno obhájit.\n\n\n"}
{"id": "1267999", "url": "https://cs.wikipedia.org/wiki?curid=1267999", "title": "Volyně (tvrz)", "text": "Volyně (tvrz)\n\nVolyně je tvrz ve stejnojmenném městě v okrese Strakonice. Stojí ve Školní ulici v sousedství kostela Všech svatých. Od roku 1963 je chráněna jako kulturní památka.\n\nVolyňská tvrz vznikla spolu se sousedním kostelem nejpozději na počátku poslední čtvrtiny třináctého století. Objekty nejstarší fáze se nedochovaly, ale jejich zbytky odhalil archeologický výzkum vedený Antonínem Hejnou od roku 1974. Dochovaná budova pochází ze čtrnáctého století a opevnění včetně bašty, příkopu a parkánu vzniklo na počátku šestnáctého století.\n\nNa konci třináctého století Volyně patřila pražské kapitule, které zůstala až do husitských válek. Roku 1436 ji císař Zikmund Lucemburský zastavil Přibíkovi z Klenové, který ji v roce 1444 chtěl prodat Oldřichovi z Rožmberka, ale z obchodu sešlo. V roce 1450 je jako volyňský purkrabí uváděn Mikuláš z Hořovic. Král Jiří z Poděbrad povolil v roce 1463 strakonickému generálnímu převorovi Joštovi z Rožmberka, aby Volyni vyplatil ze zástavy, ale tím si znepřátelil Přibíka z Klenové. Jošt zde potom ustanovil jako purkrabího Buška mladšího z Buzic připomínaného zde v letech 1466 a 1467. Dalšími purkrabími byli Jan z Kraselova (1472), Aleš z Vidhostic (1492) a Alexandr z Buzic (1507). Roku 1510 král Vladislav Jagellonský příslíbil velkopřevorovi Janovi z Rožmberka, že nikomu jinému nepovolí výplatu zástavy, takže městečko s tvrzí se pražské kapitule vrátilo až v roce 1621. Ve smlouvě mezi kapitulou a strakonickými johanity z roku 1629 se tvrz již neuvádí, protože v té době již nejspíše sloužila jako sýpka. Od roku 1956 ve tvrzi sídlí Městské muzeum ve Volyni.\n\nDvoupatrová budova postavená z lomového kamene má mírně lichoběžníkový půdorys. Její nároží jsou zpevněná tesanými kvádry. Interiér osvětuljí úzká hrotitá okénka a pravoúhlá okna s kamenným ostěním. Dovnitř se vstupuje po schodišti ze severu. Okolo nádvoří se zachovala část hradby s polygonální, šestibokou baštou v nároží.\n\n\n\n"}
{"id": "1268000", "url": "https://cs.wikipedia.org/wiki?curid=1268000", "title": "Petr Tejral", "text": "Petr Tejral\n\nPetr Tejral (* 4. ledna 1996) je český lední hokejista hrající na postu útočníka. Jeho strýcem je český hokejista Miroslav Tejral, který se například podílel na postupu HC Slavie Praha do extraligy v roce 1994.\n\nS hokejovou kariérou začínal v klubu HC Slavia Praha, za nějž hrál i v mládežnických a juniorských výběrech. Za muže tohoto celku poprvé nastoupil během sezóny 2015/2016, když odehrál devět utkání. V následujícím ročníku (2016/2017) již za Slavii nastupoval pravidelně a odehrál také šest zápasů za HC Vajgar Jindřichův Hradec, v němž hostoval.\n\nVe svém mládežnickém věku reprezentoval Českou republiku v mezinárodních zápasech. Ve výběru do 16 let zastával i funkci kapitána národního mužstva.\n"}
{"id": "1268001", "url": "https://cs.wikipedia.org/wiki?curid=1268001", "title": "Provazník", "text": "Provazník\n\nPříjmení Provazník nosí více významných osobností:\n\n"}
{"id": "1268003", "url": "https://cs.wikipedia.org/wiki?curid=1268003", "title": "Rameš", "text": "Rameš\n\nPříjmení Rameš nosí více významných osobností:\n\n"}
{"id": "1268005", "url": "https://cs.wikipedia.org/wiki?curid=1268005", "title": "Alexius Falconieri", "text": "Alexius Falconieri\n\nAlexius (Aleš) Falconieri (po r. 1200, Florencie – 17. února 1310, Monte Senario) byl jedním ze sedmi zakladatelů řádu servitů, původně kupec ve Florencii, později řeholník. Katolickou církví je uctíván jako světec.\n\nAlexius byl synem bohatého obchodníka a člena mocenské skupiny Guelfů, Bernarda Falconieriho. Zároveň byl strýcem svaté Juliány Falconieri. Poté, co se mu v letech 1215 a 1233 zjevila Panna Maria, Alexius se spolu se šesti druhy rozhodl změnit svůj způsob života. Začali žít v chudobě a pokání. Založili bratrstvo, které se mimo jiné mělo věnovat zástupnému pokání za hříchy jejich vrstevníků. Postupem času se přesunuli na Monte Senario, kde z této skupiny vznikl v roce 1233 nový řeholní řád. Alexius Falconieri zemřel 17. února 1310 ve věku více než sta let.\n\n"}
{"id": "1268007", "url": "https://cs.wikipedia.org/wiki?curid=1268007", "title": "Reiser", "text": "Reiser\n\nPříjmení Reiser nosí více významných osobností:\n\n"}
{"id": "1268008", "url": "https://cs.wikipedia.org/wiki?curid=1268008", "title": "Nykl", "text": "Nykl\n\nPříjmení Nykl nosí více významných osobností:\n\n"}
{"id": "1268010", "url": "https://cs.wikipedia.org/wiki?curid=1268010", "title": "Sikora", "text": "Sikora\n\nPříjmení Sikora, přechýleně Sikorová, nosí více významných osobností:\n\n"}
{"id": "1268011", "url": "https://cs.wikipedia.org/wiki?curid=1268011", "title": "Seznam medailistů na mistrovství Evropy v judu mužů – polostřední váha", "text": "Seznam medailistů na mistrovství Evropy v judu mužů – polostřední váha\n\nHistorický přehled medailistů v judu na Mistrovství Evropy v judu mužů (polostřední váha).\n"}
{"id": "1268014", "url": "https://cs.wikipedia.org/wiki?curid=1268014", "title": "Doubravice (tvrz, okres Strakonice)", "text": "Doubravice (tvrz, okres Strakonice)\n\nDoubravice u Volyně jsou tvrz ve stejnojmenné vesnice u Čestic v okrese Strakonice. Stojí na pravém břehu potoka Peklov v jižní části vesnice. Od roku 1963 je chráněna jako kulturní památka.\n\nPrvním známým majitelem vesnice byl Habrek z Doubravice připomínaný v letech 1251–1274. Jeho syn Vojtěch je zmiňován roku 1274 a Habrek z Doubravice, považovaný Augustem Sedláčkem za vnuka, se uvádí v letech 1317–1327. Z patnáctého století jsou známi z roku 1406 Markvart a Bohuněk z Doubravice. Posledním příslušníkem rodu, který roku 1468 v Doubravicích žil, byl Volf z Doubravice. Po něm panství získali vladykové z Čestic. Roku 1520 na tvrzi sídlil Václav z Čestic (nebo také Přech z Čestic), který spolu se Zdeňkem Malovcem přepadal kupce, a proto spojené vojsko měst Písek a Vodňany tvrz dobylo a vypálilo. Za způsobenou škodu dostal Václav náhradu 500 kop grošů od krále Ferdinanda I. Roku 1532 panství prodal Adamu Řepickému ze Sudoměře, od kterého ji spolu s Jetišovem a částí Střídky před rokem 1540 koupil královský prokurátor Vilém Přech z Čestic. Ve smlouvě je tvrz označena jako pustá.\n\nNa místě tvrziště se nachází sad. Z tvrze se zachovala zejména dvoupatrová hranolová věž, v jejímž druhém patře se nachází částečně dochovaný krb na Krakorcích. První patro osvětluje střílnovité okénko ve východní stěně. U věže se zachovala také část hradby a bašty.\n\n\n"}
{"id": "1268015", "url": "https://cs.wikipedia.org/wiki?curid=1268015", "title": "Dominik Siloský", "text": "Dominik Siloský\n\nSvatý Dominik Siloský, OSB (španělsky \"Domingo de Silos\", asi 1000, Cañas – 20. prosince 1072, klášter Santo Domingo de Silos) byl španělský benediktinský mnich, opat a reformátor mnišského života. Katolickou církví je uctíván jako světec.\nNarodil se do chudé šlechtické rodiny v Pyrenejích. Jako chlapec pásl stáda ovcí, která patřila jeho otci. V roce 1126 přijal v Cañas kněžské svěcení. Po dvou letech vstoupil do benediktinského řádu v klášteře San Millan de la Cogolla v Logroño. Zde se po čase stal převorem. Po konfliktu s navarrským králem odešel do Kastilie. Tehdejší kastilský král Ferdinand I. Kastilský jej jmenoval opatem v klášteře v Silos. Klášter tehdy materiálně i duchovně upadal. Dominik jej postupně opět pozvedl a zavedl v něm reformu po clunyjském vzoru. V klášteře byl pěstován Mozarabský ritus a klášter se stal jedním z center péče o liturgii. Dominik rovněž podporoval reformu církve ve Španělsku. Klášter v Silos měl tehdy velmi dobře vybavenou knihovnu, ve které se nacházely mimo jiné i vizigótské rukopisy.\n\nDominik Siloský zemřel v roce 1072.\n\nPodle legendy, tradované v dominikánském řádu, vykonala do Silos k Dominikovu hrobu pouť Jana z Azy, která si chtěla vyprosit narození dítěte. Když se jí pak narodil syn, byl po siloském opatovi - svatém Dominikovi, pojmenován Dominik (Guzmán). Tento vymodlený syn posléze založil Řád bratří kazatelů - dominikánů. Úcta ke svatému Dominikovi Siloskému byla schválena v roce 1720. Kanonizace pak proběhla v roce 1748.\n\n"}
{"id": "1268018", "url": "https://cs.wikipedia.org/wiki?curid=1268018", "title": "Josef Cyril Kotrlý", "text": "Josef Cyril Kotrlý\n\nJosef Cyril Kotrlý (4. července 1903 Bludov – 26. říjen 1973 Montréal, Kanada) byl právník, politik a diplomat. Během druhé světové války působil v protiněmeckém odboji. V květnu 1945 se jako reprezentant ČSSD a člen předsednictva ilegální ČNR účastnil jednání s K. H. Frankem a také spolu-signoval \"Protokol o provedení formy kapitulace německých branných sil\". Po druhé světové válce se Josef Kotrlý stal \"politicky nepohodlným\" a byl \"odsunut\" mimo republiku na pozici generálního konzula pro Kanadu a New Foundland. Do Února 1948 působil jako diplomat v Kanadě a poté již až do konce života zůstal v emigraci. V Kanadě byl činný jako předseda Československého národního sdružení v Montrealu a spolupracovník exilového tisku.\n\nJosef Cyril Kotrlý se narodil 4. července 1903 v domě čp. 202 v Bludově (nyní tř. A. Kašpara 202). Na domě je od roku 1999 pamětní deska. Obecnou školu navštěvoval rovněž v Bludově. Tady jej významnou měrou ovlivnil zakladatel bludovské Obce Sokolské – národní nadšenec – učitel Rudolf Kordas. Reálné gymnázium v Litovli začal Kotrlý studovat od roku 1914 (maturoval zde v roce 1922). Mezi jeho tehdejší spolužáky patřil Jan Čep, pozdější český spisovatel, esejista a překladatel. Spolu se svými rodiči a sourozenci byl Kotrlý již od dětství členem Sokola. Po první světové válce ve svých šestnácti letech (v roce 1919) založil Josef Kotrlý v Bludově skautský oddíl. Kromě učitele Rudolfa Kordase ovlivnil mladého Josefa Kotrlého i jeho litovelský středoškolský profesor Eugen Stoklas – proslulý loutkář. V Bludově založil Kotrlý (spolu se svou tetou Františkou Kotrlou, učitelkou mateřské školky a s bludovskými skauty) loutkové divadlo. Na Právnické fakultě University Karlovy v Praze začal Kotrlý svoje vysokoškolská studia počínaje rokem 1922.\n\nDvouletou vojenskou prezentační službu nastoupil Josef Cyril Kotrlý ihned po ukončení studia práv. Ještě v průběhu své vojenské služby (v roce 1928) získal doktorát práv a po návratu do civilu krátce pracoval u okresního úřadu v Šumperku. V Šumperku později přijal i místo advokátního koncipienta. Koncem roku 1928 začal pracovat jako advokátní koncipient v Českých Budějovicích. V letech 1928-1931 byl členem českobudějovické skupiny \"Kontakt\", která se scházela v kavárně Savoy (J. Bartuška, O. Nouza, M. Haller, J. Kotrlý, R. Lander). Kotrlý měl v úmyslu vydávat časopis Kontakt, ale s jeho odchodem do Náchoda z projektu sešlo. Kotrlý byl levicově orientovaný intelektuál. Od svých studentských let byl politicky činný v sociálně demokratické straně a v Dělnické akademii. Byl sympatizantem jak sociální demokracie tak i tehdejší komunistické strany. Po V. sjezdu KSČ v únoru 1929, kdy se do vedení KSČ dostal Klement Gottwald a kdy se započal trend bolševizace strany, přerušil dr. Josef Kotrlý s komunisty veškeré své politické kontakty.\n\nNa začátku třicátých let dvacátého století přesídlil dr. Kotrlý do Náchoda. Tady si brzy (v roce 1934) otevřel vlastní advokátní kancelář. Josef Kotrlý pracoval od poloviny třicátých let dvacátého století v Náchodě v organizaci sociálně demokratické strany. Tuto politickou stranu také zastupoval v městské radě (byl členem náchodské samosprávy).\n\nV roce 1936 se stal členem představenstva nakladatelství Družstevní práce. V roce 1938 působil se soc. demokratickou delegací propagačně ve Francii.\n\nV boji proti nastupujícímu fašismu (ještě před Mnichovem) spoluorganizoval Josef Kotrlý útěky německých antifašistů a Židů z Německa do ČSR. V Náchodě působil Josef Kotrlý až do roku 1945.\n\nPo 15. březnu 1939 byl Josef Kotrlý nucen opusti svoji advokátní praxi a vzdát i svoje veřejné kulturně osvětové aktivity v Náchodě. Byl nasazen jako pomocný dělník do pekárny Konzumní jednoty ve Velkém Poříčí u Náchoda. Tady se zapojil do ilegálního odbojového hnutí ve východních Čechách. Pod krycím jménem \"Kocour\" navázal prostřednictvím ilegálních radiostanic přímé spojení s Londýnem i Moskvou. V únoru roku 1944 byl zatčen gestapem. Po měsíc trvajícím věznění a po propuštění byl na jeho osobu uvalen policejní dohled. Přesto Josef Kotrlý v odbojové práci i dále pokračoval.\n\nKoncem druhé světové války (od února 1945) se zformoval v Protektorátu Čechy a Morava ilegální odbojový orgán – ČNR. ČNR sdružovala domácí odbojové organizace, působila jako jejich mluvčí ve vztahu k zahraničnímu odboji a v závěru druhé světové války se významně podílela na politickém \"zastřešení\" Pražského květnového povstání 1945.\n\nKoncem dubna 1945 odešel dr. Josef Kotrlý natrvalo do Prahy, aby se účastnil formování České národní rady (ČNR) a příprav květnového povstání. Stal se nejprve členem ČNR a později jejím místopředsedou (za ČSSD). V té době byl již zkušeným právníkem znalým komunální politiky a tak se aktivně (jako reprezentant ČSSD a člen předsednictva ČNR) podílel na mnoha správních opatřeních ČNR. .\n\nDne 6. května 1945 v Thunovské ulici 183/18 na Praze 1 (v budově Mezinárodního Červeného kříže) proběhlo jednání parlamentářů Vojenského velitelství Velké Prahy \"Bartoš\" v čele s generálem Karlem Kutlvašrem a Josefem Cyrilem Kotrlým s německou vojenskou delegací. Jednání probíhalo za účasti zástupců Mezinárodního Červeného kříže. Za německou stranu byl na jednání přítomen generál Waffen-SS Willy Weidermann. Po skončení jednání se odtud delegace vydala do Černínského paláce ke K. H. Frankovi.\n\nDne 6. května 1945 v dopoledních hodinách proběhlo v Černínském paláci (Loretánské náměstí 101/5) jednání zástupců ČNR s K. H. Frankem. Českou stranu zastupoval generál Karel Kutlvašr a Josef Cyril Kotrlý. K. H. Frank byl ochoten předat správu území do rukou ČNR s podmínkou, že komunikace zůstanou pod dozorem Wehrmachtu. Na tuto podmínku česká strana nepřistoupila a toto jednání nepřineslo žádný konkrétní výsledek.\n\nNásledujícího dne (7. května 1945) proběhlo další kolo jednání s K. H. Frankem. Jednání se účastnil generál Karel Kutlvašr, František Bürger-Bartoš a Josef Cyril Kotrlý. K. H. Frank byl již ochoten odstoupit a prohlásit protektorát za zrušený. Tento návrh vyjednavači odmítli, neboť protektorát nebyl nikdy uznán.\n\nPři tehdejších jednáních s K. H. Frankem si vedl dr. Kotrlý velmi sebevědomě a věcně. Odmítl se s K. H. Frankem bavit o oficiálním předání moci, neboť zdůrazňoval, že naše reprezentace trvá na kontinuitě meziválečné republiky.\n\nV úterý 8. května 1945 v 16.00 byla (v Bartolomějské ulici 312/6 Praha 1) podepsána dohoda o odchodu německých jednotek z Prahy. Jednalo se o kapitulační protokol, který byl uzavřen mezi velitelem pražské německé posádky generálem pěchoty Rudolfem Toussaintem na straně jedné a následujícími signatáři, jimiž byli:\n\nDokument, jehož text stylizoval Josef Kotrlý a generál Karel Kutlvašr, stanovoval čas zahájení odchodu (8. května 1945 v 18.00) a precizoval další detaily odchodu německých branných sil z Prahy a okolí. Po druhé světové válce sovětská strana proti tomuto dokumentu (Protokolu o provedení formy kapitulace německých branných sil) ostře protestovala. Později to vedlo k perzekuci všech českých signatářů této dohody a k deformovaným výkladům historie Pražského povstání.\n\nDíky signování \"Protokolu o provedení formy kapitulace německých branných sil\" se sice Josef Cyril Kotrlý \"zapsal do historie\", ale po skončení druhé světové války se stal \"politicky nepohodlným\". Na nátlak sovětské vlády, která adresovala československé vládě několik diplomatických nót týkajících se Josefa Kotrlého, mu bylo doporučeno, aby rychle odjel do ciziny a sešel tak Rusům z očí.\n\nPo příjezdu vlády z Košic byla ČNR přinucena k ukončení činnosti. Jako nejvyšší správní úřad v českých zemích byl ustaven Zemský národní výbor (ZNV). V období od května 1945 do června 1945 zastával Kotrlý funkci místopředsedy Zemského národního výboru v Čechách (za ČSSD), záhy však musel (na sovětský nátlak) odstoupit. Po vynuceném odchodu ze ZNV byl Josef Kotrlý počátkem června roku 1945 přijat do diplomacie (byl jmenován ministerským radou na ministerstvu zahraničí). Ještě v červnu téhož roku (1945) byl jmenován generálním konzulem pro Kanadu a New Foundland s působištěm v Montrealu, kam nastoupil počátkem roku 1946. Funkci konzula zastával Josef Kotrlý jen do Února 1948. Na protest proti uchopení moci komunisty v ČSR Kotrlý na tuto funkci počátkem března 1948 rezignoval, nevrátil se do vlasti a zůstal nadále v kanadském exilu.\n\nV Kanadě se Kotrlý věnoval nejprve pojišťovnictví a pak obchodu (se dřevem v Quebecu). Na své farmě v Suttonu se zabýval také lesním hospodářstvím. Za tuto činnost byl vládou provincie Quebec jmenován rytířem Řádu zásluh o zalesňování. V Kanadě byl několik let aktivně činný rovněž v krajanském hnutí, kde zastával funkci předsedy místní skupiny Československého národního sdružení v Montrealu.\n\nČSSR navštívil Josef Cyril Kotrlý v roce 1968. Koncem července 1968 se zastavil i v rodném Bludově. V roce 1973 se jeho životní cesta v daleké Kanadě definitivně uzavřela.\n\nNa motivy životních osudů Josefa Kotrlého napsala česká spisovatelka a autorka rozhlasových her PhDr. Helena Šmahelová román \"Soumrak\" (vyšel v roce 1993 – čtyři roky před její smrtí). Osou románu je milostný příběh české dívky a německého studenta v protektorátu. (Děj je inspirován skutečným životním příběhem).\nDne 24. dubna 1999 byla Josefu Cyrilu Kotrlému (z iniciativy místních skautů) odhalena na jeho rodném domě v Bludově čp. 202 pamětní deska. Dne 25. dubna 2005, při oslavách šedesátého výročí konce druhé světové války, byl dr. Josef Kotrlý (in memoriam) jmenován čestným občanem obce Bludov.\n\nJosef Kotrlý je autorem nebo spoluautorem následujících děl:\n\n\n\n"}
{"id": "1268021", "url": "https://cs.wikipedia.org/wiki?curid=1268021", "title": "Silnice II/366", "text": "Silnice II/366\n\nSilnice II/366 je silnice II. třídy, která vede z Mikulče do Prostějova. Prochází obcemi Svitavy, Křenov, Jevíčko, Chornice, Konice a Kostelec na Hané. Měří 80 km. Prochází dvěma kraji a dvěma okresy.\n\n\n\n"}
{"id": "1268024", "url": "https://cs.wikipedia.org/wiki?curid=1268024", "title": "Seznam medailistů na mistrovství Evropy v judu mužů – střední váha", "text": "Seznam medailistů na mistrovství Evropy v judu mužů – střední váha\n\nHistorický přehled medailistů v judu na Mistrovství Evropy v judu mužů (střední váha).\n"}
{"id": "1268025", "url": "https://cs.wikipedia.org/wiki?curid=1268025", "title": "Lezení na rychlost", "text": "Lezení na rychlost\n\nLezení na rychlost (R, Rychlost, : \"S, Speed climbing, Speed\") je disciplína sportovního lezení, při níž se lezci snaží přelézt danou cestu v co nejkratším čase.\n\nTato disciplína je podobná lezení na obtížnost v tom, že lezec je zpravidla jištěný lanem, vertikální sprint je však spíše atletika, kdežto obtížnost má blíže ke gymnastice. Tím se odlišuje i příprava sportovců. Lezení na obtížnost má nejblíže ideálům horolezectví, lezení na rychlost je více srozumitelné pro diváckou laickou veřejnost. V posledních deseti letech (cca od roku 2010) je nejvíce populární bouldering - lezení krátkých těžkých cest nad dopadovou matrací (buldermatkou). Při závodech se staví menší konstrukce, tělocvičny mají menší nároky na prostor, závodníci se rychleji střídají a na světových i národních závodech mají nejvyšší účast. Při lezení na obtížnost či bouldringu se někdy používá měření času jako pomocné hodnotící kritérium, z organizačních důvodů mají závodníci také časový limit na přelezení cest.\n\nČas výstupu lze porovnávat na jedné cestě, nebo na dvou i více totožných cestách zároveň. Pokud se soutěží na různých cestách, závodníci lezou obě dvě a časy se sčítají. Od roku 2009 se na světových závodech leze na standardní cestě, která má patnáct metrů (existuje i desetimetrová varianta) a standardizované parametry včetně certifikace.\n\nPo celém světě se pořádají setkání skalních lezců, při nichž je hlavní či vedlejší soutěží (např. \"sběrač\") přelézání co největšího počtu cest za dvanáct nebo dvacetčtyři hodin. V ČR patří mezi tyto závody např. \"Kozelkovská dvanáctihodinovka\", \"Petrohradské padání\" či \"Skalní muž\".\n\nMěření času najdeme i na závodech v průmyslovém lezení či stromolezení (účastní se jich také např. záchranáři a jeskyňáři). Zejména při výstupu na laně s technickými pomůckami (blokanty) obecně známými jako tzv. \"jumary\", jumarování v ČR: např. závody Chlumochod, nebo Sambar Steel.\n\nVelkou tradici má lezení na čas zejména v Yosemitském údolí, v Kalifornii, kde lezci postupně až jeden kilometr dlouhé výstupy překonávali za jeden den (jindy i více dní). Postupem let dokázali lezci přelézat i dvě cesty různé za jeden den, přibližně v roce 2014 už nejvýkonnější lezci dokázali za jeden den přelézt i tři různé cesty.\n\nOdedávna hrála rychlost svou roli i při horských výstupech, což bylo taktické zejména s ohledem na předpověď a proměnlivost počasí, ale i pro plánování potřebného materiálu a potravin. Jak u horolezeckých, tak u skalních výstupů se u popisu přelezů nebo v průvodcích zaznamenával a porovnával i čas nutný k výstupu. Tradičně se jedná o přechody horských hřebenů, ale soupeřivost a zvyšování výkonnosti se odrážely ve všech oblastech horolezectví (svou roli zde hraje i technologický pokrok). Z posledních let jsou známé extrémní alpské výstupy v řádu hodin, ale i pokusy o zdolání osmitisícovek za jeden den.\n\nZa rychlolezení získal Američan Dean Potter v roce 2003 mezinárodní ocenění Laureus World Sports Awards.\n\n\n"}
{"id": "1268026", "url": "https://cs.wikipedia.org/wiki?curid=1268026", "title": "Mistrovství světa v biatlonu 2017 – štafeta mužů", "text": "Mistrovství světa v biatlonu 2017 – štafeta mužů\n\nŠtafeta mužů na Mistrovství světa v biatlonu 2017 se konala v sobotu 18. února v lyžařském středisku Biathlon Stadium Hochfilzen jako devátý závod šampionátu. Zahájení štafety proběhlo ve 14:45 hodin středoevropského času. Závodu se zúčastnilo celkem 26 štafet, dohromady pak 104 závodníků.\n\nObhájcem titulu byla štafeta Norska, které ve stejném složení jako na předchozím šampionátu skončila v poli poražených, když obsadila 8. pozici.\n\nMistrovský titul získalo popáté v historii Rusko, které ve složení Alexej Volkov, Maxim Cvetkov, Anton Babikov a Anton Šipulin triumfovalo vůbec poprvé. Stříbrné medaile si mezi sebe rozdělili francouzští biatlonisté, jejichž šance na titul ještě v posledním kole držel Martin Fourcade, ten však na Rusa Šipulina nestačil. Bronz brali domácí Rakušané, kteří tak slavili zisk první medaile na šampionátu.\n\nČeši si závod zkomplikovali už na prvním úseku, kdy museli na trestné kolo a předávali až na 21. místě. Toto umístění pak dokázali vylepšovat a nakonec v cíli obsadili 10. příčku.\n"}
{"id": "1268028", "url": "https://cs.wikipedia.org/wiki?curid=1268028", "title": "Silnice II/613", "text": "Silnice II/613\n\nSilnice II/613 je silnice II. třídy, která spojuje centrum Ústí nad Labem s dálnicí D8. Měří 5 km. Prochází jedním krajem a jedním okresem.\n\nZajímavostí této silnice je to, že po této silnici (jako jediné silnici II. třídy v Česku) prochází také evropská silnice E442.\n\n"}
{"id": "1268029", "url": "https://cs.wikipedia.org/wiki?curid=1268029", "title": "Fortune Global 500", "text": "Fortune Global 500\n\nFortune Global 500, také známý jako Global 500 je každoroční žebříček 500 společností po celém světě, měřeno podle výnosů. Seznam je sestavován a zveřejňován jednou ročně v časopisu \"Fortune\".\n\nAž do roku 1989 žebříček obsahoval pouze neamerické průmyslové korporace pod titulkem \"International 500\" zatímco žebříček Fortune 500 zahrnoval a stále zahrnuje pouze americké korporace. V roce 1990 byly americké společnosti přidány do žebříčku s řazením podle tržeb. Od roku 1995 má seznam dnešní podobu a zahrnuje také finanční instituce a poskytovatele služeb podle tržeb.\n\nOd roku 2001 do roku 2012, došlo k významné změně v geografickém rozložení firem v žebříčku Global 500. Počet společností se sídlem v USA se snížil z 215 v roce 2001 na 144 v roce 2011 a vzrostl podíl asijských společností ze 116 v roce 2001 na 188 v roce 2012. Většina z tohoto růstu připadá největší podíl na rychlý nárůst počtu společností se sídlem v Číně.\n\nNásleduje seznam 10 firem, který byl zveřejněn 20. července 2016. Pořadí je stanoveno podle fiskálního roku, který skončil 31. března 2016.\nToto je seznam 10 zemí s největším počtem Global 500 společností.\nPodle webu Fortune byly v roce 2016 v Global 500 zastoupeny firmy celkem 33 zemí. Jak lze vidět z tabulky výše, 425 (85%) Global 500 jsou zastoupena pouze v 10 zemích: dvě v Severní Americe (Kanada, USA) pět v západní Evropě (Francie, Německo, Nizozemsko, Švýcarsko, Velká Británie,) a čtyři ve východní Asii (Čína, Japonsko, Jižní Korea, Tchaj-wan). Z těchto 10 zemí prvních šest je mezi největšími ekonomikami světa dle odhadu IMF a s výjimkou Číny jsou také členy G7.\n\n"}
{"id": "1268031", "url": "https://cs.wikipedia.org/wiki?curid=1268031", "title": "Washingtonie", "text": "Washingtonie\n\nWashingtonie (\"Washingtonia\") je rod palem. Zahrnuje pouze 2 druhy a je rozšířen na jihozápadě USA a v severozápadním Mexiku. Jsou to vysoké solitérní palmy s dlanitými listy a rozměrnými květenstvími složenými z bělavých oboupohlavných květů. Plodem je nevelká peckovice. Oba druhy jsou v teplejších krajích často vysazovány jako okrasné palmy. Pěstují se i v jižní Evropě.\n\nWashingtonie jsou přímé, solitérní, vysoké palmy dorůstající výšky až 25 metrů.\nKmen je robustní, u washingtonie vláknité může dosáhnout průměru až 150 cm, u washingtonie statné je tenčí (do 80 cm). Kmeny jsou částečně nebo zcela pokryté starými bázemi listů a vytrvalými odumřelými listy, tvořícími nápadný lem okolo kmene. Listy jsou dlanitozpeřené, induplikátní, členěné na kopinaté úkrojky s vláknitým okrajem. \"Hastula\" na líci listu je nepravidelná, ve stáří s rozedraným a vláknitým okrajem. Řapíky jsou na bázi rozštěpené, se zřetelně ostnitě zubatým okrajem (ve stáří někdy bez zubů).\n\nKvětenství jsou latovitá, vyrůstající mezi bázemi listů a přečnívající listovou korunu. Jsou větvená až do 2. řádu a podepřená jedním papírovitým listenem. Květy jsou oboupohlavné, krátce stopkaté, na větvích květenství jednotlivě rozmístěné. Kalich je miskovitý, trojlaločný, koruna ze 3 dlouhých, na bázi srostlých korunních lístků. Tyčinek je 6. Gyneceum je složeno ze 3 plodolistů, které jsou na bázi volné a v horní části srostlé. Čnělka je jediná, dlouhá a úzká, zakončená nenápadnou bliznou. Plodem je černá, hladká, elipsoidní peckovice s tenkým dužnatým mezokarpem a tenkým endokarpem. Semena jsou elipsoidní, s homogenním endospermem.\n\nRod zahrnuje pouze 2 druhy a je rozšířen v pobřežních oblastech jihozápadu USA a severozápadu Mexika. Washingtonie vláknitá (\"W. filifera\") se přirozeně vyskytuje v jihozápadních USA (Kalifornie, Nevada, Arizona) a na severozápadě Mexika (Baja California). Vyskytuje se na pouštních stanovištích (zejména v kaňonech a roklích, kde často tvoří početné skupiny) s vyšší a stálou hladinou spodní vody a prameništích v nadmořských výškách od 100 až do 1200 metrů.\nWashingtonie statná (\"W. robusta\") pochází ze severozápadního Mexika (Baja California, Sonora). Roste na podobných stanovištích jako předešlý druh. Zdomácněla i v některých jižních oblastech USA (Florida, Kalifornie).\n\nRod \"Washingtonia\" je v rámci systému palem řazen do podčeledi \"Coryphoideae\" a tribu \"Livistoneae\". Nejblíže příbuzným rodem je podle výsledků molekulárních studií tichomořský rod \"Pritchardia\".\n\n\nWashingtonie jsou oblíbené, impozantní a v teplých krajích často pěstované okrasné palmy. Nejlépe rostou v polosuchém klimatu, jsou však pěstovány od tropů až do teplejších oblastí mírného pásu a od přímořských oblastí do hor. Lze je pěstovat v zóně odolnosti 9 až 11. Washingtonie vláknitá je vůči zimě odolnější než druhý druh a snese mrazy až do -5 °C, krátkodobě i nižší. Washingtonie jsou často vysazovány ve městech do stromořadí. Bývají nabízeny i jako pokojové palmy, pro tento účel však vzhledem k rozměrům nejsou vhodné.\n\n"}
{"id": "1268033", "url": "https://cs.wikipedia.org/wiki?curid=1268033", "title": "Kopernica", "text": "Kopernica\n\nKopernica je obec na Slovensku v okrese Žiar nad Hronom v Banskobystrickém kraji v Kremnických vrších 6 km od Kremnice.\n\nJe to původně hornická obec založená německými kolonisty. První písemná zmínka pochází z roku 1444. V obci je gotický římskokatolický kostel svatého Martina a klášter sester klarisek.\n\n\n"}
{"id": "1268034", "url": "https://cs.wikipedia.org/wiki?curid=1268034", "title": "Fyzická geografie Spojených států amerických", "text": "Fyzická geografie Spojených států amerických\n\nRegiony fyzické geografie Spojených států amerických. Spojené státy se dělí na 8 fyzicko-geografických regionů, dále 25 provincií a 85 oblastí (sekcí). Toto členění vychází především z díla Nevina Fennemana \"Physiographic Subdivision of the United States\" z roku 1917, později podrobněji rozpracované v dalších dvou knihách.\n"}
{"id": "1268037", "url": "https://cs.wikipedia.org/wiki?curid=1268037", "title": "Kostel svatého Ondřeje (Roubanina)", "text": "Kostel svatého Ondřeje (Roubanina)\n\nKostel svatého Ondřeje je římskokatolický chrám v obci Roubanina v okrese Blansko. Je chráněn jako kulturní památka České republiky. Je farním kostelem farnosti Roubanina.\n\nKostel pochází z druhé poloviny 13. století. Ve druhé polovině 18. století byla přistavěna sakristie. Podle projektu Miloslava Kopřivy byl v letech 1923–24 zvětšen přístavbou lodi s věží a depozitáře.\n\nJde o podélnou jednolodní stavbu s odsazeným pětibokým kněžištěm se starou lodí na půdorysu krátkého obdélníku. Hladké fasády z doby přestavby jsou prolomeny úzkými okny s lomeným záklenkem. Přístavba má kruhová okna s římsami vycházejícími z kubistického tvarosloví. Původní portál má šikmé kamenné ostění s lomeným záklenkem. Ten vyplňuje hladký tympanon se stupňovitým křížem. Kněžiště je zaklenuto pětidílnou luntovou žebrovou klenbou. Stará i nová loď jsou uzavřeny záklopovým stropem. Sakristie je zaklenuta plackou. Ve věži je zavěšen zvon ulitý roku 1696.\n"}
{"id": "1268060", "url": "https://cs.wikipedia.org/wiki?curid=1268060", "title": "Alexandra Pruská", "text": "Alexandra Pruská\n\nAlexandra Pruská (23. února 1803 – 21. dubna 1892), dcera Fridricha Viléma III. a Luisy Meklenbursko-Střelické byla sňatkem s Pavlem Fridrichem Meklenbursko-Zvěřinským meklenbursko-zvěřinskou velkovévodkyní.\n\nAlexandra se narodila jako sedmé dítě, čtvrtá dcera Fridricha Viléma III. a jeho manželky Luisy Meklenbursko-Střelické. Byla mladší sestrou Fridricha Viléma IV., Viléma I. Pruského a ruské carevny Šarloty.\n\nJejí matka byla neteří britské královny Šarloty a sestrou hannoverské královny Frederiky.\n\nAlexandra se 25. května 1822 provdala za Pavla Fridricha Meklenbursko-Zvěřinského. Ten se stal v roce 1837 po dědečkově smrti velkovévodou.\n\nJejí manželství bylo obecně považováno za nešťastné; Pavel Fridrich byl voják, který neměl čas či zájem o svou ženu a rodinu. Alexandra byla naopak obětavou matkou něžně vychovávající své děti. Byla však popisována jako stereotypně-nedostupná německá princezna a považována za intelektuální, navštěvovala vědecké přednášky a četla mnoho knih.\n\nV době své smrti byla posledním žijícím vnoučetem Fridricha Viléma II.\n\n\n\n"}
{"id": "1268061", "url": "https://cs.wikipedia.org/wiki?curid=1268061", "title": "Dominik Šorf", "text": "Dominik Šorf\n\nDominik Šorf (* 23. ledna 1998) je český lední hokejista hrající na pozici brankáře.\n\nSvá mládežnická a juniorská léta strávil v klubu HC Slavia Praha. Když se na začátku října roku 2016 objevily zprávy o finančních obtížích tohoto klubu a vedení plánovalo nejdražší hráče rozprodat, ohradil se mužský tým proti tomuto kroku a odmítl odjet na soutěžní zápas do Prostějova. A protože již utkání nebylo možné odložit, nechalo vedení klubu – v obavách z možných následků nenastoupení k zápasu – odehrát zápas s Prostějovem své juniory, kteří v ten samý den již odehráli utkání s Jihlavou ve své soutěži (1:6). Prostějovské utkání slávističtí junioři prohráli v poměru 0:13 a Šorf si tak připsal první start v ledním hokeji mezi muži. Po utkání však diváci slávistické hráče za jejich výkon ocenili potleskem ve stoje.\n"}
{"id": "1268062", "url": "https://cs.wikipedia.org/wiki?curid=1268062", "title": "Gaiobomar", "text": "Gaiobomar\n\nGaiobomar (2. století – 215) byl král germánského kmene Kvádů, který byl zavražděn na příkaz římského císaře Caracally \n\nDruhé a třetí století bylo relativním obdobím klidu mezi Kvády a Římany, pouze v letech 212 a 215 provedli Kvádové malou invazi do Panonie. Římané svou politikou ovlivňování germánských kmenů se v tomto období stali pro Kvády autoritami. V tomto období kvádští poddaní spolu se skupinou velmožů obvinili nějakého barbarského vládce z trestného činu a žádali Římany o jeho potrestání. Kvádský král se měl jmenovat Gaiobomar. Římský historik Cassius Dio napsal, že Gaiobomar pravděpodobně donutil k sebevraždě několik členů jeho královského doprovodu. Na příkaz císaře Caracally se měl Gaiobomar dostavit patrně do Porolissa v severozápadní Dácii. Historické prameny neuvadějí, zda se Gaiobomar dostal do Porolissa při své výpravě či byl zajat svými poddanými a do Porolissa dopraven jako zajatec. V Porolissu byl na příkaz Caracally zavražděn.\n"}
{"id": "1268069", "url": "https://cs.wikipedia.org/wiki?curid=1268069", "title": "ZIM", "text": "ZIM\n\nZIM je otevřený formát souborů , který ukládá wiki obsah pro offline použití. Jeho primární zaměření je na obsah Wikipedie a dalších projektů nadace Wikimedia. Formát používá kompresi článků pomocí LZMA2i. Na rozdíl od nativní Wikipedia XML souborů, je soubor snadno vyměnitelný a čitelný pomocí programů, jako je např. Kiwix. \n\nZIM formát nahradil předchozí Zeno formát. Projekt openZIM je sponzorován Wikimedia CH a podporován Wikimedia Foundation.\n\n\n"}
{"id": "1268075", "url": "https://cs.wikipedia.org/wiki?curid=1268075", "title": "Saskatchewan Roughriders", "text": "Saskatchewan Roughriders\n\nSaskatchewan Roughriders (přezdívaní Riders) je profesionální tým kanadského fotbalu, založený v roce 1910 ve městě Regina. Roughriders hrají v západní divizi Kanadské fotbalové ligy. Tým byl založen v roce 1910 jako tým již neexistujícího kanadského ragby. Roughriders jsou třetím nejstarším týmem v CFL. Domácí zápasy tým od roku 2008 odehrává na stadionu Mosaic Stadium. Za svoji existenci dokázali vyhrát celkem 4 tituly, přesněji v letech 1966, 1989, 2007 a 2013.\n"}
{"id": "1268076", "url": "https://cs.wikipedia.org/wiki?curid=1268076", "title": "Kostel svaté Anny (Brno-Mendlovo náměstí)", "text": "Kostel svaté Anny (Brno-Mendlovo náměstí)\n\nKostel svaté Anny je zaniklý kostel, který se nacházel v Brně, ve čtvrti Staré Brno, v areálu starobrněnského kláštera. Rotunda u tehdejšího brněnského hradu byla postavena zřejmě v 11. století. Na konci 12. století ji nahradil románský farní kostel Panny Marie a o další století později zde byl vybudován gotický chrám. V jeho těsném sousedství vznikl ve 20. a 30. letech 14. století klášter cisterciaček s honosným kostelem Nanebevzetí Panny Marie. Původní kostelík byl nově zasvěcen svaté Anně a v areálu kláštera stál až do konce 18. století, kdy byl zbořen.\n\nRaně středověké Brno se nacházelo v místě dnešní čtvrti Staré Brno. Jeho centrem zřejmě byl ostrovní hrad mezi rameny Svratky (v prostoru ulic Křížová, Ypsilantiho a Křídlovická), zatímco severně od něj, na levém břehu jednoho z říčních ramen, pozdějšího Svrateckého náhonu, se nacházel sakrální okrsek s rotundou (dnešní areál starobrněnského kláštera). Rotundu lze datovat do přelomu 10. a 11. století, případně do první poloviny 11. století. Prokazatelně se kolem ní nepřetržitě pohřbívalo od 11. století. Jedná se tak o nejstarší doloženou sakrální stavbu na území dnešního města Brna a vůbec nejstarší prokázaný povelkomoravský kostel na Moravě. Je spojována s brněnským kostelem, zmíněným na listině Jindřicha Zdíka datované pravděpodobně do roku 1141. V tom případě by se jednalo o jeden z nejdůležitějších kostelů v tehdejších českých zemích. V souvislosti s blízkým knížecím hradem se předpokládá její zeměpanské založení, jednalo se tedy o kostel hradský. Rotunda zanikla pravděpodobně v polovině 12. století a její funkci hlavního brněnského chrámu převzal zřejmě v té době nově založený kostel na Petrově.\n\nPozůstatky rotundy byly, společně s dalšími dvěma stavebními fázemi kostela, objeveny a prozkoumány při archeologickém výzkumu v letech 1976–1983, který provedli výzkumníci z Muzea města Brna pod vedením Dany Cejnkové. Zbytky všech tří chrámů se nachází pod úrovní povrchu jednoho z nádvoří starobrněnského kláštera, jihozápadně od západního konce hlavní lodi baziliky Nanebevzetí Panny Marie. Rotunda disponovala na východní straně jednou apsidou. Vnitřní průměr její lodi o něco málo přesáhl šest metrů, celková vnitřní délka (loď + apsida) dosáhla téměř osmi metrů. Základy kostela byly z lomového zdiva na hlínu, na ně do výšky navazovaly různě velké pískovcové a slepencové kvádříky původem z Červeného kopce.\n\nNa místě zaniklé rotundy byl pravděpodobně na konci 12. století postaven Lvem z Klobouk románský kostelík s obdélnou lodí a obdélným presbytářem. K roku 1210 je chrám vůbec poprvé zmiňován v písemných pramenech, zároveň je uvedeno jeho zasvěcení. Do tohoto roku se totiž hlásí falzum, podle kterého Lev z Klobouk daroval nově založenému zábrdovickému klášteru farní kostel Panny Marie. Podle druhého, nedatovaného falza stál tento darovaný chrám v brněnském „burgu“, takže jej lze ztotožnit se starobrněnským románským kostelem. Oba dokumenty, vypadající, jako by je vydal Přemysl Otakar I., byly v zábrdovickém klášteře vyrobeny někdy kolem let 1235 a 1237 a lze předpokládat, že jádro jejich sdělení je věrohodné. Kostel oproti původní rotundě fungoval již jako farní pro Staré Brno (tento název vsi byl poprvé použit v roce 1247) a pro okolní obce. Na začátku 14. století byly jako přifařené vsi uváděny Staré Brno, Komín, Žabovřesky s Manicemi, Jundrov a Bohunice, přičemž stejný výčet je možné očekávat i o 100 let dříve. Románský chrám byl na konci 13. století nahrazen gotickou novostavbou.\n\nArcheologický výzkum zjistil, že jednolodní románský kostel měl masivní základy a jeho obdélné kněžiště bylo téměř čtvercového tvaru. Chrám byl omítnutý a zdobený malovaným kvádrováním.\n\nZávěrečnou stavební fází kostela byl vrcholně gotický chrám, který na konci 13. století nahradil románský kostelík. K 25. březnu 1295 je datována zpráva, ve které kostel Panny Marie „před Brnem“ získal od dvou arcibiskupů a jedenácti římských biskupů 40denní odpustky, což velmi pravděpodobně souviselo s dokončováním nového chrámu. Nejpozději krátce po roce 1300 byl již zcela hotov, což dokládá parvus nalezený pod gotickou mensou. Kostel stál na půdorysu latinského kříže, na východní straně měl protáhlé kněžiště s polygonálním, pětibokým závěrem. Loď kostela měla šířku 13 m, presbytář rozměry 12×8 m, chrám byl zaklenut žebrovou křížovou klenbou. Na začátku 14. století byl farním kostelem pro Staré Brno, Komín, Žabovřesky s Manicemi, Jundrov a Bohunice.\n\nPravděpodobně v roce 1304 odprodal zábrdovický klášter patronát kostela klášteru v Dolních Kounicích (chybně datováno rokem 1315). Starobrněnský chrám byl poté zmiňován ještě v letech 1307, 1320/1321 a také 1323, kde byl uveden i jeho bývalý plebán Milota. Začátkem roku 1323 získala patronátní právo kostela královna Eliška Rejčka, která zde chtěla zřídit klášter cisterciaček. K tomu v následujících letech skutečně došlo a z kostela Panny Marie se stal kostel konventní. Jeho farní právo přešlo na nový kostel v Komíně, který na své náklady královna nechala postavit. Přifařeny k němu byly vsi Komín, Žabovřesky s Manicemi a Jundrov, zatímco duchovní správa Starého Brna a Bohunic byla přesunuta ke kostelu svatého Václava v dnešní Vídeňské ulici. Starobrněnský mariánský kostel se po dobu stavby zcela nového gotického chrámu v těsném sousedství stal klášterním provizoriem. V roce 1333 již bylo možné sloužit v novostavbě, na kterou přešel mariánský patronát, mše, takže kostel z konce 13. století již byl využíván pouze jako kaple klášterní nemocnice pro řádové sestry (nešlo o špitál, který zde cisterciačky rovněž provozovaly). Pravděpodobně nedlouho poté došlo ke změně jeho patrocinia a od té doby byl chrám zasvěcen svaté Anně. Na další staletí zůstal součástí klášterního areálu. Ten v roce 1783 získali augustiniáni od kostela svatého Tomáše, kteří zde nalezli své nové sídlo. Budovu klášterní nemocnice s kaplí/kostelem svaté Anny v roce 1797 zbořili a na jejich místě v dalších letech postavili trakt prelatury s refektářem a knihovnou.\n\n\n"}
{"id": "1268080", "url": "https://cs.wikipedia.org/wiki?curid=1268080", "title": "Olbramov (rozcestník)", "text": "Olbramov (rozcestník)\n\nOlbramov může být:\n"}
{"id": "1268083", "url": "https://cs.wikipedia.org/wiki?curid=1268083", "title": "Air-Sol Moyenne Portée", "text": "Air-Sol Moyenne Portée\n\nAir-Sol Moyenne Portée (ASMP, ) je francouzská letecká nadzvuková řízená střela středního doletu nesoucí taktickou jadernou hlavici. Bývá klasifikována jako střela s plochou dráhou letu. Do služby byla zavedena roku 1986. Modernizovaná verze střely s jiným motorem a prodlouženým doletem nese označení ASMP-A (\"Air-Sol Moyenne Portée Amélioré\").\nStřela tvoří jeden ze základních prvků francouzského jaderného arzenálu. Ve francouzské obranné doktríně se jedná o střelu posledního varování před plným užitím jaderného arzenálu (mezikontinentální balistické rakety). Střela je ve výzbroji francouzského letectva (\"Forces aériennes stratégiques\") a námořnictva (\"Force aéronavale nucléaire\"). V použití střel je vycvičena část pilotů bojových letounů Rafale M operujících z letadlové lodě \"Charles de Gaulle\" (R91).\n\nStřelu ASMP vyvinula francouzská zbrojovka Aérospatiale jako náhradu za do té doby užívané neřízené jaderné pumy. Roku 1986 byla zavedena do výzbroje francouzských bombardérů Mirage IVP a roku 1988 do výzbroje letounů Mirage 2000N. Později byla integrována také do výzbroje palubních útočných letounů Super Étendard (tehdy operující z letadlové lodě \"Foch\" (R99)) a bojových letadel Rafale (ve verzích B, C a M). Celkem bylo vyrobeno 84 střel ASMP. Na počátku roku 2000 se celkem 60 střel nacházelo u jednotek vyzbrojených stroji Mirage 2000N a 24 střel u jednotek námořnictva s letouny Super Étendard.\n\nSpojením střely ASMP a vylepšeného náporového motoru, vyvinutého v programu VESTA, vznikla modernizovaná střela ASMP-A. Vývoj střely začal roku 2000. Ta dosavadní model nahradí ve výzbroji letounů Mirage 2000N a Rafale (typy Mirage IVP a Super Étendard již byly vyřazeny). Střela je obratnější a má dosah prodloužený až na 500–600 km. První zkušební střela ASMP-A byla úspěšně vypuštěna 23. listopadu 2010 z letounu Mirage 2000N (operace Topaz). Střela ASMP-A vstoupila do služby v říjnu 2009 u letounů Mirage 2000NK3 a v červenci 2010 u letounů Rafale. Společnost MBDA do roku 2011 vyrobila 54 střel ASMP-A.\n\nPo vypuštění střelu pohání raketový motor na pevné pohonné látky (booster), díky kterému dosáhne rychlosti umožňující zapnutí hlavní pohonné jednotky – náporového motoru na tekuté pohonné látky vyvinutého společností Aérospatiale. Díky němu může letět rychlostí 2 M u země a 3 M ve velké výšce. Střela je vyzbrojena taktickou jadernou hlavicí o síle 300 kT. Na cíl je naváděna pomocí inerciálního navigačního systému. Při vypuštění z velké výšky má střela dolet 300 km, ale z malých výšek pouze 100 km.\n\nStřela ASMP-A je poháněna startovacím raketovým motorem na pevné pohonné látky SNPE a letovým náporovým motorem na tekuté pohonné látky, díky kterému se pohybuje trojnásobkem rychlosti zvuku. Její dolet je 500 km. Nese termonukleární hlavici TNA (\"Tête nucléaire aéroportée\") nového typu o síle 300 kT.\n\n\n"}
{"id": "1268086", "url": "https://cs.wikipedia.org/wiki?curid=1268086", "title": "Marek Drtina", "text": "Marek Drtina\n\nMarek Drtina (* 5. června 1989 Pardubice) je český lední hokejista hrající na pozici obránce.\n\nS hokejem začínal v klubu HC Pardubice, za který nastupoval v jeho mládežnických výběrech. Jen v sezóně 2007/2008 vedle pardubických juniorů nastupoval také za královéhradecké juniory a v tomto mužstvu také nastoupil ke dvěma zápasům mezi muži. Další ročník již opět nastupoval za juniory Pardubic, ale odehrál za jejich muže také jeden extraligový zápas a v pěti utkáních nastoupil za HC Trutnov. Během sezóny 2009/2010 hrál za juniory i muže Pardubic, ale k nejvíce zápasům nastoupil v barvách HC Chrudim. Za muže Pardubic a Chrudimi pak hrál ještě i v následujícím ročníku. Během sezóny 2011/2012 nastupoval nejen za Pardubice, ale také za Duklu Jihlava, v následujícím ročníku pak vedle Pardubic a Jihlavy ještě za Hradec Králové. Sezónu 2013/2014 kompletně odehrál za mužstvo BK Havlíčkův Brod a po ní přestoupil do zahraničí, když na ročník 2014/2015 odešel hrát za HK 36 Skalica. Po roce se ale vrátil zpět a sezónu nastupoval za LHK Jestřábi Prostějov. Odtud před ročníkem 2016/2017 odešel do klubu HC Slavia Praha. Když se ale na začátku října 2016 kvůli finančním problémům začala zbavovat některých hráčů, patřil mezi ně i Drtina, jenž zamířil opět do zahraničí, a sice do slovenského klubu HC Nové Zámky.\n\nBěhem ročníku 2010/2011 získal s Pardubicemi třetí místo v extralize a o rok později slavil se stejným klubem titul.\n"}
{"id": "1268087", "url": "https://cs.wikipedia.org/wiki?curid=1268087", "title": "Seznam medailistů na mistrovství Evropy v judu mužů – polotěžká váha", "text": "Seznam medailistů na mistrovství Evropy v judu mužů – polotěžká váha\n\nHistorický přehled medailistů v judu na Mistrovství Evropy v judu mužů (polotěžká váha).\n"}
{"id": "1268089", "url": "https://cs.wikipedia.org/wiki?curid=1268089", "title": "Augusta Reuss Köstritz", "text": "Augusta Reuss Köstritz\n\nAugusta Reuss-Köstritz (26. května 1822 – 3. března 1862) byla jako první manželka Fridricha Františka II. meklenbursko-zvěřinskou velkovévodkyní.\n\nAugusta se narodila jako třetí dítě, druhá dcera Jindřicha LXIII Reuss Köstritz a jeho první manželky Eleonory ze Stolberg-Wernigerode. Její rodina náležela k mladší linii rodu Reuss.\n\n3. listopadu 1849 se v Ludwigslust provdala za Fridricha Františka II. Meklenbursko-Zvěřinského, syna Pavla Fridricha Meklenbursko-Zvěřinského. Augusta měla s Fridrichem Františkem šest dětíː\n\n\nAugustina předčasná smrt vyvolala u dvora otázky. Říkalo se, že Augusta zemřela na \"bronchiální potíže spojené s onemocněním srdce\". Byla pohřbena v zahradách paláce Schwerin.\n\n"}
{"id": "1268090", "url": "https://cs.wikipedia.org/wiki?curid=1268090", "title": "Mistrovství světa v biatlonu 2017 – závod s hromadným startem žen", "text": "Mistrovství světa v biatlonu 2017 – závod s hromadným startem žen\n\nZávod s hromadným startem žen na Mistrovství světa v biatlonu 2017 se konal v neděli 19. února jako v pořadí pátý ženský závod biatlonu v lyžařském středisku Biathlon Stadium Hochfilzen. Zahájení závodu s hromadným startem proběhlo v 11:30 hodin středoevropského času. Závodu se zúčastní celkem 30 nejlepších biatlonistek.\n\nObhájkyní prvenství byla Marie Dorinová Habertová z Francie, jež tentokrát skončila v cíli sedmá.\n\nKompletní sbírku medailí ze všech disciplín z Hochfilzenu rozšířila německá biatlonistka Laura Dahlmeierová, která tak na šampionátu získala pět zlatých a jeden stříbrný kov. Na světových šampionátech získala už jedenáctou medaili za sebou, a svůj vlastní rekord v tomhle hledisku ještě navýšila. Premiérovou medaili z vrcholných akcí, stříbrnou, ukořistila Američanka Susan Dunkleová, která podobně jako Němka v závodě ani jednou nechybovala. První medaili ze šampionátu si zapsala Kaisa Mäkäräinenová z Finska, která tak obhájila svou pozici ze stejné disciplíny z norského Osla v roce 2016, kde rovněž brala bronz. Celkově se jednalo o její šestou medaili z vrcholné akce, šestou bronzovou.\n"}
{"id": "1268093", "url": "https://cs.wikipedia.org/wiki?curid=1268093", "title": "Mistrovství světa v biatlonu 2017 – závod s hromadným startem mužů", "text": "Mistrovství světa v biatlonu 2017 – závod s hromadným startem mužů\n\nZávod s hromadným startem mužů na Mistrovství světa v biatlonu 2017 se konal v neděli 19. února jako v pořadí pátý mužský závod biatlonu v lyžařském středisku Biathlon Stadium Hochfilzen. Zahájení závodu s hromadným startem proběhlo v 14:45 hodin středoevropského času. Závodu se zúčastnilo celkem 30 nejlepších biatlonistů.\n\nObhájcem titulu byl norský biatlonista Johannes Thingnes Bø, který si o jednu příčku oproti šampionátu v Oslu pohoršil.\n\nMistrem světa se stal německý závodník Simon Schempp, který tak po zisku zlaté medaile ze smíšené štafety ukořistil druhou medaili z Hochfilzenu, přičemž se jednalo o jeho první individuální medaili z vrcholných akcí. Stříbrnou medaili bral stejně jako ve sprintu a stíhacím závodu Nor Johannes Thingnes Bø, který celkově posbíral devátý cenný kov z mistrovstvích světa. Bronz získal domácí biatlonista Simon Eder, který tak ze šampionátu bral po štafetě druhou bronzovou medaili. Celkově to pro něj byl čtvrtý cenný kov ze šampionátů.\n"}
{"id": "1268094", "url": "https://cs.wikipedia.org/wiki?curid=1268094", "title": "Dollhouse (píseň, Melanie Martinez)", "text": "Dollhouse (píseň, Melanie Martinez)\n\nDollhouse je debutový singl americké zpěvačky Melanie Martinez. Song byl umístěn do alba Dollhouse EP, kde byl uveden jako hlavní. Navazuje na další album Cry Baby, kde singl Sippy Cup je pokračování tohoto singlu.\n\nNa song navazuje singl Cry Baby z alba Cry Baby a jedná se o příběh dysfunkční rodiny, ovšem Melanie také prozdradila že song můžeme chápat jako náš pohled na život celebrit.\n\nSong je žánrově pop, původně měl být song celý zahrán na kytaru, ale Melanie se více líbilo demo s elektronickými prvky. Song je v tempu 131 BPM.\n\nCelý videoklip je zasažen do rodiny matky která má problémy s alkoholem, nevěrným otcem a synem kouřícího kanabis. Melanie tím vypráví celý příběh o této dysfunkční rodině a v Sippy Cup pokračujeme tím že si otec domů přivede svou milenku, matka je zlomena a oba ve vzteku zavraždí.\n"}
{"id": "1268096", "url": "https://cs.wikipedia.org/wiki?curid=1268096", "title": "Myrna Loy", "text": "Myrna Loy\n\nMyrna Loy, vlastním jménem Myrna Adele Williamsová (2. srpna 1905 Radersburg – 14. prosince 1993 New York) byla americká filmová herečka.\n\nVyrostla na ranči v Montaně, později se rodina kvůli zdraví její matky přestěhovala do Kalifornie. Během studií na Venice High School byla Myrna modelkou a tanečnicí, v roce 1925 jí Natacha Rambova obstarala angažmá v Hollywoodu. V němých filmech hrála role exotických krásek, komediální talent uplatnila ve snímku \"Detektiv Nick v New Yorku\" (1934), který odstartoval její dlouholeté herecké partnerství s Williamem Powellem (\"Velký Ziegfeld\", \"Děvče se špatnou pověstí\"). Stala se představitelkou ideální americké ženy své doby, inteligentní, kultivované a emancipované. Výrazné role ztvárnila i ve filmech \"Když nastaly deště...\" (1939, podle románu Louise Bromfielda) a \"Nejlepší léta našeho života\" (1946). Vystupovala také v rozhlasovém pořadu \"Lux Radio Theatre\" a v televizi (seriál \"Columbo\", film \"Letní slunovrat\"). \n\nByla stoupenkyní prezidenta Franklina Delana Roosevelta, za druhé světové války působila jako dobrovolnice pro Mezinárodní červený kříž a Adolf Hitler ji zařadil na seznam svých úhlavních nepřátel. V roce 1949 začala jako první herečka pracovat pro UNESCO, angažovala se za práva žen a černochů, kritizovala Výbor pro neamerickou činnost.\nV roce 1988 obdržela cenu Kennedyho centra a v roce 1991 Čestného Oscara, má svoji hvězdu na Hollywoodském chodníku slávy, v Heleně je po ní pojmenován kulturní dům Myrna Loy Center.\n\n"}
{"id": "1268103", "url": "https://cs.wikipedia.org/wiki?curid=1268103", "title": "The Singles", "text": "The Singles\n\nThe Singles může být:\n"}
{"id": "1268104", "url": "https://cs.wikipedia.org/wiki?curid=1268104", "title": "Nová divočina", "text": "Nová divočina\n\nTakzvaná nová divočina je specifický typ prostředí, který vzniká v územích dříve intenzivně využívaných člověkem nebo přímo člověkem vytvořených, posléze však z nějakých důvodů opuštěných a ponechaných vlastnímu vývoji určenému především spontánními přírodními procesy. \n\nDle způsobu vzniku se rozlišuje několik typů nové divočinyː\nExistuje několik typických znaků, které tento jinak značně heterogenní soubor lokalit spojují. Je to např. ostrý časový předěl mezi využíváním a opuštěním lokality a krátká doba, kdy zde nabydou převahy spontánní sukcesní procesy, a rovněž víceméně krátkodobá anebo neodhadnutelná doba jejich trvání. Typické je i nejasné vymezení prostorových hranic nové divočiny – často jde o oblasti, která se na mapě města jeví jako \"bílá místa\", \"země nikoho\" atp., která však volně přecházejí do organizovanějších forem zeleně či se postupně šíří. Zpravidla jsou to místa bez oficiálního managementu.\n\nBiologicky se nejčastěji jedná o společenstva v raných stádiích sukcese, jako jsou bylinná společenstva a křoviny. Vzhledem k bohatému zásobení živinami na antropogenních substrátech je zde hojný výskyt běžných ruderálních druhů a apofytů, ale zpravidla se jedná o velmi heterogenní směs, tvořenou zplanělými zahradními a okrasnými rostlinami (křen selský, ořešák královský, šeříky, mahónie), invazními neofyty (pajasan žláznatý, javor jasanolistý, zlatobýly, křídlatky, škumpa), liánami (loubinec pětilistý, chmel otáčivý, břečťan popínavý, plamének plotní), konkurenčně zdatnými stromy a keři domácí provenience (svída krvavá, ptačí zob obecný, růže šípková, bez černý, slivoň trnka, slivoň slíva, některé topoly) nebo různými pionýrskými dřevinami (bříza, osika, vrba jíva). Řada takto nově vzniklých společenstev bývá druhově poměrně chudá, jsou však i případy, kdy se např. na nikdy nekultivovaných haldách kladenských dolů vyskytuje tolik druhů rostlin jako v přírodních rezervacích.\n\nZ větších obratlovců jsou typickými obyvateli nové divočiny lišky, zajíci nebo bažanti, kteří takto vytvořenými biokoridory nezřídka pronikají i hluboko do městské zástavby.\n\nNová divočina je velmi častým jevem zejména na městských periferiích, kde má značný krajinotvorný, ekologický i hygienický význam. Mozaika křovinatých a travnatých ploch se skupinami stromů a sítí vyšlapaných cestiček bývá intenzivně využívána ke každodenní rekreaci (venčení psů, kondiční aktivity, pikniky atp.). Soustřeďuje se zde množství zvěře, ptactva i hmyzu, který by jinde v okolí města jen obtížně hledal útočiště. Doplňkový význam má i možnost sběru drobných plodů, jako jsou šípky, trnky či slívy. Na druhou stranu zde nebývají neobvyklé ani provizorní přístřešky bezdomovců a černé skládky všeho druhu. \n\nNová divočina bývá vnímána často negativně, jako zanedbaná a zpustlá plocha, jako něco nepatřičného a nehezkého, co je v kontrastu s lidmi podvědomě preferovanou udržovanou a kulturní krajinou. Někdy se v této souvislosti mluví přímo o „archetypálním strachu člověka z divočiny“. Na druhou stranu se však stává výrazným společensko-kulturním fenoménem především ve velkých městech, jejichž obyvatelé na ní oceňují právě její neuspořádanost, spontánnost a přirozenost, která chybí ve výrazně organizovaném velkoměstském prostředí. \n\n\n\n"}
{"id": "1268107", "url": "https://cs.wikipedia.org/wiki?curid=1268107", "title": "Švédská trojka (film, 1994)", "text": "Švédská trojka (film, 1994)\n\nŠvédská trojka (\"Threesome\") je americký hraný film z roku 1994, který režíroval Andrew Fleming podle vlastního scénáře. Film s autobiografickými prvky pojednává o soužití tří přátel na vysokoškolské koleji.\n\nNa vysokoškolské koleji se v jednom pokoji sejdou plachý, intelektuální Eddy, sebevědomý Stuart a studentka Alex. Správa kolejí totiž usoudila na základě jejího jména, že je muž, a tak jsou nuceni všichni tři žít společně, dokud univerzita neuzná chybu a přesune Alex na ženskou kolej. Stanou se z nich přátelé, mezi nimiž však dojde k citovým vztahům. Alex se zamiluje a neúspěšně se snaží svést Eddyho. Ten však odmítá, protože je zamilovaný do Stuarta. Ten je zamilovaný do Alex, která ho však nechce. Trojice společně úspěšně odradí každého, kdo se pokusí začít si vztah s někým z nich. Nakonec se Alex, Stuart a Eddy dohodnou na sexu ve třech, což však znamená konec jejich dosavadního přátelství. Jejich city vůči sobě ochladnou. O tři týdny později semestr končí. Alex se odstěhuje do bytu a Eddy se přestěhuje na jinou kolej. Eddy si posléze najde přítele, Kdysi přelétavý Stuart žije v monogamním vztahu se ženou a Alex je stále svobodná. Trojice se občas setkává při společných obědech.\n"}
{"id": "1268108", "url": "https://cs.wikipedia.org/wiki?curid=1268108", "title": "Marie Hesensko-Kasselská (1814–1895)", "text": "Marie Hesensko-Kasselská (1814–1895)\n\nMarie Hesensko-Kasselská (9. května 1814 - 28. července 1895) byla rodem členkou hesensko-kasselského rodu. Sňatkem s Fridrichem Augustem Anhaltsko-Desavským se stala anhaltsko-desavskou kněžnou.\n\nMarie se narodila jako druhé dítě Viléma Hesensko-Kasselského a jeho manželky Luisy Šarloty Dánské. Byla starší sestrou Luisy Hesensko-Kasselské, manželky dánského krále Kristiána IX.\n\nMarie se 11. září 1832 v Rumpenheimském zámku v Offenbachu am Main provdala za Fridricha Augusta Anhaltsko-Desavského, čtvrtého, ale třetího přeživšího syna Fridricha Anhaltsko-Desavského. Marie měla s Fridrichem Augustem tři dětiː\n\n\n"}
{"id": "1268109", "url": "https://cs.wikipedia.org/wiki?curid=1268109", "title": "Paolo Bettini", "text": "Paolo Bettini\n\nPaolo Bettini (* 1. dubna 1974 Cecina) je bývalý italský reprezentant v silniční cyklistice, mistr světa z let 2006 a 2007 a vítěz olympijského závodu 2004 (je vedle Hennieho Kuipera a Ercole Baldiniho jediným závodníkem v historii, který vyhrál individuální závod na OH i MS v kategorii Elite). Je také vítězem celkové klasifikace Světového poháru z let 2002, 2003 a 2004, vyhrál jednorázové závody Lutych-Bastogne-Lutych 2000 a 2002, Coppa Sabatini 2002, Milán - San Remo 2003, Clásica de San Sebastián 2003 a Giro di Lombardia 2005 a 2006 i etapové závody Kolem Valonska 2003 a Tirreno-Adriatico 2004. Získal jedno etapové vítězství na Tour de France, dvě na Giro d'Italia a pět na Vuelta a España, na Giru vyhrál bodovací soutěž v letech 2005 a 2006, nejlepšího celkového umístění dosáhl v roce 1998 (7. místo). Je také mistrem Itálie v silničním závodě jednotlivců z let 2003 a 2006, v roce 2008 vyhrál spolu s Joanem Llanerasem dráhovou Šestidenní v Miláně. V letech 2010 až 2013 byl trenérem italské cyklistické reprezentace. Je držitelem ceny Vélo d'Or a Řádu zásluh o Italskou republiku.\n\n"}
{"id": "1268112", "url": "https://cs.wikipedia.org/wiki?curid=1268112", "title": "Langenzersdorf", "text": "Langenzersdorf\n\nLangenzersdorf ( \"Dlouhý Enčesdorf\") je městys v Rakousku ve spolkové zemi Dolní Rakousy v okrese Korneuburg.\n\nLangenzersdorf se nachází ve spolkové zemi Dolní Rakousy v regionu Weinviertel. Leží přibližně 2 km jižně od okresního města Korneuburg v bezprostřední blízkosti Vídně. Rozloha území městyse činí 10,67 km², z nichž 14,7 % je zalesněných.\nÚzemí městyse Langenzersdorf se skládá pouze z jedné části.\n\n\nObecní zastupitelstvo se skládá z 33 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Langenzersdorf je Andreas Arbesser ze strany ÖVP.\n\n"}
{"id": "1268118", "url": "https://cs.wikipedia.org/wiki?curid=1268118", "title": "Batilda Anhaltsko-Desavská", "text": "Batilda Anhaltsko-Desavská\n\nBatilda Anhaltsko-Desavská (29. prosince 1837 – 10. února 1902) byla rodem anhalsko-desavská princezna z rodu Askánců. Sňatkem s Vilémem ze Schaumburg-Lippe se stala kněžnou ze Schaumburg-Lippe. Její starší sestrou byla lucemburská velkovévodkyně Adelaida Marie Anhaltsko-Desavská.\n\nBatilda se narodila v Dessau jako druhá dcera Fridricha Augusta Anhaltsko-Desavského (syn Fridrichy Anhaltsko-Desavského a Amálie Hesensko-Homburské) a jeho manželky Marie Hesensko-Kasselské (dcera Viléma Hesensko-Kasselského a Luisy Šarloty Dánské).\n\nDne 30. května 1862 se Batilda v Dessau provdala za Viléma ze Schaumburg-Lippe, sedmého potomka a třetího syna Jiřího Viléma ze Schaumburg-Lippe a jeho manželky Idy Waldecko-Pyrmontské.\n\nBatilda měla s Vilémem osm dětíː\n\n\nPrincezna Batilda zemřela 10. února 1902 v Náchodě v Českém království.\n"}
{"id": "1268119", "url": "https://cs.wikipedia.org/wiki?curid=1268119", "title": "Karolína Thurn-Valsássina-Como-Vercelli", "text": "Karolína Thurn-Valsássina-Como-Vercelli\n\nKarolína Thurn-Valsássina-Como-Vercelli, provdaná Karolína ze Šternberka (celým jménem Marie Karolína Sidonie Leopoldina Thurn-Valsássina-Como-Vercelli; 5. října 1863, hrad Bleiburg – 29. února 1944, Podlesí), byla česká šlechtična, manželka Filipa ze Šternberka a tím pádem i babička současné hlavy rodu Šternberků: Zdeňka.\n\nKarolína se narodila 5. října 1863 jako druhá dcera Jiřího Thurn-Valsassiny a jeho manželky Marie Gabriely, rozené Pálffy-Daun z Erdödu. Byla pokřtěna jako Marie Karolína Sidonie Leopoldina a za kmotru jí byla babička Zdeňka Karolína Pálffy-Daun, rozená z Lobkovic. O dětství Karolíny je známo jen málo, avšak významným milníkem byla smrt její matky 16. června 1867. Marie Gabriela pečetila dopis a při nanášení vosku jí kus upadl na krinolínu, která se ihned vzňala. Podařilo se jí sice uhasit, šestadvacetiletá Marie Gabriela ale zemřela o pár dní později na selhání srdce spojené s popáleninami. Karolína, její sestra Marie Gabriela a bratr Vincenc tak zůstali pouze s otcem Jiřím.\n\nPět let po smrti manželky Marie Gabriely se Jiří rozhodl znovu oženit, tentokrát s hraběnkou Evženií, dcerou Maxmiliána Vrintse na Treuenfelsu a na Falkensteinu. Ta vychovávala Karolínu i s jejími sourozenci až do své smrti při porodu druhého syna Alexandra v roce 1879. Ještě v červnu toho roku zemřel i Jiří a jeho pět dětí se stalo sirotky.\n\nNadále děti vychovávala jejich babička z otcovy strany Emílie Chorinská z Ledské, vdaná Thurn-Valsassina (1811–1888),\n\nKe konci února 1884 se uskutečnily zásnuby Karolíny s o jedenáct let starším českým šlechticem Filipem ze Šternberka (1852–1924), čtvrtým potomkem Zdeňka ze Šternberka a jeho manželky Terezie ze Stadion-Thannhausenu, se kterým se Karolína pravděpodobně seznámila na jedné ze společenských akcí, kterých se účastnila. Svatba se konala v dopoledních hodinách 1. května 1884 ve Vídni. Nevěstu k oltáři vedl její bratr Vincenc a budoucí švagr (Filipův bratr) Alois, role družičky se ujaly Karolínina sestra Marie Gabriela a Filipova sestra Karolína ze Šternberka. Obřadu se podle časopisu \"Wiener Salonblatt\" účastnily i významné uherské rody: Auerspergové a Windischgrätzové. Po uzavření sňatku se novomanželé odebrali do Čech, kde se Karolíniným novým domovem stal zámek Jemniště. Zde se o rok později narodilo jejich první dítě. Později se rodina rozrostla i o další tři děti.\n\n\nNejstaršímu Zdeňkovi šel za kmotra jeho děd z Filipovy strany, též Zdeněk a kmotrou mu byla Filipova sestra Kunhuta, provdaná z Lobkovic. Druhý syn se narodil tři roky po Zdeňkovi v Praze. Pokřtěn byl v kostele sv. Mikuláše na Malé Straně jako Jiří Douglas. Dva roky po Jiřím se narodila i dcera pojmenovaná Marie Gabriela na počest Karolíniny matky. Za kmotru jí šla Karolínina sestra Marie Gabriela, která v té době ale pobývala v zahraničí a byla proto zastoupena. Poslední člen rodiny přišel na svět dvanáct let po narození Marie Gabriely a byla jí dcera pojmenovaná Terezie, v domácnosti oslovovaná „Sita“. V té době bylo Karolíně osmatřicet let. Nejstarší syn Zdeněk zemřel jako čtrnáctiletý 22. prosince 1899 na revmatismus. Pohřeb se konal o čtyři dny později: 26. prosince.\n\nKarolína dbala na výuku svých dětí a proto v době, kdy s rodinou pobývala ve Vídni, se syn Jiří Douglas vzdělával u barona Emmericha Mattencloita a to společně s budoucím císařem Karlem I.\n\nPřed rozpadem monarchie žila Karolína čilý společenský život, během manželství s Filipem dokonce získala hodnost palácové dámy, čímž si otevřela cestu ke královskému dvoru. Konec monarchie rodinu Sternbergů zasáhl a Karolína se musela přizpůsobit novému režimu. Sama byla zvyklá mluvit spíše německy, což se ale po první světové válce změnilo a ona začala používat češtinu. Její vnuk Zdeněk Sternberg řekl: „My jsme z toho měli vždycky srandu, když říkala něco českého,“. Největší změnu pro Šternberky ale přinesl zákon o odebrání velkých statků, z původního vlastnictví Šternberků, 8 634 hektarů, se tak rázem stalo 4 890 hektarů.\n\n18. července 1924 na rakovinu močového měchýře zemřel Karolínin manžel Filip. Byl pochován v rodové hrobce na Jemništi.\n\nI po úmrtí manžela se Karolína rozhodla zůstat na Jemništi, které ale rovným dílem zdědily neprovdané dcery. Až roku 1927 se Terezie, zvaná Sita, provdala za Františka Josefa Mensdorffa-Pouilly, se kterým Jemniště začali spravovat. I během druhé světové války zde rodina žila, avšak když odmítli přijmout říšskoněmecké občanství, byli nuceni ho roku 1943 prodat Oskaru Daňkovi von Esse. Karolína, Sita a její manžel se tak přestěhovali do Podlesí.\n\n29. února roku 1944 Karolína zemřela na rakovinu tlustého střeva. Svého manžela Filipa přežila téměř o dvacet let a po smrti byla pohřbena vedle něj v rodové hrobce na Jemništi.\n"}
{"id": "1268123", "url": "https://cs.wikipedia.org/wiki?curid=1268123", "title": "No Child Left Behind Act", "text": "No Child Left Behind Act\n\nNo Child Left Behind Act (zkráceně NCLB). je zákon navržen administrací G. W. Bushe s cílem zlepšit úroveň vzdělání žáků. Americký Kongres přijal tento návrh zákona v roce 2001.\n\nZákon NCLB podporuje standardizovanou vzdělávací reformu, která vychází z předpokladu, že stanovení vysokých standardů a měřitelných cílů může zlepšit individuální výsledky ve vzdělávání. Zákon vyžaduje, aby státy vypracovaly hodnocení o základních dovednostech studentů. Jednotlivé státy musí předat hodnocení všech studentů na vybraných školách, na základě kterých se posoudí, zda daná škola získá finanční prostředky ze státního rozpočtu pro financování škol. Zákon neupravuje národní standardní normu, standardy si stanoví každý stát sám. Prostřednictvím vyhodnocování každoročních testů, výročního akademického pokroku, vysvědčení, kvalifikaci učitelů a změn ve financování rozšířil zákon NCLB roli státu ve veřejném vzdělávání. \n\nTímto zákonem se zvýšila odpovědnost škol a učitelů za dosažené výsledky studentů v mnohem větší míře, než tomu bylo doposud. Jednotlivé školy se musí účastnit každoročních testů. Standardy pro tyto testy si vytvářejí jednotlivé státy samostatně, protože zákon NCLB nedefinuje jednotné standardy, které by platily pro všechny státy. Podle zákona NCLB se na základě výsledků zmíněných testech měří jak velké zlepšení výsledků dosáhli studenti dané školy během daného školního roku. Na základních školách se musí měřit dané testování výsledků studentů každý rok v 3. až 8. ročníku. Na středních školách se musí provést dané testování výsledků studentů alespoň jednou za čtyři roky. Na základě NCLB školy, které v daných testech nedosáhli během roku žádné zlepšení výsledků, nebo došlo u nich ke zhoršení výsledků, dostanou následující rok méně financí od státu jako předešlý rok, nebo budou potrestány jiným způsobem. Pomocí těchto změn dosáhl zákon NCLB zvýšení úlohy státu ve veřejném vzdělávání. \n\nZákon NCLB finančně odměňuje školy, na kterých studenti se zdravotním postižením a s individuálním studijním plánem dosahují pokroku ve výsledcích a které poskytují těmto studentům i jiná opatření než jim usnadnit nebo poskytnout vzdělání. \n\nPodle zákona NCLB musí školy a školní okresy informovat rodiče studentů o výsledcích, které dosáhly školy ve standardizovaných testech a o tom, zda jsou učitelé, kteří učí jejich děti, dostatečně kvalifikovaní na vyučování. Rodiče jsou také zapojeni do rozhodování o školních osnovách a školních pokynech.\n\nPodle zákona NCLB školy jsou povinny poskytnout studentům možnost přestoupit na jinou školu, nebo zajistit jejich doučování nebo školní programy po škole, pokud nesplňují standardy každoročního testování nejméně dva roky po sobě.\n\nŠkoly musí, podle zákona NCLB, využívat na vyučování pouze vědeckým výzkumem podložené programy a metody. Podle zákona NCLB je tento vědecký výzkum založený na „systematických, objektivních a striktních postupech pro získání spolehlivých a platných poznatků“. Výsledky získané z takového výzkumu jsou „reprodukovatelné a použitelné“. Naopak nevědecké metody a jiné formy kvantitativního výzkumu nejsou, podle zákona NCLB, použitelné pro rozhodování o výuce dětí. \n\nV historii Spojených států nebyl ještě nikdy použit lepší systém odpovědnosti státu za dosažené výsledky studentů, jak systém který zavedl zákon NCLB. Státy, které zavedly tento systém odpovědnosti státu za vzdělání studentů podle zákona NCLB, dosáhly dosud největší růst znalostí studentů. Tento systém odpovědnosti pomáhá i odhalit školy, které nezajišťují základní dovednosti a znalosti studentů na dostatečně vysoké úrovni.\n\nNa základě výsledků studie, která byla dělaná v roce 2005, je zřejmý fakt, že zavedení zákona NCLB zlepšilo výsledky studentů v předmětech matematika a čtení. Podle výsledků této studie si velmi dobře počínali studenti ve věku 9 let, kteří dosáhli větší zlepšení jak dosaženo zlepšení studentů za posledních 28 let spolu. Rekordně úspěšné výsledky dosahovaly hispánské a studenti černé pleti. V daném roce 2005 byly rozdíly ve znalostech devítiletých hispánských studentů a devítiletých studentů bílé pleti v předmětech matematika a čtení na historickém minimu. Celkově se, podle výsledků této studie, více než čtyřicet států zlepšilo nebo zůstalo na stejné úrovni, co se týče úrovně vzdělání studentů. \n\nZavedení zákona NCLB způsobilo, že zdravotně postižení nebo zdravotně omezení studenti píší stejné testy a jsou hodnoceni stejně jako studenti bez postižení. Právě toto jednotné hodnocení znalostí způsobuje, že zdravotně postižení nebo zdravotně omezení studenti jsou začleňování do kolektivu a nedostatky ve výuce těchto znevýhodněných studentů jsou včas identifikovány a řešeny.\n\nZákon NCLB mluví také studentech s individuálním studijním plánem. Konkrétně říká, že tito studenti musí mít adekvátní ubytování během každoročního testování. Výsledky těchto studentů se hodnotí stejně jako pro jiné studenty pouze v tom případě, že ubytování nemá vliv na výsledky hodnocení. V případě potřeby, je podle zákona NCLB povoleno, aby studenti s individuálním studijním plánem měli během testování zajištěn delší dobu na vypracování testů, klidnější atmosféru, samostatnou třídu, překlad zadání testů do rodného jazyka nebo možnost odpovídat na otázky z testů ústní formou.\n\nCo se týče zlepšení výsledků znalostí studentů, po zavedení zákona NCLB, dochází ke snížení úrovně vzdělávání studentů, tím že každoroční testování škol nutí státy aby sledovaly nižší cíle vzdělanosti studentů. Jednotlivé státy mohou vhodnými zásahy dosáhnout zlepšení dosažených výsledků nebo snížení bariéry mezi vědomostmi znevýhodněných a zdravotně postižené studenty a studenty bez zdravotního omezení. Stát Missouri otevřeně přiznal, že dosáhl lepší výsledky v testech pomocí snížené úrovně standardů. \nDruhým způsobem jak dosáhnout lepších výsledků testů je možnost překvalifikování neúspěchů, které školy dosáhly v testech. Bylo totiž prokázáno, že školy snižují nepříznivé statistiky výsledků testů pomocí různých kreativních forem překvalifikování neúspěchů. \n\nVýsledky zmíněné studie z roku 2005 jsou zároveň zavádějící, protože nárůst v dosažených výsledcích znalostí studentů byl stejný mezi lety 2000 a 2003 jako mezi lety 2003 a 2005. Tento fakt vylučuje tvrzení, že zákon NCLB měl vliv na zvýšení výsledků znalostí studentů v roce 2005. Tato studie dále ukazuje, že některé skupiny studentů měli výsledky stejné nebo i horší než v předchozím období. Opět, jak to vyplývá z výsledků studie, se narazilo na problém, že testy mohly být děláno jednodušší, aby se dosáhlo požadované zlepšení.\n\nNa základě zákona NCLB bylo zavedeno pravidlo stejného testu pro každého studenta, tedy standardizované testy pro studenty. Zákon NCLB, který posuzuje výsledky těchto testů nepřímo vybízí učitele, aby učili jen ty vědomosti a dovednosti, které jsou nezbytné pro zvýšení úspěšnosti testů. Tím pádem se učitelé nezaměřují na učení školních osnov v plném rozsahu. Tento jev je označován jako „učení se na testy“. Je tedy logické, že při tomto jevu došlo ke zlepšení výsledků testů. Na druhé straně „učení se na testy“ jako vyučovací metoda nedosahuje až takové zlepšení výsledků jako metody, při kterých se studenti učí celé školní osnovy. Učitelé, kteří praktikují metodu \"učení se na testy\" dezinpretujú výsledky testů, které slouží k měření výsledků vzdělávání. V praxi se pak často stává, že učitelé dokážou předvídat obsah testů, ale ne fakt, z jakého typu úkolů budou složeny.\nTím, že testy jsou standardizované mohou být studenti s postižením znevýhodněni až do takové míry, že může dojít k porušení zákona o postižení (IDEA). Tento zákon říká, že testy musejí být přizpůsobeny pro postižené studenty. Zákon NCLB však žádné takové přizpůsobení nedefinuje. Porušení zmíněného zákona o postižení způsobuje i fakt, že studenti se zdravotním postižením se učí ze stejných materiálů jako studenti bez zdravotního omezení. \n\nToto každoroční testování může přinést studentům i nemalé zdravotní problémy. Kromě faktu, že z tohoto každoročního testování vyplývají negativní emocionální účinky na zdravotní stav studentů, tak tyto účinky jsou spojovány s problémy celoživotního charakteru. \n\nCelkově se dá říci, že někteří lidé podporují standardizované testování úrovně vzdělání studentů a někteří naopak jsou proti těmto dalším zkouškám a raději preferují názory učitelů a výsledky založené na hodnocení. \n\nZákladními předměty, na které se zákon NCLB zaměřuje při hodnocení jsou čtení, matematika, angličtina nebo psaní. Tento jev má za následek fakt, že až 71% škol snížilo délku vyučovací doby a náklady pro předměty jako jsou historie, umění, hudba. Příčinou tohoto jevu je snaha škol o získání dostatku času a prostředků na vyučování těch předmětů, na které je zákon NCLB zaměřen a ve kterých nejsou školy schopny dosáhnout předepsané minimální dovednosti požadované zákonem NCLB. \n\nCo je překvapivé je fakt, že takový předmět jako tělesná výchova, není prakticky vůbec poznamenána snížením nákladů nebo snížením vyučovacího času. Je to zarážející i z toho důvodu, že tělesná výchova nepatří mezi ty předměty, na které se při hodnocení zaměřuje zákon NCLB. Tento jev, proč není tělesná výchova negativně ovlivněna, má dvě příčiny:\n\nÚčast konkrétního státu na zákoně NCLB by měl být dobrovolný a volitelný, protože stát jako takový nemá ústavní pravomoc v oblasti vzdělávání. Velká účast států na NCLB nelze chápat jako touha po zvýšeném vzdělání studentů, ale jako fakt, že státy se nechtějí vzdát finančních prostředků, které vyplývají ze zákona NCLB. \n\nPřestože je zákon NCLB zaměřen na zvyšování vzdělanostní úrovně, nevyžaduje od škol, aby měli ve svých osnovách programy pro talentované nebo jiným způsobem nadané studenty. Během prvních let platnosti zákona NCLB se snížilo financování vládou na nadané studenty o třetinu. Zájem o nadané studenty najdeme jen v některých státech (např. Arizona, Kalifornie, Virginie a Pensylvánie). \n"}
{"id": "1268124", "url": "https://cs.wikipedia.org/wiki?curid=1268124", "title": "Elk Mountains", "text": "Elk Mountains\n\nElk Mountains je pohoří ve středo-západní části Colorada, ve Spojených státech amerických. Rozkládá se na území okresů Pitkin County, Gunnison County a Eagle County. Je součástí jižní části Skalnatých hor. Pohoří je známé vysokými, skalnatými horskými štíty. Celkem šest nejvyšších vrcholů náleží k tzv. fourteeners (jsou vyšší než 14 000 stop, 4 267 metrů).\n\nElk Mountains se rozkládá na ploše okolo 4 000 km, největší šířka a délka pohoří je okolo 90 km.\nPohoří vytváří obtížně prostupnou bariéru a je průchozí pouze několika málo průsmyky.\n"}
{"id": "1268125", "url": "https://cs.wikipedia.org/wiki?curid=1268125", "title": "Fontanka", "text": "Fontanka\n\nFontanka ( \"Фонтанка\") je řeka v Rusku, protékající centrem Petrohradu. Je dlouhá 7,6 km, široká 70 metrů a hluboká přes tři metry. Je levým ramenem Něvy, z níž vytéká na Kutuzovově nábřeží a vlévá se do ramene Velká Něva nedaleko Admiralitní loděnice půldruhého kilometru od místa, kde Něva ústí do Finského zálivu. Mezi řekami Fontankou a Mojkou se nachází Spasský ostrov (Peruka-saari). Na březích Fontanky se nachází Letní sad a Jusupovský sad, přes řeku bylo postaveno patnáct mostů, z nichž nejvýznamnější je Aničkovův, po kterém vede Něvský prospekt. \n\nPo založení Petrohradu tvořila řeka jeho jižní hranici a říkalo se jí \"Безымянный ерик\" (\"Bezejmenný průtok\"), současný název dostala roku 1737 podle toho, že se z ní brala voda pro fontány v okolí Letního paláce. V roce 1780 byly břehy Fontanky opatřeny žulovými stěnami a podle projektu Andreje Vasiljeviče Kvasova vzniklo nábřeží s množstvím výstavných klasicistních domů, které patří k chráněným kulturním památkám, jako je Michajlovský zámek, Fabergého muzeum, Šeremetěvský palác (kde žila Anna Andrejevna Achmatovová), Carská právnická škola, Jelizavetinská nemocnice nebo Státní divadlo mládeže na Fontance. \n"}
{"id": "1268126", "url": "https://cs.wikipedia.org/wiki?curid=1268126", "title": "Serenoa plazivá", "text": "Serenoa plazivá\n\nSerenoa plazivá (\"Serenoa repens\") je druh palmy a jediný druh rodu serenoa. Je to nízce rostoucí palma s plazivým kmenem a vějířovitými listy. Vyskytuje se v jihovýchodních oblastech USA, zejména na Floridě, kde často tvoří rozsáhlé porosty. Květy jsou opylovány zejména včelami, plody konzumuje celá řada druhů zvířat a ptáků. Druh je pěstován jako okrasná palma a poskytuje různorodý místní užitek. Z plodů se vyrábějí léčivé přípravky zejména k léčení onemocnění prostaty.\n\nSerenoa plazivá je nízká palma keřovitého vzrůstu. Kmen je větvený nebo nevětvený, plazivý nebo vystoupavý a dosahuje výšky od 1 do 3 metrů. Při poškození růstového vrcholu často vytváří postranní výběžky. V mládí je pokrytý listovými bázemi, později holý a hladký.\nListy jsou dlanité, induplikátní, složené z kopinatých, na bázi srostlých, na vrcholu špičatých nebo dvouklaných segmentů. \"Hastula\" je zřetelná na líci i na rubu listu. Řapík je tenký, buď po celé délce nebo jen na bázi jemně ostnitý a jeho báze není rozštěpená.\nKvětenství jsou vystoupavé laty, vyrůstají z listové růžice mezi bázemi listů a jsou asi stejné délky jako listy. Jsou větvená do 2. až 3. řádu. Květy jsou vonné, smetanově bílé, 4 až 5 mm velké, oboupohlavné, přisedlé a na větvích květenství vyrůstají buď jednotlivě nebo ve dvojicích. Kalich je miskovitý, trojlaločný. Koruna je složena ze 3 eliptických, nazpět ohnutých korunních lístků. Tyčinek je 6 ve 2 kruzích, nitky jsou trojúhelníkovité, na bázi srostlé a připojené ke koruně. Gyneceum je složené ze 3 plodolistů, které jsou na bázi volné a ve čnělkové části srostlé. Čnělka je dlouhá, zakončená drobnou, mělce trojlaločnou bliznou. Plodem je černá, hladká, elipsoidní peckovice o délce asi 2 cm. Dužnina (mezokarp) je černavá. Pecka je tvrdá a hnědá. Obsahuje jediné semeno.\n\nDruh je rozšířen na jihovýchodě USA od východní Louisiany po Floridu a jih Jižní Karolíny. Vyskytuje se na různých nížinných stanovištích v nadmořských výškách do 50 metrů. Často tvoří husté a rozsáhlé porosty v podrostu borových lesů, roste též na prériích, pobřežních dunách aj. Na Floridě je to velmi hojná, obecně rozšířená rostlina, pokrývající asi 10 % rozlohy tohoto státu (celkem asi 1420000 ha). Často roste pospolu se vzrůstnějším druhem \"Sabal palmetto\".\n\nVonné květy serenoy jsou opylovány hmyzem, zejména včelami. Navštěvují je také motýli. Rostliny v některých letech kvetou masivně a více než v jiných. Zralé plody vyhledávají různá zvířata, např. medvěd baribal, jelenec běloocasý, želva myší, mývalové, lišky, vačice a mnoho druhů ptáků. Rozsáhlé porosty poskytují úkryt četným druhům divokých zvířat, jako je např. puma americká nebo medvěd baribal, který pod jejich ochranou též vyvádí mladé. Rostlina je dobře přizpůsobena periodickým požárům vegetace a ohořelé kmeny brzy opět obrážejí.\n\nNa listech serenoy se vyvíjejí housenky soumračníkovitých motýlů \"Asbolis capucinus\" a \"Euphyes arpa\" a žije na nich řada druhů červců.\n\nRod \"Serenoa\" je v rámci systému palem řazen do podčeledi \"Coryphoideae\" a tribu \"Livistoneae\". Nejblíže příbuzným rodem je podle výsledků molekulárních studií rovněž monotypický a americký rod \"Acoelorrhaphe\". Druh byl popsán v roce 1791 Williamem Bartramem pod názvem \"Corypha repens\". Do samostatného rodu \"Serenoa\" jej přeřadil John Kunkel Small v roce 1922.\n\n\nŠedolistá forma této palmy je ceněna jako okrasná rostlina. Je možno ji pěstovat v oblastech se zónou odolnosti 8 až 11. Množí se výsevem semen. Semenáčky rostou jen pomalu a zejména větší rostliny špatně snášejí přesazování. Rostlina snáší i mírné zasolení půdy.\nOlejnaté plody jsou jedlé buď syrové nebo vařené a místně slouží k výrobě nápojů. Semena mohou být také mlety na mouku. Růstový vrchol je konzumován jako zelenina (palmové zelí). V místě výskytu je ze serenoy získávána řada produktů, zejména vlákna, vosk, olej, léčiva, střešní krytinu. Podle archeologických nálezů to byl jeden z nejdůležitějších zdrojů potravy indiánů v předkolumbovské době.\n\nSušené a drcené plody serenoy jsou v lékařství používány pod názvem \"Fructus Serenoae Repentis\" zejména při léčení zvětšené prostaty. V domorodé medicíně jsou využívány zejména jako afrodiziakum, sedativum a při léčení nachlazení, bronchitidy a bolestí v krku, při zánětech močového měchýře, bolestivé menstruaci aj.\nZ plodů je vyráběn extrakt, který je pod názvem Permixon používán při léčení benigního nádoru prostaty u mužů.\n\n"}
{"id": "1268129", "url": "https://cs.wikipedia.org/wiki?curid=1268129", "title": "Matonge (Ixelles)", "text": "Matonge (Ixelles)\n\nMatonge (nebo také Matongé) je část města Ixelles, které je součástí belgické metropole Bruselu. Nachází se v jihovýchodně od centra města, jižně od Evropské čtvrti, blízko stanice metra Porte de Namur/Naamsepoort. Svůj název má podle tržnice v konžské Kinshase, a to díky velkému množství přistěhovalců z této středoafrické země. \n\nHlavní osou této části Bruselu je ulice \"Longue-Vie\". \n\nSoučasná čtvrť se začala rozvíjet v druhé polovině 50. let 20. století okolo hostelu \"Maison Africaine\" (Africký dům). Shromažďovali se zde především stipendisté z belgického Konga, kteří byli v Bruselu na vysokoškolských studiích. Mnozí z nich se po občanské válce v Kongu později v této části Bruselu usídlili na trvalo. K nim se následně přidali i diplomaté, uprchlíci a imigranti z dalších francouzsky mluvících afrických zemí, jako je Rwanda, Burundi, Mali, Kamerun nebo Senegal. \n\nNa začátku 21. století žilo v oblasti na více než 45 národností; po Afričanech se do Matongé přistěhovali také Indové, Pákistánci a jihoameričané. Místo bylo v po jistou dobou ohniskem pouličního násilí, kterému se podařilo zabránit především díky intervencím bezpečnostních složek a zvýšené přítomnosti policie. V roce 2011 došlo v Matonge k nepokojům v souvislosti s volbami v Demokratické republice Kongo, ve kterých zvítězil Joseph Kabila.\n"}
{"id": "1268132", "url": "https://cs.wikipedia.org/wiki?curid=1268132", "title": "Dollhouse EP", "text": "Dollhouse EP\n\nDollhouse je EP Album od americké zpěvačky Melanie Martinez vydané 19. května 2014.\n\nDne 7. dubna 2014 bylo oznámeno podle Marketwired, že Melanie Martinez podepsala smlouvu do Atlantic Records. Bylo také oznámeno, že Martinez vydá své debutové album dne 19. května 2014 a již tak učinila.\n\nDollhouse je první song v albu. Napsala ho Martinez společně s Jeremym Dussollietem a Timem Sommersem. Produkce se ujali Kinetics & One Love. Jedná se o pilotní singl v albu který vypráví příběh o dysfunkční rodině kde je matka alkoholik, otec je nevěrný a syn kouří kanabis. Singl je společně s Carousel nejúspěšnější z alba.\n\nDead to me je druhý song v albu. Opět ho napsali Martiez, Dussollietem a Sommersem a produkce se opět ujali Kinetics & One Love. Ponurý song vypraví o Melaninym vzteku z nepodařeného vztahu.\n\nCarousel je třetí song z alba a má opět stejnou produkci a autory jako předchozí 2 singly. Píseň se dostala do trailerů k americkému seriálu American Horror Story a spolu s Dollhouse tvoří 2 nejúspěšnější singly z celého alba.\n\nBittersweet Tragedy je něžný song napsaný od Melanie Martinez a Daniela Omelia. Produkce se ujal pro změnu Robopop.\n"}
{"id": "1268134", "url": "https://cs.wikipedia.org/wiki?curid=1268134", "title": "Kleio Valentien", "text": "Kleio Valentien\n\nKleio Valentien (* 15. ledna 1986 Austin) je americká pornografická herečka.\n\nValentien vyrůstala na farmě v malém městečku v Texasu a vzdělávala se doma. Před zahájením pornografické kariéry byla veterinářkou a barmankou.\n\nTetováními začala v 18 a dnes je má po celém těle. Má taktéž dyslexii. Před odjezdem do Los Angeles v roce 2015, žila tři roky New Yorku.\n\nValentien začala dělat nahou modelku pro výtvarnou třídu v Austinu. V roce 2009 se objevila na GodsGirls před jejím porno debutem pro společnost Burning Angel. Její první scénou byla trojka s Mr. Pete a Alec Knight, ve které se zabývala análním sexem. Z počátku používala mononym Kleio, což je název jednoho z jejích přátel, jako její umělecké jméno. Při registraci na Twitteru se rozhodla přidat i příjmení, jelikož \"Kleio\" nebo \"Kleioxxx\" byly již použity. Uživatelské jméno \"Kleio Valentine\" bylo taktéž použito, proto mírně změnila jeho pravopis na Valentien.\n\n"}
{"id": "1268136", "url": "https://cs.wikipedia.org/wiki?curid=1268136", "title": "Katolická církev v Súdánu", "text": "Katolická církev v Súdánu\n\nKatolická církev v Súdánu je křesťanské společenství v jednotě s papežem. Ke katolicismu se v Súdánu hlásily v roce 2009 asi 4 milióny obyvatel, tzn. necelých 10% populace; po oddělení Jižního Súdánu žije v zemí asi 1,1 miliónů katolíků, tj. asi 3,2% populace.\n\nV Súdánu je jedna církevní provincie chartúmská, která se skládá z jedné arcidiecéze a jedné diecéze:\nVěřící východních katolických církví jsou formálně příslušní k diecézím v Egyptě.\n\nVšichni katoličtí biskupové v zemi jsou spolu s jihosúdánskými biskupy členy Súdánské konference katolických biskupů (\"Sudan Catholic Bishops' Conference, SCBC\") se sídlem v jihosúdánské Džubě. Ta je organizována v Asociaci členů biskupských konferencí východní Afriky (\"Association of Member Episcopal Conferences in Eastern Africa, AMECEA\") a v celoafrickém Sympoziu biskupských konferencí Afriky a Magadaskaru.\n\nZe Súdánu pochází jediný kardinál, Gabriel Zubeir Wako, emeritní arcibiskup chartúmský.\n\nSvatý stolec je v Súdánu reprezentován apoštolským nunciem, jenž sídí v Chartúmu a jímž je od roku 2014 Hubertus Matheus Maria van Megen.\n\n\n\n"}
{"id": "1268137", "url": "https://cs.wikipedia.org/wiki?curid=1268137", "title": "Skeldar V-200", "text": "Skeldar V-200\n\nSkeldar V-200 je bezpilotní vrtulník středního dosahu vyvinutý společností Saab pro operace ze země i z palub lodí. Mezi jeho hlavní úkoly patří průzkum, vyhledávání cílů, nebo přenos dat.\n\nVývoj Skeldaru byl zahájen roku 2004, přičemž se vycházelo z konstrukce bezpilotního vrtulníku CybAero APID 55. Prototyp označený Skeldar 5 POC poprvé vzlétl v květnu 2006. Roku 2008 byl systém přejmenován na Skeldar V-200.\n\nPrvním uživatelem systému Skeldar se roku 2013 stalo španělské námořnictvo. Španělská hlídková loď \"Meteoro\" (P-41) jeden vrtulník Skeldar nasadila v rámci European Union Naval Force Somalia při protipiráské operaci Atalanta.\n\nV roce 2015 byl prodej Skeldaru převeden na nově vzniklou joint venture společnost UMS Skeldar založená společnostmi Saab a UMS Aero Group. Druhým uživatelem typu se stalo ministerstvo obrany Indonésie.\n\nV roce 2018 zkoušky dokončil vylepšený model Skeldar V-200B. Poprvé byl představen na aerosalonu ve Farnborough.\n\nV srpnu 2018 německé námořnictvo objednalo jeden systém se dvěma vrtulníky V-200 pro své korvety třídy \"Braunschweig\" (K130).\n\nK provozu systému Skeldar je třeba 2–4 osob. Vrtulník unese až 40 kg specializovaného vybavení. Je poháněn dvouválcovým dvoudobým spalovacím motorem o výkonu 55 hp při 6000 otáčkách za min. Vrtulník může operovat ve vzdálenosti až 100 km od základny.\n\nÚdaje platí pro Skeldar V-200\n\n"}
{"id": "1268138", "url": "https://cs.wikipedia.org/wiki?curid=1268138", "title": "Katolická církev v Jižním Súdánu", "text": "Katolická církev v Jižním Súdánu\n\nKatolická církev v Jižním Súdánu je křesťanské společenství v jednotě s papežem. Ke katolicismu se v Jižním Súdánu hlásí asi 6,2 miliónů obyvatel, tzn. 37,2% populace.\n\nV Jižním Súdánu je jedna církevní provincie džubská, která se skládá z jedné arcidiecéze a šesti diecézí:\nVěřící východních katolických církví jsou formálně příslušní k diecézím v Egyptě.\n\nVšichni katoličtí biskupové v zemi jsou spolu se (severo)súdánskými biskupy členy Súdánské konference katolických biskupů (\"Sudan Catholic Bishops' Conference, SCBC\") se sídlem v jihosúdánské Džubě. Ta je organizována v Asociaci členů biskupských konferencí východní Afriky (\"Association of Member Episcopal Conferences in Eastern Africa, AMECEA\") a v celoafrickém Sympoziu biskupských konferencí Afriky a Magadaskaru.\n\nSvatý stolec je v Súdánu reprezentován apoštolským nunciem, jenž sídlí v Nairobi (personálně spojeno s nunciaturou v Keni) a jímž je od roku 2013 Charles Daniel Balvo.\n\n\n\n"}
{"id": "1268139", "url": "https://cs.wikipedia.org/wiki?curid=1268139", "title": "Život prostopášníka", "text": "Život prostopášníka\n\nŽivot prostopášníka (původní název ) je neoklasicistní opera Igora Stravinského z roku 1951.\n\nInspirací ke vzniku díla byl stejnojmenný cyklus osmi obrazů Williama Hogartha, který Stravinskij viděl 2. května 1947 na výstavě v Chicagu. Trvale je cyklus ve sbírkách Sir John Soane's Museum v Londýně. Na doporučení svého známého Aldouse Huxleyho si Stravinskij jako libretistu zvolil Wystana Hugh Audena. Ten si přizval ke spolupráci básníka Chestera Kallmana. Stravinskij operu skládal v letech 1948-1951. Byla to jeho poslední opera. Současně se jedná o jeho jedinnou celovečerní operu.\n\nHudebně je opera inspirována operami Wolfganga Amadea Mozarta \"Così fan tutte\" a \"Don Giovanni\" nebo Donizettiho operou \"Don Pasquale\". Vyskytují se zde podobné scény, které jsou někdy na hranici hudební citace (například scéna na hřbitově nebo závěrečné poslání odkazují k Mozartově Donu Giovannimu).\n\nPremiéra proběhla 11. září 1951 v divadle La Fenice v Benátkách. Dirigoval skladatel osobně a hlavní ženskou roli zpívala Elisabeth Schwarzkopf. Opera byla následně uvedena v Paříži (Opéra-Comique, premiéra 18. června 1952, dirigent André Cluytens), New Yorku (Metropolitní opera, premiéra 14. února 1953, dirigent Fritz Reiner).\n\nProstitutky a návštěvnící v nevěstinci, sluhové, blázni.\n\nObsazení orchestru odpovídá klasicistnímu orchestru: dvě flétny (variantně pikola), dva hoboje (variantně anglický roh), dva klarinety, dva fagoty, dva lesní rohy, dvě trubky, tympány, zvony, cembalo (nebo klavír) a smyčce.\n\nV jarní zahradě před anglickým venkovským domem hovoří snoubenci Anne a Tom. Přichází Annin otec Trulov, který nevěří Tomovým slibům. Posílá dceru domů a Tomovi doporučuje, aby si našel dobré zaměstnání. To se ale Tomovi nelíbí, touží po bezstarostném životě a spoléhá na své štěstí. Krátce poté, co vysloví přání být bohatý, objeví se Nick Shadow, který Tomovi oznamuje, že se stal dědicem značného jmění po svém strýci. Tom se loučí s Anne a jejím otcem a odjíždí do Londýna ujmout se svého dědictví.\n\nV nevěstinci Matky Husy Tom skládá zkoušku z teorie lásky. Tom krátce zapochybuje o správnosti své cesty a při modlitbě prosí, aby jej láska neopustila. Je ale Nickem ošálen a Matkou Husou uveden do tajů milování.\n\nVe venkovském domě otce Trulowa vzpomíná Anne na Toma, o kterém už půl roku nemá zprávy. Rozhodne se odejít do Londýna Toma vyhledat.\n\nTom je unaven a znuděn hýřením. Nick mu navrhuje, aby se oženil s Babou Turkyní - vousatou umělkyní z cirkusu. Tím se má osvobodit od milostných vášní. Tom souhlasí.\n\nAnne hledá Toma v Londýně. Nalézá jej, jak si ve svatebním průvodu vede domů Babu Turkyni. Tom je krátce vyveden z míry, ale nakonec posílá Anne pryč a pokračuje ve svatebním veselí se svou manželkou.\n\nV Tomově pokoji, plném cetek neustále švitoří jeho manželka. Tom je tím znechucen a přikrývá její tvář parukou. Tom v náhlém pohnutí mysli touží vykonat něco prospěšného, například vynalézt stroj na chléb, který by nasytil všechny chudáky. Nick mu opět přispěchá na pomoc a stroj sestaví. Je ale nutné získat prostředky na výrobu a vše uvést do provozu.\n\nTomův projekt zkrachoval. V jeho pokoji je pouze Baba Turkyně. přichází Anne a Baba pochopila, že její sňatek s Tomem byla chyba. Posílá Anne za Tomem a sama se rozhodne vrátit se k cirkusu.\n\nNick přivádí Toma na hřbitov k čerstvě vykopanému hrobu. Uplynul rok od jejich setkání a Tom konečně pochopil, že má co do činění s ďáblem. Ten ale navrhuje, aby si o Tomovu duši zahráli karty. Tom kupodivu vyhraje, ale ďábel se tak snadno nevzdává: než zmizí v hrobě, přivoilá na Toma šílenství.\n\nTom je v blázinci. Považuje se za Adónise, který čeká na svou Venuši. Přichází Anne. Tom ji vítá a cítí provinění. Anne jej ukládá na slamník a zpívá mu ukolébavku. Tom usne a Otec Trulove Anne odvádí. Když se Tom znovu probudí a nevidí Anne, umírá žalem. Závěrem opery přicházejí účinkující před oponu a zpívají závěrečné poslání.\n\n"}
{"id": "1268143", "url": "https://cs.wikipedia.org/wiki?curid=1268143", "title": "Gorazd Čelechovský", "text": "Gorazd Čelechovský\n\nGorazd Čelechovský (3. července 1922 Litovel – 17. září 1991 Praha) byl český architekt a publicista.\n\nVystudoval pražskou vysokou školu architektury a mezi roky 1952 až 1976 působil v PPÚ Praha a následně ve Výzkumném ústavu výstavby a architektury Praha. V letech 1957 a 1959 pobýval služebně v Paříži.\n\nSpolu s architekturou se věnoval též výtvarné činnosti a restaurování. Absolvoval přednášky jak v Československu, tak také v zahraničí.\n\nNavrhl a zrealizoval obchodní oddělení na československé ambasádě v Paříži. Vedle toho patřil do kolektivu, jenž navrhl a postavil pražský Dům sovětské vědy a kultury. Dále restauroval některé prvky ze zámku v Kolodějích. Stál také v čele kolektivu, jež jižně od Prahy během šedesátých let 20. století navrhovalo město budoucnosti nazvané Etarea. Model tohoto města se objevil i v československém pavilonu na Světové výstavě 1967 v Montréalu.\n"}
{"id": "1268144", "url": "https://cs.wikipedia.org/wiki?curid=1268144", "title": "Maximilian de Beauharnais", "text": "Maximilian de Beauharnais\n\nMaximilian de Beauharnais (2. října 1817, Mnichov - 1. listopadu 1852, Petrohrad) byl manželem velkokněžny Marie Nikolajevny, bratrancem francouzského císaře Napoleona III. a Františka Josefa I. a vnukem první manželky Napoleona I., císařovny Joséphine z jejího prvního manželství s Alexandrem de Beauharnais.\n\nMaximilian se narodil jako druhý syn Evžena de Beauharnais a Augusty Bavorské. Jeho mateřskými prarodiči byli král Maxmilián I. Bavorský a jeho první manželka Augusta Vilemína Marie Hesensko-Darmstadtská.\n\nJeho dědeček z matčiny strany, Maxmilián I. Bavorský, jmenoval Evžena de Beauharnais prvním vévodou z Leuchtenbergu 14. listopadu 1817. Maximilian se stal \"princem z Leuchtenbergu\" a druhým v linii dědiců vévodství.\n\n21. února 1824 jeho otec zemřel a starší bratr August se stal leuchtenberským vévodou. August byl zatím bezdětný a tak byl Maximilian jeho dědicem.\n\nAugust se oženil s Marií II. Portugalskou, ale 28. března 1835 zemřel bezdětný. Maximilian se tak stal 3. vévodou z Leuchtenbergu.\n\n2. července 1839 se v kapli Zimního paláce oženil s Marií Nikolajevnou Ruskou, nejstarší dcerou cara Mikuláše I. a Šarloty Pruské.\n\nJeho tchán Mikuláš I. mu 14. července 1839 udělil ruský a finský titul \"Císařská Výsost\".\n\n"}
{"id": "1268147", "url": "https://cs.wikipedia.org/wiki?curid=1268147", "title": "Ihráč", "text": "Ihráč\n\nIhráč je obec na Slovensku v okrese Žiar nad Hronom v Banskobystrickém kraji v Kremnických vrších 10 km od Kremnice.\n\nPrvní písemná zmínka pochází z roku 1388. V obci je římskokatolický kostelík Krista Krále.\n\n"}
{"id": "1268148", "url": "https://cs.wikipedia.org/wiki?curid=1268148", "title": "Hrubé", "text": "Hrubé\n\nHrubé (v liptovském nářečí Hrubô, , , ) je boční hřeben ve slovenské části Vysokých Tater. Od rozsochy Kriváně se odděluje v Hrubém vrchu a směřuje na severozápad (přesněji k západo-severozápadu), kde po 2 km klesá do závěru Kôprové doliny. Hřeben od sebe odděluje dolinu Nefcerka na jihozápadě a Hlinskou dolinu na severovýchodě.\n\nV celém hřebeni nevedou v současnosti žádné značené turistické trasy, takže je dle pravidel TANAPu turisticky nepřístupný.\n\nPrvní doložené přechody hřebene Hrubé:\n\n\n"}
{"id": "1268150", "url": "https://cs.wikipedia.org/wiki?curid=1268150", "title": "Architektura load/store", "text": "Architektura load/store\n\nArchitektura load/store je instrukční sada procesoru, ve které jedinými operacemi pracujícími s daty v operační paměti jsou instrukce čtení z paměti ( ) a uložení do paměti ( ). Instrukce pro práci s daty se tak rozpadají do dvou kategorií:\n\nTuto architekturu používají RISC systémy jako PowerPC, SPARC, RISC-V, ARM nebo MIPS.\n\nNapříklad v přístupu load/store musí být oba operandy pro operace ADD v registrech. To se liší od paměťové architektury (které používá CISC), ve kterém jeden z operandů pro operace ADD může být v paměti, zatímco druhý je v registru.\n\nJeden z prvních příkladů load/store architektury byl CDC 6600. Téměř veškeré vektorové procesory (včetně mnoha GPU) používají load/store přístup.\n\n"}
{"id": "1268153", "url": "https://cs.wikipedia.org/wiki?curid=1268153", "title": "Kostel Všech svatých (Volyně)", "text": "Kostel Všech svatých (Volyně)\n\nKostel Všech svatých ve Volyni je římskokatolický farní kostel v volyňské farnosti v okrese Strakonice. Kostel je chráněn jako kulturní památka. Stojí vedle volyňské tvrze v Zámecké ulici.\n\nKostel původně zasvěcený svatému Václavovi byl ve Volyni postaven na počátku čtrnáctého století. V nejstarší stavební fázi byl kostel převážně dřevěný, ale přesto se z ní zachoval jižní hrotitý portál v předsíňce. Roku 1327 započala výstavba budovy, která je základem dochovaného kostela. Hlavní loď byla zaklenuta až v letech 1460–1470, kdy vznikla také jižní loď plně dokončená roku 1509. Sakristie pochází z roku 1668 a věž byla přistavěna teprve roku 1817.\n\nKostel byl původně jednolodní s pravoúhlým presbytářem, ke kterému byla v roce 1388 přistavěna kaple Panny Marie a v sedmnáctém století sakristie. Po rozšíření ve druhé polovině patnáctého století vzniklo síňové dvoulodí s drobnou předsíní na jižní straně a k jeho západnímu průčelí byla v devatenáctém století přistavěna hranolová věž. Loď je zaklenutá síťovou klenbou, zatímco v presbytáři a kapli je použitá křížová klenba na masívních hranolových žebrech. V západní části kostela se nachází kruchta podklenutá třemi poli plackové klenby.\n\nVětšina vybavení je novogotická a novobarokní ze druhé poloviny devatenáctého století. Z první poloviny sedmnáctého století pochází obraz Všech svatých na hlavním oltáři. Další obrazy Svaté rodiny a svatého Jana Nepomuckého namaloval domažlický malíř P. Wimmer v devatenáctém století. Kromě jiného se v kostele nachází také pozdně gotická křtitelnicí s cínovým víkem z roku 1653. Do vnější jižní zdi je vsazen epitaf Pavla Dleska z roku 1581, reliéf Ukřižování a ve zdi presbytáře nápisový náhrobník Duchka Čtyřkolského z Volenic z roku 1560.\n\n"}
{"id": "1268154", "url": "https://cs.wikipedia.org/wiki?curid=1268154", "title": "Hronská Dúbrava", "text": "Hronská Dúbrava\n\nHronská Dúbrava je obec na Slovensku v okrese Žiar nad Hronom v Banskobystrickém kraji ležící na pravém břehu řeky Hron.\n\nPrvní písemná zmínka pochází z roku 1388.\n\n"}
{"id": "1268156", "url": "https://cs.wikipedia.org/wiki?curid=1268156", "title": "Etarea", "text": "Etarea\n\nEtarea (někdy též ETAREA) byl projekt města budoucnosti, na němž během šedesátých let 20. století pracoval kolektiv pod vedením architekta Gorazda Čelechovského. Model města byl vystaven v československém pavilonu na Světové výstavě 1967 v kanadském Montréalu. Po začátku normalizace v Československu se ale zamýšlené plány nepovedlo realizovat.\n\nNavrhované město, které počítalo se 135 tisíci obyvatel, se mělo postavit jižně od Prahy a s hlavním městem mělo mít spojení pomocí systému Alweg. Ve městě navrhovali domy různých výšek a mezi nimi se měla nacházet zeleň. Kolem nižších domků se měly nacházet zahrady a jednotlivé byty ve městě měly být zásobovány pomocí systému podobnému potrubní poště. Ve městě autoři návrhu počítali s vodními plochami, sportovišti, cyklostezkami, pěšími cestami, obchodními domy, restauracemi, ale také menšími podniky, v nichž by mohli někteří obyvatelé města pracovat, aby nemuseli do zaměstnání dojíždět.\n\n"}
{"id": "1268157", "url": "https://cs.wikipedia.org/wiki?curid=1268157", "title": "Tvoje tvář má známý hlas (3. řada)", "text": "Tvoje tvář má známý hlas (3. řada)\n\nTřetí řada zábavní televizní show Tvoje tvář má známý hlas se začala vysílat na TV Nova v neděli 26. února 2017, velké finále proběhlo 14. května 2017. V roli moderátora opět účinkuje Ondřej Sokol. V porotě zasedli Jakub Kohák, Janek Ledecký a Iva Pazderková, čtvrtým členem poroty je vždy speciální host.\n\nVítězkou se stala Tatiana Vilhelmová.\n\nKaždý ze soutěžících si v každém kole vylosuje jednu známou osobnost, kterou v následujícím týdnu napodobí. Slouží jim k tomu profesionální tým maskérů, tanečníků a odborníků na zpěv a herectví. Jejich úkolem je napodobit ji tak, aby zaujala porotu, která na konci večera rozdá body od 1 až po 8. Soutěžící, který má za večer nejvíce bodů, vyhraje a přiděluje 25 000,- Kč libovolné charitativní společnosti. V případě remízy rozhoduje porota. O vítězi také rozhodují sami soutěžící, jelikož každý z nich má ještě pět speciálních bodů, které uděluje jednomu ze svých kolegů.\n\nBody se průběžně sčítají až do konce jedenáctého kola – semifinále, kdy čtyři účinkující s nejvyššími počty bodů postoupí do finále. O celkovém vítězi rozhodne porota ve finálovém kole. Vítěz obdrží 150 000,- Kč a předá je libovolné charitě.\n\nModerátorem je Ondřej Sokol a porotci jsou Jakub Kohák, Janek Ledecký a účastnice první řady Iva Pazderková. Čtvrtým členem poroty je vždy speciální host.\n\nTým soutěžících se skládá z osmi známých osobností:\n\nSoutěžícím při přípravách vystoupení pomáhají mentoři:\n\nVítěz druhé řady a speciální porotce Jan Cina na začátku vystoupil jako Pharrell Williams s písní „Freedom.“\n\nS Marthou Issovou vystoupil Marek Taclík jako Angus Young.\nSpolečně s Markétou Konvičkovou vystoupil David Gránský jako John Travolta.\nSpolečně s Alešem Hámou vystoupil Ondřej Sokol jako Drupi.\nSpolečně s Marthou Issovou vystoupila Anna Slováčková jako vládkyně z Nekonečného příběhu.\n\nSpolečně s Tatianou Vilhemovou vystoupil Vojtěch Dyk jako Céline Dion.\nS účinkujícím Alešem Hámou vystoupil i Petr Kotvald.\n\nSpolečně s Adélou Gondíkovou vystoupil Dalibor Gondík jako Dieter Bohlen.\n\nSpolečně s Ondřej Rumlem vystoupila Anna Slováčková jako Rihanna.\nSpolečně s Marthou Issovou vystoupil Jiří Bartoška, původní interpret písně. \nSpolečně s Alešem Hámou vystoupila Monika Absolonová jako Kiki Dee. \n\nS Marthou Issovou vystoupil Yemi jako Big Boi.\nPorotkyně Iva Pazderková vystoupila jako Pink s písní „Just Like Fire“. \n\nSpolečně s Adélou Gondíkovou vystoupil také Petr Vondráček jako Karel Gott. \nSpeciální porotce Petr Rychlý vystoupil jako Václav Neckář s písní „Půlnoční“. \n\nSpolečně s Tatianou Vilhemovou vystoupil znovu Vojtěch Dyk, tentokrát jako Justin Timberlake. \nSpolečně s Adélou Gondíkovou vystoupil Roman Vojtek jako Patrick-Jean Baptiste.\nVe finále se představili také zbylí soutěžící, porotci a hosté:\n\nPoznámky\n"}
{"id": "1268158", "url": "https://cs.wikipedia.org/wiki?curid=1268158", "title": "Důstojník Rimmer", "text": "Důstojník Rimmer\n\nDůstojník Rimmer (v anglickém originále Officer Rimmer) je čtvrtý díl jedenácté řady (a celkově šedesátý pátý) britského sci-fi sitcomu \"Červený trpaslík\". Poprvé byla odvysílána 13. října 2016 na britském televizním kanálu Dave.\n\nRimmer je konečně povýšen na důstojníka. Zároveň dostane přístup k biotiskárně, jenže ji nejprve zneužije k výrobě svých klonů a následně omylem vytvoří monstrum, kterého se ho pokusí zabít.\n\nKosmik zachytí na druhém konci asteroidového pole vyspělou průzkumnickou loď Nautilus, která má vážně problémy. Blíží se k ní silná bouře, motory a vyhořely a na palubě je náklad verenia, který by při explozi zničil plavidlo i širokou oblast v okolí, tedy i Kosmika. Nautilus je vybaven biotiskárnou, zařízením, které je schopné v případě problému vytisknout jakéhokoliv člena posádky. Tiskárna tedy vytiskne kapitána Harringa, jenže kvůli závadě na zařízení má kapitán obličej vytisknutý na vrcholu hlavy, takže špatně vidí. Využít tiskárnu k výrobě posádky tedy nelze, Kosmik se k Nautilu kvůli bouři také nedostane a tak se loď Rimmer rozhodne zlikvidovat vypálením torpéda. Torpédo ovšem trefí Nautilus tak šťastně, že mu utrhne křídlo a tím ho odkloní od bouře. Kapitán Harring je ohromen genialitou Rimmerova činu a okamžitě ho povýší na důstojníka.\n\nZpátky na Červeném trpaslíkovi přivítá posádka kapitána Harringa, který Rimmera povýší na nadporučíka a když se dozví, že Nautilus je v pořádku, rozloží se na původní materiál. Podle Krytona má vytisknutá osoba životnost tak dlouhou, dokud trvá úkol, který má splnit, po jeho dokončení se rozloží. To ovšem znamená, že ve vesmíru není nikdo, kdo by Rimmera degradoval zpátky a hologram toho začne zneužívat. Vytvoří speciálních chodby a výtahy pouze pro důstojníky, donutí robíky postavit důstojnický klub, neustále komanduje Listera a Krytona donutí, aby zprovoznil biotiskárnu . Chce totiž vytisknout další níže postavené osoby, kterým by mohl poroučet. Mezitím ovšem Lister objeví svůj genom v databázi Nautila, protože ho v mládí prodal za pár šupů. Lister (s pomocí Krytona) tedy pro jistotu celou databázi smaže, a tak Rimmer vytvoří posádku z jediného genomu, který má k dispozici, tedy ze svého.\n\nČervený trpaslík se začne hemžit Rimmery a Lister s Kocourem se to snaží zastavit, jenže nemůžou najít biotiskárnu. Nakonec vniknou i do důstojnického klubu, což hlavního Rimmera rozzuří a donutí Krytona, aby v biotiskárně vytvořil větší a silnější verze jeho sama. Netrpělivý Rimmer se pokusí celý proces urychlit, ale „povede“ se mu jenom tiskárnu zaseknout. Všechna těla v ní se spojí dohromady a vznikne obrovská nestvůra složená z mnoha různých Rimmerových částí. Následně unikne do důstojnických chodeb a začne likvidovat všechny Rimmery, na které narazí. Původní Rimmer, který zbyl jako poslední, chce utéct do prostor pro lůzu, jenže to mu Lister dovolí pouze pod podmínkou, že rezignuje na funkci důstojníka a opět se stane druhým technikem. Rimmer nemá na výběr a rezignuje.\n\nKryton ostatním vysvětlí, že se v biotiskárně nespojili pouze fyzické části Rimmera, ale také všechny jeho chyby a negativní vlastnosti. Rimmer je tedy využit jako návnada, a Kocour, Lister a Kryton rozstřílí monstrum svými bazukoidy. \n"}
{"id": "1268159", "url": "https://cs.wikipedia.org/wiki?curid=1268159", "title": "Galerie Ladislava Nováka", "text": "Galerie Ladislava Nováka\n\nGalerie Ladislava Nováka (jejíž součástí je i Pamětní síň Antonína Kaliny) je galerie v Třebíči, umístěna je v prostorách domu ulice Subakova čp. 43 v sousedství tzv. Zadní synagogy. Založena byla k poctě Ladislava Nováka v roce 2002, v roce 2010 byla uzavřena a v roce 2011 znovu otevřena jako prostor pro proměnné výstavy.\n\nO vytvoření galerie se začalo zajímat město Třebíč prostřednictvím Městského kulturního střediska v roce 1999, tj. krátce po smrti Ladislava Nováka, o vybudování galerie v Subakově ulici se zasloužili primárně Radovan Zejda a Lubomír Kressa a to s podporou tehdejšího vedení města. Původně měly být v ročních cyklech měněny vystavená díla Ladislava Nováka, galerie pak byla otevřena v říjnu 2002. Původně měla být umístěna v prostoru větrného mlýna na Stařečce. V roce 2011 byla galerie uzavřena, důvodem měla být ekonomická nerentabilita a stav prostor. Otevřena pak byla opět 8. dubna 2011 a upravena ke konci roku 2012. V roce 2014 pak byly v prostorách galerie vystaveny nově objevené práce Ladislava Nováka. V tomtéž roce pak byly vystaveny i díla Zdeňka Štajnce. V roce 2016 pak byla galerie rekonstruována a v březnu tohoto roku znovu otevřena. \n\nV lednu 2017 bylo uvedeno, že součástí galerie se stane Pamětní síň Antonína Kaliny, ta byla slavnostně otevřena 17. února při příležitosti nedožitých 115. narozenin Antonína Kaliny.\n\nExpozice věnující se Ladislavu Novákovi je rozdělena do více místností v přízemí domu, v zadní klenuté místnosti je umístěna výstava předmětů ze života Ladislava Nováka, v dalších dvou předních místnostech jsou vystavovány krátkodobé výstavy uměleckých děl. Výstava o životě Ladislava Nováka byla v roce 2012 upravena a zmenšena, nicméně předměty ze života umělce jsou vystaveny i nadále.\n\nV pamětní síni Antonína Kaliny je uvedeno osm panelů s texty a informacemi o životě Antonína Kaliny. Část expozice je věnována i lékaři Jindřichu Flusserovi, ten Kalinovi se záchranou dětí asistoval. Dne 21. února 2019 byla otevřena expozice Děti Antonína Kaliny, je součástí Pamětní síně Antonína Kaliny v Galeriie Ladislava Nováka. Součástí je i tzv. Strom života s 900 listy, které symbolizují zachráněné děti. Je kovářskou a pasířskou prací studentů třebíčské průmyslové školy.\n\n\n"}
{"id": "1268167", "url": "https://cs.wikipedia.org/wiki?curid=1268167", "title": "Šebkovický potok", "text": "Šebkovický potok\n\nŠebkovický potok je pravostranný přítok řeky Rokytné v okrese Třebíč v Kraji Vysočina. Délka toku činí 11,5 km. Plocha povodí měří 31,3 km².\n\nPotok pramení v lesích severovýchodně od Bítovánek v nadmořské výšce okolo 635 m. Na horním toku teče převážně východním směrem zalesněným územím, kde přijímá řadu bezejmenných přítoků. V pramenné oblasti podtéká silnici II/410 spojující Želetavu a Římov. O něco níže po proudu vtéká do přírodní rezervace Blatná hráz. Na zhruba 9,0 říčním kilometru se postupně stáčí na jihovýchod a protéká další přírodní rezervací, která se rozprostírá podél okraje lesa, západně od Čáslavic. Na jihovýchodním okraji rezervace zadržuje vody potoka \"Nový rybník\". Od hráze Nového rybníka pokračuje potok regulovaným korytem mezi poli na jihovýchod k Bolíkovicím, u nichž napájí rybníky \"Kolmoz\" a \"Bolíkovický rybník\". Od Bolíkovického rybníka směřuje potok dále na jihovýchod k obci Šebkovice. Jižně od Loukovic, mezi čtvrtým a pátým říčním kilometrem, proudí při severním úpatí zalesněného svahu vrchu Tašky (582 m n. m.). Na dolním toku protéká upraveným korytem Šebkovicemi, od nichž pokračuje dále na jihovýchod. Zhruba sto metrů nad ústím přijímá zprava svůj největší přítok, který je nazýván \"V Herklích\". Do Rokytné se Šebkovický potok vlévá na 74,8 říčním kilometru, severozápadně od Lesůněk, v nadmořské výšce 439 m.\n\n\nPrůměrný průtok Šebkovického potoka u ústí činí 0,11 m³/s.\n\n"}
{"id": "1268168", "url": "https://cs.wikipedia.org/wiki?curid=1268168", "title": "Judo na Letních olympijských hrách 1964 – bez rozdílu vah", "text": "Judo na Letních olympijských hrách 1964 – bez rozdílu vah\n\nPodrobné výsledky z olympijských her v Tokiu v judu v roce 1964 v kategorii bez rozdílu vah.\n\nJudisté byli nalosování do skupin po třech. Vítěz skupiny postupoval do vyřazovacích bojů. Kvůli nízkému počtu přihlášených v kategorii bez rozdílu postoupili judisté z druhých míst ve skupině do opravné skupiny. Vítěz opravné skupiny postoupil do vyřazovaích bojů.\n\nPoražení semifinalisté získali bronzovou olympijskou medaili bez dalšího boje.\n\n\n\n"}
{"id": "1268170", "url": "https://cs.wikipedia.org/wiki?curid=1268170", "title": "Mount Hunter", "text": "Mount Hunter\n\nMount Hunter je třetí nejvyšší hora Aljašských hor, na Aljašce, ve Spojených státech amerických.\nLeží ve střední části Národního parku Denali, přibližně 15 km jižně od nejvyšší hory Severní Ameriky Denali. Mount Hunter je desátým nejvyšším vrcholem Spojených států a dvacátým druhým nejvyšším vrcholem Severní Ameriky. Vrchol hory je pokrytý ledovcem.\n\nHora má jižně nižší vrchol, v nadmořské výšce 4 257 m. Výstup na Mount Hunter je obtížnější než na Denali. Hora je strmější, s řadou sněhových převisů na hřebenech.\n"}
{"id": "1268171", "url": "https://cs.wikipedia.org/wiki?curid=1268171", "title": "Číslování Árjabhata", "text": "Číslování Árjabhata\n\nČíslování Árjabhata je systém číslic na základě fonému sanskrtu. Bylo představen na začátku 6. století v Indii indickým matematikem Árjabhatem v první kapitole nazvané \"Gítika Padam\" jeho díla \"Árjabhatíja\". Systém přiděluje číselnou hodnotu pro každou slabiku spojení souhlásky + samohláska, kterou lze vytvořit v sanskrtské fonologií, od \"ka\" = 1 až po \"hau\" = 10.\n\nZáklad tohoto číselného systému je popsán ve druhé strofě první kapitoly díla Árjabhatíja.\n\nVarga (skupina/třída) písmen od 'Ka' po 'Ma' mají být umístěny ve varze (čtverec) na místech (první, stý, desetitisící ... atd. místo) a Avarga znaky jako je Ya, Ra, La .. mají být umístěny na Avarga místech (desáté, tisícé, ... atd. místo).\n\nVarga znaky \"Ka\" až \"Ma\" mají hodnotu 1, 2, 3 .. až 25 a Avarga znaky 'Ya' až 'Ha' mají hodnotu 30, 40, 50 .. až 100. Ve Varga a Avarga znacích za devátou samohláskou (místo), mají být použity nové symboly.\n\nHodnoty pro samohlásky jsou následující: i = 100; u = 10000, ru= 1 000 000 a tak dále.\n\nÁrjabhata používal tento číselný systém pro reprezentování malých i velkých čísel ve svých matematických a astronomických výpočtech. Tento systém může být dokonce použit k vyjádření zlomků a smíšená čísla. Například nga je 1/5, nja je 1/10 a Jhardam (jha = 9, jeho polovina) = 4½.\n\nTradiční indické číslice mají pořadí obrácené ve srovnání s moderním zápisem. Proto Árjabhata začal s jedničkami před desítkami; pak následovaly stovky a tisíce; pak myriad a lakh a tak dále. \n\nV citaci hodnoty čísel Árjabhata se vždy používají krátké samohlásky अ, इ, उ, ऋ, ऌ, ए a ओ. Avšak systém Árjabhata nerozlišoval mezi dlouhými a krátkými samohláskami. Tato tabulka uvádí pouze plnou tabulku क- odvozených (1 x 10 ) hodnot, ale ty jsou platné v celém seznamu numerických slabik.\n\n"}
{"id": "1268172", "url": "https://cs.wikipedia.org/wiki?curid=1268172", "title": "Mário Schenberg", "text": "Mário Schenberg\n\nMário Schenberg (2. července 1914 – 10. listopadu 1990) byl brazilský židovský elektroinženýr, fyzik, kritik umění a spisovatel.\n\nSchenberg je považován za jednoho z nejvýznamnějších brazilských teoretických fyziků. Nejznámější jsou jeho příspěvky k astrofyzice, zejména teorii jaderných procesů při tvorbě supernov. Předpověděl takzvaný \"proces Urca\", cyklus jaderné reakce, v němž jádro ztrácí energii tím, že absorbuje elektron, a pak vyzáří částici beta a pár neutrino a antineutrino, což vede ke ztrátě vnitřního nosného tlaku a následnému kolapsu a explozi v podobě supernovy. George Gamow (1904-1968), který vymyslel název tohoto procesu, byl inspirován názvem kasina v Riu de Janeiru, o němž Schenberg poznamenal, že \"peníze v ruletě v něm mizí stejně rychle jako energie mizí v jádru supernovy\".\n\nSpolu s indickým fyzikem Subrahmanyanem Chandrasekharem (1910-1995), objevil a publikoval v roce 1942 takzvaný Schenbergův-Chandrasekharův limit, což je maximální hmotnost jádra hvězdy, které může podporovat vrchní vrstvy hvězdy proti gravitačnímu kolapsu, jakmile dojde k vyčernání vodíku v jádru.\n\nNa univerzitě São Paulo byl Schenberg v úzkém kontaktu s Davidem Bohmem v posledních letech Bohmova exilu v Brazílii a v roce 1954 Schenberg prokázal souvislost mezi kvantovaným pohybem Madelungovy tekutiny a trajektoriemi de Broglieho–Bohmovy teorie. Je autorem řady publikací z let 1957 a 1958 týkajících se geometrické algebry, které jsou ve vztahu ke kvantové fyzice a kvantové teorii pole. Poukázal na to, že tyto algebry mohou být popsány z hlediska rozšíření komutativní a antikomutativní Grassmannových algeber, které mají stejnou strukturu jako \"bosonová algebra\" a \"fermionová algebry\" kreačních a anihilačních operátorů. Tyto algebry se vztahují k symplektickým algebrám a Cliffordovým algebrám. Ve studii zveřejněné v roce 1958 navrhl Schenberg přidat nové idempotence do Heisenbergovy algebry. Tento návrh byl převzat a rozšířen roku 1980 Basilem Hileyem a jeho spolupracovníky v jejich práci o algebraických formulacích kvantové mechaniky. Tato práce byla provedena na Birkbeck College, kde se Bohm stal profesorem fyziky. Schenbergovy nápady byly také citován v souvislosti s algebraickými přístupy k popisu relativistické fáze vesmíru.\n\nJeho práce byly citovány společně s Marcelem Rieszem, díky jejich významu pro Cliffordovy algebry a matematickou fyziku, ve sborníku workshopu, který proběhl ve Francii v roce 1989 a který byl věnován těmto dvěma matematikům.\n\nSchenberg byl členem brazilské komunistické strany a profesorem na Univerzitě São Paulo.\n\nMezi jeho známé články patří:\n"}
{"id": "1268173", "url": "https://cs.wikipedia.org/wiki?curid=1268173", "title": "Curtis Humphreys", "text": "Curtis Humphreys\n\nCurtis Judson Humphreys (17. února 1898 – listopad 1986) byl americký fyzik narozený v Alliance v Ohiu. V průběhu 40. let byl šéfem radiometrického oddělení Námořnistva Spojených států. Je znám pro objevení Humphreysovy série atomu vodíku.\n\nHumphreys byl ženatý s Jeanette Mae Raumovou, s níž měl syna Richarda a tři dcery, Jean, Katherine, a Jamie.\n\nByl zapojen do Spektroskopického programu pokrývajícího NBS a US Naval Ordnance Laboratory v Corona v Kalifornii. Jeho vynálezy výrazně vylepšily techniky radiometrie a spektrofotometrie. Je mu připisován program Corona Lab na vytvoření standardní atomové vlnové délky v infračervené oblasti.\n\nHumphreys se zúčastnil Rydbergovy konference o atomové spektroskopii v roce 1954, což byla v té době nejvýznamnější skupina spektroskopické a atomové fyziky, zahrnující mimo jiné i Nielse Bohra.\n\nVedl korespondenci s Williamem F. Meggersem.\n\n\nHumphreys je autorem mnoha vědeckých výzkumných článků a knih, včetně \"First spectra of neon, argon, and xenon 136 in the 1.2-4.0 µm region\", kterou napsal v roce 1973 na Purdueově univerzitě v Indianě.\n\nMezi jeho další práce patří: \n\n"}
{"id": "1268174", "url": "https://cs.wikipedia.org/wiki?curid=1268174", "title": "Země zaslíbená (rozcestník)", "text": "Země zaslíbená (rozcestník)\n\nZemě zaslíbená je užívaný název pro:\n\n\n\n\n"}
{"id": "1268175", "url": "https://cs.wikipedia.org/wiki?curid=1268175", "title": "Asher Peres", "text": "Asher Peres\n\nAsher Peres (30. ledna 1934 – 1. ledna 2005) byl izraelský fyzik považovaný za průkopníka v oboru kvantové informační teorie, stejně jako spojení mezi kvantovou mechanikou a teorií relativity.\n\nPodle jeho autobiografie se narodil \"Aristidesi Pressmanovi\" v Beaulieu-sur-Dordogne ve Francii, kde jeho otec, polský elektrotechnik našel práci. Při narození dostal jméno \"Aristides\", protože jméno, které jeho rodiče chtěli, jméno jeho dědečka z matčiny strany Asher, není na seznamu povolených francouzských křestních jmén. Když odešel do Izraele, změnil si křestní jméno na \"Asher\" a, jak bylo běžné mezi přistěhovalci, změnil si i příjmení na hebrejské \"Peres\" a tuto kombinaci následně používal do konce života.\n\nPeres získal doktorský titul v roce 1959 na Technion – Izraelském technologickém institut pod vedením Nathana Rosena. Následně strávil většinu své akademické kariéry v Technionu, v roce 1988 zde byl jmenován mimořádným profesorem fyziky.\n\nPeres je dobře znám pro jeho práci týkající se kvantové mechaniky a teorie informace. Mimo jiné pomohl rozvinout Peresovo-Horodeckého kritérium pro kvantové provázání, stejně jako koncept kvantové teleportace. Spolupracoval s ostatními na problematice kvantové informace a speciální teorie relativity. Také představil Peresovu metriku a zkoumal Hamiltonovu–Jacobiho–Einsteinovu rovnici v obecné teorii relativity. S. M. Feingold publikoval to, co je známo matematikům jako Feingoldova-Peresova domněnka a fyzikům jako Feingoldova-Peresova teorie.\n\nZemřel v Haifě.\n\n\n"}
{"id": "1268176", "url": "https://cs.wikipedia.org/wiki?curid=1268176", "title": "Starý hřbitov (Třebíč)", "text": "Starý hřbitov (Třebíč)\n\nStarý hřbitov je hřbitov v Třebíči, je umístěn v městské části Horka-Domky mezi ulicemi Ruská, Gorazdovo náměstí, Sokolská a železniční tratí Brno–Jihlava. Na hřbitově se nachází hřbitovní kostel Nejsvětější Trojice.\n\nHřbitov byl postaven na pozemku zakoupeném od Martina Pravečka, byl výjimečný tím, že byl zbudován městskou radou, zatímco jiné hřbitovy obvykle zakládala církev. Hřbitov byl od počátku určen pouze pro obyvatele města Třebíče, jeho předměstí a obce Podklášteří. Hřbitov byl původně nazýván Nový krchov, původní hřbitov u kostela svatého Martina byl pak nazýván Starý krchov. Kostel byl až do 20. let 19. století ohrazen dřevěným plotem, kamenná zeď byla postavena až posléze. Součástí hřbitova byla i kostnice, která byla postavena přibližně kolem roku počátku 17. století, nová kostnice pak byla postavena v roce 1708. V roce 1847 pak byl na hřbitově postaven dům pro hrobníka, ve kterém byla také umístěna márnice a pitevna. Mezi lety 1864 a 1868 byl hřbitov rozšířen, v roce 1868 na něj také byla přemístěna železná brána z kostela u sv. Martina. dříve se nacházel pouze v bezprostřední blízkosti kostela, posléze byl rozšířen z 5756 m² na 10173 m². Mezi lety 1902 a 1904 byl hřbitov rozšířen západním směrem stavitelem Rajmundem Volfem. na tuto část vede nově postavená brána. K otevření nové části hřbitova došlo 15. května 1904. Další hřbitov pak měl stát na severní straně Strážné hory, tento projekt se však nezrealizoval. Na hřbitově bylo postaveno několik velkých hrobek, kdy jednou z výrazných je hrobka rodiny Budischowských, která však od roku 1959 sloužila jako obřadní místnost pro nekatolíky. V roce 1977 byl v Týně otevřen tzv. Nový hřbitov, ale na původní se pohřbívá i nadále. \n\nBěhem doby provozu hřbitova byly některé hroby opuštěny a o tyto hroby se pak staralo město, jednalo se například o hrob Jana Miloslava Haněla či dr. Konečného.\n\nBěhem první světové války byly na třebíčském hřbitově pohřbíváni vojáci, kteří zemřeli v třebíčských lazaretech. V roce 2017 bylo rozhodnuto, že město Třebíč nechá opravit hroby celkem 49 vojáků, kteří zemřeli ke konci první světové války v Třebíči a byli pohřbeni na třebíčském starém hřbitově. Důvodem je také symbolické datum stého výročí konce války v roce 2018. Náhrobky nebyly opraveny od jejich usazení.\n\nK severní straně Starého hřbitova přiléhá zadní část chrámu svatého Václava a svaté Ludmily české pravoslavné církve.\n\nNa hřbitově se nachází několik honosných hrobek, jsou jimi např. hrobka rodiny Budischowských z konce 19. století, Segenschidova hrobka z roku 1895, hrobka rodiny Fundulusových z roku 1888, hrobka rodu Waldstein-Wartenberg a hrobka kapucínského kláštera. Dále také jsou na hřbitově pochováni vojáci zemřelí v třebíčských lazaretech na konci první světové války a také na hřbitov byly do hrobky Ignáta a Emilie Stašových přeneseny ostatky českých bratří ze 16. a 17. století, které musely být přeneseny z míst u třebíčského kapucínského kláštera, kde byl na místě hřbitova postaven zimní stadion. U budovy kostela je také místo pro ukládání ostatků kněžích z kostela sv. Martina z Tours.\n\nU budovy kostela jsou i další náhrobky, např. náhrobek Mikuláše Charváta, kdy jeho náhrobek byl do roku 1902 umístěn přímo v kostele. Dále také se u kostela nachází náhrobníky Jana Osovského z Doubravice, Eleonory Strnišťové, Augustina Menšíka, U kostela se také nachází hroby rakousko-uherských vojáků a válečných zajatců z první světové války. Nedaleko kostela také najdeme pomník obětem první světové války a pomník obětem druhé světové války z oblasti Třebíčska.\n\nU průchodu do nové části hřbitova jsou přemístěné hřbitovní kameny ze 16.–18. století, pochází z neudržovaných hrobů. Na stejném místě je umístěn pomník obětem druhé světové války.\n\n\n"}
{"id": "1268177", "url": "https://cs.wikipedia.org/wiki?curid=1268177", "title": "Willem van Stockum", "text": "Willem van Stockum\n\nWillem Jacob van Stockum (20. listopadu 1910 - 10. června 1944) byl matematik, který významně přispěl k ranému rozvoji obecné teorie relativity.\n\nVan Stockum se narodil v Hattemu v Nizozemsku. Jeho otec byl mechanicky talentovaný důstojník v nizozemském námořnictvu. Poté, co se rodina přestěhovala do Irska v roce 1920, Willem studoval matematiku na Trinity College v Dublinu, kde získal zlatou medaili. Magisterský titul získal z Torontské univerzity a doktorský titul z Edinburské univerzity.\n\nV polovině 30. let se van Stockum stal příznivcem tehdy poměrně nové teorie gravitace, obecné teorie relativity. V roce 1937 zveřejnil dokument, který obsahuje jedno z prvních přesných řešení v obecné relativitě, které modeluje gravitační pole vytvářené konfigurací \"rotující\" hmoty, van Stockumova prachu. Toto řešení zůstává důležitým příkladem známým pro svou neobvyklou jednoduchost. V této práci byl van Stockum zřejmě první, kdo si všiml možnosti uzavřených časupodobných smyček, jednoho z nejpodivnějších a nejvíce znepokojujících jevů v obecné relativitě.\n\nVan Stockum odešel do Spojených států v naději, že bude studovat pod Albertem Einsteinem. Nakonec na jaře roku 1939 nastoupil na dočasnou pozici pod profesorem Oswaldem Veblenem v Ústavu pro pokročilá studia v Princetonu. Brzy se ale přestěhoval na University of Maryland, během jeho prvního semestru došlo k vypuknutí druhé světové války. Proto narukoval do Royal Canadian Air Force a nakonec získal pilotní křídla v červenci 1942. Díky svým pokročilým znalostem fyziky strávil většinu dalšího roku jako zkušební pilot v Kanadě. Poté, co bylo Nizozemsko napadeno Hitlerem, snažil se van Stockum vstoupit do války jako pilot. Nakonec se stal členem nizozemského letectva (v exilu), a v roce 1944 se stal jediným holandským důstojníkem vyslaným do Č. 10 Sqron RAF Bomber Command, který byl umístěný v Yorkshire a létal na bojové mise v těžkém bombardéru Halifax po celé Evropě před a po invazi v Normandii. 10. června 1944 vyrazil van Stockum a jeho skupina na svou šestou bojovou misi. V blízkosti cíle bylo jejich letadlo zasaženo a všech sedm členů posádky zahynulo, společně se sedmi vojáky z dalšího bombardéru na stejné misi. Čtrnáct letců je pohřbeno v Lavalu, v blízkosti místa, kde spadla jejich letadla.\n\n"}
{"id": "1268179", "url": "https://cs.wikipedia.org/wiki?curid=1268179", "title": "Herbert Ives", "text": "Herbert Ives\n\nHerbert Eugene Ives (21. července 1882 - 13. listopadu 1953) byl vědec a inženýr, který vedl vývoj faxu a televizních systémů na AT&T v první polovině dvacátého století. Nejznámější je ale díky Ivesovu–Stilwellovu experimentu z roku 1938, který poskytl přímé potvrzení jednoho z efektů speciální teorie relativity, dilatace času. Nicméně Ives sám nepřijal speciální teorii relativity, a argumentoval pro alternativní interpretace experimentálních výsledků.\n\nNarodil se 21. července 1882 ve Filadelfii jako syn Mary Olmsteadové a vynálezce Frederica Ivese. Studoval na Pennsylvánské univerzitě a univerzitě Johnse Hopkinse, kde v roce 1908 absolvoval. Ve stejném roce se oženil s Mabel Lorenzovou, měli spolu tři děti.\n\nRoku 1920 napsal během práce pro armádu na pozici důstojníka v letecké sekci knihu o letecké fotografii. Ives byl také vášnivý sběratel mincí a stal se prezidentem Americké numismatické společnosti. Rovněž byl prezidentem Optical Society of America, tuto pozici zastával v letech 1924 a 1925. V Bellových laboratořích vedl elektro-optický výzkum.\n\nStejně jako jeho otec Frederic Eugene Ives byl expertem na barevné fotografie. V roce 1924 rekonstruoval první barevné faksimile pomocí barevné separace. V roce 1927 demonstroval možnosti televize, když vysílal živé video obrázků ministra obchodu ve vládě Herberta Hoovera prostřednictvím experimentální stanice AT&T 3XN ve Whippany a umožnil novinářům vidět Hoovera a komunikovat s ním.\n\nV roce 1930 se jeho dvoucestný telefonní-televizní systém pravidelně experimentálně používal. Velké výzkumné středisko Bellových laboratoří v New Yorku vedl Ives ve 30. letech a měl tým více než 200 vědců, inženýrů a techniků. Bellovy laboratoře se snažily rozvinout technologii videotelefonů a televize, jak pro telekomunikační účely, tak pro účely zábavy. Probíhající výzkum kombinovaných audio a video telefonů pod vedením Ivese v hodnotě asi 500 milionů dolarů nakonec vedl k zavádění futuristického Picturephonu.\n\nV návaznosti na filozofii Hendrika Lorentze se pokusil prokázat fyzickou realitu relativistických efektů pomocí logických argumentů a experimentů. Nejznámější je Ivesův–Stilwellův experiment, , který poskytl přímé potvrzení relativistického efektu dilatace času. Nicméně Ives sám považoval tento experiment za důkaz existence éteru a proto, jak se mylně domníval, že vyvrátil teorii relativity. Byl znechucený reakcí vědecké komunity, která vykládala jeho experiment opačně než očekával.\n\nNásledně se obrátil k teorii a publikoval řadu článků, kde popsal relativistické jevy v podmínkách jednotného systému souřadnic, o nichž si mylně myslel, že vyvrací teorii relativity. \n\nIves zemřel 13. listopadu 1953 v Upper Montclair.\n\n\n"}
{"id": "1268180", "url": "https://cs.wikipedia.org/wiki?curid=1268180", "title": "Igor Michailovič Těrnov", "text": "Igor Michailovič Těrnov\n\nIgor Michajlovič Těrnov (11. listopadu 1921 – 12. dubna 1996) byl ruský teoretický fyzik, známý díky objevu nových kvantových efektů v pohybu mikroskopických částic jako \"Dynamický charakter anomálního magnetického momentu elektronu\", \"Jev radiační polarizace elektronů a pozitronů v magnetickém poli,\" a \"kvantové fluktuace trajektorie elektronů v urychlovačích částic\".\n\nIgor Těrnov absolvoval Fakultu fyziky na Moskevské státní univerzitě (MSU) v roce 1951 a na této univerzitě strávil i celý zbytek své kariéry. Ternov byl jeden z předních odborníků v teorii synchrotronového záření. \n\nRozvinul nové pole, teorie kvantových procesů v silných vnějších polích, vznikajících z přesných řešení relativistických vlnových rovnic. Byl předsedou Fyzikální společnosti při Moskevské státní univerzitě, zástupcem rektora univerzity, vedoucím oddělení kvantové teorie a teoretické fyziky na fakultě fyziky.\n\nV roce 1976 obdržel Státní Cenu SSSR za predikci a vývoj jevu radiační polarizace elektronů a pozitronů v magnetickém poli. Igor Ternov byl členem Sovětské komunistické strany, prorektorem a tajemníkem kanceláře Komunistické strany oddělení fyziky na Moskevské státní univerzitě.\n\nJe autorem více než 300 vědeckých prací, 5 monografií a 10 učebnic.\n\n"}
{"id": "1268182", "url": "https://cs.wikipedia.org/wiki?curid=1268182", "title": "Arsenij Alexandrovič Sokolov", "text": "Arsenij Alexandrovič Sokolov\n\nArsenij Alexandrovič Sokolov (19. března 1910 – 19. října 1986) byl ruský teoretický fyzik, známý pro rozvoj teorie synchrotronového záření.\n\nArsenij Sokolov je absolventem Tomské státní university (TSU) z roku 1931. Poté získal titul Kandidat nauk (Kandidát věd) rovněž z Tomské univerzity pod vedením Pjotra Tartakovského (1934). Titul Doktor nauk (\"Doktor Věd\") získal na Leningradském Ioffeho fyzikálně-technickém ústavu v roce 1942, který ovšem v té době kvůli evakuaci sídlil v Kazani.\n\nNásledně se přestěhoval na Moskevskou státní univerzitu (MSU), kde zastával pozici děkana Fakulty fyziky (1948–1954) a vedoucího katedře teoretické fyziky na fakultě fyziky (1966–1982).\n\nOblastmi výzkumu Arsenije Sokolova byly především kvantová teorie pole a fyzika elementárních částic.\n\n\n\n"}
{"id": "1268183", "url": "https://cs.wikipedia.org/wiki?curid=1268183", "title": "Pekka Pyykkö", "text": "Pekka Pyykkö\n\nPekka Pyykkö (* 12. října 1941) je finský profesor chemie na Helsinské univerzitě. V letech 2009 -  2012 byl předsedou Mezinárodní akademie kvantově molekulárních věd. Je známý díky svému rozšíření periodické tabulky prvků takzvanému Pyykkö modelu.\n\nPekka Pyykkö předpovídá, že se orbitalové slupky zaplní v tomto pořadí:\nNaznačuje také, že perioda 8 bude rozdělena do tří částí:\nPyykkö úspěšně předpověděl možnost chemické vazby mezi zlatem a vzácným plynem xenonem, který je obvykle velmi inertní. Tato vazba je známa tím, že se vyskytuje v kationtovém komplexu tetraxenonzlata(II) (AuXe2+<br>\n4). Dále také předpověděl možnost trojné vazby zlata a uhlíku\n"}
{"id": "1268184", "url": "https://cs.wikipedia.org/wiki?curid=1268184", "title": "Clifford Will", "text": "Clifford Will\n\nClifford Martin Will (* 1946 Hamilton) je kanadský matematický fyzik, známý díky příspěvkům k obecné relativitě.\n\nNarodil se v Hamiltonu v Kanadě. V roce 1968 získal bakalářský titul z McMaster University. Na Kalifornském technickém instutu studoval pod vedením Kipa Thornea a zde v roce 1971 získal doktorát. Vyučoval na Chicagské univerzitě a Stanfordově univerzitě a v roce 1981 začal pracovat na Washington University v St. Louis. V roce 2012 získal profesorské místo na University of Florida.\n\nWillova teoretická práce je zaměřena na Post-Newtonovské expanze přibližných řešení Einsteinových polních rovnic, notoricky obtížné oblasti, která tvoří teoretické základy nezbytné pro takové úspěchy jako je nepřímé pozorování gravitačních vln z binárních pulsarů Russelem Hulsem a Josephem Taylorem v roce 1974.\n\nWillova kniha zkoumající experimentální testy obecné teorie relativity je široce považována za základní zdroj výzkumu v této oblasti. Jeho populární kniha na stejné téma byla uveden magazínem New York Times jako jedna z 200 nejlepších knih publikovaných v roce 1986.\n\nWill získal Guggenheimovo stipendium pro akademický rok 1996-1997. V roce 2007 byl zvolen do Národní akademie věd.\n\nJe rovněž editorem IOP Publishing časopisu Classical and Quantum Gravity.\n\nPodle NASA ADS databáze je jeho h-index 36.\n\n"}
{"id": "1268185", "url": "https://cs.wikipedia.org/wiki?curid=1268185", "title": "Frederick Brackett", "text": "Frederick Brackett\n\nFrederick Sumner Brackett (1. srpna 1896 – 28. ledna 1988) byl americký fyzik, odborník na spektroskopii.\n\nNarodil se v Claremontu v Kalifornii, vystudoval Pomona College a pracoval jako pozorovatel na observatoři Mount Wilson. Pozoroval infračervené záření ze Slunce. Brackett získal doktorát z fyziky na univerzitě Johnse Hopkinse v roce 1922. Při použití výbojek plněných vodíkem objevil v roce 1922 Brackettovu sérii vodíku, kde elektron vyskočí nahoru nebo klesne až na čtvrtou základní úroveň. Ve 20. letech vyučoval fyziku na Kalifornské univerzitě v Berkeley. V roce 1927 nastoupil do laboratoře pevného dusíku Ministerstav zemědelsví, která byla převedena do Národního ústavu zdraví (NIH) v roce 1936, Brackett zde působil jako ředitel biofyzikálního výzkumu.\n\nBěhem druhé světové války řídil výzkum programu optiky v armádě. Byl povýšen do hodnosti podplukovníka a za svou práci dostal řád Legion of Merit.\n\nPo válce se vrátil k Národnímu ústavu zdraví jako vedoucí sekce fotobiologie. Do penze odešel v roce 1961.\n\nMěsíční kráter Brackett je pojmenován po něm.\n\n"}
{"id": "1268186", "url": "https://cs.wikipedia.org/wiki?curid=1268186", "title": "Arthur Walker", "text": "Arthur Walker\n\nArthur Geoffrey Walker (17. července 1909 - 31. března 2001) byl významný matematik, který udělal důležité příspěvky ve fyzice a fyzikální kosmologii. Ačkoli byla jeho hlavní činností geometrie, nejznámější je díky dvěma důležitým příspěvkům k obecné relativitě. Spolu s Howardem P. Robertsonem vytvořil známou Robertsonovu–Walkerovu metriku pro Friedmannův–Lemaîtrův–Robertsonův–Walkerův kosmologický model, který je přesným řešením Einsteinových polních rovnic. Spolu s Enrico Fermim zavedl pojem Fermiho–Walkerova diferenciace.\n\nWalker chodil na Watford Grammar School for Boys, poté získal stipendium na Balliol College na Oxfordské univerzitě, kde promoval s vyznamenáním. Následně studoval na Merton College rovněž v Oxfordu a doktorát dokončil na Edinburské univerzitě.\n\nWalker získal místo jako odborný asistent na Královské univerzitě v Londýně v roce 1935. V následujícím roce byl jmenován Asistentem v oboru čisté matematiky na Univerzitě v Liverpoolu, kde působil do roku 1947. Poté se přestěhoval na University of Sheffield jako profesor čisté matematiky. Roku 1952 se vrátil na Liverpool University, kde se v roce 1962 stal děkanem na přírodovědecké fakultě. Členem Královské společnosti byl zvolen v roce 1955. Působil jako předseda Londýnské Matematické Společnosti dva roky v období od roku 1962 do roku 1963. Do penze odešel v roce 1974.\n\n\nWalker byl ženatý s Phyllis Ashcroft Freemanovou, vzali se v roce 1939. Oba manželé byli vynikající tanečníci. Walker zemřel 31. března 2001 ve věku 91.\n"}
{"id": "1268187", "url": "https://cs.wikipedia.org/wiki?curid=1268187", "title": "Kenneth Nordtvedt", "text": "Kenneth Nordtvedt\n\nKenneth Leon Nordtvedt (* 16. dubna 1939) je vědecký pracovník specializující se na relativistické teorie gravitace. Narodil se 16. dubna 1939 v Chicagu v Illinois. Vystudoval Massachusettský technologický institut (1960) a Stanfordovu univerzitu, kde získal doktorát (1964). Následně působil na Harvard Society of Fellows (1963-1965). V tomto období působil na MIT Instrumentation Laboratory v rámci projektu rozvíjejícího navigační a naváděcí systém misí Apollo. \n\nV polovině 60. let ukázal jak by mohlo být měření vzdálenosti Měsíce pomocí laseru použito k testování základního postulátu obecné teorie relativity známého jako princip ekvivalence. Byl členem komise a vědeckým poradcem dohlížejícím na společnou misi NASA-ESA Space Test of Equivalence Principle. Byl jmenován tehdejším prezidentem Ronaldem Reaganem do Národní rady pro vědu. Na počátku 80. let byl v Montaně zvolen na šestileté funkční období členem zákonodárného sboru a zde napsal jednu z prvních inflačních indexovaných reforem právních úprav daně z příjmu v zemi. V roce 1989 působil krátce jako jako ředitel Montanského oddělení příjmů. Jeho výzkumy měly podporu NASA a NSF a také Sloanovy nadace. Jeho výzkum byl předmětem článku na titulní straně \"Wall Street Journal\".\n\nRoku 1988 prokázal, že gravitomagnetismus, což je efekt předpovězený obecnou teorií relativity, ale v té době ještě nepozorovaný a občas i vědeckou komunitou zpochybňovaný, je nevyhnutelně skutečný jev, protože jde o přímý důsledek gravitačního vektorového potenciálu. Následně ukázal, že gravitomagnetická interakce, podobně jako například Lenseho–Thirringova precese, je typickým příkladem Machova principu.\n\nRovněž se aktivně zajímá o genetickou genealogii. Prováděl vlastní výzkum genetických haploskupin, zejména Y-DNA skupina I, do které patří.\n"}
{"id": "1268188", "url": "https://cs.wikipedia.org/wiki?curid=1268188", "title": "Ni Wei-Tou", "text": "Ni Wei-Tou\n\nNi Wei-Tou (* 1944) je tchajwanský fyzik, který absolvoval katedru fyziky na National Taiwan University (NTU) a získal doktorát z fyziky a matematiky na Kalifornském technologickém institutu. Po odchodu do penze v říjnu 2000 byl jmenován emeritním profesorem na katedře fyziky na National Tsing Hua University (NTHU) v Sin-ču, tento post zastává od roku 2006.\n\nJe odborník na teoretickou a experimentální fyziku gravitace, astrofyziku, kosmologii, fyzika částic a kvantovou optiku. Je znám díky své teorii gravitace alternativní k obecné teorii relativity. Věnuje se i popularizaci vědy na Tchaj-wanu.\n\n\n"}
{"id": "1268189", "url": "https://cs.wikipedia.org/wiki?curid=1268189", "title": "Suraj Gupta", "text": "Suraj Gupta\n\nSuraj Gupta N. (* 1. prosince 1924) je americký teoretický fyzik indického původu, známý pro své práce v oblasti kvantové teorie pole.\n\nGupta získal doktorský titul na univerzitě v Cambridgi a během let 1948-1949 pracoval v ústavu pro pokročilá studia v Dublinu. Mezi roky 1951 a 1953 působil na University of Manchester. Roku 1953 nastoupil jako hostující profesor na Purdueovu univerzitu a zůstal tam až do roku 1956. Poté přijal profesorské místo na Wayne State University v Detroitu.\n\nGupta představil v roce 1950 nezávisle na Konradu Bleulerovi Guptův–Bleulerův formalismus, tedy kvantování v kvantové elektrodynamice, které má kovariantní Lorenzovu kalibrační podmínku nedefinované metriky v Hilbertově prostoru stavů. Z tohoto vycházely některé z prvních pokusů snažící se o odvození rovnic obecné teorie relativity z kvantové teorie pole pro částici s nulovou klidovou hmotností a spinem dva (graviton). Podobnou práci udělal rovněž Robert Kraichnan v roce 1940 (zveřejněna ale až v roce 1955) a později roku 1960 Richard Feynman a Steven Weinberg. Poté Gupta pracoval v různých oblastech kvantové teorie pole částicové fyziky, včetně kvantové chromodynamiky.\n"}
{"id": "1268190", "url": "https://cs.wikipedia.org/wiki?curid=1268190", "title": "Konrad Bleuler", "text": "Konrad Bleuler\n\nKonrad Bleuler (23. září 1912 Herzogenbuchsee, Švýcarsko – 1. ledna 1992 Königswinter, Německo) byl švýcarský fyzik, který pracoval v oblasti teoretické částicové fyziky a kvantové teorie pole. Jeho nejznámější práce se týká kvantování fotonu, Guptův–Bleulerův formalismus.\n\nBleuler se narodil v Herzogenbuchsee ve Švýcarsku 23. září 1912. Doktorát za matematickou práci týkající se Rolleovy věty obdržel na Spolkové vysoké technické škole v Curychu v roce 1942. Jeho vedoucím byl Michel Plancherel. Mezi roky 1960 a 1980 byl profesorem na univerzitě v Bonnu, kde založil Ústav teoretické jaderné fyziky. I po odchodu do penze byl aktivní a zůstal na tomto ústavu až do své smrti.\n\nRoku 1971 Bleuler uspořádal první \"Mezinárodní konferenci o metodách diferenciální geometrie v teoretické fyzice\" a od té doby tyto konference organizoval pravidelně. Poslední, devatenáctá konference se konala v roce 1990 v Rapallu. Roku 1993 získal na konferenci konané na jeho počest in memoriam \"Bleulerovu medaili\".\n\nBleulerovým nejvýznamnějším přínosem bylo zavedení Guptova–Bleulerova formalismu pro kvantování elektromagnetické pole, což vyvinuli nezávisle na sobě Bleuler a Suraj Gupta. Šlo o důležitou práci v oblasti kvantové elektrodynamiky. Bleuler se rovněž věnoval jaderné a částicové fyzice. Napsal také publikace o jiných slavných vědcích Wolfgangu Paulim a Rolfovi Nevanlinnovi.\n\n"}
{"id": "1268191", "url": "https://cs.wikipedia.org/wiki?curid=1268191", "title": "Gustaf Hammar", "text": "Gustaf Hammar\n\nGustaf Wilhelm Hammar (22. června 1893 – 19. srpna 1954) byl americký experimentální fyzik švédského původu. Byl nejstarší ze šesti dětí Anderse Vilhelma Hammara a Elin Christiny Hammarové (rozené Olssonové). V roce 1913 emigroval do Spojených států, kde nastoupil k bakalářskému studiu na Bethel University v St. Paul. Roku 1920 se oženil, s manželkou Louise měli čtyři děti a žili v King County.\n\nMagisterský titul získal na University of Idaho v roce 1924 a doktorský na Kalifornském technologickém institutu v roce 1927. Tématem jeho disertační práce byla \"Magnetická susceptibilita některých běžných plynů.\"\n\nPoté se vrátil na University of Idaho vyučovat a stal se zde vedoucím Katedry fyziky v roce 1930, tento post zastával následujících 16 let. Vedl laboratoř materiálového inženýrství a snažil se její výzkumy aplikovat do praxe, například v oblasti fotoelektrického jevu vyvinul spolu se svým studentem Lawrencem W. Foskettem telefon, v němž probíhal přenos signálů světlem namísto měděných drátků. Nicméně nejvíce se proslavil experimentem, který byl zcela mimo jeho hlavní oblasti výzkumu, totiž Hammarovým experimentem, což byl test platnosti speciální relativity.\n\nV roce 1946 nastoupil do Eastman Kodak Company jako vedoucí fyzik u divize námořního dělostřelectva. Během činnosti pro Kodak pracoval na různých vojenských projektech, včetně rozvoje infračervených fotosenzitivních buněk pro použití v noktovizorech a časově zpožděných pojistek pro použití v bezobslužných zbraních určených k oklamání nepřítele, který měl uvěřit, že velké síly jsou soustředěny v oblastech, kde ve skutečnosti nejsou. V roce 1953 byl za svůj výzkum v oblasti fyziky oceněn zvolením do Americké fyzikální společnosti.\n"}
{"id": "1268192", "url": "https://cs.wikipedia.org/wiki?curid=1268192", "title": "Frederick Trouton", "text": "Frederick Trouton\n\nFrederick Thomas Trouton (24. listopadu 1863 Dublin – 21. září 1922 Downe) byl irský fyzik známý díky Troutonovu pravidlu a experimentům pro detekci pohybu Země přes světlonosnýéter.\n\nTrouton se narodil v Dublinu 24. listopadu 1863, jako nejmladší syn bohatého a prominentního Thomase Troutona. Absolvoval Royal School Dungannon a poté v roce 1884 odešel na Trinity College v Dublinu, kde studoval inženýrství a fyzikální vědy. Ještě v průběhu svého studia pozoroval vztah mezi bodem varu a energií vypařování, který publikoval ve dvou krátkých článcích. Přišel na to, že změna entropie na mol pro odpařování při bodu varu je konstantní, neboli vyjádřeno matematicky ΔS = 10.5 R (kde R je molární plynová konstanta). Tento vztah se stal známým jako Troutonovo pravidlo a i přes určité výjimky, se používá k odhadu entalpie odpařování kapalin, jejichž body varu jsou známé. Trouton sám tento objev snižoval, jelikož byl pouze výsledkem odpoledního zpracování dat z knihy tabulek. Před absolvováním získal vedoucí roli v geodetických pracech na železnici.\n\nTrouton získal v roce 1884 doktorský titul, a krátce na to byl jmenován asistentem profesora experimentální fyziky George FitzGeralda. Spolupracovali na mnoha experimentech a stali se dobrými přáteli, FitzGeraldův vliv může být pozorován na některých Troutonových starších dílech.\n\nV roce 1897 byl zvolen členem Královské společnosti. \n\nV roce 1902 byl jmenován profesorem fyziky na University College v Londýně, což vedlo ke kariéře v experimentální fyzice, včetně práce na Troutonově-Rankinově experimentu. Obdržel řád britského impéria v roce 1918.\n\nTrouton se oženil s Anne Marií Fowlerovou v roce 1887 a měli spolu čtyři syny a tři dcery. Jejich dva nejstarší synové Erik a Desmond byli zabiti v První světové válce. V roce 1912 těžce onemocněl a po operaci o dva roky později ochrnul na dolní končetiny, což způsobilo jeho odchodu do důchodu. I přes to ale udržel svůj vtip a šarm, pro který byl známý. Po odchodu do penze žil Trouton v Tilfordu v Surrey a následně v Downe v Kentu, kde 21. září 1922 zemřel.\n\n"}
{"id": "1268193", "url": "https://cs.wikipedia.org/wiki?curid=1268193", "title": "Christian Møller", "text": "Christian Møller\n\nChristian Møller (22. prosince 1904 - 14. ledna 1980) byl dánský chemik a fyzik, který učinil zásadní příspěvky k teorii relativity, teorii gravitace a kvantové chemii. Nejznámější je díky Møllerově–Plessetově poruchové teorii.\n\n"}
{"id": "1268194", "url": "https://cs.wikipedia.org/wiki?curid=1268194", "title": "Jasuši Takahaši", "text": "Jasuši Takahaši\n\nJasuši Takahaši (12. prosince 1924 - 12. února 2013) byl japonský teoretický fyzik, známý díky práci na Wardově–Takahašiho identitě.\n\n\n\n\n\n"}
{"id": "1268195", "url": "https://cs.wikipedia.org/wiki?curid=1268195", "title": "Georges Sagnac", "text": "Georges Sagnac\n\nGeorges Sagnac (14. října 1869 – 26. února 1928) byl francouzský fyzik, po němž se jmenuje Sagnacův efekt, jev na základě kterého byly od 70. let vyvíjeny interferometry a prstencové laserové gyroskopy.\n\nSagnac se narodil v Périgueux V roce 1889 vstoupil na École Normale Supérieure. Na Sorbonně působil jako laboratorní asistent a byl jedním z prvních ve Francii, kdo studoval Röntgenovo záření. Patřil do skupiny přátel a vědců, která zahrnovala zejména Pierre a Marie Curieovy, Paula Langevina, Jeana Perrina, a matematika Émile Borela. Marie Curie tvrdila, že ona a její manžel si se Sagnacem v době objevu radioaktivity vyměňovali nápady. Sagnac zemřel v Meudon-Bellevue.\n\nV roce 1913 Georges Sagnac ukázal, že když je paprsek světla rozdělen a odeslán ve dvou opačných směrech kolem uzavřené cesty v otočné platformě se zrcadly na jejím obvodu, a současně jsou paprsky rekombinované, nastávají interferenční jevy. Z tohoto výsledku Sagnac došel k závěru, že světlo se šíří rychlostí nezávislou na rychlosti zdroje. Pohyb Země vesmírem neměl žádný zjevný vliv na rychlost světelného paprsku, bez ohledu na to, jak byla platforma otočena. Efekt byl pozorován již dříve (Harressem v roce 1911), ale Sagnac byl první, kdo správně identifikoval jeho příčinu.\n\nTento Sagnacův efekt (ve vakuu) byl teoreticky předpovězen Maxem von Lauem již v roce 1911. Ukázal, že jev je v souladu se stacionární teorií éteru (Lorentzova teorie éteru), stejně jako s Einsteinovou speciální teorií relativity. Naopak je v rozporu s kompletní teorií éteru a také v rozporu s emisní teorií světla, podle které rychlost světla závisí na rychlosti zdroje.\n\n"}
{"id": "1268197", "url": "https://cs.wikipedia.org/wiki?curid=1268197", "title": "Seznam medailistů na mistrovství Evropy v judu mužů – těžká váha", "text": "Seznam medailistů na mistrovství Evropy v judu mužů – těžká váha\n\nHistorický přehled medailistů v judu na Mistrovství Evropy v judu mužů (těžká váha).\n"}
{"id": "1268198", "url": "https://cs.wikipedia.org/wiki?curid=1268198", "title": "Ťuhýk americký", "text": "Ťuhýk americký\n\nŤuhýk americký (\"Lanius ludovicianus\") je středně velký druh pěvce z čeledi ťuhýkovitých. Ťuhýk americký je endemit Severní Ameriky. Pro jeho výraznou masožravost se mu v angličtině přezdívá \"butcherbird\", neboť loví obojživelníky, hmyz, ještěrky, drobné savce a ptáky. Vzhledem ke své malé velikosti a slabým pařátům tento pták někdy nabodává svoji kořist na trny nebo ostnatý plot pro snazší konzumaci. Počet ťuhýků amerických v posledních letech výrazně klesl.\nŤuhýk americký je středně velký pěvec. Od zobáku k ocasu měří přibližně 23 cm. Délka křídla a ocasu je asi 3,82 až 3,87 centimetrů. Váží v průměru 50 gramů. Zbarvení dospělého peří je nahoře šedé, s bílou až světle šedou náprsenkou a dolní partie jsou černé. Pták má černou masku, která sahá přes oči až po zobák, čímž se liší od podobného, ale o něco většího, ťuhýka severního. Křídla jsou černá s výraznou bílou skvrnou na letovém peří. Ocas je černý, lemovaný bílou barvou. Zobák je krátký, černý a výrazně zahnutý, s jehož pomocí, podobně jako mnohem větší dravci, může trhat kořist. Odlišení samce od samičky je obtížné, neboť jsou stejně zbarveni, nicméně několik studií jistý sexuální dimorfismus ve zbarvení peří a velikosti uvádí. Mláďata mají bledší šedé opeření s mírně zvlněným vzorkem. Ťuhýk americký se dožívá až 12,5 let\nI když patří mezi pěvce, je zároveň predátorem, který loví ve dne. Požírá především hmyz, ale také pavouky, plazy, obojživelníky, hlodavce, netopýry, a malé ptáky. Velikost kořisti se pohybuje v rozmezí od 0,001 g hmyzu do 25 g myší nebo plazů.\n\n"}
{"id": "1268199", "url": "https://cs.wikipedia.org/wiki?curid=1268199", "title": "Seznam medailistů na mistrovství Evropy v judu žen – superlehká váha", "text": "Seznam medailistů na mistrovství Evropy v judu žen – superlehká váha\n\nHistorický přehled medailistů v judu na Mistrovství Evropy v judu žen (superlehká váha).\n"}
{"id": "1268202", "url": "https://cs.wikipedia.org/wiki?curid=1268202", "title": "Seznam medailistů na mistrovství Evropy v judu žen – pololehká váha", "text": "Seznam medailistů na mistrovství Evropy v judu žen – pololehká váha\n\nHistorický přehled medailistů v judu na Mistrovství Evropy v judu žen (pololehká váha).\n"}
{"id": "1268204", "url": "https://cs.wikipedia.org/wiki?curid=1268204", "title": "To jsem byl já", "text": "To jsem byl já\n\nTo jsem byl já () je italská tragikomedie z roku 1973 režírovaná Albertem Lattuadou. Giancarlo Giannini obdržel na sansebastianském filmovém festivalu cenu pro nejlepšího herce.\n"}
{"id": "1268207", "url": "https://cs.wikipedia.org/wiki?curid=1268207", "title": "Rejska", "text": "Rejska\n\nRejska je zaniklá usedlost v Praze 8-Libni v ulici V Holešovičkách, s původním čp. 96.\nUsedlost stála v Horní Libni na pravém břehu potoka severozápadně od Rokosky. Tvořila ji podélná jižní budova a stavení na západní straně dvora. Cesta k ní vedla od usedlosti Kolínská a také z jihu od Rokosky. Doloženým vlastníkem byla v polovině 18. století pražská jezuitská kolej.\n\nRejska stála ještě roku 1912. Podél ní vedla nově vzniklá ulice (V Holešovičkách) a v jejím okolí začínala výstavba rodinných domů. Usedlost poté zanikla.\n\nLAŠŤOVKOVÁ, Barbora: Pražské usedlosti. 1. vyd. Praha: Libri, 2001. 359 s. ISBN 80-7277-057-8. S. 250.\n\nSeznam pražských usedlostí\n"}
{"id": "1268208", "url": "https://cs.wikipedia.org/wiki?curid=1268208", "title": "Sivek", "text": "Sivek\n\nPříjmení Sivek nosí více významných osobností:\n\n"}
{"id": "1268209", "url": "https://cs.wikipedia.org/wiki?curid=1268209", "title": "Acoelorrhaphe wrightii", "text": "Acoelorrhaphe wrightii\n\nAcoelorrhaphe wrightii (alternativně též jako \"Acoelorraphe wrightii\") je druh palmy a jediný druh rodu Acoelorrhaphe. Je to drobnější palma s vějířovitými listy a vícečetnými, poměrně tenkými kmeny obalenými vláknitými listovými pochvami. Druh je rozšířen na Floridě, Střední Americe a Karibských ostrovech. Je poměrně často pěstován jako okrasná palma.\n\n\"Acoelorrhaphe wrightii\" je nevelký, trsnatě rostoucí druh palmy dorůstající výšky do 7 metrů. Kmeny jsou tenké, přímé, vícečetné a dosahují tloušťky do 15 cm. Jsou pokryté vláknitými listovými pochvami, ve stáří někdy holé. Listy jsou dlanité, induplikátní, složené z kopinatých, na bázi srostlých segmentů. Řapík nese tuhé ostny a na bázi není rozštěpený. Na líci listu je přítomna špičatá až zašpičatělá \"hastula\", na rubu chybí. Květenství je latovité, delší než listy, větvené zpravidla do 3. řádu.\nKvěty jsou oboupohlavné, přisedlé, vyrůstající jednotlivě nebo ve skupinách po 2 až 3 na větvích květenství. Kalich i koruna jsou trojčetné, na bázi srostlé. Tyčinek je 6 a mají na bázi srostlé nitky. Gyneceum je složeno ze 3 plodolistů. Plodolisty jsou na bázi volné a v čnělkové části srostlé. Čnělka je nitkovitá, zakončená drobnou bliznou.\nPlody jsou černé, kulovité, hladké (za sucha lehce drsné), jednosemenné bobule s tenkým dužnatým mezokarpem a blanitým endokarpem. Jsou 7,5 až 8,5 mm velké. Semena jsou kulovitá, s okrouhlou jizvou a homogenním endospermem.\n\nDruh je rozšířen v zemích okolo Mexického zálivu od jižní Floridy přes jižní Mexiko, karibské pobřeží Střední Ameriky a ostrovy Karibiku po Kostariku a kolumbijský ostrov Isla de Providencia. Roste na vlhkých místech, zejména na savanách, terénních sníženinách a brakických bažinách, na Floridě též v Everglades. Často tvoří husté skupiny.\n\nKvěty jsou pravděpodobně opylovány zejména včelami. Plody rozšiřují především ptáci. Rostlina je podobně jako serenoa plazivá odolná vůči občasným požárům vegetace.\n\nRod \"Acoelorrhaphe\" je v rámci systému palem řazen do podčeledi \"Coryphoideae\" a tribu \"Livistoneae\". Nejblíže příbuzným rodem je podle výsledků molekulárních studií rovněž monotypický a americký rod \"Serenoa\". V některých zdrojích (např. \"Flora of North America\"), je rodový název chybně uváděn jako \"Acoelorraphe\".\n\nDruh je pro svůj pěkný vzhled a drobnější vzrůst často pěstován v tropech a subtropech jako okrasná rostlina. Vyžaduje dostatek slunce a vlhčí půdu. V suchých podmínkách roste velmi pomalu.\n\n"}
{"id": "1268212", "url": "https://cs.wikipedia.org/wiki?curid=1268212", "title": "Ugarte", "text": "Ugarte\n\nPříjmení Ugarte nosí více významných osobností:\n\n"}
{"id": "1268213", "url": "https://cs.wikipedia.org/wiki?curid=1268213", "title": "Ušák", "text": "Ušák\n\nSlovo Ušák má více významů:\n\n\n\n"}
{"id": "1268221", "url": "https://cs.wikipedia.org/wiki?curid=1268221", "title": "Vybíral", "text": "Vybíral\n\nPříjmení Vybíral nosí více významných osobností:\n\n"}
{"id": "1268222", "url": "https://cs.wikipedia.org/wiki?curid=1268222", "title": "Welz", "text": "Welz\n\nPříjmení Welz nosí více významných osobností:\n\n\n"}
{"id": "1268224", "url": "https://cs.wikipedia.org/wiki?curid=1268224", "title": "Zych", "text": "Zych\n\nPříjmení Zych nosí více významných osobností:\n\n\n"}
{"id": "1268227", "url": "https://cs.wikipedia.org/wiki?curid=1268227", "title": "Norma McCorveyová", "text": "Norma McCorveyová\n\nNorma McCorveyová, anglicky celým jménem Norma Leah McCorvey (roz. \"Nelson\", 22. září 1947 – 18. února 2017), známější pod právním pseudonymem \"Jane Roe\", byla žalobkyní v přelomovém americkém soudním případu \"Roe vs. Wade\" v roce 1973. Americký Nejvyšší soud v kauze rozhodl, že jednotlivé státní zákony zakazující potraty jsou protiústavní. Později se McCorveyové pohledy na interrupci podstatně změnily a ona se stala římskokatolickou aktivistkou v Hnutí pro-life.\n\n"}
{"id": "1268228", "url": "https://cs.wikipedia.org/wiki?curid=1268228", "title": "Zálešák", "text": "Zálešák\n\nPříjmení Zálešák nosí více významných osobností:\n\n"}
{"id": "1268231", "url": "https://cs.wikipedia.org/wiki?curid=1268231", "title": "Drahonice (tvrz)", "text": "Drahonice (tvrz)\n\nDrahonice jsou tvrz ve stejnojmenné vesnice v okrese Strakonice. Zachovala se z ní pouze obranná věž. Od roku 1963 je chráněna jako kulturní památka.\n\nDrahonickou tvrz postavili bratři Jaroš a Racek ze Štěkně po roce 1374. Jiný Jaroš z Drahonic známý z roku 1434 býval nejprve služebníkem Oldřicha z Rožmberka, ale později se přidal na stranu táborského svazu. Dalším majitelem byl Jan Brus v první polovině patnáctého století, v průběhu šestnáctého století vesnice patřila pánům z Rožmitálu. Roku 1508 nechal Zdeněk Lev z Rožmitálu tvrz přestavět a roku 1534 ji zastavil Václavu Švihovcovi ze Švihova. Od Adama Lva z Rožmitálu Drahonice koupila Kateřina z Lípy provdaná za Hynka Radkovce z Mirovic. Když v roce 1614 zemřel jeho druhý syn Oldřich, vyplatila vdova Salomena Radkovcová, rozená ze Žákavy, zadlužené panství, které se skládalo z Albrechtic, Pivkovic, Bílska a tří dvorů. Statek zdědil starší syn Mikuláš Diviš a po jeho smrti v roce 1661 dcera Kateřina Konstancie, která se provdala za hraběte Ferdinanda Leopolda z Vrtby. Roku 1700 vesnici koupil kníže Ferdinand Schwarzenberk, který ji připojil k protivínskému panství. Tvrz obývaná v osmnáctém století pouze úředníky byla ve špatném stavu a během vichřice v roce 1762 se zřítila. Podle jiných zdrojů byl příčinou zániku požár ve stejném roce. Zdejší dvůr Schwarzenberkům patřil až do roku 1945.\n\nZachovalou dominantou tvrze je pozdně gotická dvoupatrová nárožní věž s kuželovou šindelovou střechou a částečně zachovaným vstupním portálem a krakorci. Interiér věže osvětlují pouze střílnovitá okénka. Na severní straně je patrné místo, kde se na věž napojovala hradba.\n\n\n"}
{"id": "1268232", "url": "https://cs.wikipedia.org/wiki?curid=1268232", "title": "Škampa", "text": "Škampa\n\nPříjmení Škampa nosí více významných osobností:\n\n"}
{"id": "1268234", "url": "https://cs.wikipedia.org/wiki?curid=1268234", "title": "Bernát", "text": "Bernát\n\nPříjmení Bernát nosí více významných osobností:\n\n"}
{"id": "1268236", "url": "https://cs.wikipedia.org/wiki?curid=1268236", "title": "Fedor", "text": "Fedor\n\nPříjmení Fedor nosí více významných osobností:\n\n"}
{"id": "1268238", "url": "https://cs.wikipedia.org/wiki?curid=1268238", "title": "Martinček (příjmení)", "text": "Martinček (příjmení)\n\nPříjmení Martinček nosí více významných osobností:\n\n"}
{"id": "1268241", "url": "https://cs.wikipedia.org/wiki?curid=1268241", "title": "Tkáč", "text": "Tkáč\n\nPříjmení Tkáč nosí více významných osobností:\n\n"}
{"id": "1268243", "url": "https://cs.wikipedia.org/wiki?curid=1268243", "title": "Silnice II/359", "text": "Silnice II/359\n\nSilnice II/359 je silnice II. třídy, která vede z Litomyšle do Zderaze. Vede obcemi Dolní Újezd, Budislav a Proseč. Měří 22 km. Prochází jedním krajem a dvěma okresy.\n\n\n"}
{"id": "1268246", "url": "https://cs.wikipedia.org/wiki?curid=1268246", "title": "Arellano", "text": "Arellano\n\nPříjmení Arellano nosí více významných osobností:\n\n"}
{"id": "1268248", "url": "https://cs.wikipedia.org/wiki?curid=1268248", "title": "Decker (příjmení)", "text": "Decker (příjmení)\n\nPříjmení Decker nosí více významných osobností:\n\n"}
{"id": "1268249", "url": "https://cs.wikipedia.org/wiki?curid=1268249", "title": "Kaku Takagawa", "text": "Kaku Takagawa\n\nKaku Takagawa (: 高川 格, \"Takagawa Kaku\", 21. září 1915 – 26. listopadu 1986) byl jeden z nejúspěšnějších profesionálních hráčů go 20. století, autor několika nejdůležitějších učebnic go, které byly též přeloženy. Tyto překlady byly základem pro generaci „západních“ profesionálních hráčů go.\n\nKaku Takagawa získal 1. dan v roce 1928, ve svých 13 letech. Ještě před dosažením 9. danu v roce 1960, vyhrál Takagawa devětkrát turnaj Hon'inbó (v letech 1952 - 1960) v nepřetržité sérii a získal tak čestný titul hon'inbó a po té přijal jméno Šúkaku Takagawa (高川 秀格). Co do počtu výher v nepřetržité sérii jej překonal o jednu pouze Čó Čikun (趙 治勲/조 치훈) v letech 1989 - 1998. Jeho „věčným rivalem“ byl Eio Sakata. Napsal řadu článků pro Nihon Ki-in.\n\n"}
{"id": "1268250", "url": "https://cs.wikipedia.org/wiki?curid=1268250", "title": "Diarra", "text": "Diarra\n\nPříjmení Diarra nosí více významných osobností:\n\n"}
{"id": "1268256", "url": "https://cs.wikipedia.org/wiki?curid=1268256", "title": "Silnice II/372", "text": "Silnice II/372\n\nSilnice II/372 je silnice II. třídy, která vede z Jevíčka do Chlumu. Prochází obcemi Velké Opatovice a Malá Roudka. Je dlouhá 11,3 km. Prochází dvěma kraji a dvěma okresy.\n\n\n"}
{"id": "1268257", "url": "https://cs.wikipedia.org/wiki?curid=1268257", "title": "Velingrad", "text": "Velingrad\n\nVelingrad ( \"Велинград\") je město, ležící ve středním Bulharsku v Západních Rodopech. Je to správní středisko stejnojmenné obštiny a má přes 23 tisíc obyvatel.\n\nMěsto vzniklo v roce 1948 sloučením tří vesnic: Čepino (\"Чепино\"), Kamenica (\"Каменица\") a Lădžene (\"Лъджене\"). Prvně bylo písemně zaznamenáno Čepino (1666), jehož jméno vzniklo od turecky zkomoleného názvu Cepinského údolí. V té době, za sultána Mehmeda IV., bylo zdejší obyvatelstvo vystaveno nejintenzivnější islamizaci. Na rozdíl od jiných krajů si bulharští muslimové v Rodopech zachovali svůj jazyk. V 19. století se začalo díky teplým pramenům rozvíjet zdejší lázeňství. Sídlem obštiny je město od roku 1977.\n\nVe městě žije 23 444 stálých obyvatel a je zde trvale hlášeno 26 160 obyvatel. Podle sčítáni 1. února 2011 bylo národnostní složení následující:\n\n"}
{"id": "1268259", "url": "https://cs.wikipedia.org/wiki?curid=1268259", "title": "Bertrand (příjmení)", "text": "Bertrand (příjmení)\n\nPříjmení Bertrand nosí více významných osobností:\n\n"}
{"id": "1268264", "url": "https://cs.wikipedia.org/wiki?curid=1268264", "title": "Aldringen", "text": "Aldringen\n\nPříjmení Aldringen nosí více významných osobností:\n\n"}
{"id": "1268265", "url": "https://cs.wikipedia.org/wiki?curid=1268265", "title": "Daudet", "text": "Daudet\n\nPříjmení Daudet [\"dóde\"] nosí více významných osobností:\n\n"}
{"id": "1268267", "url": "https://cs.wikipedia.org/wiki?curid=1268267", "title": "Neuville (příjmení)", "text": "Neuville (příjmení)\n\nPříjmení Neuville nosí více významných osobností:\n\n"}
{"id": "1268269", "url": "https://cs.wikipedia.org/wiki?curid=1268269", "title": "Lukáš Podpěra", "text": "Lukáš Podpěra\n\nLukáš Podpěra (* 4. února 1995 Praha) je český hráč deskové hry go.\n\nNarodil se v Praze. Vystudoval Gymnázium Nad Alejí. Do května 2018 studoval obor čínská filologie na Filozofické fakultě Univerzity Palackého v Olomouci. Následně pak ještě rok studoval obor Geografie a kartografie na Přírodovědecké fakultě Univerzity Karlovy. Ani jedno studium však nedokončil.\n\nDle svých slov se s hrou go setkal v pěti letech díky svému otci. Aktivněji se začal hře věnovat o dva roky později a o další rok později již hrál na turnaji v Mikulově. Ve dvanácti letech se dostal na úroveň 2. danu. Opakovaně se zúčastnil zahraničních výukových pobytů v Jižní Koreji a v Číně.\n\nK září 2019 byl dle hodnocení European Go Database (EGD) nejsilnějším českým hráčem, a zároveň jediným českým hráčem v historii s nejvyšší amatérskou třídou 7. dan. Dle statistik EGD k září 2019 odehrál 364 turnajů a jeho hodnocení GoR je 2659, což z něj dělá v žebříčku 12. nejlepšího evropského hráče Go.\n\n\n"}
{"id": "1268271", "url": "https://cs.wikipedia.org/wiki?curid=1268271", "title": "Ari Šavit", "text": "Ari Šavit\n\nAri Šavit (* 1957, Rechovot) je izraelský spisovatel a novinář levicově-liberálního deníku Haarec. \n\nAri Šavit vystudoval filozofii na Hebrejské univerzitě v Jeruzalémě. \n\nJe autorem anglicky napsané knihy, \"Země zaslíbená\", jež pojednává o vzniku státu Izrael. V této knize dále hovoří také např. o svém pradědečkovi, Herbertu Bentvičovi, členu sionistického hnutí. \n\n\n"}
{"id": "1268276", "url": "https://cs.wikipedia.org/wiki?curid=1268276", "title": "Alvin a Chipmunkové (rozcestník)", "text": "Alvin a Chipmunkové (rozcestník)\n\nAlvin a Chipmunkové může být:\n\n"}
{"id": "1268277", "url": "https://cs.wikipedia.org/wiki?curid=1268277", "title": "Lví král", "text": "Lví král\n\nLví král může být:\n\n"}
{"id": "1268279", "url": "https://cs.wikipedia.org/wiki?curid=1268279", "title": "Hana Bartková", "text": "Hana Bartková\n\nHana Bartková (29. května 1960, Prostějov) je česká regionální historička, věnující se především dějinám Prostějova.\n\nVystudovala český jazyk a historii na Filozofické fakultě Univerzity Palackého v Olomouci. Poté pracovala jako středoškolská učitelka v Prostějově a ve Zlíně. Ve svém výzkumu se věnuje historii Prostějova, Kralic na Hané a regionálním osobnostem.\n\n\n"}
{"id": "1268281", "url": "https://cs.wikipedia.org/wiki?curid=1268281", "title": "Toy Story (rozcestník)", "text": "Toy Story (rozcestník)\n\nToy Story může být:\n\n"}
{"id": "1268283", "url": "https://cs.wikipedia.org/wiki?curid=1268283", "title": "Leilani Leeane", "text": "Leilani Leeane\n\nLeilani Leeane (* 1. října 1992 Lancaster) je umělecké jméno americké modelky a bývalé pornografické herečky.\n\nNarodila se v Lancasteru v Kalifornii filipínsko-afroamerické matce a portorickému otci.\n\n"}
{"id": "1268285", "url": "https://cs.wikipedia.org/wiki?curid=1268285", "title": "Brahea", "text": "Brahea\n\nBrahea (\"Brahea\") je rod palem. Jsou to středně vysoké, solitérní, jednodomé palmy s vějířovitými listy a přímým kmenem pokrytým vláknitými listovými pochvami. Květenství a plodenství jsou často dlouze stopkatá a převislá. Rod zahrnuje asi 11 druhů a je rozšířen výhradně v Mexiku a Střední Americe. Brahey jsou v sušších oblastech tropů a subtropů pěstovány jako okrasné palmy. Lokálně poskytují různorodý užitek. Brahea modravá snáší mrazy až -8 °C a je pěstována i ve Středomoří.\n\nBrahey jsou jednodomé, většinou solitérní, otrněné nebo beztrnné palmy dorůstající do maximální výšky asi 12 metrů. Kmen je přímý, zprvu pokrytý vytrvalými, vláknitými listovými pochvami, později holý. Listy jsou velké, vějířovité, krátce dlanitozpeřené, induplikátní, krátce nebo dlouze řapíkaté, s okrouhlou čepelí. Na povrchu jsou pokryté buď voskovou vrstvou nebo vločkovitým oděním. Staré listy zůstávají často viset na rostlině. Čepel je do poloviny nebo i hlouběji členěná na pravidelné, jednoduše přeložené, na vrcholu hluboce dvouklané, na okraji často vláknité segmenty. Řapík je na horní straně vypouklý až žlábkovitý, na okraji beztrnný nebo s řídkými až hustými, drobnými až velkými ostny. Na líci listu je trojúhelníkovitá až nepravidelná \"hastula\", na rubu je nízká a málo zřetelná.\n\nKvětenství jsou jednotlivá, větvená až do 4. řádu, vyrůstající mezi bázemi řapíků a jsou většinou delší než listy. Stopka květenství bývá nápadně dlouhá a převislá a u některých druhů může dosahovat až k zemi. Květy jsou v rámci květenství jednotlivé nebo po 2 až 3. Kalich je trojčetný, složený z volných lístků. Koruna je tvořena 3 lístky ve spodní části srostlými v trubičku asi stejné délky jako kalich.\nTyčinek je 6, jsou přirostlé ke korunní trubce a mají do kruhu srostlé nitky. Gyneceum je složeno ze 3 plodolistů srostlých pouze ve čnělkové části. Plody jsou tmavě modré až černé, kulovité až vejcovité, zpravidla jednosemenné peckovice s dužnatým mezokarpem.\n\nRod brahea zahrnuje v závislosti na taxonomickém pojetí asi 11 až 16 druhů. Je rozšířen v Mexiku a Střední Americe od Baja California po Kostariku. Na Karibských ostrovech neroste. Centrum rozšíření je v severozápadním Mexiku, kde se vyskytuje celkem 5 druhů.\nRozsáhlejší areál má zejména \"Brahea dulcis\" (severní Mexiko až Kostarika) a \"B. calcarea\" (sz. Mexiko až Guatemala). Druh \"B. edulis\" je naproti tomu endemitem jediného mexického ostrova, Isla Guadalupe, ležícího 260 kilometrů západně od Baja California.\nBrahey rostou zejména v suchých oblastech na vápencových podkladech.\n\nRod \"Brahea\" je v taxonomii palem řazen do podčeledi \"Coryphoideae\" a tribu \"Livistoneae\". Mezi příbuzné palmy náležejí podle výsledků molekulárních studií např. rody \"Chamaerops\", \"Trachycarpus\" nebo \"Rhapis\". Jedná se o taxonomicky dosud nedořešený rod, který čeká na revizi. Některé taxony jsou si velmi blízké a v některých zdrojích jsou uváděné jako samostatné druhy, zatímco jinde jsou shrnuty do jednoho polymorfního druhu. Týká se to například komplexu \"Brahea dulcis\" v severovýchodním Mexiku (pohoří Sierra Madre Oriental), z něhož jsou někdy vyjímány drobné druhy \"B. berlandieri\" a \"B. bella\". Do rodu \"Brahea\" byly vřazeny všechny druhy rodu \"Erythea\".\n\nListy braheí jsou místně používány jako krytina na střechy a získávají se z nich vlákna. Některé druhy mají jedlé plody. Občas se pěstují pro olej. V sušších oblastech tropů a subtropů jsou pěstovány jako atraktivní okrasné palmy, ve vlhkých tropech se jim nedaří. Jsou často pěstovány zejména v jižní Kalifornii a Mexiku. Brahea modravá (\"Brahea armata\") je odolná vůči mrazu až do -8 °C a je pěstována i ve Středomoří. Je to pomalu rostoucí, atraktivní druh. Vyžaduje dobře propustnou půdu a slunné stanoviště, na kterém se listy vybarvují do šedavých odstínů.\n\n"}
{"id": "1268289", "url": "https://cs.wikipedia.org/wiki?curid=1268289", "title": "Hastula", "text": "Hastula\n\nHastula je botanický morfologický termín, používaný u palem. Je to výběžek na lícové nebo řidčeji i na rubové straně dlanitých a dlanitozpeřených listů některých palem, vyrůstající v místě kde přirůstá čepel k řapíku. Přítomnost hastuly a její tvar a velikost má význam při určování palem a rozlišování navzájem podobných rodů.\n\nNápadnou hastulu má např. \"Bismarckia nobilis\", lontar (\"Borassus\") a četné jiné palmy z podčeledi \"Coryphoideae\". Serenoa plazivá (\"Serenoa repens\") má hastulu i na rubu listu.\n"}
{"id": "1268291", "url": "https://cs.wikipedia.org/wiki?curid=1268291", "title": "Vives", "text": "Vives\n\nPříjmení Vives nosí více významných osobností:\n\n"}
{"id": "1268294", "url": "https://cs.wikipedia.org/wiki?curid=1268294", "title": "Winternitzova vila", "text": "Winternitzova vila\n\nWinternitzova vila je stavba v Praze na Smíchově, v ulici Na Cihlářce 10, dílo architekta Adolfa Loose a Karla Lhoty (ten je autorem všech prvků v interiéru). Podle interiérové barvy slonové kosti je nazývána též \"Béžová princezna\". Je chráněna jako kulturní památka.\n\nTřípatrový dům byl vystavěn v letech 1931–1932 pro právníka JUDr. Josefa Winternitze, jehož rodina (manželka Jenny, dcera Suzan a syn Petr) v ní bydlela do roku 1941. Způsob členění vnitřního prostoru vily (tzv. \"raumplan\") je charakteristický pro architekta Adolfa Loose. Winternitzova vila byla posledním jeho realizovaným projektem. Hlavním prostorem domu byla obytná hala. Na ni navazovala ve zvýšené úrovni jídelna a menší obytný pokoj. První patro vily sloužilo jako soukromý prostor rodiny. Druhé patro a suterén obývalo služebnictvo. V roce 1941 Winternitzova rodina putovala do Osvětimi a vilu zabral vystěhovalecký fond. V roce 1943 ji získalo město Praha a ještě za 2. světové války v ní zřídilo školku. Ta zde vydržela do 90. let 20. století. V roce 1948 byla sice budova rodině vrácena, ta v ní však školku ponechala a v roce 1956 budovu darovala státu, protože nemohla splatit milionářskou daň. V roce 1991 požádala o restituci a v roce 1997 ji získala. V roce 2012 dům spoluvlastnili Helena Kučerová, Dagmar Spudichová, Jiří Cysař a Stanislav Cysař, jejichž matkou byla Suzana Winternitzová provdaná Cysařová, později Kochannyová († 1991). K roku 2017 je vlastníkem Winternitzův pravnuk David Cysař.\n\nAč je vila soukromým majetkem, v roce 1999 se v ní konala akce s názvem \"Díra nedíra\". Od roku 1999 zde probíhala tříletá rekonstrukce, jejímž cílem bylo uvést vilu do původního stavu. Na této rekonstrukci (ukončené v roce 2002) se podíleli architekti Zdeněk Lukeš a Karel Ksandr, kteří zároveň pracovali i na opravě Loosovy Müllerovy vily v pražských Střešovicích. Na práce přispělo dotací i město Praha. Vlastníci ji pronajímají firmám či soukromým subjektům, pro filmařské či fotografické účely i k bydlení. V mezičase, kdy vila nebyla obsazena, byla v roce 2012 opět zpřístupněna k akci nazvané \"Ve vile\". Veřejnosti pak byla znovu na týden zpřístupněna v únoru 2017 (\"Ve vile 2017\").\n\nVelký zájem o tuto akci se stal impulzem k uvažovanému trvalému zpřístupnění vily, kde má vzniknout galerie pro konání výstav se zaměřením na umění a architekturu s expozicí věnovanou Adolfu Loosovi. V prostorách vily má být možné pořádat různé společenské akce (swingové tančírny, firemní večírky, svatby ap.) včetně zážitkového ubytování v jednom z pokojů.\n\n\n"}
{"id": "1268296", "url": "https://cs.wikipedia.org/wiki?curid=1268296", "title": "Kimmel", "text": "Kimmel\n\nPříjmení Kimmel nosí více významných osobností:\n\n"}
{"id": "1268298", "url": "https://cs.wikipedia.org/wiki?curid=1268298", "title": "Winnipeg Blue Bombers", "text": "Winnipeg Blue Bombers\n\nWinnipeg Blue Bombers je profesionální tým kanadského fotbalu, který vznikl v roce 1930 jako jeden z nejmladších týmů Kanadské fotbalové ligy. V současné době hraje tým domácí CFL v západní divizi. Tým Blue Bombers dokázal za svou existenci vyhrát desetkrát Grey Cup, byli také prvním týmem mimo provincie Québec a Ontario, který dokázal vyhrát ligu. Od roku 2013 odehrává domácí zápasy na stadiónu Investor Group Field, jehož je kapacita je 40 000 diváků.\n"}
{"id": "1268299", "url": "https://cs.wikipedia.org/wiki?curid=1268299", "title": "Plummer (příjmení)", "text": "Plummer (příjmení)\n\nPříjmení Plummer nosí více významných osobností:\n\n"}
{"id": "1268302", "url": "https://cs.wikipedia.org/wiki?curid=1268302", "title": "Bourgeois (příjmení)", "text": "Bourgeois (příjmení)\n\nPříjmení Bourgeois [\"buržoa\"] nosí více významných osobností:\n\n"}
{"id": "1268305", "url": "https://cs.wikipedia.org/wiki?curid=1268305", "title": "Stanton (příjmení)", "text": "Stanton (příjmení)\n\nPříjmení Stanton nosí více významných osobností:\n\n"}
{"id": "1268307", "url": "https://cs.wikipedia.org/wiki?curid=1268307", "title": "Abella Danger", "text": "Abella Danger\n\nAbella Danger (* 19. listopadu 1995 Miami) je americká pornografická herečka. V dětství chodila na hodiny tance. Abella Danger si vybrala jméno Abella, protože slovo „bella“ znamená v italštině kráska.\n\nDanger debutovala ve filmu pro dospělé v červenci 2014 pro studio Bang Bros. Po natočení osmi scén se přestěhovala z Miami, kde se narodila, na Floridu. V červenci 2016 zvítězila v kategorii Twisty’s Treat of the Month. Účastní se také každoročního veletrhu AVN Adult Entertainment Expo. Mimoto se také objevila v několika mainstreamových médiích, včetně internetových stránek Elite Daily a International Business Times. Dle databáze IAFD se objevila přibližně ve 706 filmových scénách. Toto číslo také obsahuje online videa a DVD.\n\nAbella Danger je ukrajinského původu a byla vychovávána v židovské rodině. Během dospívání byla baletní tanečnicí.\n\n"}
{"id": "1268309", "url": "https://cs.wikipedia.org/wiki?curid=1268309", "title": "Eduard Vodnařík", "text": "Eduard Vodnařík\n\nEduard Vodnařík (4. prosince 1837 Pačlavice – 1. května 1917 Brno) byl moravský státní úředník, odborný spisovatel a překladatel z maďarštiny do češtiny. Celý život pracoval ve státní správě; nejprve v uherské komisi pro zavádění pozemkových knih a v letech 1862-1907 na výpomocném úřadě moravského zemského výboru v Brně, nakonec ve funkci ředitele. Byl autorem několika publikací z oboru financí (např. dějiny kontribučenských záložen na Moravě, vývoj předpisů o nákladech za nemocniční péči), vydal mluvnici maďarštiny a překládal maďarskou literaturu do češtiny. Redigoval časopis \"Svobodná obec\". Propagoval prázdninové cestování studentů.\n\nNarodil se 4. prosince 1837 v Pačlavicích u Kroměříže. Vystudoval gymnázium v Kroměříži,\n\nNěkolik let pracoval u c. k. komise pro zavádění pozemkových knih v Uhrách, nakonec jako ředitel. V důsledku reorganizace musel toto místo roku 1861 opustit a nastoupil do moravských zemských úřadů. Zlepšil zde organizaci registratury. Roku 1883 se stal ředitelem výpomocných úřadů. V roce 1885 byl zmiňován také jako tlumočník na moravském zemském sněmu.\n\nPožíval velkou úctu u zemského výboru i podřízeného úřednictva. Jeho životní a pracovní výročí byla zmiňována v regionálním tisku.\n\nV červenci 1907 odešel do výslužby. Zemřel 1. května 1917 v Brně na Mackensenstrasse 5 (dnes Jiráskova ulice v lokalitě Veveří). Některé zdroje uvádějí datum úmrtí 2. května 1917.\n\nByl autorem několika známých a oceňovaných odborných prací v češtině, němčině i jiných jazycích:\n\nV \"Moravské orlici\" vycházel roku 1865 na pokračování jeho překlad maďarského románu \"Ubozí boháči\" (autor: Mór Jókai).\n\nRedigoval také časopis \"Svobodná obec\" a někdy přispíval články do jiných periodik.\n"}
{"id": "1268311", "url": "https://cs.wikipedia.org/wiki?curid=1268311", "title": "Sarr", "text": "Sarr\n\nPříjmení Sarr nosí více významných osobností:\n\n"}
{"id": "1268313", "url": "https://cs.wikipedia.org/wiki?curid=1268313", "title": "Opitz", "text": "Opitz\n\nPříjmení Opitz nosí více významných osobností:\n\n\n"}
{"id": "1268319", "url": "https://cs.wikipedia.org/wiki?curid=1268319", "title": "Theodor Meron", "text": "Theodor Meron\n\nTheodor Meron (* 28. dubna 1930, Kalisz, Polsko) je americký právník polského původu, bývalý předseda Mezinárodního trestního tribunálu pro bývalou Jugoslávii (ICTY).\n\nNarodil se v Polsku, po studiu na Hebrejské univerzitě v Jeruzalémě pokračoval ve studiu na Harvard Law School a Cambridgi.\n\nPozici předsedy Mezinárodního trestního tribunálu pro bývalou Jugoslávii vykonával ve dvou obdobích, a to v letech 2003–2005 a posléze 2011–2015. \n\n"}
{"id": "1268321", "url": "https://cs.wikipedia.org/wiki?curid=1268321", "title": "Itaró Micuhara", "text": "Itaró Micuhara\n\nItaró Micuhara (: 光原 伊太郎, \"Micuhara Itaró\", 1897 v Ósace – 17. srpna 1979) byl profesionální hráč go. Je znám tím, že byl učitelem Kaku Takagawa, také páteří společnosti Kansai Igo-kai (関西囲碁界) (nynější Kansai Ki-in, kterou založil Utaró Hašimoto).\n\nItaró Micuhara získal 1. dan v roce 1914, ve svých 17 letech. Go se závažněji začal učit u Kičiró Izumiho (泉 喜一郎), později přešel ke Kei Iwasovi (岩佐 銈). Na 5. dan dosáhl roku 1923. V roce 1943 na 3. turnaji hon'inbó získal 6. dan. 7. dan získal v roce 1948. Čestný 8. dan mu byl udělen r. 1961. V roce 1970 mu byla udělena Cena Kišičiró Ókury.\n\n"}
{"id": "1268322", "url": "https://cs.wikipedia.org/wiki?curid=1268322", "title": "Van Buren (příjmení)", "text": "Van Buren (příjmení)\n\nPříjmení Van Buren nosí více významných osobností:\n\n"}
{"id": "1268324", "url": "https://cs.wikipedia.org/wiki?curid=1268324", "title": "Kondó", "text": "Kondó\n\nKondó může znamenat:\nPříjmení Kondó (v originále zapisováno 近藤, 今藤 i jinak) nosí více významných osobností:\n\n\n"}
{"id": "1268326", "url": "https://cs.wikipedia.org/wiki?curid=1268326", "title": "Drori", "text": "Drori\n\nPříjmení Drori nosí více významných osobností:\n\n"}
{"id": "1268328", "url": "https://cs.wikipedia.org/wiki?curid=1268328", "title": "Nejvyšší hory Střední Ameriky", "text": "Nejvyšší hory Střední Ameriky\n\nNejvyšší hory Střední Ameriky. Dva vrcholy jsou vyšší než 4 000 metrů. Nejvyšší hora Střední Ameriky vulkán Tajumulco (4 220 m) a vulkán Tacaná (4 067 m). Obě hory leží v Guatemale (Tacaná leží na hranici s Mexikem). Obě jsou součástí pohoří Sierra Madre de Chiapas.\n\nZ patnácti nejvyšších vrcholů Střední Ameriky leží většina v Guatemale (11), tři leží v Kostarice a jeden v Panamě. Většina vrcholů rovněž leží v pohoří Sierra Madre de Chiapas (10), čtyři z nejvyšších hor Střední Ameriky se nachází v hlavním kostarickém horském pásmu Cordillera de Talamanca.\n\nVe výčtu jsou zastoupeny pouze vrcholy s prominencí vyšší než 450 metrů.\n"}
{"id": "1268329", "url": "https://cs.wikipedia.org/wiki?curid=1268329", "title": "Karić", "text": "Karić\n\nPříjmení Karić nosí více významných osobností:\n\n"}
{"id": "1268330", "url": "https://cs.wikipedia.org/wiki?curid=1268330", "title": "Seznam medailistů na mistrovství Evropy v judu žen – lehká váha", "text": "Seznam medailistů na mistrovství Evropy v judu žen – lehká váha\n\nHistorický přehled medailistů v judu na Mistrovství Evropy v judu žen (lehká váha).\n"}
{"id": "1268331", "url": "https://cs.wikipedia.org/wiki?curid=1268331", "title": "Tobin (příjmení)", "text": "Tobin (příjmení)\n\nPříjmení Tobin nosí více významných osobností:\n\n"}
{"id": "1268332", "url": "https://cs.wikipedia.org/wiki?curid=1268332", "title": "Kostel svatého Jiří (Pelhřimovy)", "text": "Kostel svatého Jiří (Pelhřimovy)\n\nKostel svatého Jiří Mučedníka v obci Pelhřimovy ve Slezských Rudolticích (okres Bruntál) je hřbitovní kostel postavený v 15. století a kulturní památka České republiky.\n\nPrvní písemné zmínky o obci pochází z roku 1377. První písemné zmínky o kostelu pocházejí z roku 1600. Podle stavebního průzkumu a podobnosti půdorysu a prostorové dispozice s obdobnými slezskými vesnickými kostely z období 13. století se předpokládá, že vznik jádra kostela lze řadit do třetí čtvrtiny 13. století. Upravován byl v 17 a 18. století. V druhé polovině 19. století byla přistavěna západní předsíň s věží. Před druhou světovou válkou byla stržena valená klenba kněžiště a nahrazena plochým stropem. Po roce 1945 přestal sloužit svému účelu. V šedesátých letech sloužil jako sýpka ČSSS. Kostel svatého Jiří byl zařazen na Seznam ohrožených nemovitých památek. Hnutí Duha jej zachránilo před zánikem provedenými rozsáhlými opravami v letech 2006 až 2013.\n\nHřbitovní kostel je odsvěcen a Ostravsko-opavskou diecézí byl bezúplatně převeden Hnutí DUHA Jeseníky.\n\nJednolodní plochostropá zděná stavba se závěrem. Na severní straně pravoúhlého kněžiště se přimyká obdélná kaple, která byla později využívána jako sakristie. Kostel má pět nízkých opěráků, tři podpírají loď kostela a dva jsou v rozích kněžiště. Cihlová barokní přístavba nese dřevěnou věž.\n"}
{"id": "1268334", "url": "https://cs.wikipedia.org/wiki?curid=1268334", "title": "Most Claramunt", "text": "Most Claramunt\n\nMost Claramunt, katalánsky Pont de la Boixera nebo Pont de Claramunt, je most v katalánské obci La Pobla de Claramunt. Je součástí inventáře architektonického dědictví Katalánska (IPAC: 5923). Vede přes říčku Anoia na silnici do mlýna. Byl postaven v 19. století z cihel a kamene. V současné době zbylo z původní stavby pět až šest oblouků.\n"}
{"id": "1268336", "url": "https://cs.wikipedia.org/wiki?curid=1268336", "title": "Judo na Letních olympijských hrách 1964 – podrobné výsledky", "text": "Judo na Letních olympijských hrách 1964 – podrobné výsledky\n\nPodrobné výsledky z olympijských her v Tokiu v judu v roce 1964 ve váhových kategoriích.\n\nJudisté byli nalosování do skupin po třech a více. Vítěz skupiny postupoval do vyřazovacích bojů. V případě nerozhodného stavu ve skupině, rozhodovalo o postupu dodatečné 4. kolo.\n\nPoražení semifinalisté získali bronzovou olympijskou medaili bez dalšího boje.\n\n\n\n\n\n"}
{"id": "1268338", "url": "https://cs.wikipedia.org/wiki?curid=1268338", "title": "Acker (příjmení)", "text": "Acker (příjmení)\n\nPříjmení Acker nosí více významných osobností:\n\n"}
{"id": "1268341", "url": "https://cs.wikipedia.org/wiki?curid=1268341", "title": "Silnice II/567", "text": "Silnice II/567\n\nSilnice II/567 je silnice II. třídy, která vede ze Rtyně v Podkrkonoší do Hronova. Je dlouhá 9 km. Prochází jedním krajem a dvěma okresy.\n\n\n"}
{"id": "1268343", "url": "https://cs.wikipedia.org/wiki?curid=1268343", "title": "Peggy Flemingová", "text": "Peggy Flemingová\n\nPeggy Gale Flemingová (* 27. července 1948 San Jose) je bývalá americká krasobruslařka. Patřila ke generaci, před niž byl postaven úkol nahradit reprezentanty USA, kteří zahynuli v roce 1961 při havárii letu Sabena 548, včetně jejího trenéra Williama Kippa. V letech 1964 až 1968 se stala pětkrát po sobě mistryní USA v ženské kategorii, na olympiádě 1964 skončila šestá a v roce 1968 zvítězila před Gaby Seyfertovou a Hanou Maškovou: byla to jediná zlatá medaile pro USA na těchto hrách a agentura Associated Press ji vyhlásila sportovkyní roku. Na mistrovství světa v krasobruslení získala zlatou medaili v letech 1966, 1967 a 1968 a bronzovou v roce 1965. V roce 1967 také vyhrála mistrovství Severní Ameriky. Po olympiádě v Grenoblu ukončila amatérskou kariéru, vystupovala v ledové show Ice Capades a od roku 1981 komentovala krasobruslařské přenosy pro televizní stanici American Broadcasting Company, ve filmu \"Ledově ostří\" hrála drobnou roli krasobruslařské rozhodčí. S manželem také vlastnila vinici v Kalifornii; poté, co se vyléčila z rakoviny prsu, zapojila se do propagace preventivních vyšetření a získala v roce 2003 cenu Nadace Vince Lombardiho.\n\n"}
{"id": "1268353", "url": "https://cs.wikipedia.org/wiki?curid=1268353", "title": "Uvaděč", "text": "Uvaděč\n\nUvaděč nebo biletář je profese, jejíž příslušníci v kulturních zařízeních (nejčastěji v divadlech) a na jiných společenských akcích vítají příchozí a usazují je na místa. Často také kontrolují vstupenky a prodávají programy. Mohou se také starat o šatnu nebo provádět jinou činnost spojenou s kulturní akcí, například v kině hlásit promítači případné poruchy techniky a podobně.\n\nUvaděči a uvaděčky bývají společensky oblečeni a dodržují pravidla společenského chování. V zatemněných sálech bývají vybaveni baterkou.\n"}
{"id": "1268354", "url": "https://cs.wikipedia.org/wiki?curid=1268354", "title": "Zoja Mikotová", "text": "Zoja Mikotová\n\nZoja Mikotová (* 13. ledna 1951 Brno) je česká režisérka a vysokoškolská pedagožka.\n\nPo maturitě pracovala jako výtvarnice, grafička a divadelní technička. V letech 1975 – 1980 studovala činoherní režii na Divadelní fakultě JAMU v Brně u Pavla Hradila a metodiku pantomimy u Jiřiny Ryšánkové. V letech 1980 – 1990 byla režisérkou a choreografkou v Loutkovém divadle Radost. V roce 1992 založila na Divadelní fakultě JAMU ateliér Výchovná dramatika Neslyšících (VDN). Přednáší na konferencích, vede tvůrčí dílny, věnuje se tematice divadla Neslyšících. V roce 1992 absolvovala studijní pobyt na Gallaudetově univerzitě ve Washingtonu (jediná univerzita na světě pro Neslyšící). Režírovala v řadě divadel u nás i v zahraničí (ND Brno, MdD Brno, MD Zlín, DPB Ostrava, Divadlo Archa Praha, KD Hradec Králové, BDNR Banská Bystrica, Teatr H. Ch. Andersena v Lublinu, Polsko, Divadlo Brett ve Vídni, Divadlo v 7 a půl Brno, Divadlo v Dlouhé Praha, HaDivadlo Brno, Divadlo KAAT, Yokohama, Japonsko, Theater Golden Fische, Chemnitz, Německo atd.). Jako choreografka pracovala v Maďarsku, Polsku, Německu, Rakousku a ve Francii. Se studenty a absolventy VDN se zúčastnila řady festivalů a vedla workshopy doma i ve světě. Prezentovala inscenace Caprichos, Genesis, Odyssea, Sem-Tam, Bajky a sny, Být sám, Kouzelník Tom Kiks, Časoprostor, Dům, Okna, Dům hluchého, Pojď do mého světa. V roce 2004 byla oceněna Výroční cenou Českého centra ASSITEJ. V roce 2006 dostala medaili Ministerstva školství, mládeže tělovýchovy II.stupně za uměleckou a pedagogickou činnost. V roce 2007 jí byla udělena Zlatá medaile JAMU. Habilitovala se v roce 1997 a profesorkou se stala v roce 2000 pro obor dramatická umění. Na DIFA JAMU učí neslyšící studenty a je školitelkou doktorandů. \n\n\"Festivaly a workshopy, výběr\" \n\n1997 – Festival Europeen de la culture des  Sourds, (Abeceda) Brusel, Belgie\n\n1998 – Festival na hranici, Český Těšín\n\n1998 – ASSITEJ – Festival Bursa, (Abeceda), Turecko\n\n1998 – Festival Acteurs, acteurs, (Caprichos), Tours, Francie\n\n1998 – EUROPALIA, Festival české kultury (tři týdny Caprichos, Abeceda, Genesis), Brusel, Belgie\n\n1998 – Hervé, (Caprichos), Belgie\n\n1999 – Divadlo Archa, (Genesis), Praha\n\n1999 – Ilkirch, (Caprichos), Francie\n\n1999 – YZEURE, (Caprichos), Francie\n\n1999 – Festival KAUKLIAR, (Genesis), Bratislava, Slovensko\n\n1999 – Pražské Quadriennále 1999, (Genesis), Praha\n\n1999 – Programme de la saison d´ete 99, Theatre du Fort Antoine, (Caprichos), Monaco\n\n2000 – Kratochvílení 2000, Zahrada příběhů, zahrada snů, Kratochvíle\n\n2001 – Mezinárodní festival Neslyšících, Švédsko\n\n2001 – Festival FRINGE, Macau – Čína, (Věc není věc, dílny pro SP děti)\n\n2003 – Spectaculo interesse, Ostrava, inscenace Dům hluchého\n\n2006 – Skupova Plzeň, inscenace Pojď do mého světa\n\n2006 – Mezinárodní den divadla ASSITEJ – Praha, Kouzelník Tom Kiks\n\n2007 – Mezinárodní den divadla ASSITEJ, Praha, inscenace Pojď do mého světa\n\n2007 – Theather Sucht III, Bajky a sny, Kouzelník Tom Kiks, Vídeň, Rakousko\n\n2007 – Festiwal szkol Teatralnych, Lodž, Polsko, inscenace Bajky a sny\n\n2007 – Zahájení výstavy Mistři českého skla, pocta Františku Kupkovi v rámci Brána Orlických hor bez bariér, \"za účasti emeritního ředitele Guggenheimova muzea v NY, Thomase M. Messera,\" Opočno\n\n2007 – Spectaculo interesse, Ostrava, inscenace Bajky a sny\n\n2007 – Mezinárodní den Neslyšících, Riga, Lotyšsko, inscenace Bajky a sny\n\n2007 – 3. Spinning Jenny – Theatertage 2007 – Chemnitz, Německo\n\n2007 – Mitteleuropäisches TheatetKarussell, Theater Brett, Vídeň, Rakousko\n\n2008 – Europäisches & Internationales Gehörlosen Theater Festival, Vídeň, Salzburg, Gratz, Rakousko\n\n2008 – XiX Gliwickie Spotkania Teatrálně, TaBalada, Gliwice, Polsko\n\n2008 – Dny kultury Neslyšících v Holandsku, Tom Kiks, worshop, Zootermer, Holandsko\n\n2009 – 10. EUROPAISCHES UND INTERNATIONALES GEHÖRLOSENFESTIVAL Vídeň, Lienz, Salzburg, Klagenfurt, Rakousko\n\n2009 – Festival Integrace – Slunce, Palác Akropolis, Praha\n\n2010 – 2011. Eupopäisches & Internationales Gehörlosen Theater Festival, Vídeň a Amstetten, Rakousko\n\n2010 – 4. ročník festivalu Premieres Rencontres – Biennale Européenne, Val-d´Oise, Francie\n\n2011 – 12. Evropský mezinárodní festival Neslyšících, Vídeň, Salzburg\n\n2011 – Festival Dítě v Dlouhé, Divadlo v Dlouhé, Praha\n\n2011 – Festival evropských regionů, Divadlo Drak, Hradec Králové\n\n2011 – Festival Hráme pre vás, BIBIANA, Bratislava, Slovensko\n\n2013 – Festival Integrace Slunce, Akropolis, Praha\n\n2014 – European and International  VISUAL THEATRE festival VISUAL 15, Vídeň, Rakousko\n\n2015 – JAZZ ART FESTIVAL, Sengawa, Japonsko, Scénická prezentace loutek Yumi Hayashi, režie a herecký výkon\n\n2015 – Pohádky trochu jinak, worshop a prezentace, Chemnitz, Německo \n\n"}
{"id": "1268355", "url": "https://cs.wikipedia.org/wiki?curid=1268355", "title": "Vlastimil Fišar", "text": "Vlastimil Fišar\n\nVlastimil Fišar (13. listopadu 1926, Predmier, Československo - 11. června 1991 v Praze) byl československý herec, recitátor a čestný předseda Mezinárodní federace herců FIA. \n\nVlastimil Fišar se narodil 13. listopadu 1926 československému páru (otec Čech, matka Slovenka) a možná právě díky tomu ovládal dokonale oba jazyky. Znalost slovenštiny i češtiny zúročil ve svém uměleckém působení. Vystudoval gymnázium v Jičíně, kde se také poprvé dostal na divadelní prkna v rámci amatérského divadla. Mezi lety 1945 až 1948 studoval na Státní konzervatoři v Praze, kde mu profesory byli například Zdeněk Štěpánek či Karel Höger.\n\nVlastimil Fišar zemřel 11.6. 1991 v Praze, ve věku 64 let. Tato osobnost je pohřbena na Slavíně, na Pražském Vyšehradě. Plastiku na jeho hrob věnoval jeho obdivovatel Olbram Zoubek. \n\nPři prvním udílení cen Thálie v roce 1993 byl na jeviště ND pozván tehdejší předseda Mezinárodní federace herců FIA a neskrýval dojetí, když mluvil o člověku, kterému by chtěl upřímně stisknout ruku. Vlastimil Fišar byl tak opět mezi svými kolegy v tajemném a kouzelném, inspirativním prostředí divadla, které tak miloval.\n\n\nVzhledem k tomu, že v roce 1968 tento československý herec a recitátor zaujal k sovětské okupaci dost odvážný postoj, došlo k vyškrtnutí Fišara z hereckých odborů. Mezinárodní herecká asociace na tuto situaci zareagovala opačným způsobem, a sice uvedla Vlastimila Fišara do funkce čestného prezidenta (r. 1970). Diváci Vlastimila Fišara tedy od té doby vídali po celé republice jako legendárního recitátora poezie, antických textů a myšlenek Karla Čapka. Kromě recitování poezie autorů Mikuláška či Hory, vynikl také v uměleckém přednesu prózy např. spisovatele Hemingwaye. Vlastimil Fišar byl jedním ze zakladatelů Lyry Pragensis, kde řadu let účinkoval, stejně tak jako v Divadle Viola. Uplatnění našel i v rozhlase. Jeho herecká osobnost zaštiťovala též Šrámkovu sobotu, Wolkrův Prostějov nebo Neumannovy Poděbrady.\n\n"}
{"id": "1268365", "url": "https://cs.wikipedia.org/wiki?curid=1268365", "title": "Luskoun ostrovní", "text": "Luskoun ostrovní\n\nLuskoun ostrovní (\"Manis javanica\", také \"Manis malaccensis\", \"Paramanis javanica\"), nazývaný rovněž luskoun malajský či luskoun zadoindický, je savec patřící do řádu luskouni (Pholidota), čeledi luskounovití (Manidae) a rodu luskoun (\"Manis\"). Známy jsou dva poddruhy: \"Manis javanica culionensis\" a \"Manis javanica javanica\". Odborné jméno znamená \"šupinatý mravenečník\".\n\nLuskoun ostrovní je zvířetem orientální oblasti a má největší areál výskytu mezi všemi luskouny žijícími v Asii. Obývá téměř celý východ tohoto kontinentu, přičemž se vyskytuje jak na pevninské části, tak v ostrovních oblastech, lze jej najít například ve Vietnamu (středním a jižním), Kambodže, jižní Číně, ve středu a jihu Myanmaru (Barmy), široce rozšířen je v Malajsii a na indonéských ostrovech (například Borneo, Sumatra, Jáva, Bali), obývá i Singapur. Žil i v Laosu, ale zde populace kvůli lovu značně poklesla.\n\nŽije v řadě různých stanovišť, obývá lesy od nížinných až po sekundární, může žít i na zahradách či na plantážích až do výšky 1 700 m n. m.\nLuskoun ostrovní měří 79 až 88 cm, tělo je přičemž dlouhé 40 až 65 cm a ocas 35 až 57 cm, hmotnost se odhaduje na 4,5 až 14 kg. Samci dosahují větší velikosti než samice, u druhu je vyvinut pohlavní dimorfismus. Hlava je kuželovitá, s masivním čenichem. Druh nemá zuby a potravu loví na až 25 centimetrů dlouhý tenký jazyk. Kvůli jeho velikosti má upravenou vnitřní stavbu těla. Luskouni jsou jediní savci vlastnící šupiny, luskoun ostrovní jich má obyčejně mezi 900 a 1000. Jsou tmavohnědě zbarvené. Na spodní části těla místo šupin rostou chlupy bílé až světlehnědé barvy. Mláďata váží mezi 100 až 500 gramy a jejich šupiny jsou první den po porodu měkké.\n\nLuskoun ostrovní je většinou samotářským druhem. Aktivní je v noci, den tráví ukrytý v dutinách stromů. Obyčejně chodí po čtyřech nohách, ale může také šplhat po stromech, přičemž si pomáhá chápavým ocasem a někdy i plave. Je tichým zvířetem a jedinci mezi sebou komunikují hlavně pachovými značkami. V případě ohrožení vydává frkavé a syčivé zvuky, při napadení se brání nejprve sekáním ocasu a vztyčením šupin na těle, pokud nepřítel pokračuje v útoku, luskoun se svine do klubíčka, čímž skryje své zranitelné břicho. Svinutí je pevné, ale jestliže se predátorovi podaří luskouna rozbalit, brání se ještě vystřikováním tekutiny z análních váčků.\n\nŽiví se převážně mravenci a termity, jejich hnízdo rozhrne drápy, vsune do něj svůj jazyk obalený slinami a lapá pomocí něj kořist. V žaludku je potom potrava rozmělněna kameny, jež luskoun polyká.\n\nRozmnožování nastává pravděpodobně na podzim. Po 130 denní březosti samice porodí jedno až dvě mláďata. Stará se o ně převážně ona. Odstav od mateřského mléka nastává asi za tři měsíce a pohlavní dospělosti je dosaženo v jednom roce života. Délka života není z volné přírody kvůli skrytému životu luskounů a ani ze zajetí, kde luskouni brzy umírají, známa.\nNebezpečí pro tento druh představuje především lov. V čínské a vietnamské tradiční medicíně se používají šupiny, které mají údajné léčivé účinky; prý dokáží vyléčit i rakovinu a v Malajsii se věřilo, že pomáhají proti astmatu. Kůže luskounů využívá kožedělnický a obuvnický průmysl, v některých oblastech (jako je Čína) se konzumuje též maso luskounů a je považováno za luxusní pokrm. Další nebezpečí představuje ztráta přirozeného prostředí, v Singapuru se často stávají luskouni oběťmi střetů s auty.\n\nMezinárodní svaz ochrany přírody hodnotí druh jako kriticky ohrožený a zapsán je na druhou přílohu Úmluvy o mezinárodním obchodu s ohroženými druhy volně žijících živočichů a rostlin, roku 2000 byly zavedeny kvóty. Chráněn je mimo Bruneje ve všech státech jeho výskytu.\n\n"}
{"id": "1268380", "url": "https://cs.wikipedia.org/wiki?curid=1268380", "title": "Barros", "text": "Barros\n\nPříjmení Barros nosí více významných osobností:\n\n"}
{"id": "1268385", "url": "https://cs.wikipedia.org/wiki?curid=1268385", "title": "Iveco Urbanway 18M", "text": "Iveco Urbanway 18M\n\nIveco Urbanway 18M je městský kloubový nízkopodlažní autobus vyráběný od roku 2013 společností Iveco Bus. Je odvozen ze standardního vozu Iveco Urbanway 12M a je nástupcem modelu Irisbus Citelis 18M. Z typu Urbanway 18M byl odvozen trolejbus Škoda 35Tr.\n\nKonstrukce autobusu Urbanway 18M je velmi podobná modelu Citelis 18M. Jde o třínápravový dvoučlánkový nízkopodlažní autobus s polonosnou karoserií. V pravé bočnici jsou čtyři (případně troje) dvoukřídlé dveře, které se otevírají směrem dovnitř. V prostoru u středních dveří se nachází výklopná plošina pro kočárky a invalidní vozíky. Nástupní výška u předních dveří je 320 mm, 330 mm u středních a 340 mm u zadních. Tuto výšku je možně snížit pomocí kneelingu.\n\nUrbanway 18M byl představen v květnu 2013 na veletrhu UITP v Ženevě společně s celou novou produktovou řadou značky Iveco Bus. V prodeji je od začátku roku 2014. Je vyráběn v závodě ve francouzském Annonay. V závodě Iveco Czech Republic ve Vysokém Mýtě byla výroba tohoto typu ukončena. V Česku je provozován například v Brně (verze CNG), Karlových Varech, Liberci, Ústí nad Labem, Táboře a ve Zlíně.\n"}
{"id": "1268386", "url": "https://cs.wikipedia.org/wiki?curid=1268386", "title": "Austrian Holocaust Memorial Award", "text": "Austrian Holocaust Memorial Award\n\nAustrian Holocaust Memorial Award (AHMA) je cena, která byla založena v roce 2006 Rakouskou zahraniční službou (Österreichischer Auslandsdienst). Je udělována každoročně osobě, která se mimořádně zasloužila o vzpomínání na holocaust.\nOd roku 1992 pracují ve službě této připomínky mladí Rakušané v Anglii, Argentině, Austrálii, Belgii, Brazílii, Bulharsku, Česku, Číně, Francii, Nizozemsku, Izraeli, Litvě, Maďarsku, Německu, Norsku, Polsku, Rusku, Itálii, Ukrajině, USA a dalších zemích. Mladí Rakušané tím celosvětově přebírají zodpovědnost za zločiny spáchané i rakouskými národními socialisty. \n\n\n"}
{"id": "1268388", "url": "https://cs.wikipedia.org/wiki?curid=1268388", "title": "Triunfosaurus", "text": "Triunfosaurus\n\nTriunfosaurus (\"Ještěr z údolí Triunfo\") je rod titanosaurního sauropodního dinosaura, žijícího v období spodní křídy (stupně berrias až hoteriv, asi před 145–130 miliony let) na území státu Paraíba v dnešní Brazílii. Holotyp s označením UFRJ-DG 498 byl objeven v pískovcových sedimentech souvrství Rio Piranhas, jedná se o fragmentárně zachovalou fosilní kostru. Od ostatních titanosaurů se liší především proporcemi svých kostí sedacích. Šlo o vývojově primitivního titanosaura, jednoho z nejstarších známých zástupců této skupiny sauropodů. Typový druh \"T. leonardii\" popsal paleontolog Ismar de Souza Carvalho s týmem kolegů v roce 2017. Šlo o mohutného čtyřnohého býložravce s dlouhým krkem a ocasem. Příbuznými rody jsou například \"Malarguesaurus\" nebo obří \"Argentinosaurus\".\n\n"}
{"id": "1268389", "url": "https://cs.wikipedia.org/wiki?curid=1268389", "title": "Teplomilná doubrava", "text": "Teplomilná doubrava\n\nTeplomilné doubravy (\"Quercetea pubescentis\") jsou světlé opadavé listnaté lesy s obvykle rozvolněným stromovým patrem a významnou účastí světlomilných a teplomilných druhů, často s kombinací submediteránní a panonské provenience. Hlavní oblastí jejich výskytu jsou jihoevropská pohoří a lesostepní zóna východní Evropy. Ve střední Evropě je jejich výskyt omezen na teplé a suché oblasti termofytika, jako je jižní Morava, Český kras, Polabí a Podkrušnohoří, ostrůvkovitě je lze nalézt na jižně orientovaných a výslunných strmých svazích i v přiléhajících pahorkatinách mezofytika.\n\nTypickými dominantami stromového patra jsou dub pýřitý, dub zimní, méně často dub letní, který dává přednost spíše vlhčím a prosvětlenějším stanovištím; na jižní Moravě vzácně i dub balkánský a dub cer. Jako příměs se vyskytují javor babyka, habr obecný, jasan ztepilý, bříza bělokorá, jeřáb břek nebo jeřáb muk, z keřů dřín jarní, třešeň mahalebka, svída krvavá, řešetlák počistivý, kalina tušalaj nebo ptačí zob obecný. Mimo území ČR v nich rostou také submediteránní či subkontinentální druhy jako habr východní, jasan zimnář, habrovec habrolistý nebo javor tatarský. Hojné jsou různé druhy růží. Keřové patro bývá díky rozvolněnému stromovému porostu většinou dobře vyvinuto.\n\nV druhově zpravidla velmi bohatém bylinném patře vyrůstají teplomilné rostliny dobře adaptované na sucho, jako třemdava bílá, plamének přímý, kakost krvavý, kamejka modronachová, čistec přímý, rozrazil ožankovitý, šalvěj luční, ožanka kalamandra, ostřice nízká, česnek žlutý, violka chlupatá či mochna písečná; v druhově chudších acidofilních porostech pak např. kručinka chlupatá, smolnička obecná či rozličné druhy rozchodníků a jestřábníků. Mechové patro je vyvinuto pouze sporadicky, na skalnatých svazích v rozvolněných porostech.\n\nTeplomilné doubravy vyrůstají na mělkých i hlubších půdách na různých typech hornin, především však na úživných a bázemi bohatých, jako jsou vápence, čediče vápnité pískovce, slepence nebo spraše. Na příznivých stanovištích vytvářejí husté vysokokmenné lesy, na suchých místech a na prudkých výslunných stráních pak duby tvoří pouze zakrslé, pokroucené tvary. Ve východní Evropě se vyskytují ostrůvkovitě coby součást lesostepní mozaiky.\n\nTřída zahrnuje následující svazy a asociace:\n\n\n\n\n\n"}
{"id": "1268390", "url": "https://cs.wikipedia.org/wiki?curid=1268390", "title": "Quelimane", "text": "Quelimane\n\nQuelimane je přístavní město v Mosambiku, ležící na řece Rio dos Bons Sinais 20 km od jejího ústí do Indického oceánu. Je správním centrem provincie Zambezia a žije v něm okolo dvou set tisíc obyvatel. Starostou je od roku 2011 Manuel de Araújo (Mosambické demokratické hnutí).\n\nMěsto založili svahilští obchodníci z Kilwy jako překladiště otroků, od roku 1544 ho ovládali Portugalci, kteří v roce 1764 vybudovali místní pevnost. V roce 1942 obdrželo městská práva, od roku 1975 je součástí nezávislého Mosambiku. V okolí se provozuje rybolov, pěstuje se sisal, čajovník a kokosové ořechy. Je sídlem římskokatolické diecéze, katedrála Nossa Senhora do Livramento z 18. století je pozoruhodnou ukázkou koloniální architektury.\n\nDavid Livingstone navštívil město v roce 1856, kdy zde zakončil svůj přechod jižní části Afriky.\n\n\n\n"}
{"id": "1268391", "url": "https://cs.wikipedia.org/wiki?curid=1268391", "title": "Křinecká Blatnice", "text": "Křinecká Blatnice\n\nKřinecká Blatnice je pravostranný přítok Mrliny v okrese Nymburk ve Středočeském kraji. Délka toku je 15,24 km a plocha povodí je 56,6 km².\n\nPotok pramení v několika ramenech jihovýchodně od Mcel. Odtud potok teče jižním směrem okolo letiště Loučeň. Nedaleko obce Jíkev se do potoka zprava vlévá Loučeňský potok a následně se stáčí východním směrem. U Křince se potok stáčí zpět k jihu.\n\nVýchodně od Nového Dvora potok přijímá zprava Ronovku, která je poslední větší přítok tohoto potoka. Západně od Netřebic se Křinecká Blatnice zprava vlévá do Mrliny.\n\n"}
{"id": "1268392", "url": "https://cs.wikipedia.org/wiki?curid=1268392", "title": "Tomarctus", "text": "Tomarctus\n\nTomarctus je dávno vymřelý druh psovité šelmy z podčeledi Borophaginae. Žil v období raného až středního miocénu, asi před 23 až 13 miliony let. V současnosti jsou rozeznávány dva druhy tohoto rodu, \"Tomarctus brevirostris\" a \"Tomarctus hippophaga\" (popsán roku 1909). Fosilie této dávné šelmy byly objeveny na mnoha místech Severní a Střední Ameriky, od Panamy na jihu až po Kanadu na severu. Šlo zřejmě o predátory, schopné drtit silnými čelistmi kosti své kořisti a přitom se živit příležitostně i ovocem nebo částmi rostlin.\n\n"}
{"id": "1268394", "url": "https://cs.wikipedia.org/wiki?curid=1268394", "title": "Seznam dílů seriálu Dva a půl chlapa", "text": "Seznam dílů seriálu Dva a půl chlapa\n\nToto je \"'seznam dílů seriálu \"Dva a půl chlapa\".\n\n<onlyinclude></onlyinclude>\n\n"}
{"id": "1268400", "url": "https://cs.wikipedia.org/wiki?curid=1268400", "title": "Edwin Hennig", "text": "Edwin Hennig\n\nEdwin Hennig (27. dubna 1882 Berlín – 12. listopadu 1977 Tübingen) byl německý paleontolog. \n\nNarodil se jako jeden z pěti dětí obchodníkovi, který zemřel když mu bylo 10 let. Studoval přírodní vědy, antropologii a filozofii na Univerzitě ve Freiburgu i jinde. V roce 1906 obhájil doktorát spolu s kolegou Otto von Jaekelem, rovněž budoucím slavným paleontologem. Proslavil se zejména vykopávkami fosilií dinosaurů v africkém Tendaguru (např. stegosaurid rodu \"Kentrosaurus\"), revizí pravěké ryby rodu \"Gyrodus\" nebo popisem exemplářů pračlověka druhu \"Australopithecus afarensis\". Stejně jako jeho rakouský kolega Othenio von Abel věřil v ortogenezi (evoluci směřující k jakémusi \"vyššímu cíli\") a v roce 1937 vstoupil do NSDAP. Po skončení války byl proto tzv. denacifikován a přišel o zaměstnání. Do penze odešel v roce 1951.\n\n"}
{"id": "1268401", "url": "https://cs.wikipedia.org/wiki?curid=1268401", "title": "Svojšice (tvrz)", "text": "Svojšice (tvrz)\n\nSvojšice jsou tvrz ve stejnojmenné vesnice nedaleko od Petrovic u Sušice v okrese Klatovy. Areál panského sídla tvoří gotická budova tvrze, ke které byl na konci osmnáctého století přistavěn malý zámek. Od roku 1964 je tvrz chráněna jako kulturní památka.\n\nSvojšická tvrz byla pravděpodobně postavena v letech 1401–1417, kdy byl majitelem vesnice Jan Cíl, který se stal zakladatelem rytířského rodu Cílů ze Svojšic. Jeho potomkům, kteří panství výrazně rozšířili, patřila až do osmnáctého století. V roce 1615 byla vesnice rozdělena mezi Zikmunda Vojtěcha a Petra Cíle ze Svojšic a Jana Jindřicha z Běšin, z nichž každému patřilo po pěti usedlostech. Zikmund Vojtěch svůj díl tvrze roku 1647 prodal zeťovi Adamu Bartoloměji Kocovi z Dobrše, kterému patřil až do roku 1684, kdy ho v listopadu přenechal zeťovi Ladislavovi Zikmundovi z Běšin. Druhý díl tvrze dále patřil Cílům. V roce 1700 patřil bratrům Petrovi, Zikmundu Albrechtovi, Jindřichu Karlovi a Hendrychovi, který po smrti Petra v roce 1708 odkoupil od ostatních jeho podíl.\n\nV té době byla tvrz nejspíše pustá, protože Lidmila Františka Běšinová prodávala Anně Františce z Lanau pouze dvůr s pivovarem a vsí. Dalšími majiteli se stali Ferdinand Bohuslav Serins z Eichenau, Petr Eusebius Radecký z Radče (od roku 1738), v roce 1739 hrabě Václav Maria Pötting, v roce 1769 hrabě Mikuláš Taafe, v roce 1839 Václav Feit a od roku 1850 manželé Appletauerovi. Ve druhé polovině dvacátého století sloužila tvrz jako skladiště místnímu jednotnému zemědělskému družstvu.\n\nZ tvrze se dochovala obytná jednopatrová budova. Druhé patro bývalo lemované dřevěným podsebitím, po kterém se zachovaly otvory po příporách podél horního okraje budovy. Budova je postavená z lomového zdiva a na fasádách se dochovaly fragmenty omítky. Dovnitř se vstupuje gotickým portálem s rovným nadpražím podepřeným dvěma krakorci. Nad portálem jsou patrné zbytky biblického textu a a nečitelného polychromovaného erbu Cílů ze Svojšic. Přízemí rozděluje příčka se lomeným portálkem. Interiér osvětlují úzká střílnovitá okénka s kamenným ostěním. O něco větší okna jsou ve druhém a třetím podlaží, kde se v jejich špaletách zachovaly zbytky ornamentálních maleb. V období baroka byl interiér upraven na sýpku.\n\nV roce 1792 byla dokončena stavba sousedního jednopatrového zámečku se šesti okenními osami. Průčelí zdobí pilastry, patrová a korunní římsa. Přízemní okna jsou obdélná, zatímco v prvním patře je zakončuje segmentový záklenek. Sklepy pod budovou mají valeně klenuté stropy. V přízemí byly použity plackové klenby a místnosti v patře jsou plochostropé. K severní části průčelí je přiložen přístavek, jehož střecha vytváří balkon přístupný z prvního patra.\n\n"}
{"id": "1268414", "url": "https://cs.wikipedia.org/wiki?curid=1268414", "title": "Ivanović", "text": "Ivanović\n\nPříjmení Ivanović nosí více významných osobností:\n\n"}
{"id": "1268421", "url": "https://cs.wikipedia.org/wiki?curid=1268421", "title": "Niederhollabrunn", "text": "Niederhollabrunn\n\nNiederhollabrunn je městys v Rakousku ve spolkové zemi Dolní Rakousy v okrese Korneuburg.\n\nNiederhollabrunn se nachází ve spolkové zemi Dolní Rakousy v regionu Weinviertel. Leží přibližně 10 km severně od okresního města Korneuburg. Rozloha území městyse činí 50,36 km², z nichž 18,4 % je zalesněných.\nÚzemí městyse Niederhollabrunn se skládá z pěti částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Niederhollabrunn je Jürgen Duffek ze strany ÖVP.\n\n"}
{"id": "1268422", "url": "https://cs.wikipedia.org/wiki?curid=1268422", "title": "Drummond (příjmení)", "text": "Drummond (příjmení)\n\nPříjmení Drummond nosí více významných osobností:\n\n"}
{"id": "1268425", "url": "https://cs.wikipedia.org/wiki?curid=1268425", "title": "TCP hole punching", "text": "TCP hole punching\n\nTCP hole punching odkazuje v počítačových sítích na situaci, kdy se dva počítače umístěné v LAN síti za NATem pokouší navzájem spojit pomocí odchozího TCP spojení. Taková situace je důležitá v případě peer-to-peer komunikace, jako je například VoIP (Voice over Internet Protocol), sdílení souborů, telekonference, chatovacích systémů a podobných aplikací.\n\n\"TCP hole punching\" je běžně používaná NAT traversal technika pro vytvoření TCP spojení mezi dvěma peery za \"NATem\" v počítačové síti Internet. Termín \"NAT traversal\" je obecný pojem pro techniky, které vytvářejí a udržují TCP/IP spojení a nebo TCP spojení procházející NAT bránou.\n\nV následujícím textu budou použity pojmy host, klient a \"peer\" téměř zaměnitelně.\n\nPojmy \"místní koncový bod\" a \"vnitřní koncový bod\" označují lokální IP:port, jak je viděn hostem na místní úrovni a jako vnitřní částí NATu.\n\nPojmy \"veřejný koncový bod\" a \"externí koncový bod\" označují externí \"IP\":\"port\" mapován NATem, jak je vidět v síti a ve vnější části NATu.\n\nPojem \"vzdálený koncový bod\" označuje \"IP\":\"port\" na jiného \"peera\", jak je vidět ze sítě nebo vnějšími částmi obou NATů.\n\n\"NAT traversal\" prostřednictvím \"TCP hole punching\", je metoda pro vytvoření obousměrného TCP spojení mezi hosty v privátních sítích pomocí NATu. Tato metoda nebude fungovat se všemi typy NATů, protože jejich chování není standardizováné.\nKdyž se dva hosti připojí k sobě navzájem s pomocí TCP a přes odchozí spojení, jsou v \"simultaneous TCP open\" případu TCP stavu strojového diagramu.\n\nDostupnost \"TCP hole punching\" techniky závisí na typu přidělování portů počítače používaného NATem. Dva peery za NATem pro připojení se navzájem prostřednictvím \"TCP simultaneous open\" o sobě potřebují vědět trochu víc. Jedna věc, kterou nezbytně potřebují vědět, je „umístění“ druhého peeru, nebo vzdáleného koncového bodu. \n\nVzdálený koncový bod je údaj o IP adrese a portu, kam se peer chce připojí. Když dvojice peerů A a B, zahájí TCP spojení vazbou na místní porty Pa a Pb, tak potřebují vědět port vzdáleného koncového bodu tak, jak je mapován NATem, aby došlo k připojení.\n\nTady nastává jádro problému: pokud jsou oba peerové za NATem, jak se uhodne jaký je veřejný koncový bod druhého peeru? Tento problém se nazývá \"predikce NAT portu\". Všechny TCP NAT traversal a hole punching metody musí vyřešit problém predikce portů.\n\nMůžou být dva typy přidělování NAT portů:\nV závislosti na tom, zda NAT bude používat předvídatelné nebo nepředvídatelné chování, bude možné nebo nemožné provést TCP připojení přes TCP simultaneous open, jak je uvedeno níže v tabůlce připojení reprezentující různé případy a jejich dopad na koncovou komunikaci:\n\nZde jsou některé z metod, které používá NAT, aby umožnil peerům provést předpověď portu:\nPokud vzdálený peer má informace o mapování, pak může uhodnout hodnoty následujícího mapování. TCP připojení se odehraje ve dvou krocích. V prvním kroku se peery připojí k třetí straně a získají informace o jejich mapování. Ve druhém kroku oba peery mohou uhodnout mapování portů NATu pro všechny následující připojení, což řeší problém s predikcí.\n\nTato metoda vyžaduje vykonání alespoň dvou po sobě jdoucích připojení pro každého z peerů a navíc je potřeba použít třetí stranu. Tato metoda nefunguje korektně v případě CGN (Carrier Grade NAT), který má více uživatelů za každou IP adresou, protože je dostupné omezené množství portů a alokování po sobě jdoucích portů pro stejného vnitřního hosta může být nepraktické nebo nemožné.\nV tomto případě je predikce portů triviální. Peerové si prostě musí předat port, ke kterému jsou vázány, pomocí jiného komunikačního kanálu (jako např. UDP nebo DHT) než vykonají odchozí spojení TCP simultaneous open. Tato metoda vyžaduje pouze jedno připojení pro každého z peerů a navíc není potřeba použití třetí strany pro vykonání predikce.\n\nTento postup bohužel vyžaduje použití SO_REUSEADDR na TCP socket, což narušuje TCP standard a může vést k poškození dat. Je doporučeno používat pouze tehdy, pokud je aplikace schopná se ochránit vůči poškození dat.\n\nPředpokládáme, že predikce portů již byla vykonána s pomocí jedne z výše uvedených metod a že každý z peerů zná vzdálený koncový bod. Oba peerové vykonají POSIXový příkaz connect na koncový bod toho druhého. TCP simultaneous open proběhne následujícím způsobem:\n\nAby TCP simultaneous open fungoval, tak by NAT měl:\nToto je dostatečnou zárukou toho, že se NAT bude chovat správně v závislosti k TCP simultaneous open.\n\nTechnika popsaná výše funguje dobře s Carrier-grade NAT (CGN). CGN může taktéž využívat port overloading, což znamená, že odlišné vnitřní koncové body se stejnou hodnotou portů můžou být mapovány na stejný veřejný koncový bod. Tento postup nenarušuje sjednocenost následující pětice:\n\nTento výsledek je díky tomu přijatelný. TCP port preservation může vést k případům, kdy CGN porty jsou přetíženy, kdy tento stav neohrožuje spolehlivost protokolu. Port overloading pro TCP umožňuje CGN vtěsnat vnitřně více hostů a zároveň zachovávat záruku koncové TCP komunikace.\n\n"}
{"id": "1268442", "url": "https://cs.wikipedia.org/wiki?curid=1268442", "title": "Obština Bansko", "text": "Obština Bansko\n\nObština Bansko ( \"Община Банско\") je bulharská jednotka územní samosprávy v Blagoevgradské oblasti. Leží v jihozápadním Bulharsku – ve východní části Pirinu, na západních svazích Západních Rodopů a v údolí Mesty mezi nimi. Správním střediskem je město Bansko, kromě něj obština zahrnuje 1 město a 6 vesnic. Žije zde přes 10 tisíc stálých obyvatel.\n\nV obštině žije 10 820 stálých obyvatel a včetně přechodně hlášených obyvatel 13 380. Podle sčítání 1. února 2011 bylo národnostní složení následující:\n"}
{"id": "1268451", "url": "https://cs.wikipedia.org/wiki?curid=1268451", "title": "Charčo", "text": "Charčo\n\nCharčo ( ხარჩო) je polévka z hovězího masa (někdy také skopového nebo drůbežího), jejíž recept pochází z gruzínské kuchyně. Má výrazně ostrou a nakyslou chuť, jejím základem je silný vývar z pomalu vařeného masa s morkovou kostí. Charčo má hustou konzistenci, obsahuje kusy masa, vařenou rýži, rajčatový protlak, pastu tkemali, mleté vlašské nebo lískové ořechy, česnek kuchyňský a kořenící směs chmeli suneli. Hotová polévka se posype na talíři čerstvou koriandrovou natí, jako příloha se k ní podává bílé pečivo šotis puri.\n\n"}
{"id": "1268453", "url": "https://cs.wikipedia.org/wiki?curid=1268453", "title": "Sudetská reneta", "text": "Sudetská reneta\n\nSudetská reneta (Malus domestica 'Sudetská reneta') je ovocný strom kultivar druhu jabloň domácí z čeledi růžovitých.\nJde o velmi často rozšiřovanou českou odrůdu z konce 19. století.\nSudetská reneta je kříženec Ananasové renety x Kanadské renety x Gdánského hranáče. Řadí se mezi zimní odrůdy jabloní. Odrůda je velmi vhodná na přímý konzum. Má kulovité plody středních a větších rozměrů. Plody jsou vyrovnané velikostí i tvarem. Vyznačují se základní nažloutle zelenou barvou, která je krytá oranžovou červení. Líčko je cihlově červené. Dužina je středně tuhá, šťavnatá, se sladce navinulou chutí a s jemně kořenitou příchutí. Sklízí se od poloviny října, dozrává v prosinci a dá se skladovat až do konce března. Začíná plodit do 5 let po výsadbě a plodnost je hojná. Doporučuje se zmlazování. Na bujné podnoži dosahuje životnosti přibližně mezi 80 a 100 lety. Není vhodná pro nízké tvary. Odrůda je vhodná na stanoviště do nadmořské výšky 600 metrů, přičemž je nevhodné ji pěstovat do nadmořské výšky 250 m. Toleruje vlhčí půdy a nesnáší přísušek. Je náročná na živiny a hnojení.\n"}
{"id": "1268455", "url": "https://cs.wikipedia.org/wiki?curid=1268455", "title": "Roman Chlouba", "text": "Roman Chlouba\n\nRoman Chlouba (* 11. února 1991 Chomutov) je český lední hokejista nastupující na pozici levého křídelního útočníka.\n\nS hokejem začínal v rodném městě v klubu KLH Chomutov. Od sezóny 2005/2006 ale hrál za mládežnické výběry Liberce. Až v ročníku 2008/2009 přešel mezi chomutovské juniory a odehrál také jeden zápas za místní muže. Vedle toho ještě pomohl ve třech zápasech celku HC Roudnice nad Labem. Sezónu 2009/2010 celou odehrál mezi juniory Liberce, ale po ní se znovu vrátil mezi chomutovské juniory a zahrál si i za muže Chomutova. Následující ročník sice začal v chomutovské juniorce, ale pak do konce ročníku přešel mezi muže SK Kadaň. Během sezóny 2010/2011 hostoval v Kadani, ale na jedno utkání vypomohl chomutovským mužům a s juniory z téže klubu odehrál jejich playoff. Počínaje ročníkem 2013/2014 po dobu tří sezón své starty v rámci jednotlivých ročníků dělil mezi mužské výběry KLH Chomutov a SK Kadaň. Během léta 2016 přestoupil do klubu HC Slavia Praha. Po odehrání dvanácti soutěžních utkání ovšem v rámci úsporných opatření pražského klubu odešel do Kadaně. Vedle toho v sezóně 2016/2017 nastoupil i za Chomutov v extralize.\n\nV mládežnických letech patřil Chlouba mezi členy reprezentačních výběrů České republiky.\n"}
{"id": "1268458", "url": "https://cs.wikipedia.org/wiki?curid=1268458", "title": "Shyla Jennings", "text": "Shyla Jennings\n\nShyla Jennings (* 16. června 1989 Stuttgart) je umělecké jméno německé pornografické herečky.\n\nNarodila se ve Stuttgartu v západním Německu. Jejím pornografickým debutem byl film \"Barely Legal 102.\" Je bisexuální a proto je známá pro své tematické lesbické scény.\n\nJennings byla třikrát nominována na AVN Award \"All-Girl Performer of the Year\". Cenu vyhrála v roce 2014 a 2016.\n\n"}
{"id": "1268459", "url": "https://cs.wikipedia.org/wiki?curid=1268459", "title": "388 (číslo)", "text": "388 (číslo)\n\nTři sta osmdesát osm je přirozené číslo, které následuje po čísle tři sta osmdesát sedm a předchází číslu tři sta osmdesát devět. Římskými číslicemi se zapisuje CCCLXXXVIII.\n\n\nSilnice II/388 je česká silnice II. třídy vedoucí na trase Bohdalov – Ostrov nad Oslavou – Bobrová – Bystřice nad Pernštejnem – Vír – \n\n\n"}
{"id": "1268462", "url": "https://cs.wikipedia.org/wiki?curid=1268462", "title": "Judo na Letních olympijských hrách 1964 – seznam účastníků", "text": "Judo na Letních olympijských hrách 1964 – seznam účastníků\n\nSeznam účastníků na olympijských hrách v Tokiu v judu v roce 1964.\n\n\n"}
{"id": "1268464", "url": "https://cs.wikipedia.org/wiki?curid=1268464", "title": "Třída Angelo Cabrini", "text": "Třída Angelo Cabrini\n\nTřída Angelo Cabrini jsou rychlé víceúčelové hlídkové lodě stavěné pro italské námořnictvo. Jejich označení je UNPAV (\"Unità Navale Polifunzionale ad Alta Velocità\"). Objednána byla dvě plavidla této třídy. Jejich primárním uživatelem budou speciální jednotky italského námořnictva \"Gruppo Operativo Incursori\".\n\nKontrakt ve výši 40 milionů eur na vývoj a stavbu dvou plavidel této třídy získala v červnu 2016 italská loděnice Intermarine (Immsi Group). Stavba od roku 2016 probíhá ve městě Sarzana. Prototypová jednotka byla do služby přijata 8. července 2019.\n\nJednotky třída \"Angelo Cabrini\":\nPlavidla budou vybavena kajutami pro devět členů posádky a 29 daších osob. Jejich bojový řídící systém bude typu Leonardo-Finmeccanica SADOC Mk4. Na přídi bude instalována dálkově ovládaná zbraňová stanice Hitfist s jedním 12,7mm kulometem, který doplní čtyři ručně ovládané 7,62mm kulomety. Ponesou dva 7,5 rychlé čluny RHIB typu Zodiac Hurricane 733, k jejichž spouštění bude sloužit rampa na zádi. Pohonný systém budou tvořit tři diesely Rolls-Royce MTU 16V 2000 M91, každý o výkonu 2000 bhp a trojice vodních trysek Rolls-Royce Kamewa S4. Nejvyšší rychlost dosáhne 32 uzlů. Dosah bude 1500 námořních mil při rychlosti 16 uzlů. Vytrvalost bude 10 dnů.\n"}
{"id": "1268469", "url": "https://cs.wikipedia.org/wiki?curid=1268469", "title": "Discovery (odrůda jablek)", "text": "Discovery (odrůda jablek)\n\nDiscovery (Malus domestica 'Discovery') je ovocný strom kultivar druhu jabloň domácí z čeledi růžovitých.\n\nJedná se o anglickou odrůdu vzniklou kolem roku 1949 výsevem semen ‚Worcesterské parmény‘. Pravděpodobně proběhlo opylení s ‚Bathským‘. V České republice je odrůda pěstována od roku 1991. V 80. letech 20. století se odrůda stala hlavní ranou odrůdou Velké Británie.\n\nJde o letní odrůdu jabloně. Stromy mají pyramidální koruny. Plody jsou střední až menší. Vyznačuje se jemnou, pevnou a šťavnatou dužinou. Chuť mají sladce navinulou a velmi dobrou. Plodnost odrůdy je středně raná. Ze začátku nedostačující, poté průměrná. Odrůda je středně náchylná k mrazíkům. Netrpí strupovitostí ani padlí. Může se pěstovat ve všech tvarech na adekvátních podnožích. Doporučuje se ale pěstovat především na zákrsky. Sklizeň probíhá v první polovině srpna. Konzumní zralost začíná sklizní a trvá do konce září.\n"}
{"id": "1268482", "url": "https://cs.wikipedia.org/wiki?curid=1268482", "title": "Amanda Hocking", "text": "Amanda Hocking\n\nAmanda Hocking (* 12. července 1984) je americká spisovatelka paranormální romantiky a literatury pro mládež.\n\nHockingová žije (2019) v Rochesteru v Minnesotě. Do roku 2010, kdy byla zaměstnaná jako domácí pracovnice, napsala ve svém volném čase 17 románů. V dubnu roku 2010 je začala samovydávat jako e-knihy. V březnu roku 2011 se prodalo více než milion kopií jejích devět knih a získala dva miliony dolarů z jejich prodeje. Na začátku roku 2011 měla Hockingová v průměru 9 000 prodaných knih každý den.\n\nJejí publikované knihy se skládají z \"My Blood Approves\", upíří romantická série, \"Trylle Trilogy\", urban fantastická série pojednávající o dospívající dívce a zombie románu \"Hollowland\".\n\nV březnu téhož roku podepsala s vydavatelstvím St. Martin's Press smlouvu na čtyři knihy v ceně dvou milionů dolarů. To se týkalo její nové YA paranormální série s názvem \"Watersong\". První kniha s názvem \"Probudit\" byla vydána v srpnu 2012. Všechny tři knihy trilogie \"Trylle Trilogy\", které dříve samovydala, byly taktéž prodány St. Martin's Press. V roce 2015 Hockingová oznámila, že se St. Martin's Press podepsala prodejní práva na další tři knihy. Jednu samostatnou knihu a duologii. Samostatná kniha \"Freeks\", která pojednává o cirkusu v 80. letech, byla publikována v lednu roku 2017, zatímco duologie, která bude pojednávat o severské mytologii a valkýrách, bude teprve vydána.\n\n\n\n\n\n\n\n"}
{"id": "1268483", "url": "https://cs.wikipedia.org/wiki?curid=1268483", "title": "Devadesát tři", "text": "Devadesát tři\n\nDevadesát tři (1874, \"Quatrevingt-treize\") je romantický historický román francouzského prozaika, dramatika a básníka Victora Huga. Jedná se o poslední autorův román. Je pojmenován podle roku 1793, což byl jeden z nejdramatičtějších roků Velké francouzská revoluce. V románu je zachycen historický zlom, který změnil revoluční hnutí a jeho ideály v období teroru. V textu se tak objevují úvahy o svobodě a právu, popis složitosti a roztříštěnosti revolučního procesu i obecné principy, platné pro další revoluce.\n\nHistorickým pozadím, na kterém se román odehrává, je rolnické povstání ve Vendée a povstání šuanů v Bretani. Děj začíná průzkumem bretaňského lesa republikánským oddílem Červené čapky, při kterém vojáci najdou nebožačku Michelle Fléchardovou se třemi malými dětmi. Markytánka ji zachrání před smrtí a vojáci se Michelle i s dětmi ujmou.\n\nTou dobou se do Francie po moři tajně vrací markýz Lantenac, na kterého je republikány vypsána odměna a kterého povstalci chtějí i přes jeho vysoký věk za svého vůdce. Na lodi dojde k nehodě s dělem, které se z nedbalosti jednoho vojáka uvolní a loď zdemoluje. Dělostřelci se sice podaří dělo znovu upevnit, ale ostatní děla jsou zničena a loď je dokonce na několika místech proražena. Lantenac nejdříve provinilého vojáka nechá vyznamenat za statečnost a pak ho nechá zastřelit za nedbalost. Loď pak byla obklíčena republikánskou flotilou, ale markýzovi se povedlo nepozorovaně uniknout. Na břehu ho pozná starý žebrák Tellmarch a z vděčnosti za dřívější almužny jej nechá u sebe přespat. Ráno markýz nalezne royalistický pluk a stane se jeho velitelem. Nechá vypálit vesnici, ve které se ukrývají Červené čapky, a společně s muži jsou zastřeleni i markytánka a Michelle. Její děti jsou odvedeny roajalisty pryč jako rukojmí. Tellmarch zjistí, že Michelle je jen těžce zraněna a vyléčí ji.\n\nV Paříži rozebírají aktuální situaci Robespierre, Danton a Marat. Marat vidí hlavního nepřítele revoluce uvnitř a chce nastolit diktaturu. Všichni tři se však obávají toho, že se roajalisté spojují pod vedením markýze Lantenaca. Vysílají proto k veliteli revolučních vojsk, jejichž cílem je Lantenaca porazit a zabít, zvláštního zmocněnce konventu Cimourdaina. Důvodem je, že velitel připadá vůdcům revoluce příliš mírný.\n\nCimourdain je bývalý kněz a nyní člen jedné z nejradikálnějších revolucionářských skupin. Jako zvláštní zmocněnec má neomezenou moc nad životem a smrtí velitele vojsk a může jej nechat za nedostatečnou tvrdost i popravit. Není mu proto příliš milé, když zjistí, že oním velitelem je bývalý vikomt Gauvain, Lantenacův prasynovec, jehož byl vychovatelem a kterého miluje jako vlastního syna.\n\nV bitvě u Dol je Lantenac Gauvainem přes početní převahu poražen a uchýlí se do pevnosti Torgue, což je místo, kde Gauvain vyrůstal. Má s sebou pouhých devatenáct mužů a také tři Michelliny děti, jejichž zabitím hrozí. Gauvainovi vojáci se postupně dostávají dovnitř pevnosti, ale markýzovi vojáci odhalí tajnou chodbu a uprchnou. Nezapomenu však zapálit doutnáky, které mají pevnost vyhodit do povětří. V pevnosti ponechají děti, které mají zemřít. Lantenac, který je již v bezpečí lesa, zaslechne žalostné výkřiky Michelle, která se rovněž se zbytky Červených čapek zúčastní dobývání pevnosti. Zvítězí v něm lidskost, vrátí se zpátky a s nasazením života děti vynese z ohně. Potom je zajat, uvězněn a odsouzen k smrti.\n\nGauvain je však přesvědčen, že stejná lidskost, která zvítězila v markýzovi, má zvítězit i na straně revoluce. Po těžkém rozhodování nechá Lantenaca odejít z jeho cely ve svém oblečení a sám zaujme jeho místo. Ráno je odsouzen k smrti. Přes prosby o milost od některých vojáků je Cimourdain neoblomný. V noci před popravou spolu oba muži, představující dvě tváře revoluce, diskutují. Bývalý kněz je nelítostný a krutý, bývalý šlechtic zase soucítí s poraženými a chce je přesvědčit nejen zbraněmi, ale také lidskostí. Ráno je Gauvain popraven a ve chvíli, kdy mu gilotina srazí hlavu, si Cimourdain prostřelí srdce. Oba tak zahynou pro rozpory mezi věrností revoluci a osobními city.\n\n"}
{"id": "1268484", "url": "https://cs.wikipedia.org/wiki?curid=1268484", "title": "Karel Josephy", "text": "Karel Josephy\n\nKarel Josephy (30. března 1895, Tábor – 12. června 1968, zámek Oltyně) byl ředitelem c.k. tabákové továrny v Táboře, která patřila v době svého založení k největším průmyslovým podnikům v Jihočeském kraji. Táborská \"tabačka\" byla zároveň jednou ze sedmi tabákových továren v Čechách, které společně se šesti továrnami moravskými tvořily k roku 1913 dvě nejsilnější oblasti průmyslového zpracování tabáku v předlitavské části Rakousko-Uherska. \n\nKarel Josephy se narodil v úřednické rodině. Absolvoval reálné gymnázium v Táboře a studium práv dokončil na Vídeňské univerzitě. V období 15.7.1915 - 28.10. 1918 absolvoval válečnou službu, v roce 1919 činnou službu vojenskou, v roce 1921 vojenskou službu v mobilisaci a v roce 1926 cvičení ve zbrani. V roce 1945 byl coby nadporučík v záloze propuštěn z branné moci. Coby státní úředník tabákové režie začínal na pozici tajemníka v kutnohorské tabákové továrně, v současnosti spravované firmou Philip Morris International Inc., a posléze se dle potřeby ministerstva financí resp. generálního ředitelství tabákové režie v Praze přesouval v rámci poválečných oblastí někdejší habsburské monarchie (Košice, Eger, Vídeň, Budapešť).Do táborské tabačky byl v roce 1926 povolán z Podkarpatské Rusi, resp.z továrny v Mukačevě, která začala od roku 1932 fungovat jako nákupní úřad. Na postu ředitele se podílel na poválečném obnovení výroby a na oslavách 75. jubilea táborské tabákové továrny v roce 1947. Svoji kariéru v Československé tabákové režii uzavírá v roce 1948 jako ředitel tabákové továrny v Brně. \n\nKarel Josephy byl společně s manželkou Marií chovatelem legendárního barzoje Grifa der Karolinger von Wienerwald, jenž významným způsobem ovlivnil přední výstavní linie barzojů v Evropě i Rusku.\n"}
{"id": "1268498", "url": "https://cs.wikipedia.org/wiki?curid=1268498", "title": "Dvorana slávy Plzeňského kraje", "text": "Dvorana slávy Plzeňského kraje\n\nDvorana slávy Plzeňského kraje je ocenění, kterým Plzeňský kraj vyznamenává osobnosti, jež se na území kraje narodily nebo zde dlouhodobě žijí či v kraji působí a výsledky své práce přesáhly hranice regionu. Současně ale dekorovaná osoba musí v daném roce slavit významné životní jubileum. Dvoranu založila v roce 2006 tehdejší krajská hejtmanka Milada Emmerová, která tak chtěla vyznamenávat osobnosti, jež mohou být vzorem ostatním obyvatelům kraje. Podle jiných zdrojů ovšem Dvorana vznikla až roku 2008, kdy nahradila dosavadní hejtmanem udělovanou Cenu za občanskou statečnost.\n\nPrvní členové slavnostně vstoupili do Dvorany slávy 2. listopadu 2009 v plzeňské Měšťanské besedě.\n\n\n\n\n\n\n\n\n\n\n"}
{"id": "1268500", "url": "https://cs.wikipedia.org/wiki?curid=1268500", "title": "Macoun (odrůda jablek)", "text": "Macoun (odrůda jablek)\n\nMacoun (\"Malus domestica Macoun\") je ovocný strom, kultivar druhu jabloň domácí, z čeledi růžovitých.\n\nMacoun je odrůda vyšlechtěná v USA v roce 1909. Jde o křížence odrůd McIntosh x Jersey Black.\n\nVyznačuje se kulovitým plodem. Dužina je křehká a jemná. Slupka má zelenou barvu, která je později zelenožlutá a je překrytá převážně tmavší červenou barvou. Chuť je navinule sladká a aromatická. Celkově velmi dobrá. Sklizeň se provádí začátkem října. Při opadávání jablek dříve. Konzumní zralost nastupuje na začátku listopadu. Skladovat odrůdu je možno až do konce února. Skladování je bez problému, jelikož odrůda vůbec nevadne. Odrůda je vhodná pro nižší tvary. Na vysokokmenech a polokmenech dává drobné plody, které navíc opadávají. Nesnáší suché půdy a vůbec ji nesvědčí ani suché klima. Trpí strupovitostí a padlím. Odrůda je dosti odolná proti mrazům. Brzy vstupuje do plodnosti. Není náročná na půdy. Nejvíce ji svědčí podhorské polohy, kde dosahuje nejlepších výsledků.\n"}
{"id": "1268509", "url": "https://cs.wikipedia.org/wiki?curid=1268509", "title": "Silnice II/106", "text": "Silnice II/106\n\nSilnice II/106 je komunikací II. třídy ve Středočeském kraji.\n\nPropojuje silnici II/102 ve Štěchovicích se silnicí II/105 v Kamenném Přívozu, silnicí II/107 v Týnci nad Sázavou, silnicí I/3 na okraji Benešova a silnicí II/112 v Benešově.\n\nLeží při ní více obcí nebo osad a její celková délka je zhruba 29,5 km. Přímo na trase je jedna čerpací stanice v obci Bukovany. Další jsou pak v malé vzdálenosti od trasy ve Štěchovicích, v Týnci nad Sázavou a v Benešově.\n\n"}
{"id": "1268510", "url": "https://cs.wikipedia.org/wiki?curid=1268510", "title": "Seznam medailistů na mistrovství Evropy v judu žen – polostřední váha", "text": "Seznam medailistů na mistrovství Evropy v judu žen – polostřední váha\n\nHistorický přehled medailistů v judu na Mistrovství Evropy v judu žen (polostřední váha).\n"}
{"id": "1268513", "url": "https://cs.wikipedia.org/wiki?curid=1268513", "title": "Arcidiecéze chartúmská", "text": "Arcidiecéze chartúmská\n\nArcidiecéze chartúmská (latinsky: \"Archidioecesis Khartumensis\") je římskokatolická metropolitní arcidiecéze v Súdánu se sídlem v hlavním městě země Chartúmu, která svou rozlohou pokrývá valnou část severovýchodního Súdánu.\n"}
{"id": "1268515", "url": "https://cs.wikipedia.org/wiki?curid=1268515", "title": "Lado Gudiašvili", "text": "Lado Gudiašvili\n\nLado Gudiašvili (gruzínsky ლადო გუდიაშვილი, 18. března 1896 Tbilisi – 20. července 1980 Tbilisi) byl gruzínský malíř, ilustrátor a divadelní i filmový výtvarník. Narodil se v rodině železničáře a umění studoval v Tbilisi v letech 1910 až 1914, kde jeho výtvarný projev ovlivnil Niko Pirosmani. Ve studiích pokračoval v Paříži, kde pobýval v letech 1919 až 1926. Po návratu učil na tbiliské umělecké akademii až do roku 1946, kdy byl vyhozen z práce a z komunistické strany za to, že vymaloval tbiliský kostel Kašveti.\n"}
{"id": "1268518", "url": "https://cs.wikipedia.org/wiki?curid=1268518", "title": "Głos", "text": "Głos\n\nGłos – \"Gazeta Polaków w Republice Czeskiej\" (Hlas – Noviny Poláků v České republice) jsou polské noviny vydávané od roku 1945 v Československu a poté v České republice. Do konce roku 2017 noviny nesly název Głos Ludu (\"Hlas lidu\"). \n\nV období od roku 1945 do roku 1989 byly noviny stranickým tiskem KSČ. Nejdřív to byl týdeník, následně vycházel dvakrát týdně a od roku 1951 do roku 2017 třikrát týdně. Od roku 2018 vycházejí opět jen 2x týdně.\n\nPrvní redakce sídlila ve Fryštátě, pak v Českém Těšíně, Ostravě - Mariánských Horách a opět v Českém Těšíně.\n\nZdroj\n\n\n"}
{"id": "1268520", "url": "https://cs.wikipedia.org/wiki?curid=1268520", "title": "Kostel svatého Jakuba Staršího (Nikolčice)", "text": "Kostel svatého Jakuba Staršího (Nikolčice)\n\nKostel svatého Jakuba Staršího je římskokatolický kostel v obci Nikolčice v okrese Břeclav. Jednolodní barokní chrám byl vystavěn v letech 1777–1779. Je farním kostelem farnosti Nikolčice a je chráněn jako kulturní památka.\n\nKostel v Nikolčicích je poprvé zmiňován již k roku 1351. Současný kostel vznikl v rámci obnovy sítě farností na ditrichštejnském panství během posledních desetiletí 18. století. Projekt kostela zpracoval ditrichštejnský architekt Jan Karel Hromádko v roce 1775. Samotná výstavba proběhla v letech 1777–1779. \n\nKostel svatého Jakuba Staršího stojí v severní části obce, na zakončení silnicové návsi. Kostel je 26 m dlouhý a 12 m široký. Jedná se o neorientovanou, severojižně situovanou jednolodní stavbu s odsazeným, půlkruhově zakončeným kněžištěm. Osově k němu přiléhá sakristie obdélného půdorysu se zaoblenými rohy. Obdélná loď kostela je na jižní straně ukončena vstupním útvarem s vystupující hranolovou věží a zaoblenými nárožími. Konkávní křídla mezi věží a lodí skrývají točitá schodiště. Fasády jsou členěny vpadlými výplněmi, obsahujícími segmentově zaklenutá okna se šambránami. Vstup do kostela je podvěžím zaklenutým plackou. Kněžiště má klenbu plackou mezi pasy a konchu, také loď je zaklenuta plackami. V jižní části lodi je hudební kruchta, podklenutá plackami. Parapet kruchty nesou pilířové arkády. \n\nDvoudílný hlavní oltář kostela je původní, se zděným retabulem a obrazem sv. Jakuba Většího od Jana Chambreze. U paty sloupů stojí sochy sv Šebestiána a sv. Rocha. Boční oltáře sv. Cyrila a Metoděje a Panny Marie pochází z roku 1881. Součástí výzdoby jsou čtyři cínové klasicistní svícny. Barokní kazatelna je původní. Varhany postavil Josef Hauka z Uherského Hradiště. Kostel byl roku 1899 vymalován bratry Jarošovými.\n\nKostel původně nesl tři zvony, nejstarší z nich ze 14. století. Ty byly rekvírovány za první světové války. Po válce byly zakoupeny dva nové bronzové zvony, které však byly v roce 1942 opět zabaveny. V současné době ve zvonici visí zvony Jakub a Marie z roku 1968, jejich autorem je zvonařská dílna Dytrychová.\n"}
{"id": "1268522", "url": "https://cs.wikipedia.org/wiki?curid=1268522", "title": "Saša Janković", "text": "Saša Janković\n\nSaša Janković (; * 24. dubna 1970 Loznica) je srbský právník, novinář, aktivista za lidská práva a politik, který zastával funkci národního ombudsmana Srbska od roku 2007 do roku 2017. Z funkce ombudsmana odstoupil v únoru roku 2017, aby kandidoval v srbských prezidentských volbách.\n\nNarodil se 24. dubna 1970 ve městě Loznica (tehdy součást Jugoslávie). Je absolventem Právnické Fakulty Univerzity v Bělehradě. V roce 2006 získal titul magistra na Fakultě Politických Věd Univerzity v Bělehradě.\n\nDne 29. června 2007 byl Národní sněmovnou Srbska zvolen na nově zřízený post \"Národního veřejného ochránce práv\" na období pěti let se 143 hlasy. Dne 4. srpna 2012 byl znovu zvolen na nové pětileté období se 167 hlasy, jeden se zdržel hlasování a nikdo nehlasoval proti. Jeho znovuzvolení bylo podpořeno všemi stranami ve Sněmovně.\n\nV roce 2014 se dostal do konfliktu se srbskou vládou a premiérem Aleksandrem Vučićem při vyšetřování incidentu, při němž Vučićův bratr Andrej byl zbit policejní jednotkou během pride parady v centru Bělehradu. Během jednání v Národním parlamentu, Janković tvrdil, že během incidentu Vojenská bezpečnostní agentura porušila zákon. On byl pak napaden poslanci vládnoucí srbské Pokrokové Strany (SNS) a Ministrem obrany Bratislavem Gašićem. Několik poslanců SNS silně kritizovalo veřejného Ochránce práv a vyzvalo Jankoviće, aby odstoupil, kvůli tomu, že jeho akce byly politicky motivované. Někteří poslanci a provládní média dokonce tvrdíli, že byl zodpovědný za sebevraždu svého přítele. OBSE a Evropská komise vyjádřila obavy ohledně těchto útoků proti Jankovići. Novinář Dragan Janjić napsal, že Janković je cílem \"\"pomlouvačné kampaně\"\" pod taktovkou Vučiće.\n\nV dubnu 2015 Janković tvrdil, že Bratislav Gašić byl zodpovědný za havarií vojenského vrtulníku v nichž 7 lidí zemřelo. Janković kritizoval Vučiće že chranil Gašiće, kterého Janković obvinil za nehodu.\n\nDalší konfrontace mezi Jankovićem a vládou nastali v květnu 2016, kdy Janković tvrdil, že vláda je zodpovědná za demolici budov a objektů v Bělehradu (sídliště Savamala) pod rouškou noci, pomoci několika desítek maskovaných osob. Janković ve své roční zprávě tvrdil, že policii bylo nařízeno nezasahovat při demolici. Po tomto incidentu byl Janković opět napaden poslanci srbské Pokrokové strany a srbské Radikální Strany, kteří tvrdili, že nechrání občany, ale místo toho prosazuje sám sebe.\n\nNa konci roku 2016, média začala spekulovat, že by mohl být v roce 2017 vhodným kandidátem opozice v srbských prezidentských volbách. V listopadu 2016 sto významných osobností a intelektuálů veřejného života podepsalo petici, aby v roce 2017 kandidoval na prezidenta. \n\nJanković oficiálně rezignoval na post veřejného ochránce práv dne 7. února 2017, aby mohl kandidovat na prezidenta Srbska.\n\nDne 25. listopadu 2016 srbské noviny zveřejnily seznam více než 100 osobností veřejného života v Srbsku, kteří žádali Jankoviće, aby kandidoval na prezidenta Srbska v roce 2017. V prosinci 2016 oficiálně oznámil, že bude kandidovat v roce 2017, jako nezávislý a nestranný kandidát na prezidenta Srbska. Ve volbách skončil na 2. místě s 16,26 % hlasů, daleko za premiérem Vučićem, který ve volbách zvítězil.\n\nV březnu 2015 byl Jankovićovi udělen francouzský Národní Řád za Zásluhy v hodnosti Rytíře. Byl jmenován \"Mužem roku\" podle Mise OBSE v Srbsku (2011) a časopisu \"Vreme\" (2015).\n"}
{"id": "1268529", "url": "https://cs.wikipedia.org/wiki?curid=1268529", "title": "John Ryan", "text": "John Ryan\n\nJohn Ryan (* 10. listopadu 1934) je bývalý britský a irský zápasník–judista. Pochází z irského hrabství Mayo. Žil a trénoval judo v Londýně v klubu Renshuden. Irsko reprezentoval od roku 1963, kdy byla v Dublinu založena Irská judistická asociace. V roce 1964 se účastnil olympijských her v Tokiu v kategorii bez rozdílu vah. Byl papírovým favoritem v základní skupině, ale nestačil na mladého Australana Teda Boronovskise. V opravách neuspěl proti Japonci Akio Kaminagovi a obsadil páté místo.\n\n"}
{"id": "1268532", "url": "https://cs.wikipedia.org/wiki?curid=1268532", "title": "Geologie Českého masivu", "text": "Geologie Českého masivu\n\nČeský masiv je hrásťová struktura vystupující zpod mladších geologických útvarů zejména v Česku, Německu, Polsku a Rakousku. Je jednou z největších trosek hercynského (variského) orogénu. Tvoří ho zejména předmezozoické přeměněné a vyvřelé horniny a jejich sedimentární obal. Český masiv je oblast kosočtvercového tvaru s poměrně výrazným, na severozápad pronikajícím výběžkem Durynského lesa.\n\nMasiv se na jihu, jihovýchodě a východě noří pod alpskou frontu, tedy pod okraj Alp a Karpat, mezi nimiž je v oblasti od Vídně po Uherské Hradiště vyvinuta Vídeňská pánev.\n\nHranice vůči Alpské prohlubni je reprezentována přibližně linií Regensburg, Passau, Linz, Znojmo, kterou představuje dunajské zlomové pásmo. Vněkarpatské sníženiny nasedají na Český masiv na linii Znojmo-Přerov-Karviná.\n\nV podloží mezozoických a terciérních útvarů sahá Český masiv až po bradlové pásmo, kde je jeho zakončením peripieninský lineament. Západní povrchové hranice Českého masivu tvoří francká linie, hlavně její centrální saský hlubinný zlom, geograficky ho tvoří výběžek mezi městy Zwickau a Vratislav. Na severu ho odděluje od platformních oblasti oderský lineament.\n\nV rámci hercynského orogenu je Český masiv jeho východní větví. Jihozápadně od něj vystupují hercynsky deformované horniny v pohoří Jura, severovýchodně se nachází Malopolská vysočina.\n\nČeský masiv je klasickou a poměrně dlouhodobě a intenzivně zkoumanou geologickou oblastí. Pro dnešní pojetí a názvosloví oblastí Českého masivu měly velký význam práce Eduarda Suesse a Hanse Stilleho.\n\nTektonicky a stratigraficky lze v oblasti Českého masivu vyčlenit několik (vertikálních) strukturních úrovní, které reprezentují několik stadií jeho vývoje. Z hlediska období jejich vzniku jsou to postupně: hercynské krystalinikum, zvrásněné paleozoikum, limnický permokarbon a platformní pokrývka. Nejvýznamnější je členění platformního krystalinika, které se dělí na 6 regionálněgeologických oblastí. Někteří autoři vymezují pouze 4 oblasti.\n\nNejvíce metamorfovanou oblastí Českého masivu, reprezentovanou metamorfní katazónou je moldanubikum či moldanubická oblast. Na povrchu je nejrozsáhlejší, nachází se v jižní části a pro Český masiv je zvlášť typické. Horniny dosáhly přeměny do amfibolitové, granulitové až eklogitové facie. Nejtypičtějšími horninami jsou pararuly, zejména sillimanit-biotitické. Nevyskytují se zde žádné fylity, ani starší sedimentární horniny a fosilie. Naopak poměrně běžné jsou granitoidní plutony (moldanubický a středočeský pluton). Velmi velkého rozsahu zde dosáhla areálová migmatitizace. Podle současných názorů tvoří asi 40 % oblasti paleozoické horniny, zbytek je starší, pravděpodobně proterozoický. Moldanubikum se od ostatních oblastí odlišuje geofyzikálními parametry kůry, rozsáhlejší přeměnou hornin jakož i hlubšími denudačními erozními zářezy. Tektonicky se moldanubikum na styku noří pod horniny středočeské a kutnohorsko-svratecké oblasti. Naopak je nasunuto na okraj moravsko-slezské oblasti. Litostratigraficky se dělí na spodní „monotónní“ (s převahou sillimaniticko-biotitických pararul) a svrchní „pestrou“ skupinu (v níž vystupují i granitoidy, granulity, amfibolity, skarn či mramory). Monotónní skupina tektonicky reprezentuje ostrongskou, zatímco pestrá přibližně drosendorfskou a svrchní gfölskou jednotku.\n\nSeverně od moldanubika se nachází menší, ale horninovým složením poměrně podobná kutnohorsko-svratecká oblast. Její podobnost s moldanubikem je podle některých autorů tak velká, že ji včleňují do moldanubika. Rozdílem je však nepřítomnost granitoidních hornin. Dominantní horninou jsou dvojslídné pararuly, které odděluje od moldanubika muskovitická izográda. Ani Kutnohorsko-svratecká oblast neobsahuje žádné zkameněliny. Z jihu na sever se dělí na základě litostratigrafických kritérií na šternbersko-čáslavskou, kutnohorskou a malínskou skupinu.\n\nMezi moldanubikem, kutnohorsko-svrateckou a lužickou oblastí se nachází středočeská oblast (bohemikum). Někdy je označována i jako tepelsko-barrandienská oblast (někteří autoři uvádí „barrandiensko-tepelská“). Vystupuje jako pás zvrásněného proterozoika s nemetamorfovaným starším paleozoikem (kambrium až devon) v typické synklinální struktuře označované jako Barrandien. Směrem na západ a severozápad prochází postupně vzrůstá míra metamorfózy a oblast přechází do krušnohorské oblasti, domažlického krystalinika a metamorfních ostrovů.\n\nProterozoický stupeň se dělí na kralupsko-zbraslavskou a štěchovickou skupinu. Barrandienské paleozoikum leží na proterozoickém stupni diskordantně. Nachází se mezi Příbramí a Prahou. Tvoří ho skryjsko-týřovická a příbramsko-jinecká pánev. V oblasti se nacházejí nejstarší makrofosilie Českého masivu, představované nálezy merostomátních členovců druhu \"kodymirus vagans\". Středočeská oblast je částečně zakryta Českou křídovou pánví. Pro oblast je také typické dobré zachování kadomské stavby.\n\nSeverní a severozápadní část Českého masivu tvoří krušnohorská oblast nebo saxothuringikum. Její převážná část se nachází v Německu. Od lužické oblasti ji odděluje středosaský násun. Styk se středočeskou oblastí komplikuje oblast litoměřického a krušnohorského zlomu označovaná jako oherský (ohárecký) rift. Lze zde sledovat dvě úrovně: předpaleozoické krystalinikum typické velkými tělesy rul, svorů ale i hornin vysokého stupně metamorfózy. Paleozoický stupeň představují hlavně horniny s rozsahem od kambria po hranici silur/devon, typické zejména v Německu. Během hercynské orogeneze do oblasti intrudovaly granitoidní plutony: karlovarsko-nejdecký a eibenstocký pluton. Při studiu granitoidních hornin této oblasti bylo pojmenováno charakteristické dvojčatění krystalů živců, známé jako Karlovarská dvojčata. Oblast je také významnou střižnou zónou označovanou jako labský lineament. Navíc přítomnost oherského riftu se zvýšeným teplotním tokem, podmínila v třetihorách v této oblasti intenzivní vulkanickou činnost, například v Doupovských horách. Přítomny jsou i alkalické vulkanity a karbonatity. V oblasti se nacházejí i nejmladší české sopky Komorní a Železná hůrka.\n\nPřibližně ve středu pod Českou křídovou pánví je formálně určena hranice mezi lužickou a středočeskou oblastí. Lužická oblast je synonymně označována jako lugikum či západosudetská oblast. Je nasunuta na okolní jednotky, v oblasti moravskoslezského zlomového pásma na Krušnohorskou oblast, v oblasti lužického nasunutí je její krystalinikum nasunuto na Českou křídovou pánev. Jako celek je také nasunuto na moravsko-slezskou oblast. Na severu se lužická oblast noří pod platformní pokrývku. Dělí se na východosudetskou a západosudetskou část, jejich hranicí je vnitrosudetská pánev. Západosudetskou část tvoří lužický pluton, krkonošsko-jizerské krystalinikum s proterozoickou (krkonošské ortoruly a svory) a paleozoickou úrovní (železnobrodské krystalinikum, vulkanický komplex, ještědské krystalinikum a krkonošsko-jizerský pluton). Jádro východosudetské části tvoří orlicko-sněžnické krystalinikum. Jeho okolí tvoří proterozoické novoměstské krystalinikum a mladší, převážně paleozoické zábřežské a staroměstské krystalinikum. V lužické oblasti je nejvýznamnější hercynská orogeneze. Paleozoické horniny mají podobný vývoj jako v krušnohorské oblasti. Litologie jednotlivých dílčích jednotek lužické oblasti je velmi proměnlivá.\n\nMoravsko-slezská oblast (moravosilesikum) se od ostatních jednotek Českého masivu vyznačuje několika odlišnostmi. Ze západu se na ni nasunuly moldanubikum a lugikum. Z východu jsou na moravsko-slezskou oblast nasunuty Západní Karpaty. Nejstarší částí moravsko-slezské oblasti je brunovistulikum, lze jej považovat za kadomský terán, který je hercynsky přepracován pouze ze západní strany, z východní strany je přeměněn i alpinským vrásněním. Brunovistulikum tvoří západní část podloží Západních Karpat. Ve své severní části je toto podloží méně denudováno, vystupují zde ruly, naopak na jihu, kde se eroze zakousla hlouběji, převažují granitoidy. Takové horniny tvoří podloží vněkarpatské sníženiny, flyšového pásma až do kůrového rozhraní, které je v oblasti bradlového pásma. Brunovistulikum se člení na brněnský masiv, olomoucký masiv a moravikum. Brněnský masiv se skládá z východní a západní granitoidní oblasti a mezi nimi se nacházející metabazitové zóny. Moravikum je struktura, která vznikla při podsouvání brunovistulika pod Moldanubikum, tvoří ho nakupené tektonické „šupiny“ a klenbové útvary. Svratecká klenba západně od Brna má ve svém centru relikt brunovistulika, tzv. tišnovské brunidy (parautochtonní brunovistulikum). Míra metamorfózy směrem k okrajům klenby klesá. Podobnou stavbu má i dyjská klenba. Silesikum je okrajovou částí moravskoslezské oblasti na styku s lužickou oblastí. Paleozoikum moravsko-slezské oblasti tvoří zejména devonské vápenceMoravského krasu. Karbonské sedimenty přechází postupně z neproduktivní kulmské facie do produktivního ostravsko-karvinského souvrství s černým uhlím.\n\nLimnický permokarbon Českého masivu leží diskordantně na jeho různých částech. Měl posttektonický molasový, většinou klastický charakter. Vzniklo několik pánví, hlavně krkonošská pánev a později tzv. brázd, které byly projevem gravitačního kolapsu hercynského horstva. Brázdy jsou vyplněny zejména horninami z období \"stephan C\" (nejvrchnější karbon) a perm. Permské sedimenty tvoří kontinentální uloženiny, arkózy, slepence ale i vulkanity – tufy, vápnité limnosilicity a např. v Boskovické brázdě i černé uhlí. Mezi permskými horninami se nacházejí i melafyry – bazaltické andezity s acháty. Při okrajích podkrkonošské a vnitrosudetské pánve na perm nasedá i trias.\n\nPlatformní pokrývku Českého masivu tvoří sedimenty triasu (místy i svrchního permu) až kvartéru. Jsou obvykle maximálně 2 km mocné. Výjimkou jsou pouze sedimenty v karpatské předhlubni, jejichž vrstvy mají mocnost větší. Pro platformy pokrývky jsou typické nezvrásněné, subhorizontálně uložené vrstvy, pouze místy postižené zlomovou, tzv. saxonskou tektonikou, která způsobila násuny krystalinika. V platformním vývoji není známa Regionální metamorfóza, zaznamenána byla pouze kontaktní metamorfóza kolem vyhořelých uhelných slojí a vulkanitů. Český masiv byl v období vývoje platformní pokrývky zaplaven mořem pouze lokálně. Souš byla vystavena intenzivní erozi, kaolinizaci, lateritizaci a jiným procesům.\nTrias tvoří v platformní pokrývce pouze tři tenké pruhy v oblasti podkrkonošské a vnitrosudetské pánve. Jde o kontinentální kaolinické pískovce. Jura je známa z denudačních reliktů v oblasti Brna a Moravského krasu. Známé jsou z lokalit jako Bílá hora, Stránská skála či Švédské šance. V Moravském krasu vystupuje jura u obce Olomučany. Jde o horniny průlivu spojujícího boreální platformy oblasti západní Evropy s alpskou tethydou. Horniny, hlavně střední a svrchní křídy (od cenomanu), jsou význačné zejména v České křídové pánvi. Pro tyto sedimenty jsou příznačné písčité spongilit, tzv. opuky.\n\nHorniny terciéru se usazovaly v kontinentálních pánvích Podkrušnohoří (chebská, sokolovská, mostecká, žitavská) a jižních Čech – třeboňská, českobudějovická. V oblasti jižních Čech muselo docházet k propojení s karpatskou předhlubní. Usazovaly se zejména kvarcity, tzv. dinasové křemence.\n\nV průběhu terciéru došlo v západní části Českého masivu k pokračování vývoje oherského riftu. Vznik pánve doprovázel vulkanismus trvající do kvartéru (např. Komorní hůrka, Železná hůrka).\n\nV kvartéru byla část Českého masivu postižena zaledněním. Jeho větší část však tvořila pouze předpolí kontinentálního ledovce. Nacházejí se zde až do 200 metrů mocné netříděné sedimenty (till a tillit). V oblasti Ostravy vznikly i glacilimnické sedimenty, poté, co ledovec přehradil Odru, což mělo za následek vznik četných jezer. Ledovec přinesl do oblasti četné žulové bludné balvany, ale i drobné pazourky z oblasti Baltského moře a Skandinávie. V extraglaciálních (nezaledněných) oblastech se ve vysočinách vyskytoval permafrost, zem zamrzala až do hloubky 110 až 180 metrů. Došlo k intenzivnímu mrazovému zvětrávání. V nížinách došlo ke vzniku eolických sedimentů, v období glaciálů to byly spraše a váté písky, v interglaciálech vznikaly půdy, a na vznikajících říčních terasách se usazovaly štěrkopísky. V holocénu se u řek uložily větší tloušťky povodňových hlín, které v některých oblastech dosahovaly mocnost až dva metry.\n\nNejmladší vulkanická činnost (neoidní vulkanismus) v Českém masivu lze pozorovat od svrchní křídy po kvartér. Tento vulkanismus byl odrazem alpinské orogeneze. Zpočátku v předriftové fázi šlo o vysoce alkalické vulkanity, olivinické melility až nefelinity. Podstatně intenzivnější vulkanismus probíhal od oligocénu až do miocénu. Jde o olivinické bazalty, bazanity, trachyty až fonolity. V poslední fázi pliocénního až kvartérního vulkanismu dominovaly bazické pikrobazalty, bazanity, olivinické nefelinity až melility. Nejmladšími sopkami jsou Komorní (nad 450 000 let) a Železná hůrka (170 až 400 000 let) u Chebu.\n\nPřestože je Český masiv již hercynsky konsolidovaný blok, i na jeho území jsou zaznamenána zemětřesení. Nejvýznamnější seismicky aktivní zóna se nachází na křížení tachovského příkopu a oherského riftu. Místní zemětřesení však nedosahují silných magnitud a jsou poměrně slabá (do stupně 5). Pro oblast jsou významná i zemětřesení pronikající z oblasti Alp a Západních Karpat.\n"}
{"id": "1268534", "url": "https://cs.wikipedia.org/wiki?curid=1268534", "title": "Germinal", "text": "Germinal\n\nGerminal (z francouzského slova \"germination\", rašení) může být:\n"}
{"id": "1268537", "url": "https://cs.wikipedia.org/wiki?curid=1268537", "title": "Bykov", "text": "Bykov\n\nPříjmení Bykov () nosí více významných osobností:\n\n"}
{"id": "1268540", "url": "https://cs.wikipedia.org/wiki?curid=1268540", "title": "Ben Nighthorse Campbell", "text": "Ben Nighthorse Campbell\n\nBenjamin \"Ben\" Nighthorse Campbell (* 13. dubna 1933 Auburn, Kalifornie, Spojené státy americké) je bývalý americký politik a zápasník–judista šajenského původu. S judem začínal ve dvaceti letech jako veterán korejské války na univerzitě v San José pod vedením Yoshe Uchidy. Od roku 1960 žil v Tokiu, kde se připravoval na Meidžijské univerzitě. V roce 1963 zvítězil na panamerických hrách. V roce 1964 se účastnil olympijských her v Tokiu v kategorii bez rozdílu vah. Byl papírovým favoritem v základní skupině, ale v zápase s mladým Němcem Klausem Glahnem si přetrhal vazy v kolení a vzdal. Vzápětí ukončil sportovní kariéru. Pracoval jako šerif v Sacramentském okresku a ve volném čase se věnoval trenérské práci. Počátkem osmdesátých let vstoupil do politiky, ve které úřadoval bezmála třicet let.\n\n"}
{"id": "1268553", "url": "https://cs.wikipedia.org/wiki?curid=1268553", "title": "Rakitovo", "text": "Rakitovo\n\nRakitovo ( \"Ракитово\") je město, ležící ve středním Bulharsku v Západních Rodopech. Je správním střediskem stejnojmenné obštiny a má přes 8 tisíc obyvatel.\n\nNejstarší historie města je svázána se středověkou horskou pevností Cepina, kterou postavili bulharští chánové v polovině 9. století. Její rozvaliny leží 12 km severozápadně od Rakitova, v nadmořské výšce 1136 m, a uzavírají Čepinské údolí, které se nazývá po ní v turečtinou zkomoleném jménu. Po rozpadu první bulharské říše patřila Byzantincům a pak druhé bulharské říši. Počátkem 13. století se stala jedním ze sídel bojara Alexije Slava. Ve 14. století pevnosti v Rodopech úporně vzdorovaly osmanské invazi po porážce hlavních bulharských vojsk, nicméně neúspěšně.\n\nPrvní písemná zmínka o Rakitovu pochází z roku 1516. Bylo tu zaznamenáno 85 křesťanských a 6 muslimských rodin. Ještě koncem 16. století zůstával poměr mezi vyznavači obou náboženství stejný. Situace se změnila za sultána Mehmeda IV., odkdy bylo zdejší obyvatelstvo vystaveno intenzivní islamizaci, takže v polovině 19. století zde žilo 40 křesťanských a 248 muslimských rodin. Na rozdíl od jiných krajů si však bulharští muslimové v Rodopech zachovali svůj jazyk. V rusko-turecké válce se muslimové přidali na tureckou stranu a po porážce část z nich emigrovala. Ves byla povýšena na město v 1969 a sídlem obštiny je od roku 1977.\n\nVe městě žije 8 247 stálých obyvatel a je zde trvale hlášeno 9 034 obyvatel. Podle sčítáni 1. února 2011 bylo národnostní složení následující:\n"}
{"id": "1268554", "url": "https://cs.wikipedia.org/wiki?curid=1268554", "title": "Alí Hašíša", "text": "Alí Hašíša\n\nMohamed Alí Hašíša nebo Mohamed Ali Hachicha (*1939) je bývalý tuniský zápasník–judista. V roce 1964 se jako jediný zástupce afrického kontinentu účastnil olympijských her v Tokiu v kategorii bez rozdílu vah. V základní skupině na své soupeře nestačil. Později reprezentoval Tunisko na mistrovství světa v roce 1967 a 1969.\n\n"}
{"id": "1268556", "url": "https://cs.wikipedia.org/wiki?curid=1268556", "title": "Kaple svaté Rodiny (Benátky nad Jizerou)", "text": "Kaple svaté Rodiny (Benátky nad Jizerou)\n\nKaple svaté Rodiny (někdy též Rodiny Kristovy nebo Přátelství Kristova) je pozdně barokní sakrální stavba z roku 1737 v Benátkách nad Jizerou. Od roku 1967 je chráněna jako kulturní památka. V současnosti slouží jako bohoslužebný prostor a farní úřad Církve československé husitské v Benátkách nad Jizerou. \n\nKapli nechal zřejmě mezi léty 1735–1737 postavit benátecký hrabě Ignác Zikmund z Klenové a z Janovic nedlouho po svém nastoupení na benátecké panství v roce 1720. Důvod výstavby není přesně znám. V uvedené době se v Nových Benátkách v blízkém okolí náměstí nacházely již dva kostely (raně gotický klášterní kostel Narození Panny Marie z roku 1349 a pozdně gotický farní kostel sv. Máří Magdalény ze 16. stol.). Někteří badatelé se domnívají, že kaple sv. Rodiny byla původně zamýšlena jako loretánská (např. historik Josef Václav Vojáček). Hrabě z Klenové obdaroval novou kapli nadací 50 zlatých. Když se 4. července 1764 (den sv. Prokopa) vracel hrabě z Klenové ze svého zámečku Bon Repos do Benátek, zemřel náhle v lese Okrouhlíku. Hraběnka vdova pak přikázala novobenáteckému faráři sloužit každý týden v kapli mši za zemřelého manžela. Svému účelu sloužila kaple do roku 1783, kdy byla v rámci reforem Josefa II. zrušena. \n\nBudova následně chátrala až do roku 1794, kdy ji benátecký měšťan a primas z č.p. 77 Ludvík Ferdinand Černý zakoupil za 47 zlatých a 20 krejcarů z vlastních prostředků a daroval městu, aby zde byla zřízena druhá budova radnice (první budova radnice v č.p. 42 byla zničena čtyřmi požáry v letech 1664, 1685, 1723 a 15. června 1769, kdy kromě radnice vyhořelo ještě 28 domů a obecní dvůr). \n\nMezi léty 1794-1798 byly pořízeny dva návrhy na přestavbu, z nichž byl nakonec vybrán plán zednického mistra Václava Novotného, který citlivým způsobem respektoval zachování barokního rázu budovy. Vnitřní prostor byl rozčleněn na přízemí a dvě podlaží. V prvním poschodí byla radní síň (úřadovna magistrátu), v druhém poschodí se postupně vystřídal městský archiv se spisovnou, úřadovna Občanské záložny (od poloviny 19. stol.) a městská knihovna (od r. 1905). V přízemí byla nejprve městská věznice, později strážnice a obecní váha.\n\nRadnice v adaptované kapli sv. Rodiny sloužila městu téměř 100 let. Její funkce zanikla v letech 1896 -1897, kdy si město zřídilo novou radnici přestavbou domu čp. 78.\n\nPo přemístění radnice sloužila kaple různým účelům, avšak bez jakékoli památkové péče. Její stav i vzhled chátral. K nápravě došlo až v listopadu 1967, kdy proběhla rozsáhlá rekonstrukce střechy, zdiva i fasády Okresním stavebním podnikem z Jablonce nad Nisou. 21. listopadu 1968, den před dokončením stavebních prací, byly do báně věžičky vloženy dokumenty s pamětním listem, jehož autory byli městský kronikář Jindřich Rohan a městský archivář Jiří Antoš. \n\n10. dubna 1968 byla v uvolněnějších společenských poměrech obnovena činnost skautského střediska v Benátkách nad Jizerou, jedna z jeho kluboven byla umístěna v kapli sv. Rodiny. \n\nV roce 1981 byla na základě rozhodnutí MěNV Benátky nad Jizerou a ONV Mladá Boleslav bývalá kaple svěřena do užívání Náboženské obce Církve československé husitské v Benátkách nad Jizerou, aby tak opět sloužila původním náboženským účelům. V lednu 1981 byly zahájeny rozsáhlé rekonstrukční práce vnitřních prostor za spolupráce církve a města. Jednalo se o první vnitřní rekonstrukci od roku 1798. Byly provedeny kompletní instalace, opravy omítek a podlah, výměna schodiště a vchodových dveří a oprava oken v celkové ceně 135.000 Kčs. \n\n31. ledna 1982 proběhlo slavnostní otevření kaple bohoslužbou za účasti patriarchy Církve československé husitské Dr. Miroslava Nováka, diecézního tajemníka a později pražského biskupa Miroslava Durchánka, faráře Dr. Luďka F. Beneše, farářky Miloslavy Taucové a zástupců státní správy. \n\nKaple svaté Rodiny je pozdně barokní hranolovitá sakrální stavba na čtvercovém půdorysu s bohatě členěnými nárožními pilastry. Stanová střecha je zakončena osmihranou lucernou. Původně měla ve třech stěnách lunetová okna, sahající téměř do poloviny výšky stěn (dnes je jejich původní tvar vidět na zazděném okně v zadní stěně kaple). V zadní stěně byla do výše okenního oblouku nika, ukončená konchou, v níž se nacházel oltář. V rozích uvnitř kaple byly čtyři sochy a u oltáře dvě sochy andělů, držících svícny. Po zrušení kaple Josefem II. byl oltář přemístěn do děkanského kostela.\n\nPůvodní nečleněný interiér byl při adaptaci pro účely budovy radnice rozdělen dvěma podlažími na dvoupatrovou budovu. Lunetová okna byla zazděna a místo nich byla vsazena jednoduchá obdelníková okna zepředu a ze stran budovy. V pravém jižním rohu bylo vestavěno dřevěné točité schodiště.\n\nV 19. století byla lucerna osazena věžními hodinami s cymbály. Na špičce vížky ve výšce 20 metrů je umístěna korouhvička - pozlacený drak, symbol pánů z Kunvaldu a z Dražic, někdejších majitelů Nových Benátek. \n\nPro její typický tvar začali benátčané říkat kapli hovorově \"kafemlejnek\".\n\nOd roku 1982 se v přízemí nachází modlitebna a v horních patrech farní úřad Náboženské obce Církve československé husitské.\n\nV bezprostřední blízkosti kaple sv. Rodiny se náchází menší hranolovitá stavba. Jedná se o kryt staré městské studny, vyhloubené v roce 1867 horníky ze Slaného do hloubky 60 metrů. Aby studna byla zabezpečena před poškozováním čerpadla a znečišťováním vody, byl nad ní v roce 1880 postaven domek. Stavitel Josef Brich jej stylově přizpůsobil barokní kapli sv. Rodiny. Domek studny měl být po rekonstrukci kaple v roce 1968 zbourán, ale nestalo se tak. V měsících květnu a červnu 1989 byl opraven starobenáteckým zedníkem panem Valentou. Také tato stavba má mezi místními obyvateli své hovorové označení: „cukrpiksla“. „Kafemlejnek“ a „cukrpiksla“ tvoří ve slovníku benáteckých obyvatel nerozlučnou dvojici a neodmyslitelnou dominantu Husova náměstí.\n\n\n\n"}
{"id": "1268570", "url": "https://cs.wikipedia.org/wiki?curid=1268570", "title": "Kostel svaté Zdislavy (Lavičky)", "text": "Kostel svaté Zdislavy (Lavičky)\n\nKostel svaté Zdislavy se nachází v centru obce Lavičky. Kostel je filiálním kostelem římskokatolické farnosti Velké Meziříčí. Jde o moderní stavbu z devadesátých let 20. století, jehož vnitřní konstrukce je dřevěná. Kostel má být, jako první na světě, zasvěcen svaté Zdislavě.\n\nÚvahy o stavbě kaple či kostela v obci Lavičky pochází z doby kolem roku 1940, místo pro kostel však bylo vybráno až 22. března 1990, ve stejnou dobu bylo rozhodnuto, že kostel bude zasvěcen svaté Zdislavě. Dne 29. září téhož roku byl v Měříně požehnán základní kámen. Dne 17. září 1991 bylo pro stavbu nového kostela vydáno stavební povolení a o čtyři dny později bylo požehnáno místo stavby a byly zahájeny práce na stavbě, postupně byly postaveny základy, v příštím roce byla občany vybudována hrubá stavba, střecha a věž kostela. Celkem bylo na kostele odpracováno 13 000 hodin místními občany a stavba tak stála pouze 1,25 milionu korun. \n\nKostel (tehdy ještě kaple) byl pak 26. května 1994 vysvěcen Ambrožem Svatošem. Zdislava v tu dobu byla pouze blahoslavená, nicméně k jejímu svatořečení došlo v roce 1995. V roce 1996 pak byl v kostele připraven oltář dle návrhu Milivoje Husáka, ten také namaloval oltářní obraz. Jím také byly navrženy nové dveře do kostela, které mají tvořit protiváhu vůči relikviáři svaté Zdislavy, kde jsou uloženy ostatky svaté Zdislavy, jež byly v roce 1995 darovány litoměřickým biskupem Josefem Kouklem, ten pak 25. května 1996 oltář i kostel vysvětil.\n\n\n"}
{"id": "1268580", "url": "https://cs.wikipedia.org/wiki?curid=1268580", "title": "Karel Hradecký", "text": "Karel Hradecký\n\nKarel Hradecký (??? – 30. listopadu 1987) byl český fotbalista, útočník.\n\nHrál za AC Sparta Praha v předligové éře. Za českou reprezentaci nastoupil v utkání proti Uhersku 7. 4. 1907. Gól v reprezentaci nedal. Byl autorem historicky vůbec prvního gólu Sparty v derby se Slavií v roce 1907, kdy při remíze 2:2 dal za Spartu oba góly.\n\n\n"}
{"id": "1268589", "url": "https://cs.wikipedia.org/wiki?curid=1268589", "title": "Kaňon Somoto", "text": "Kaňon Somoto\n\nKaňon Somoto (španělsky \"Monumento Nacional Cañón de Somoto\") se nachází v nikaragujském departementu Madriz ve Střední Americe. Jako chráněné území (národní přírodní památka) byl vyhlášen 29. listopadu 2006. Rozloha chráněného území je 170 ha, z čehož 125 ha tvoří samotný kaňon řeky Río Coco (v překladu \"Kokosová řeka\"). Dalších 25 km² zahrnuje přilehlé ochranné pásmo.\n\nKaňon Somoto na severozápadě Nikaraguy, původně známý pod jménem \"Namacambre\", se rozkládá zhruba 10 - 15 km směrem na západ od města Somoto, správního centra departementu Madriz, v bezprostřední blízkosti hranic s Hondurasem. Od hraničního přechodu El Espino je kaňon vzdálen vzdušnou čarou jen asi 1,5 km. Trasa panamerické dálnice, při níž je vybudováno informační centrum a přístupová komunikace, prochází necelý kilometr jižně od dolní části soutěsky.\n\nHorní část chráněného území leží na soutoku řek Comali, přitékající od severozápadu z Hondurasu, a Tapacali, přitékající z jihu. Jejich vody od tohoto soutoku prorážejí v třetihorních vulkanických horninách miocénního stáří, zvaných ignimbrity, a v sedimentech z období pleistocénu a holocénu mohutný kaňon a pokračují pod názvem \"Río Coco\" směrem na východ až k ústí této řeky do Karibského moře.\n\nNadmořská výška okolní krajiny na jihozápadním úpatí pohoří Cordillera de Dilpito y Jalapa dosahuje 800 - 900 metrů, samotný kaňon, dlouhý cca 5 kilometrů, je v průměru široký jen 10 - 15 metrů. Skalní stěny kaňonu dosahují impozantní výšky 120 - 150 metrů. V kaňonu byly během jeho průzkumu nalezeny petroglyfy původních obyvatel z předkolumbovského období.\n\nV rámci programu zahraniční rozvojové spolupráce České republiky se Česká geologická služba podílela v letech 2003 -2009 na konkrétních výzkumných projektech ve třech zemích Střední Ameriky – v Nikaragui, Kostarice a Salvadoru. \n\nNejdéle, již od roku 1997, probíhala spolupráce s nikaragujskou organizací INETER (\"Instituto Nicaragüense de Estudios Territoriales\"). Výzkumy, zaměřené především na přírodní rizika, probíhaly v letech 2004 - 2009 v centrální a severní části země, v hornatých, často těžko prostupných terénech. Čeští geologové během těchto prací v roce 2004 \"znovuobjevili\" a postupně prozkoumali a zdokumentovali z geologického, geomorfologického i kulturněhistorického hlediska mimořádně hodnotný kaňon Somoto. Veškerou dokumentaci poté dali k dispozici nikaragujským orgánům. Na základě těchto podkladů připravilo nikaragujské ministerstvo životního prostředí (MARENA - \"Ministerio del ambiente y los resursos naturales\") zákonné opatření, směřující k ochraně tohoto území. Nikaragujský parlament schválil vyhlášení tohoto mimořádně cenného území jako \"Monumento Nacional Cañón de Somoto\" dne 29. listopadu 2006.\n\nSpolupráce české strany s nikaragujskými orgány tím však neskončila. Zástupci ministerstva životního prostředí České republiky a České geologické služby poté pokračovali v pomoci nikaragujským partnerům při přípravě vyhlášení Geoparku Río Coco a přihlášení jeho kandidatury na zařazení do světové sítě Globálních geoparků UNESCO. V této souvislosti probíhalo i zapojení obyvatel okolních obcí s cílem podpořit jejich podíl na rozvoji šetrného turismu v dané oblasti.\n\n\n"}
{"id": "1268601", "url": "https://cs.wikipedia.org/wiki?curid=1268601", "title": "Letectvo a protivzdušná obrana Bosny a Hercegoviny", "text": "Letectvo a protivzdušná obrana Bosny a Hercegoviny\n\nBrigáda letectva a protivzdušné obrany Bosny a Hercegoviny (, , ) je letecká složka ozbrojených sil Bosny a Hercegoviny.\nTabulka obsahuje přehled letecké techniky ozbrojených sil Bosny a Hercegoviny podle Flightglobal.com.\n\n"}
{"id": "1268604", "url": "https://cs.wikipedia.org/wiki?curid=1268604", "title": "Gruzínské letectvo", "text": "Gruzínské letectvo\n\nGruzínské letectvo () je letecká složka ozbrojených sil Gruzie. \nTabulka obsahuje přehled letecké techniky vzdušných sil Gruzie podle Flightglobal.com.\n"}
{"id": "1268605", "url": "https://cs.wikipedia.org/wiki?curid=1268605", "title": "Roland Wieser", "text": "Roland Wieser\n\nRoland Wieser (* 6. května 1956 Zschopau) je bývalý východoněmecký atlet, chodec, mistr Evropy v chůzi na 20 kilometrů z roku 1978.\n\nJeho prvním mezinárodním úspěchem byl titul juniorského mistra Evropy v chůzi na 10 000 metrů v roce 1975. Zvítězil rovněž v závodě na 20 kilometrů chůze při svém startu na mistrovství Evropy v Praze v roce 1978. Vítězný čas 1:23:12 byl tehdy nejlepším výkonem na světě. Na olympiádě v Moskvě o dva roky později získal na této trati bronzovou medaili. Při svých dalších startech na vrcholných mezinárodních soutěžích už nevystoupil na stupně vítězů.\n\n"}
{"id": "1268608", "url": "https://cs.wikipedia.org/wiki?curid=1268608", "title": "Mistrovství světa v alpském lyžování 2017", "text": "Mistrovství světa v alpském lyžování 2017\n\nMistrovství světa v alpském lyžování 2017, oficiálně FIS Alpine World Ski Championships 2017, byl v pořadí 44. ročník světového šampionátu, který probíhal ve švýcarském Svatém Mořici na hoře Piz Nair. Mistrovství se konalo od 6. do 19. února 2017. Svatý Mořic byl za hostitelské místo vybrán 31. května 2012 na kongresu Mezinárodní lyžařské federace v Jižní Koreji. Neúspěšnými finálovými kandidáty se staly švédské Åre a italská Cortina d'Ampezzo, jimž následně připadly další dva ročníky této vrcholné akce. \n\nCelkem se závodilo v 11 disciplínách, v nichž nejvyšší počet devíti medailí získalo Rakousko. Hostitelské Švýcarsko skončilo na druhém místě se sedmi cennými kovy. Ve Svatém Mořici se šampionát konal popáté, když navázala na předchozí ročníky z let 1934, 1948, 1974 a 2003. Oficiální znělkou se stala píseň „Empire“ od švýcarské hudební skupiny 77 Bombay Street, jež byla složena přímo pro účely šampionátu.\n\nNa Mistrovství světa 2017 startovalo 589 lyžařů ze 77 členských výprav Mezinárodní lyžařské federace, kteří soupeřili o 11 medailových sad a celkem 48 medailí.\n\n"}
{"id": "1268610", "url": "https://cs.wikipedia.org/wiki?curid=1268610", "title": "Severomakedonské letectvo", "text": "Severomakedonské letectvo\n\nLetecká brigáda republiky Makedonie () je letecká složka ozbrojených sil Severní Makedonie. \nTabulka obsahuje přehled letecké techniky armády Severní Makedonie podle Flightglobal.com.\n\n"}
{"id": "1268611", "url": "https://cs.wikipedia.org/wiki?curid=1268611", "title": "Seznam medailistů na mistrovství Evropy v judu žen – střední váha", "text": "Seznam medailistů na mistrovství Evropy v judu žen – střední váha\n\nHistorický přehled medailistů v judu na Mistrovství Evropy v judu žen (střední váha).\n"}
{"id": "1268612", "url": "https://cs.wikipedia.org/wiki?curid=1268612", "title": "Botswanské letecké křídlo", "text": "Botswanské letecké křídlo\n\nLetecké křídlo Botswanských obranných sil () je letecká složka ozbrojených sil Botswany. \n\n9. srpna 1979 došlo k sestřelu botswanského letounu Britten-Norman Defender vrtulníkem Alouette III Rhodesian Air Force. \nJeho perutě jsou označeny písmenem Z následovaným číslicí. Hlavní letecká základna se nachází na mezinárodním letišti Gaborone.\nTabulka obsahuje přehled letecké techniky ozbrojených sil Botswany podle Flightglobal.com.\n\n"}
{"id": "1268620", "url": "https://cs.wikipedia.org/wiki?curid=1268620", "title": "Semjonov", "text": "Semjonov\n\nSemjonov () může být:\n\n"}
{"id": "1268622", "url": "https://cs.wikipedia.org/wiki?curid=1268622", "title": "Tarasov", "text": "Tarasov\n\nPříjmení Tarasov () nosí více významných osobností:\n\n"}
{"id": "1268625", "url": "https://cs.wikipedia.org/wiki?curid=1268625", "title": "Sjögren", "text": "Sjögren\n\nPříjmení Sjögren nosí více významných osobností:\n\n"}
{"id": "1268627", "url": "https://cs.wikipedia.org/wiki?curid=1268627", "title": "Adair (příjmení)", "text": "Adair (příjmení)\n\nPříjmení Adair nosí více významných osobností:\n\n"}
{"id": "1268628", "url": "https://cs.wikipedia.org/wiki?curid=1268628", "title": "Barnett", "text": "Barnett\n\nBarnett může být:\n\n\n"}
{"id": "1268630", "url": "https://cs.wikipedia.org/wiki?curid=1268630", "title": "Kotojedy (železniční zastávka)", "text": "Kotojedy (železniční zastávka)\n\nKotojedy je železniční zastávka, která se nachází nedaleko od okraje místní části Kotojedy v k.ú města Kroměříž na trati číslo 305 Kroměříž – Zborovice v km 2,575. V Kroměříži spoje navazují na trať číslo 303 Kojetín – Valašské Meziříčí.\n\nProvoz na trati byl zahájen dne 1. listopadu 1881. Při stavbě železnice narazili dělníci u nádraží na hluboké jámy, které se lišily kulatými červenavými a šedými skvrnami od okolní půdy.\nByly plné kuchyňských odpadků, zbytků kostí a jiných památek na dávné obyvatele. Podrobnějším průzkumem byly nalezeny syenitové kameny, zdobené hrnečky, opotřebované jelení parohy,\nostré pazourkové nástroje na upravování zvířecích kostí, bronzové spony, provrtaná kuželovitá a jehlancovitá závaží k zatížení rybářských sítí.\n\nV roce 1918 se Kroměříž stala velkou nemocnicí. V kasárnách, školách a přistavěných barácích bylo stále 3 000 raněných, kteří byli přiváženi na kotojedské nádraží a po silnici rozváženi do lazaretů.\nNěkteří byli dovezeni už jen na hřbitov.\n\nV roce 2016 byla budova zastávky zbourána a začátkem roku 2017 nahrazena novou.\n\nV zastávce Kotojedy výhybkami č.K1 a K9 odbočují z traťové koleje dirigované tratě Zborovice – Kroměříž vlečky „NAVOS, a.s. - vlečka Kotojedy „ a „Moravská kapitálová, a.s.„ (220657).\n\n"}
{"id": "1268631", "url": "https://cs.wikipedia.org/wiki?curid=1268631", "title": "Silnice II/103", "text": "Silnice II/103\n\nSilnice II/103 je komunikací II. třídy v Jihočeském kraji. Původně (před rokem 1998) tak byla označována městská silnice v Praze mezi Modřany a Komořany. Současná trasa bývala původně silnicí III. třídy.\n\nPropojuje silnici I/24 v obci Halámky s městem České Velenice a s hraničním přechodem do města Gmünd v Rakousku. Celková délka silnice je 13,4 km. Přímo na trase jsou dvě čerpací stanice v Českých Velenicích.\n\nV tabulce uvedené vzdálenosti jsou přibližné.\n\nhttps://geoportal.rsd.cz/webappbuilder/apps/7/\n"}
{"id": "1268638", "url": "https://cs.wikipedia.org/wiki?curid=1268638", "title": "Casiraghi", "text": "Casiraghi\n\nPříjmení Casiraghi nosí více významných osobností:\n\n"}
{"id": "1268639", "url": "https://cs.wikipedia.org/wiki?curid=1268639", "title": "Seznam medailistů na mistrovství Evropy v judu žen – polotěžká váha", "text": "Seznam medailistů na mistrovství Evropy v judu žen – polotěžká váha\n\nHistorický přehled medailistů v judu na Mistrovství Evropy v judu žen (polotěžká váha).\n"}
{"id": "1268644", "url": "https://cs.wikipedia.org/wiki?curid=1268644", "title": "Cochran", "text": "Cochran\n\nPříjmení Cochran nosí více významných osobností:\n\n"}
{"id": "1268648", "url": "https://cs.wikipedia.org/wiki?curid=1268648", "title": "Corr", "text": "Corr\n\nPříjmení Corr nosí více významných osobností:\n\n\n"}
{"id": "1268650", "url": "https://cs.wikipedia.org/wiki?curid=1268650", "title": "Feldman", "text": "Feldman\n\nPříjmení Feldman nosí více významných osobností:\n\n"}
{"id": "1268653", "url": "https://cs.wikipedia.org/wiki?curid=1268653", "title": "Baader (rozcestník)", "text": "Baader (rozcestník)\n\nPříjmení Baader nosí více významných osobností:\n\n"}
{"id": "1268655", "url": "https://cs.wikipedia.org/wiki?curid=1268655", "title": "Georgian Bay", "text": "Georgian Bay\n\nGeorgian Bay (\"Jiřího záliv\") je záliv v severovýchodní části Huronského jezera resp. jezera Michigan-Huron v kanadské provincii Ontario. Má rozlohu 15 000 km² a bývá označován za šesté z Velkých kanadských jezer. Od hlavní vodní masy jezera ho oddělují ostrov Manitoulin a Bruceho poloostrov, významnými přítoky jsou French River a Muskoka. Maximální hloubka zálivu dosahuje 171 metrů. Svůj název dostal roku 1822 na počest britského krále Jiřího IV..\n\nZ geologického hlediska tvoří záliv jižní okraj Kanadského štítu. V jeho vodách se nachází okolo třiceti tisíc skalnatých a vejmutovkou porostlých ostrovů, které jsou největším sladkovodním souostrovím světa. Část z nich tvoří Národní park Georgian Bay Islands, vyhlášený roku 1929. Podle pověsti, kterou vyprávějí domorodí Odžibvejové, ostrovy vznikly tak, že bůh Kitchikewana se zamiloval do dcery místního náčelníka a ze vzteku, že ho odmítla, začal házet balvany do jezera. Na motivy této legendy natočil režisér Jonathan Duder hraný film.\n\n"}
{"id": "1268656", "url": "https://cs.wikipedia.org/wiki?curid=1268656", "title": "Lippert", "text": "Lippert\n\nPříjmení Lippert nosí více významných osobností:\n\n"}
{"id": "1268658", "url": "https://cs.wikipedia.org/wiki?curid=1268658", "title": "Vysoká škola DTI", "text": "Vysoká škola DTI\n\nVysoká škola DTI je soukromá vysoká škola, která působí na základě usnesení vlády SR č. 200 ze dne 1. března 2006. Poskytuje vysokoškolské vzdělání v bakalářských a magisterských studijních programech formou denního a externího studia a má certifikát ISO 9001.\n\nPůvodní název školy byl Dubnický technologický inštitút, který se od září 2016 změnil na současný z důvodu rozšíření vzdělávání o další studijní obory. V letech 2010-2014 byl na škole realizován projekt Virtuální vysoká škola.\nV externí formě studia vyučování probíha v pátek, sobotu a neděli a pro relativní blízkost asi 20 procent studentů dojíždí z Moravy.\n\n\n\n"}
{"id": "1268659", "url": "https://cs.wikipedia.org/wiki?curid=1268659", "title": "Möller", "text": "Möller\n\nPříjmení Möller nosí více významných osobností:\n\n"}
{"id": "1268663", "url": "https://cs.wikipedia.org/wiki?curid=1268663", "title": "B2 (rozcestník)", "text": "B2 (rozcestník)\n\nOznačení B2 může mít různé významy:\n\n\n\n\n"}
{"id": "1268664", "url": "https://cs.wikipedia.org/wiki?curid=1268664", "title": "Mölzer", "text": "Mölzer\n\nPříjmení Mölzer nosí více významných osobností:\n\n"}
{"id": "1268669", "url": "https://cs.wikipedia.org/wiki?curid=1268669", "title": "Schleicher", "text": "Schleicher\n\nPříjmení Schleicher nosí více významných osobností:\n\n"}
{"id": "1268673", "url": "https://cs.wikipedia.org/wiki?curid=1268673", "title": "B1 (rozcestník)", "text": "B1 (rozcestník)\n\nOznačení B1 může mít různé významy:\n\n\n\n\n"}
{"id": "1268676", "url": "https://cs.wikipedia.org/wiki?curid=1268676", "title": "Wiedemann", "text": "Wiedemann\n\nPříjmení Wiedemann nosí více významných osobností:\n\n"}
{"id": "1268679", "url": "https://cs.wikipedia.org/wiki?curid=1268679", "title": "Silnice II/139", "text": "Silnice II/139\n\nSilnice II/139 je komunikací II. třídy v Jihočeském kraji a Plzeňském kraji.\n\nPropojuje mezi sebou silnice I/29 a I/20 v Písku, dále se silnicí I/4 ve Kbelnici, potom se silnicí II/173 v Radomyšli a se silnicí I/22 v Horažďovicích.\n\nCelková délka silnice je 38,7 km. Přímo na trase silnice jsou čerpací stanice PHM v obci Malé Nepodřice a ve Kbelnici.\nVzdálenosti uvedené v tabulce jsou přibližné.\n\n"}
{"id": "1268680", "url": "https://cs.wikipedia.org/wiki?curid=1268680", "title": "Melnikov", "text": "Melnikov\n\nPříjmení Melnikov () nosí více významných osobností:\n\n"}
{"id": "1268686", "url": "https://cs.wikipedia.org/wiki?curid=1268686", "title": "Henrik Aarrestad Uldalen", "text": "Henrik Aarrestad Uldalen\n\nHenrik Aarestad Uldalen (* 1986 Jižní Korea) je norský malíř původem z Jižní Koreje.\n\nUldalen se narodil v roce 1986 v Jižní Koreji, avšak ve svých pěti měsících byl adoptován do Norska, kde vyrůstal ve městě Asker. O malování se zajímal již odmala, avšak nikdy nedosáhl žádného formálního výtvarného vzdělání. Zlom nastal během jeho studií, po nichž se měl stát učitelem na základní škole, kdy v 19 letech objevil olejové barvy. Během tohoto období se také seznámil s Mortenem Thyholtem a Trygvem Åsheimem, kteří mu podle vlastních slov poskytli „vzdělání stejně dobré jako kterákoliv jiná umělecká škola“. \n\nV lednu 2014 založil instagramovou platformu Paintguide, která slouží jako místo k prezentaci uměleckých děl. Do projektu se zapojilo více než 60 umělců z celého světa.\n\nVe svých obrazech používá výhradně olejové barvy, přesněji techniku alla prima. Soustředí se převážně na figurální malbu, tj. malbu zaměřenou na zobrazení (lidské) figury, založenou na „abstraktních idejí existencialismu a nihilismu, a na osamocení a necitlivosti“. Jeho práce je popisována jako fotosurrealismus.\n\n"}
{"id": "1268690", "url": "https://cs.wikipedia.org/wiki?curid=1268690", "title": "Jiří Bílek", "text": "Jiří Bílek\n\nJméno a příjmení Jiří Bílek se může vztahovat k následujícím osobnostem:\n\n"}
{"id": "1268699", "url": "https://cs.wikipedia.org/wiki?curid=1268699", "title": "Barčák", "text": "Barčák\n\nPříjmení Barčák nosí více významných osobností:\n\n"}
{"id": "1268700", "url": "https://cs.wikipedia.org/wiki?curid=1268700", "title": "Kopaninský potok (přítok Jankovského potoka)", "text": "Kopaninský potok (přítok Jankovského potoka)\n\nKopaninský potok, dříve nazývaný též Blatina, je levostranný přítok Jankovského potoka v okrese Pelhřimov v Kraji Vysočina. Délka toku činí 6,5 km. Plocha povodí měří 9,1 km².\n\nPotok pramení jižně od Rybníčku v nadmořské výšce okolo 580 m. Po celé své délce teče převážně severním směrem. Na horním toku protéká výše zmíněnou osadou, severně od níž proudí podmáčenými loukami a postupně vtéká do zalesněného údolí. Na středním toku, zhruba na 4,0 říčním kilometru, se při levém břehu potoka rozprostírá \"Rohův Mlýn\". Na dolním toku protéká Kopaninský potok obcí Velký Rybník, kde napájí víceúčelový poldr a dva místní rybníky. Severně od obce podtéká silnici I/34 a stáčí se více na severozápad. Přibližně na 1,0 říčním kilometru je potok rozdělen na dvě části. První rameno odtéká na sever, kde se po krátkém úseku vlévá do Jankovského potoka. Druhé (hlavní) rameno směřuje na severozápad, napájí rybníky \"Strážník\", \"Lipky\" a rybník \"Chabák\", který se nachází v Kletečné. Pod posledně jmenovaným rybníkem se vlévá zleva do Jankovského potoka, na 4,2 říčním kilometru, v nadmořské výšce okolo 460 m.\n"}
{"id": "1268701", "url": "https://cs.wikipedia.org/wiki?curid=1268701", "title": "DSV Saaz", "text": "DSV Saaz\n\nDSV Saaz (celým názvem: Deutscher Sportverein Saaz) byl československý fotbalový klub ze Žatce. Jednalo se o sportovní organizaci německé komunity v Žatci. Založen byl v roce 1885 jako Deutscher Radfahrerverein Saaz, název DSV přijal roku 1907, zanikl v roce 1945. Jeho městským rivalem byl český klub SK Lučan Žatec (pozdější Slavoj).\n\nDíky podpoře zámožných obchodníků s chmelem vznikl v Žatci na počátku 30. let silný profesionální tým zvaný \"Wunderelf\" (zázračná jedenáctka), který trénoval bývalý reprezentant Otakar Škvain-Mazal. V roce 1932 porazil v přátelském utkání výběr jihoněmeckého svazu 4:2 a prvoligový klub Teplitzer FK 3:1. V roce 1934 vyhrál v Praze Česko-německý pohár a absolvoval úspěšný zájezd do Irska. V letech 1934 a 1935 vyhrál mistrovství československých Němců a po zvýšení počtu účastníků na čtrnáct se kvalifikoval do nejvyšší soutěže, kde však skončil na posledním místě a po sestupu se zázračná jedenáctka rozpadla. Od roku 1940 klub vystupoval pod názvem NSTG Saaz, zanikl v důsledku vysídlení Němců z Československa.\n\nZdroj: \n\n\n\nZdroj: \n\n\n\nZdroj: \n\nOtto Ducke (2/0/0),\nFranz Hribar (13/0/0),\n… Pimpel (11/0/0) –\n… Brehm (1/0),\n… Dürrschmied (2/0),\nJohann Hoffmann (4/1),\nRudolf John (26/3),\nKarl Koder (23/8),\nKarl Krückl (26/0),\nJosef Kundrat (7/0),\n… Liebscher (2/0),\n… Loos (3/0),\nOtto Müller (16/3),\n… Papik (2/1),\nTivadár Paragi (13/9),\nĽudovít Rado (23/2),\n… Reiner (8/1),\nJohann Riederich (13/0),\nJosef Schlögl (6/0),\nKarl Spitzhüttl (21/4),\nKarel Trávníček (25/0),\nJohann Wana (25/0),\nVáclav Weigert (14/1) +\n1 vlastní (Kostka) –\ntrenér Josef Horejs\n\n\n"}
{"id": "1268705", "url": "https://cs.wikipedia.org/wiki?curid=1268705", "title": "Bán (příjmení)", "text": "Bán (příjmení)\n\nPříjmení Bán nosí více významných osobností:\n\n"}
{"id": "1268710", "url": "https://cs.wikipedia.org/wiki?curid=1268710", "title": "Daňko", "text": "Daňko\n\nPříjmení Daňko nosí více významných osobností:\n\n\n"}
{"id": "1268711", "url": "https://cs.wikipedia.org/wiki?curid=1268711", "title": "Jaroslav Gančarčík", "text": "Jaroslav Gančarčík\n\nJaroslav Gančarčík (* 16. srpna 1968 Český Těšín) je český vrah, který v roce 1990 zavraždil tři ženy v obci Klučov. Dopaden byl v roce 2003, kdy se jeho vzorky DNA dostaly do národního registru v souvislosti s jinou násilnou trestnou činností.\n\nOd mládí měl problémy s alkoholem, opakovaně byl trestán pro krádeže. Po prezidentské amnestii v lednu roku 1990 se usadil v Brně, odkud pravidelně dojížděl do Prahy. Při jedné takové cestě byl 30. dubna 1990 vysazen průvodčím v obci Klučov, protože vlakem cestoval opilý a bez platného cestovního lístku. V obci se rozhodl nelegálně získat prostředky na další cestu a také na alkohol. Za svůj cíl si vybral rodinný dům nedaleko nádraží. Dovnitř se chtěl dostat malým koupelnovým oknem. To se mu nepodařilo, ale zároveň zjistil, že hlavní vchod není zamčený. Uvnitř domu se nacházela Ivanka Kudláčková a její dvě dcery Ivana a Miroslava. Gančarčík všechny tři ženy ubodal kuchyňskými noži. Poté dům prohledal a odcizil několik věcí. Mrtvolu nejmladší Miroslavy vysvlékl a vykonal na ní soulož, přičemž na jejím těle zanechal stopy ejakulátu.\n\nVyšetřovatelé nalezli čtyři kuchyňské nože, které nepatřily ani jedné z žen. Jak se ukázalo, Ivanka si je zapůjčila od místního řezníka, takže je vrah nalezl na místě činu. V kuchyni se nacházely hrnky od kávy, kterou ženy běžně nepily. V zadní části domu byl o zeď opřen žebřík ke koupelnovému oknu, ze kterého byla stržena síťka proti hmyzu. Už jen fakt, že se vrah o něco takového pokusil, vedl k závěru, že musel být spíše hubené atletické postavy. Těla žen byla částečně obnažená. Obě dcery měly vícečetná poranění hrudníku. Stopy zápasu se nenašly, takže zemřely s největší pravděpodobností ve spánku. Matka měla pořezaná zápěstí, takže se aktivně bránila. I v jejjím případě bylo příčinou smrti poranění hrudníku, navíc se v jedné z ran našla část nože, což svědčilo o značné síle útoku. Všechny venkovní stopy byly smyté silným deštěm. Policie prověřovala verzi, že vrahem mohl být někdo z Klučova či blízkého okolí. Na pohřeb obětí byl proto vyslán kameraman, který měl zachytávat možné nepřirozené projevy účastníků a zaznamenat poznávací značky jejich automobilů. V obci tu noc došlo ještě k jedné loupeži, její pachatel byl však jako možný vrah vyloučen. Podezřelým se stal také přítel Ivany Kudláčkové, který jí měl podle svědků krátce před vraždou doprovázet domů. Ten měl však alibi. Místní lidé si vzpomněli na skupinku cizích mužů, kteří se v osudnou noc zúčastnili místní zábavy. Jeden z nich dokonce vyvolal šarvátku. Lidé se domnívali, že mohlo jít o amnestované vězně. Ani tato stopa k dopadení pachatele nevedla. Jediným přímým důkazem se tak stalo sperma pachatele. Z něj zjištěná krevní skupina byla porovnána s několika desítkami mužů z okolí, avšak bezvýsledně. Sperma bylo následně odesláno do ústavu soudního lékařství k dlouhodobému uložení. Po založení centrální národní databáze DNA v roce 2002 byl tento vzorek analyzován a profil uložen.\n\nV roce 2003 byl Gančarčík zadržen pro sérii čtyř znásilnění, které se dopustil v Brně. Vzorek jeho DNA byl porovnán s centrální databází. Ta odhalila shodu s případem v Klučově. Gančarčík byl předveden před vyšetřovatele, kteří mu sdělili, že bude v brzké době kromě čtveřice znásilnění obviněn i z trojnásobné vraždy. Gančarčík svou vinu popřel a odmítl, že by v Klučově někdy vůbec byl. Při několika dalších výsleších odmítal i výsledky porovnání DNA. Při jednom z výslechů však na stole označil fotografii Miroslavy a uvedl k ní, že si pamatuje, jak jí pomocí kusu látky zastavoval krvácení. Ke svému pohybu v Klučově následně uvedl, že tam mohl skutečně být a v domě krást. Na vraždy si údajně nevzpomínal, protože byl tou dobou pod vlivem léků a alkoholu. Psychiatrické vyšetření u Gančarčíka zjistilo jisté poruchy osobnosti a závislost na alkoholu, možnou nepříčetnost však vyloučili. Gančarčík byl již odsouzen k 10 letům odnětí svobody za znásilnění z Brna. V roce 2005 byl odsouzen za tři vraždy k šestnácti rokům a třem měsícům. Tento rozsudek byl v roce 2006 potvrzen odvolacím soudem. Nízká výška trestu je dána tím, že musel být souzen podle zákonů platných v době spáchání zločinu.\n"}
{"id": "1268712", "url": "https://cs.wikipedia.org/wiki?curid=1268712", "title": "Ferko", "text": "Ferko\n\nPříjmení Ferko nosí více významných osobností:\n\n"}
{"id": "1268715", "url": "https://cs.wikipedia.org/wiki?curid=1268715", "title": "Hodek", "text": "Hodek\n\nPříjmení Hodek nosí více významných osobností:\n\n"}
{"id": "1268716", "url": "https://cs.wikipedia.org/wiki?curid=1268716", "title": "Hočevar (rozcestník)", "text": "Hočevar (rozcestník)\n\nPříjmení Hočevar nosí více významných osobností:\n\n"}
{"id": "1268717", "url": "https://cs.wikipedia.org/wiki?curid=1268717", "title": "Děnisov", "text": "Děnisov\n\nPříjmení Děnisov () nosí více významných osobností:\n\n"}
{"id": "1268718", "url": "https://cs.wikipedia.org/wiki?curid=1268718", "title": "Ivančík", "text": "Ivančík\n\nPříjmení Ivančík nosí více významných osobností:\n\n"}
{"id": "1268719", "url": "https://cs.wikipedia.org/wiki?curid=1268719", "title": "Kirilenko", "text": "Kirilenko\n\nPříjmení Kirilenko () nosí více významných osobností:\n\n"}
{"id": "1268720", "url": "https://cs.wikipedia.org/wiki?curid=1268720", "title": "Kmeť", "text": "Kmeť\n\nPříjmení Kmeť nosí více významných osobností:\n\n"}
{"id": "1268721", "url": "https://cs.wikipedia.org/wiki?curid=1268721", "title": "Ulukhaktok", "text": "Ulukhaktok\n\nUlukhaktok (grónsky Ulukhaqtuuq, do 1. dubna 2006 známé jako Holman) je malá osada na západním pobřeží Viktoriina ostrova. Nachází se v Severozápadních teritoriích v Kanadě.\n\nJako v jiných malých osadách v teritoriích, lov, odchyt a rybaření jsou hlavními zdroji příjmů, ale grafika se stala základním zdrojem příjmů během posledních let.\n\nDva hlavní jazyky v osadě jsou kangiryuarmiutun a angličtina.\n"}
{"id": "1268723", "url": "https://cs.wikipedia.org/wiki?curid=1268723", "title": "Kocsis", "text": "Kocsis\n\nPříjmení Kocsis [kočiš] nosí více významných osobností:\n\n\n"}
{"id": "1268724", "url": "https://cs.wikipedia.org/wiki?curid=1268724", "title": "Seznam medailistů na mistrovství Evropy v judu žen – těžká váha", "text": "Seznam medailistů na mistrovství Evropy v judu žen – těžká váha\n\nHistorický přehled medailistů v judu na Mistrovství Evropy v judu žen (těžká váha). \n"}
{"id": "1268725", "url": "https://cs.wikipedia.org/wiki?curid=1268725", "title": "Lieskovský", "text": "Lieskovský\n\nPříjmení Lieskovský nosí více významných osobností:\n\n"}
{"id": "1268726", "url": "https://cs.wikipedia.org/wiki?curid=1268726", "title": "Horná Ves (okres Žiar nad Hronom)", "text": "Horná Ves (okres Žiar nad Hronom)\n\nHorná Ves je obec na Slovensku v okrese Žiar nad Hronom v Banskobystrickém kraji ležící 2 km na jih od Kremnice.\n\nPrvní písemná zmínka pochází z roku 1429. V obci je moderní kostel zasvěcený blahoslavenému Janu Pavlu II.\n\n"}
{"id": "1268727", "url": "https://cs.wikipedia.org/wiki?curid=1268727", "title": "Gdaňský hranáč", "text": "Gdaňský hranáč\n\nGdaňský hranáč (Jabloň domácí Gdaňský hranáč, \"Malus domestica\", ) je ovocný strom, kultivar druhu jabloň domácí z čeledi růžovitých.\nGdaňský hranáč je velmi stará česká odrůda, která byla v 17. století zanesená českými exulanty do Pobaltí.\n\nJedná se o podzimní odrůdu, která se vyznačuje středními nebo velkými plody. Chuť je jemně šťavnatá a navinule sladká po malinách. Slupka je žlutá, z velké části krvavě červená až červeně žíhaná. Plody se sklízí koncem září a vydrží do prosince, konzumně dozrávají ihned po sklizni. Začíná plodit 5 až 8 let po výsadbě, plodnost je střídavá. Odrůda je velmi vhodná na přímý konzum a kuchyňské využití. \n\nRoste bujně, obvyklá výška je do 10 metrů. Na bujné podnoži se dožívá nad 100 let. Je vysoce odolná proti mrazu. Na řez je méně náročná. Vyžaduje kratší řez. Skromná je také na živiny. Není vhodná na nízké tvary. Toleruje větrné polohy a je i nenáročná na teplo. Vlhčí půdy jí nevadí. Je vhodná na stanoviště do nadmořské výšky 600 m. Odrůda je vhodná jako velmi dobrý opylovač.\n"}
{"id": "1268728", "url": "https://cs.wikipedia.org/wiki?curid=1268728", "title": "Slatvinský potok", "text": "Slatvinský potok\n\nNázev Slatvinský potok má více vodních toků:\n\n"}
{"id": "1268732", "url": "https://cs.wikipedia.org/wiki?curid=1268732", "title": "Sierndorf", "text": "Sierndorf\n\nSierndorf je městys v Rakousku ve spolkové zemi Dolní Rakousy v okrese Korneuburg.\n\nSierndorf se nachází ve spolkové zemi Dolní Rakousy v regionu Weinviertel. Leží přibližně 14 km severozápadně od okresního města Korneuburg. Rozloha území městyse činí 55,09 km², z nichž 3 % jsou zalesněná.\nÚzemí městyse Sierndorf se skládá z devíti částí (v závorce uveden počet obyvatel k 1. 1. 2015):\n\n\nÚzemím městyse od jihu k severu vede silně frekventovaná rychlostní silnice S3 (\"Weinviertler Schnellstraße),\" která je hojně využívána českými motoristy při cestách ze Znojma do Vídně.\n\nTéměř souběžně se silnicí také prochází železniční trať ze Stockerau do města Hollabrunn.\n\nObecní zastupitelstvo se skládá z 23 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Sierndorf je Gottfried Muck ze strany ÖVP.\n\n"}
{"id": "1268734", "url": "https://cs.wikipedia.org/wiki?curid=1268734", "title": "Nazarov", "text": "Nazarov\n\nPříjmení Nazarov () nosí více významných osobností:\n\n"}
{"id": "1268739", "url": "https://cs.wikipedia.org/wiki?curid=1268739", "title": "Podkonický", "text": "Podkonický\n\nPříjmení Podkonický nosí více významných osobností:\n\n"}
{"id": "1268741", "url": "https://cs.wikipedia.org/wiki?curid=1268741", "title": "Valíček", "text": "Valíček\n\nPříjmení Valíček nosí více významných osobností:\n\n"}
{"id": "1268742", "url": "https://cs.wikipedia.org/wiki?curid=1268742", "title": "Žiak", "text": "Žiak\n\nPříjmení Žiak nosí více významných osobností:\n\n"}
{"id": "1268747", "url": "https://cs.wikipedia.org/wiki?curid=1268747", "title": "Kamen Goranov", "text": "Kamen Goranov\n\nKamen Lozanov Goranov ( , * 7. června 1948 Klisurica, Bulharsko) je bývalý bulharský zápasník, reprezentant v zápase řecko-římském. V roce 1976 vybojoval na olympijských hrách v Montrealu stříbrnou medaili v kategorii do 100 kg. V roce 1973 a 1974 vybojoval stříbrnou a v roce 1975 zlatou medaili na mistrovství světa. V roce 1973 vybojoval stříbro, v roce 1974 zlato a v roce 1976 čtvrté místo na mistrovství Evropy.\n\n"}
{"id": "1268748", "url": "https://cs.wikipedia.org/wiki?curid=1268748", "title": "Hutchinson (příjmení)", "text": "Hutchinson (příjmení)\n\nPříjmení Hutchinson nosí více významných osobností:\n\n"}
{"id": "1268749", "url": "https://cs.wikipedia.org/wiki?curid=1268749", "title": "Ďučeři", "text": "Ďučeři\n\nĎučeři či Dučeři () je ruský název zřejmě tunguzského národa žijícího od 13. do poloviny 17. století na středním toku Amuru, přibližně od ústí Zeji po ústí Ussuri a poněkud dále po proudu.\n\nZ archeologického hlediska se ďučerská kultura vydělila ve druhé polovině 13. století jako následník kultury amurských Džürčenů. Podle zpráv ruských průkopníků 17. století byli Ďučeři zemědělci, stejně jako jejich příbuzní Gogulové (žijící v povodí Zeji) a severozápadní sousedé Dauři. Pěstovali žito, pšenici, ječmen, oves, proso, pohanku, vignu čínskou a konopí, na zahradách zeleninu. Chovali koně, skot a zejména prasata. Orali pomocí dřevěných rádel, zapřahali býky. Součástí jejich hospodářství byl i rybolov a lov. Zpracovávali kovy. Bylo jich přes 14 tisíc.\n\nJejich politickými centry byla hradiště, vesměs zděděná po předchozích národech, Džürčenech a Moche. Jedním za zachovalých ďučerských archeologických nalezišť je takzvané Grodekovské hradiště (Гродековское городище) u vesnice Grodekovo na Amuru jižně od Blagoveščenska v Amurské oblasti. Z archeologického výzkumu plyne, že vzniklo na přelomu prvního a druhého tisíciletí n. l. a zaniklo v polovině 17. století. Mělo značný rozsah, po obvodu 3 km. Jerofej Chabarov ho k roku 1652 popsal pod jménem Ajťun, jménem, které odpovídá jménu města Ajgun na protějším břehu Amuru, původně mandžuské pevnosti založené v 80. letech 17. století.\n\nRuští kozáci vybírali od Ďučerů (a Daurů a dalších amurských národů) daň (jasak) krátce v polovině 17. století, násilné chování Rusů však vedlo k útěku obyvatelstva na jih, navíc mandžuská vláda říše Čching (v rámci rusko-čchingské války) rozhodla o přesídlení amurských národů na své území v jižním Mandžusku, aby zbavila Rusy potravinové základny. Přesídlení proběhlo v 50. letech 17. století.\n\nZa potomky Ďučerů jsou občas pokládáni Nanajci, Ulčové a další národy regionu. Historik Dálného východu Boris Polevoj Ďučery (minimálně část sídlící na Sungari a Ussuri) přímo ztotožnil s Nanajci.\n\nMnohem rozšířenější je však mínění vyslovené už v 19. století, že Ďučeři byli větví Džürčenů (resp. Mandžuů), která se po přesídlení na jih s Mandžuy splynula a jako samostatné etnikum zanikla. Zatímco Nanajci pocházejí z východněji od nich žijících Ačanů a Natků a na bývalá ďučerská území přišli až po ďučerském odchodu na jih.\n"}
{"id": "1268752", "url": "https://cs.wikipedia.org/wiki?curid=1268752", "title": "Downing (příjmení)", "text": "Downing (příjmení)\n\nPříjmení Downing nosí více významných osobností:\n\n"}
{"id": "1268756", "url": "https://cs.wikipedia.org/wiki?curid=1268756", "title": "Morton (příjmení)", "text": "Morton (příjmení)\n\nPříjmení Morton nosí více významných osobností:\n\n"}
{"id": "1268758", "url": "https://cs.wikipedia.org/wiki?curid=1268758", "title": "Silnice II/140", "text": "Silnice II/140\n\nSilnice II/140 je komunikací II. třídy v Jihočeském kraji, v okrese Písek a Strakonice.\n\nPropojuje mezi sebou silnici I/20 v Písku se silnicí I/22 v obci Drahonice, dále pak silnici II/141 a jejím prostřednictvím i silnici II/142 ve městě Bavorov.\n\nJejí celková délka je 22,6 km. Přímo na této silnici není žádná čerpací stanice PHM.\n\nV tabulce uvedené vzdálenosti jsou přibližné.\n\n"}
{"id": "1268759", "url": "https://cs.wikipedia.org/wiki?curid=1268759", "title": "Stadnyk", "text": "Stadnyk\n\nPříjmení Stadnyk () nosí více významných osobností:\n\n"}
{"id": "1268762", "url": "https://cs.wikipedia.org/wiki?curid=1268762", "title": "Voronin", "text": "Voronin\n\nPříjmení Voronin () nosí více významných osobností:\n\n\n"}
{"id": "1268767", "url": "https://cs.wikipedia.org/wiki?curid=1268767", "title": "Ševčuk", "text": "Ševčuk\n\nPříjmení Ševčuk () nosí více významných osobností:\n\n"}
{"id": "1268771", "url": "https://cs.wikipedia.org/wiki?curid=1268771", "title": "Hławiczka", "text": "Hławiczka\n\nPříjmení Hławiczka nosí více významných osobností:\n\n"}
{"id": "1268774", "url": "https://cs.wikipedia.org/wiki?curid=1268774", "title": "Schiff", "text": "Schiff\n\nPříjmení Schiff nosí více významných osobností:\n\n"}
{"id": "1268777", "url": "https://cs.wikipedia.org/wiki?curid=1268777", "title": "Skotské kláštery", "text": "Skotské kláštery\n\nSkotské kláštery ( \"Schottenklöster\") jsou kláštery na evropském kontinentu, které byly zakládány v pozdním středověku kolem roku 1200 iroskotskými mnichy převážně v jihoněmeckých a rakouských zemích. Významným zdrojem informací o raných dobách skotských klášterů je spis \"Vita Mariani Scotti\".\n\nJiž od dob raného středověku vycházela z Irska čilá misijní aktivita, tzv. Iroskotská misie. Tehdejší latinský název Irska byl \"Scotia Maior\", podle někdejšího keltského kmene Skotů. Od 3. do 5. století se usídlovali také v severní Británii. Odtud pak pochází označení pro irské mnichy „Skotové“ nebo „Iroskotové“ a jejich sdružení jako „iroskotské církve“.\n\nU klášterů, které byly založeny v 6. až 10. století (stěhování národů a raný středověk) iroskotskými mnichy, zpravidla hovoříme o \"iroskotském zakládání klášterů\", nikoli o skotských klášterech.\n\n\n"}
{"id": "1268781", "url": "https://cs.wikipedia.org/wiki?curid=1268781", "title": "Tamás", "text": "Tamás\n\nTamás může být:\n\n\n"}
{"id": "1268791", "url": "https://cs.wikipedia.org/wiki?curid=1268791", "title": "Breton (příjmení)", "text": "Breton (příjmení)\n\nPříjmení Breton nosí více významných osobností:\n\n"}
{"id": "1268803", "url": "https://cs.wikipedia.org/wiki?curid=1268803", "title": "Kiesewetter", "text": "Kiesewetter\n\nPříjmení Kiesewetter nosí více významných osobností:\n\n"}
{"id": "1268805", "url": "https://cs.wikipedia.org/wiki?curid=1268805", "title": "Spillern", "text": "Spillern\n\nSpillern je městys v Rakousku ve spolkové zemi Dolní Rakousy v okrese Korneuburg.\n\nSpillern se nachází ve spolkové zemi Dolní Rakousy v regionu Weinviertel. Leží přibližně 4 km severozápadně od okresního města Korneuburg. Rozloha území městyse činí 10,7 km², z nichž 46,7 % je zalesněných.\n\nNa jih od obce se rozkládá záplavové území řeky Dunaj.\nÚzemí městyse Spillern se skládá pouze z jedné části.\n\n\nÚzemím městyse vedou od východu směrem na západ Dálnice A22, souběžně s ní Zemská silnice B3 a mezi nimi železniční trať, která spojuje města Korneuburg a Stockerau.\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Spillern je Thomas Speigner ze strany SPÖ.\n\n"}
{"id": "1268808", "url": "https://cs.wikipedia.org/wiki?curid=1268808", "title": "Ridder (rozcestník)", "text": "Ridder (rozcestník)\n\nRidder může být:\n\n\n"}
{"id": "1268815", "url": "https://cs.wikipedia.org/wiki?curid=1268815", "title": "Cinco de Mayo", "text": "Cinco de Mayo\n\nCinco de Mayo (Pátý květen) je mexický národní svátek, který připomíná výročí bitvy u Puebly, v níž 5. května 1862 mexická armáda vedená generálem Ignaciem Zaragozou porazila francouzské intervenční jednotky. Výsledek bitvy sice nezabránil dosazení Maxmiliána jako mexického císaře, ale byl významnou morální posilou pro republikánské vojáky. Prezident Benito Juárez vyhlásil 5. květen památným dnem, který se slaví velkými průvody především ve státě Puebla; mexičtí školáci mají volno, ale jinak jde oficiálně o pracovní den. Velké oslavy Cinco de Mayo se konají mezi Mexičany v diaspoře, především v USA (Chicanos), pro které je připomínkou jejich národní identity (\"Día del Orgullo Mexicano\", Den mexické hrdosti): ve městech, kde žijí mexičtí přistěhovalci, se konají velké kostýmní fiesty s ukázkami lidových tanců a zvyků i konzumací mexických jídel a nápojů, jako je margarita. Cinco de Mayo je významné také pro rodilé Američany, protože porážka u Puebly zabránila Napoleonovi III. přijít na pomoc Konfederaci v americké občanské válce. \n\nCinco de Mayo bývá mylně považován za den mexické nezávislosti, ale ta byla vyhlášena již 16. září 1810 ve městě Dolores Hidalgo. Den nezávislosti je na rozdíl od Cinco de Mayo dnem volna v celém Mexiku.\n\n"}
{"id": "1268818", "url": "https://cs.wikipedia.org/wiki?curid=1268818", "title": "Radiové dívky", "text": "Radiové dívky\n\nRadiové dívky () byla aféra v 20. letech 20. století ve Spojených státech amerických. Radiové dívky byly dělnice, které na základě zakázky pro americkou armádu natíraly ciferníky hodinek radioaktivními barvami v továrně v Essex Country v New Jersey. Dělnice nikdo o nebezpečí radioaktivity neinformoval a nepoužívaly radiační ochranu. Ženám začaly vypadávat zuby a vlasy, objevila se nádorová onemocnění. Než se dělnicím podařilo v roce 1926 dostat případ k soudu, několik z nich zemřelo. Ty, které přežily, vysoudily 10 000 dolarů a 6000 dolarů roční renty.\n\n"}
{"id": "1268819", "url": "https://cs.wikipedia.org/wiki?curid=1268819", "title": "Blatný potok (přítok Kamenice)", "text": "Blatný potok (přítok Kamenice)\n\nBlatný potok je přítok Kamenice v okresech Jablonec nad Nisou a Liberec v Libereckém kraji. Délka toku měří 6,12 km. Plocha povodí činí 10 km².\n\nHlavní pramen leží na úbočí vrcholu Holubník (1071 m n. m.) v katastru obce Hejnice v nadmořské výšce 969 m. Další pramenné toky stékají z okolí občerstvení Hřebínek. Potok dále teče jižním směrem a teče okolo vrchu Vlčí kámen a cestou přibírá několik menších potoků. Dále potok protéká přírodní rezervací Nová louka, nad kterou se tyčí lovecký zámeček Nová Louka. Za přírodní rezervací Nová louka potok vtéká do Blatného rybníka. Potok dále teče jihovýchodním směrem. V nadmořské výšce 732 m se vlévá do Kamenice respektive do vodní nádrže Josefův Důl.\n\n"}
{"id": "1268821", "url": "https://cs.wikipedia.org/wiki?curid=1268821", "title": "Kostel Navštívení Panny Marie (Ludvíkov)", "text": "Kostel Navštívení Panny Marie (Ludvíkov)\n\nKostel Navštívení Panny Marie v obci Ludvíkov (okres Bruntál) je filiální kostel postavený v 18. století a kulturní památka České republiky.\n\nKostel byl postaven v letech 1792–1793 na místě dřevěné kaple z roku 1775. V letech 1992–1994 byly provedeny záchranné opravy. Po vyhlášení kostela kulturní památkou v roce 2008 byly provedeny v letech 2009–2010 rozsáhlé rekonstrukce, restaurování stěn a stropů, obnovena původní břidlicová podlaha a další práce. \n\nKostel je v majetku obce Ludvíkov. V tomto filiálním kostele jsou slouženy mše svaté vždy v první sobotu v měsíci, kostel spadá pod duchovní správu Farnosti ve Vrbně pod Pradědem.\n\nNeorientovaná jednolodní zděná plochostropá stavba s hranolovou věží v průčelí. Do kostela se vstupuje v jižní stěně. Kněžiště je umístěno v západní části a je odděleno vítězným obloukem od lodi. Za kněžištěm se nachází sakristie.\n\nOltář umístěn v presbitáři tvoří zděná mensa, na které je dřevěný pseudorokokový svatostánek s dřevěnými sochami andělů a klasicistními zdobnými řezbami. Nad oltářem je obraz s vyobrazením Navštívení Panny Marie. Předlohou tohoto obrazu byl původní olrářní obraz z dřevěné kaple, která stávala na místě tohoto kostela. Tento původní obraz věnovala paní Marie Pompe, \n\nObrazy sv. Aloise Gonzagy a sv. Jana Nepomuckého od neznámého autora z druhé poloviny 18. století. \n\nV hlavní lodi kostela je zavěšen ověsový skleněný lustr neznámého data výroby.\n\nPři opravě v roce 1993 byla nalezena pamětní listina s datací výstavby a zasvěcení kostela.\n\nNa kúru se nacházejí funkční varhany, OPUS 7, z roku 1874 od firmy Franz Rieger a syn z Krnova.\n\nKřížová cesta v kostele, byla věnována několika významnými osobami např. Arcivévodou Eugenem, velmistrem Řádu německých rytířů, ale také obyvateli obce Ludvíkov (rodina Gaidosch, Trampusch) aj. Olejomalby namaloval opavský malíř Paul Assman.\n\n"}
{"id": "1268822", "url": "https://cs.wikipedia.org/wiki?curid=1268822", "title": "Hluboký (tvrz)", "text": "Hluboký (tvrz)\n\nHluboký je zaniklá tvrz, která stávala poblíž taktéž zaniklé středověké vesnice jižně od Lhoty u Čisté v okrese Rakovník. Po tvrzi se zachovalo pouze okrouhlé tvrziště u malého rybníka jižně od vesnice. Od roku 1965 je chráněno jako kulturní památka.\n\nVesnice a tvrz Hluboký existovala ve třináctém až patnáctém století. První písemná zmínka pochází z roku 1275 a objevuje se na seznamu vesnic, které si vyměnili Bohuslav z Buškovic a Sulislav z Trnovan. Dalším známým majitelem byl až roku 1413 Purkart ze Šanova. Vesnice i s tvrzí nejspíše zanikla během husitských válek. Pravděpodobně se tak stalo roku 1421, kdy krajem táhlo vojsko Jana Žižky z bitvy u Žlutic nebo v roce 1424, ve kterém husité bojovali u Kralovic s Hanušem Kolovratem z Krašova. Roku 1430 Purkart ze Šanova prodával kromě jiného pozemky v Hlubokém, ale tvrz ani vesnice se již neuvádí. Ještě roku 1655 bylo známé pomístní jméno lesa Hlubocko. Na místě zaniklé vsi roku 1674 založil Albrecht Jindřich Kolovrat hospodářský dvůr \"Zelený Důl.\"\n\nTvrziště se nachází na severní straně malého Štěpánova rybníka na Křížovském potoce. Patří mezi objekty typu motte tvořené centrálním pahorkem obklopeném příkopem a vnějším valem. Oválný centrální pahorek s vrcholovou plošinou o rozměrech 18 × 15 metrů převyšuje dno příkopu až o 4,5 metru a okolní terén o 2,5 metru. Val porušený mnoha mladšími zásahy je vysoký pouze okolo jednoho metru.\n\n"}
{"id": "1268823", "url": "https://cs.wikipedia.org/wiki?curid=1268823", "title": "Navigační hvězdy", "text": "Navigační hvězdy\n\nNavigační hvězdy jsou hvězdy, které jsou za pomocí sextantu používány v astronavigaci. Celkem se používá 57 navigačních hvězd plus Polárka, pro něž jsou v nautických tabulkách publikovány efemeridy, čili je známa jejich zdánlivá poloha na obloze v určitém čase, obvykle jako rektascenze a deklinace.\n\nPřestože se dnes používají počítačové programy, které jsou k dispozici i na internetu, případně i jejich výstupy, stále se vydávají seznamy v podobě tabulek. Ty jsou náplní námořních almanachů, ze kterých je asi nejznámější ten vydávaný \"Her Majesty's Nautical Almanac Office\" (HMNAO, součást \"United Kingdom Hydrographic Office)\" a to už od roku 1767. Dnešní \"Nautical Almanac\" je vydáván ve spolupráci UKHO a USNO (\"US Naval Observatory\"), kořeny amerického almanachu sahají k Bowditchovi. U každé z 57 navigačních hvězd se uvádí \"Side Hour Angle\" a \"Declination\". Pomocí těchto údajů lze určit polohu substelárního bodu na Zemi a následně vypočítat polohu.\n\nHistorické tabulky efemerid jsou známy už z Babylónie a od Ptolemaia, z arabské astronomie vycházely tzv. Toledské tabulky ve 12. století. V roce 1554 publikoval Johann Stadius tabulky založené na Koperníkově heliocentrickém modelu, ale standardem na několik set let se staly až tzv. Rudolfinské tabulky z roku 1627 vypočítané Johanem Keplerem. \n\nZ asi 6000 hvězd viditelných okem buď na severní nebo jižní polokouli bylo vybráno v blízkosti rovníku (do 30° šířky) 16 hvězd pro východní polokouli a 13 hvězd pro západní polokouli. Pro jižní polokouli se počítá 18 hvězd s deklinací od 30° do 90°S, obdobně 10 hvězd a Polárka pro severní polokouli od 30° do 90°N.\n\nV tabulkách je kromě polárních souřadnic i běžný název hvězdy, název v Bayerově systematice, orientační poloha v souhvězdí, hvězdná velikost a reference (mezi prameny patří i databáze SIMBAD). Přehledně uvádí navigační hvězdy mapa USNO.\n\nNásledují moderní mapy navigačních hvězd podle Bowditche, rovníkové a polární. Názvy souhvězdí jsou v kapitálkách. Navigační hvězdy jsou označeny tradičními jmény a velkou,střední a malou hvězdičkou (pro velikosti 1,5 a jasnější, 1,6 a slabší a 2,5 a slabší). Navigační hvězdy velikosti 2,6 a slabší jsou označeny větším kruhovým bodem a řeckým písmenem, kdežto malé body nejsou hvězdy navigační. \n\nRovníková oblast východní polokoule oblohy zahrnuje 16 navigačních hvězd od Alferatze v souhvězdí Andromedy až po Denebola ve Lvu. Zahrnuje také hvězdy ze souhvězdí Cetus, Aries, Taurus, Orion, Canis Major a Minor, Gemini, a Hydra. Zvláštní význam má \"psí hvězda\" Sirius, nejjasnější hvězda na obloze, a čtyři hvězdy snadno rozpoznatelného souhvězdí Orion.\n\nRovníková oblast západní polokoule oblohy zahrnuje 13 navigačních hvězd od Gienah v souhvězdí Corvus (havran) až po Markab v Pegasu. Zahrnuje také hvězdy ze souhvězdí Virgo, Bootes, Libra, Corona Borealis, Scorpio, Ophiuchus, Sagittarius a Aquila. Proměnná hvězda Arcturus je nejjasnější z této skupiny. \n\n11 severních hvězd na obrázku vpravo má severní deklinaci mezi 90° (uprostřed) a 30° (na okraji). Začínají hvězdou Schedar v Cassiopeji a zahrnují hvězdy ze souhvězdí Auriga, Velká a Malá medvědice, Draco, Lyra a Cygnus. Nejjasnější hvězdy jsou Vega a Capella.\n\n18 jižních hvězd leží mezi jižní deklinací 30° a 90°. Začínají hvězdou Ankaa v souhvězdí Fénixe a zahrnují hvězdy ze souhvězdí Eridanus, Carina, Crux, Centaurus, Libra, Triangulum Australe, Scorpio, Sagittarius, Pavo a Grus. Canopus, Rigil Kentaurus, Achernar a Hadar jsou nejjasnější hvězdy jižní oblohy.\n\n\"V tomto článku byl zčásti použit překlad textu z článku https://en.wikipedia.org/wiki/List_of_selected_stars_for_navigation na anglické Wikipedii.\"\n"}
{"id": "1268826", "url": "https://cs.wikipedia.org/wiki?curid=1268826", "title": "Železniční trať Nabburg–Schönsee", "text": "Železniční trať Nabburg–Schönsee\n\nŽelezniční trať Nabburg–Schönsee je zaniklá železniční trať v Bavorsku. Vede na východ od Nabburgu částí Hornofalckého lesa nynějším okresem Schwandorf.\n\nPrvní plány pro tuto trať se datují do roku 1890. Výchozím bodem měla být stanice Nabburg nebo Schwarzerfeld na trati Řezno–Oberkotzau. Vedle plánů na tuto trať přicházela ještě možnost prodloužit trať Bodenwöhr–Nunburg vorm Wald. 1898 byl projekt Nabburg/Schwarzenfeld–Schönsee schválen, o dva roky později byla získaná koncese na stavbu trati Nabburg–Oberviechtach.\n\nCena stavby tohoto 29 km dlouhého úseku trati byla téměř 1,8 milionů marek. Pořizovací náklady na nákup pozemků pro stavbu převzaly obce přiléhající k trati. 18. srpna 1904 byl Královskými bavorskými státními železnicemi tento úsek otevřen a uveden do provozu. Prodloužení do Schönsee, kde v té době žilo cca 1 300 lidí, stejně jako v Oberviechtach bylo schváleno v roce 1904. Vlastní stavba začala o tři roky později. 13 km dlouhý úsek byl otevřen 1. srpna 1913. Cena se vyšplhala na cca 1,4 milionů marek.\n\nOsobní doprava na trati byla ukončena 30. května 1976. Nákladní doprava končila od 3. června 1984 v Lindu. Definitivně provoz skončil 15. listopadu 1994.\n\nV současné době je na úseku této dráhy vedena cyklostezka. Ta má téměř v celé své délce nezpevněný povrch. Tento úsek spadá do Bavorsko-české stezky přátelství.\n\n"}
{"id": "1268827", "url": "https://cs.wikipedia.org/wiki?curid=1268827", "title": "Marlín modrý", "text": "Marlín modrý\n\nMarlín modrý (\"Makaira nigricans\") nebo také plachetník modrý je paprskoploutvá mořská ryba.\n\nVědecký název ryby pochází z řeckého výrazu μαχαίρα, což znamená „meč“ – dostala ho podle ostrého bodce vyrůstajícího z horní čelisti. Tento výrůstek dosahuje až metrové délky a má okrouhlý průřez, zatímco mečoun obecný ho má zploštělý.\n\nMarlín má 24 obratlů, dvě hřbetní ploutve a dvě řitní ploutve. Samice bývají výrazně větší než samci, dosahují délky až k pěti metrům; rekordní úlovek vážil 818 kg. Ryba je obvykle zbarvena tmavomodře se stříbrným břichem, může však měnit barvu díky iridoforům.\n\nObývá subtropické a tropické vody Atlantského oceánu, hranicí je izoterma 24 °C. Nejhojněji se vyskytuje okolo Floridy a antilských ostrovů, přednost dává otevřenému moři a v zimě migruje na značné vzdálenosti blíže k rovníku. Je velmi rychlým plavcem, který dosahuje rychlosti až 100 km/h. Loví menší ryby, jako je tuňák pruhovaný, tuňák nepravý, zlak nachový, pamakrela hadovitá nebo pražma obecná, které omráčí prudkými ranami meče. Díky schopnosti regulovat teplotu oční sítnice dokáže zachytit kořist i v temných hloubkách oceánu.\n\nPodle novějších výzkumů je marlín indopacifický, dříve považovaný za samostatný druh, jen geografickým poddruhem marlína modrého.\n\nPro svou bojovnost a sílu je vyhlášenou sportovní rybou. Lov marlínů byl velkou zálibou Ernesta Hemingwaye, obří rybou, která hraje klíčovou roli v románu \"Stařec a moře\", je právě marlín modrý. V důsledku intenzivního lovu byl klasifikován jako zranitelný druh.\n\nMarlín modrý je národním zvířecím symbolem Baham a je vyobrazen i v jejich státním znaku.\n\n"}
{"id": "1268828", "url": "https://cs.wikipedia.org/wiki?curid=1268828", "title": "Kostel svatého Bartoloměje (Dlouhá Lhota)", "text": "Kostel svatého Bartoloměje (Dlouhá Lhota)\n\nKostel svatého Vavřince je římskokatolický chrám v obci Dlouhá Lhota v okrese Blansko. Je chráněn jako kulturní památka České republiky. Jde o farní kostel farnosti Dlouhá Lhota.\n\nPrvní zmínka o obci pochází ze 13. století. Kostel a fara zde byly zřejmě nejpozději v patnáctém století. V nejstarších dobách měla farnost Dlouhá Lhota stále svého duchovního správce sídlem v Dlouhé Lhotě. Od roku 1625 do roku 1784 patřila obce do farnosti Bořitov. V roce 1784 byla v Dlouhé Lhotě zřízena tzv. lokálie, která byla v roce 1858 povýšena na faru. Nynější farní kostel byl postaven roku 1804.\n\nJedná se o jednolodní chrám s odsazeným kněžištěm čtvercového půdorysu, k němuž přiléhá sakristie.\nMešní kalich byl zhotoven roku 1503. Ve věži je zavěšen zvon ulitý roku 1496. Druhý zvon je datován 1518.\n"}
{"id": "1268831", "url": "https://cs.wikipedia.org/wiki?curid=1268831", "title": "Onufrij Stěpanov", "text": "Onufrij Stěpanov\n\nOnufrij Stěpanov (1. září 1610 — 30. června 1658) byl ruský \"služilij čelovek\", sibiřský kozák, v letech 1653–1658 velitel ruských sil na Amuru, které vedl v několika srážkách s vojsky mandžuské říše Čching. V jedné z bitev s čchingskými vojsky zahynul.\n\nRoku 1652 byl z Moskvy vyslán na Amur D. I. Zinovjev vyznamenat a odměnit Jerofeje Chabarova a jeho oddíl za připojení Poamuří k Rusku. Zinovjev s 330 lidmi dorazil na Amur v létě 1653 a koncem srpna se setkal u ústí Zeji s Chabarovem. Odměnil jej i jeho kozáky, jak mu bylo uloženo (zlatými mincemi), avšak po vyšetření situace Chabarova zatkl (kvůli krutému a násilnému chování k vlastním lidem i domorodcům) a odcestoval se zpět do Moskvy. Novým velitelem vojsk v Poamuří jmenoval Onufrije Stěpanova.\n\nStěpanov měl přes 500 kozáků, se kterými vyrazil po proudu Amuru a na řeku Sungari, kde chtěl získat zásoby od místního obyvatelstva (Ďučerů a Giljaků). Po pobrání zásob kozáci přezimovali na dolním toku Amuru. V létě 1654 se opět vydali na Sungari za potravinami, ale po třech dnech plavby 6. června 1654 padli do léčky, když narazili na připravenou čchingskou armádu vedenou vojevůdcem Šarhudou, jejíž sílu Stěpanov odhadoval na 3 tisíce Mandžuů, nepočítaje pomocné oddíly místních Ďučerů a Daurů. V prvním boji na řece Rusové uspěli a zahnali Mandžuy na břeh, ale po vylodění nebyli schopni přemoci nepřátele opírající se o předem připravené valy a okopy. Kozáci se stáhli a ustoupili na Amur, bitva na Sungari tak byla čchingským úspěchem.\n\nNa Amuru se ke Stěpanovovu vojsku nim připojil menší oddíl 34 mužů P. I. Beketova, který připlul ze Zabajkalska. V červnu 1654 také od zajaté manželky ďučerského náčelníka Tojenčiho zjistili, že Ďučeři zabili šestičlenné poselstvo v čele s T. J. Čečiginem vyslané Zinovjevem k Čchingům v září 1653. Koncem roku 1654 Stěpanov vybral k přezimování Kumarský ostroh u ústí Kumary, na středním toku Amuru.\n\nV březnu 1655 na Amur připlula čchingská armáda a 13. března začala Kumarský ostroh obléhat. Sílu čchingského vojska Rusové odhadovali na 10 tisíc mužů s 15 kanóny, obránců bylo 510. Kozáci se úspěšně ubránili a 3. dubna útočníci odtáhli, kvůli nedostatku potravin.\n\nStěpanov odeslal do Moskvy vybraný jasak (daň v sobolích kožešinách vybíranou od domorodců), přijal padesát kozáků v čele s Fjodorem Puščinem, kteří šli na řeku Arguň, ale – jak vysvětlil v dopisu jakutskému vojevodovi – nemohl jim dát průvodce ani zásoby, které neměl, jeho oddíl se v těch týdnech živil „bylinami a kořínky“. V červnu přivezli jasak Daurové (náčelníci Lavkaj a Cyt). Poté Stěpanov vypravil svůj oddíl na Sungari zásobit se potravinami a po jejich získání od místních obyvatel pokračoval na dolní tok Amuru ke Giljakům za jasakem. Přitom kozáci prozkoumali řeku Ussuri až po ústí Imaně, jasak vybrali i na březích přítoků Ussuri Bikin a Chor. Přezimovali v Kosogirském ostrohu, na Amuru pod ústím Sungari.\n\nPostavení Rusů se postupně zhoršovalo, Ďučeři a Giljaci likvidovali menší skupiny kozáků (např. v zimě 1655/56 třicetičlenný oddíl, který připlul z Jakutska na Amur po moři), současně Čchingové vysídlili většinu Ďučerů z dolního toku Amuru a Sungari, takže kozáci neměli od koho získat potraviny a dokonce sami začali pěstovat obilí.\n\nV červnu 1658 Stěpanov s vojskem vyplul na Sungari za zásobami. Od zajatců se dozvěděl o přítomnosti čchingské armády, vyslal proto 180 lidí pod velením Klima Ivanova jako předvoj. Ti se však s čchingskou armádou generála Šarhudy minuli a Čchingové tak 30. června překvapili Stěpanovův oddíl a zahájili bitvu v Korčejevské zátoce. Stěpanov měl 11 lodí a čtyři stovky mužů, Čchingové 47 lodí s asi čtrnácti sty mandžuských a korejských vojáků. Rusové ustupovali, až se nakonec zastavili v Korčejevské zátoce na pravém břehu Amuru několik kilometrů níže ústí Sungari. Proti převaze čchingských děl a ručnic nebyli kozáci schopni nic postavit, byli vytlačeni na souš a rozdrceni. V boji zahynulo 220–270 Rusů včetně Stěpanova. Přežilo 95 kozáků, kteří se koncem boje zmocnili jedné lodi a odpluli, nevelká skupina unikla pěšky, do bezpečí se dostal i Ivanovův oddíl.\n\nPo bitvě se čchingské vojsko vrátilo do Ninguty, na Amuru poté působily jen menší ruské skupiny.\n"}
{"id": "1268837", "url": "https://cs.wikipedia.org/wiki?curid=1268837", "title": "Ryszard Legutko", "text": "Ryszard Legutko\n\nRyszard Antoni Legutko (* 24. prosince 1949 v Krakově) je polský filozof a politik, profesor humanitních věd, publicista, autor knih se sociálně-politickou tematikou, překladatel, znalec a komentátor filosofického díla Platónova.\n\nV letech 2005 až 2007 zastával funkci senátora a místopředsedy-mluvčího Senátu v jeho VI. funkčním období, v roce 2007 byl krátce ministrem národního vzdělávání, v letech 2007-2009 byl státním sekretářem Úřadu prezidenta Polské republiky, od roku 2009 je poslancem evropského parlamentu. \n\nRoku 1973 absolvoval studia anglické filologie a následně i v roce 1976 filozofie na Jagelonské univerzitě. V roce 1991 získal postgraduální titul doktora věd (název disertační práce: \"Kritika demokracie v politické filozofii Platónově\"), v roce 1998 získal titul profesora humanitních věd. V roce 2003 nastoupil do úřadu řádného profesora.\n\nVyučuje a působí na Jagelonské univerzitě. Specializuje se na politickou filozofii a sociologii, antickou filozofii a dějiny filozofie. Zastává post člena Collegium Invisible.\n\nV osmdesátých letech v Krakově redigoval podzemní časopis \"Arka\". Až do října 2005 působil jako prezident Společnosti vzdělávací a vědecké při Centru politického myšlení, jehož byl v roce 1992 spoluzakladatelem. Publikoval mj. \"Rzeczpospolitě\", \"Życie\", \"Wprost\", \"Nowe Państwo\", \"Naszem dzienniku\" a v anglickém  \"Critical Review\".\n\nV parlamentních volbách v roce 2005 za Právo a spravedlnost získal v krakovském okresu mandát senátora VI. volebního období. Stál v čele rusko-izraelské parlamentní skupiny, byl členem Komise pro lidská práva a vládu práva. Do 4. listopadu 2007 vykonával také funkci vicemaršálka Senátu.\n\nOd 13. srpna 2007 do 16. listopadu 2007 zastával funkci ministra národního školství ve vládě Jaroslava Kaczyńského.\n\nV parlamentních volbách v roce 2007 kandidoval opět (tentokrát neúspěšně) do Senátu. Od 4. prosince roku 2007 až do 16. dubna 2009 byl sekretářem kanceláře  v Kanceláři Prezidenta Lecha Kaczyńského.\n\nVe volbách do Evropského Parlamentu v roce 2009 ucházel z prvního místa v dolnoslezsko-opolské  části Práva a spravedlnosti, s tím, že dosáhl mandátu europoslance. V evropském parlamentu vstoupil do frakční skupiny Evropských Konzervativců a Reformistů. Byl vedoucím delegace \"PiS\", a je také členem výboru pro zahraniční záležitosti.\n\nV roce 2012 okresní soud v Krakově v civilním procesu přiznal, že Ryszard Legutko narušil dobrou pověst dvou studentů jedné z wroclawských vysokých škol, kteří uspořádali debatu o existenci křížů ve třídách, s tím, že je označil za „rozvolněné usmrkance“, s tím, že mu uložil omluvu prostřednictvím tisku a k zaplacení částky ve výši 5 tisíc zlotých na společenské účely. Zpráva soudu byla podložena programem precenčních práv zakotvených v Helsinské fundaci práv člověka z roku 1989.\n\nKandidoval jako zástupce Pis ve volbách do Evropského Parlamentu v roce 2014, kdy obhájil svůj mandát do 8. volebního období a mandát se mu podařilo obhájit i o pět let později v roce 2019. V červnu téhož roku se stal spolupředsedou frakce Evropských konzervativců a reformistů v Evropském parlamentu.\n\nRoku 2017 reagoval na jeho knihu \"The Demon in the Democracy\" ředitel Občanského institutu Roman Joch, který označil toto dílo za \"nejradikálnější kritiku liberální demokracie od žijícího autora\". S Legutkem je Joch spřízněn tím, že oba jsou pokládáni za \"konzervativní liberály\" (tj. konzervativní v otázkách etiky a liberální v politice a ekonomice). Na druhou stranu však nepřijímá jeho teze o liberalismu jako pomyslné zkáze moderní civilizace, protože je na jím uváděných příkladech jasně vidět, že příliš zaměňuje klasickou liberální demokracii s její současnou podobou, která je navíc odštěpkem levicových myšlenek a přerůstá v ideologické pokrokářství, které chce \"kontrolovat soukromí státní mocí a na základě ideologie a utopického projektu transformovat společenské instituce\".\n\n\n\n\n"}
{"id": "1268838", "url": "https://cs.wikipedia.org/wiki?curid=1268838", "title": "Šarhuda", "text": "Šarhuda\n\nŠarhuda (mandžusky , , 1599 – 1659) byl mandžuský vojevůdce, generál vojsk říše Čching. \n\nPocházel z klanu Guwalgija kmene Suwan () sídlícího v údolí řeky Mu-tan-ťiang. Společně s otcem se přidal k svazu organizovaném náčelníkem Nurhačim a byl zařazen do modré korouhve s lemem.\n\nŠarhuda se účastnil válek Nurhačiho svazu (od roku 1636 říše Čching) s čínskou říší Ming i tažení do Mandžuska. Roku 1644, když mandžuská armáda říše Čching překročila Velkou zeď, Šarhuda bojoval v předvoji, který obsadil Peking a poté pronásledoval čínského povstaleckého vůdce Li C’-čchenga až do provincie Šen-si. Později se účastnil bojů proti vojskům Jižních Mingů v provinciích Ťiang-su, Če-ťiang, Šan-tung a Ťiang-si. Za zásluhy byl povýšen na zástupce generála a obdržel aristokratický titul \"nan\" (, baron) prvního stupně.\n\nRoku 1652 byl Šarhuda jmenován velitelem posádky Ninguty (v jižním Mandžusku) se zodpovědností za pořádek a obranu všech zemí severně od Vrbové palisády a s úkolem zlikvidovat ruské kozáky, kteří se od začátku 50. let 17. století snažili o připojení Poamuří k Rusku. Roku 1653 se mu dostalo povýšení do hodnosti \"ambana\" (vysoký úředník, čínsky \"ang-pang čang-ťing\", , mandžusky \"amban-jianggin\"). Ve snaze o zbavení Rusů zdrojů potravin zorganizoval vysídlení amurských kmenů na jih. Roku 1654 vytáhl proti Rusům ovládajícím Poamuří a porazil na Sungari oddíl ruských kozáků vedený Onufrijem Stěpanovem. Následující rok Mandžuové neúspěšně v Kumarském ostrohu obléhali Stěpanovovy kozáky. \n\nRoku 1658 Šarhudova armáda v bitvě v Korčejevské zátoce na Amuru Rusy rozdrtila, přičemž Stěpanov zahynul. Na Amuru poté působily jen menší ruské skupiny.\n\nŠarhuda zemřel roku 1659, jeho titul i funkci převzal syn Bachaj (, Pa-chaj). Za své zásluhy obržel posmrtné jméno Siang-čuang (, volně „Silný pomocník“).\n"}
{"id": "1268841", "url": "https://cs.wikipedia.org/wiki?curid=1268841", "title": "Acidofilní doubrava", "text": "Acidofilní doubrava\n\nAcidofilní doubravy (\"Quercetea robori-petraeae\") jsou světlé listnaté opadavé lesy s rozvolněným až téměř zapojeným stromovým patrem a druhově chudým podrostem, který tvoří zejména světlomilné druhy tolerující nižší pH půdy. V Evropě se vyskytují hojně v její oceanické části, směrem do nitra kontinentu postupně odeznívají; ve střední Evropě se vyskytují hlavně v nížinách a pahorkatinách na minerálně chudých a málo úživných kyselých substrátech (křemenné pískovce, buližníky, granity, ryolity, ruly), místy zasahují až do podhůří. Jejich rozšíření bylo výrazně ovlivněno lidskou činností.\n\nStromové patro má nejčastěji podobu vysokokmenného lesa a je tvořeno na sušších a mezických stanovištích nejčastěji dubem zimním, méně často dubem letním; jako příměs se vyskytují nenáročné světlomilné dřeviny jako bříza, borovice nebo jeřáb ptačí, na vlhčích stanovištích i habr a lípa, ve vyšších polohách potom buk, jedle či smrk. Z keřů se na vlhčích stanovištích vyskytuje krušina olšová; keřové patro je však vzhledem k malé úživnosti stanovišť málo vyvinuto, často je tvoří pouze zmlazující druhy stromového patra. \n\nAcidofilní doubravy patří pro svoje podmínky k našim druhově nejchudším typům lesní vegetace. Dominantami bylinného patra jsou trávy (metlička křivolaká, bika hajní, lipnice hajní, na vlhčích místech bezkolenec rákosovitý nebo ostřice třeslicovitá), případně keříky borůvek; z kvetoucích bylin rostou na sušších stanovištích druhy nenáročné na substrát, jako konvalinka vonná, různé jestřábníky, kručinky nebo vřes, na vlhčích vrbina obecná, na písku potom některé psamofyty. Početně bývají zastoupeny mechorosty a lišejníky.\n\nVe třídě \"Quercetea robori\" rozlišujeme pouze jediný svaz \"Quercion roboris\" – Západoevropské a středoevropské acidofilní doubravy, který se dále člení na následující asociace:\n\nV České republice se acidofilní doubravy vykytují po celém území od nížin do podhůří, hojněji v severních, středních a západních Čechách, méně často v karpatské části Moravy. \n\n"}
{"id": "1268842", "url": "https://cs.wikipedia.org/wiki?curid=1268842", "title": "Panthera blytheae", "text": "Panthera blytheae\n\nPanthera blytheae je vyhynulý druh velké kočkovité šelmy z rodu \"Panthera\", který žil před přibližně 5.95–4,1 miliony let, tedy během svrchního miocénu a spodního pliocénu. Je to v současné době nejstarší známý druh z rodu \"Panthera\". Byla to středně velká šelma (cca 15 až 30 kg), zřejmě spřízněná s irbisem (\"Panthera uncia\"). První fosilie \"Panthera blytheae\" byla objevena v roce 2010 týmem vědců z Amerického muzea přírodní historie (American Museum of Natural History) vedeným Jackem Tsengem v regionu Zanda, jenž se nachází v západní části Tibetské náhorní plošiny.\n\nHlavním nálezem je poměrně dobře zachovalá fosílie větší části jedné lebky. Je mírně zdeformovaná nadložím a tudíž má zploštělý tvar. Dále byly objeveny pozůstatky několika dalších jedinců. Zkoumání lebky ukázalo, že tento druh má řadu rysů běžných u jiných druhů \"Panthera\", včetně švu nacházejícího se na postorbitalním zúžení a absence přední boule převislé přes infraorbitalní kanál. Druh byl nazván \"Panthera blytheae\" na počest Blythe Haagaové, milovnice irbisů a dcery významných mecenášů Národního historického muzea (Natural History Museum) v Los Angeles County.\n\nVelikost této kočky byla přibližně na úrovni levharta obláčkového, tedy o něco menší než velikost irbisa. Jde však o odhad založený jen na základě relativní velikosti lebky, takže může být mírně nepřesný.\n\nNejbližší žijící příbuzný \"Panthera blytheae\" je irbis. Hovoří pro to důkazy na základě podobnosti lebeční struktury, stejně jako sdílená oblast rozšíření na Tibetské náhorní plošině. Podle stáří fosilií se má za to, že \"Panthera blytheae \"měl velmi podobnou skladbu kořisti jako irbis, neboť většina druhů zvířat, která loví, existovala už před vyhynutím \"Panthera blytheae\". Avšak není jisté, zda šlo o sesterský taxon či o předka irbisa. Někteří autoři navíc zpochybňují jednoznačné zařazení \"Panthera blytheae\" mezi velké kočky, neboť podobné znaky na lebce vykazují i někteří zástupci koček malých.\n\nFylogeneze podčeledi \"Pantherinae\" podle Tsenga \"et al\". (2013):\n\nDivergence podčeledi \"Pantherinae\" od zbytku \"Felidae\" proběhla mnohem dříve, než předpokládaly nedávné odhady, podle současných zkoumání přibližně před 16,4 mil. lety. Rod \"Panthera\" pak derivoval asi před 10 až 11 miliony lety a k oddělení kladu \"Panthera tigris\", \"Panthera uncia\" a \"Panthera blytheae\" došlo asi před 8 až 9 miliony let. Spolu s irbisem se následně oddělili od tygra asi před 7 miliony let. Analýza umístění fosilií \"Panthera blytheae\", stejně jako dalších již vyhynulých druhů \"Panthera\", ukazuje, že první zástupci rodu \"Panthera\" se vyvinuli z kočkovitých ve střední a severní Asii nebo holarkticé oblasti Asie, a následně migrovali do Evropy, Afriky a Ameriky.\n"}
{"id": "1268845", "url": "https://cs.wikipedia.org/wiki?curid=1268845", "title": "Suchokvět roční", "text": "Suchokvět roční\n\nSuchokvět roční (\"Xeranthemum annuum\") je jednoletá rostlina až 50 cm vysoká s úborem s rozevřenými růžovými až nafialovělými listeny. Tento druh je jediný z rodu suchokvět, který se v české přírodě vyskytuje a přestože je v České republice původní rostlinou, je velice vzácný a hrozí mu vyhynutí.\n\nPůvodem je evropský druh, jehož areál sahá od Španělska až do evropského Ruska po oblast Kavkazu. Na jihu je ohraničen Středozemním mořem a na severu hranice probíhá Německem, Polskem a Běloruskem.\n\nV Česku se suchokvět roční dříve vyskytoval na několika stanovištích na jižní Moravě sice vzácně, ale pravidelně; do Čech býval pouze příležitostně zavlékán. Postupně se ale z české přírody vytratil a byl dokonce v roce 2000 vyhlášen v \"Černém a červeném seznamu cévnatých rostlin České republiky\" za vyhynulý druh (A1). Před nedávnem však byla v přírodě znovu nalezena jeho nevelká populace, která nachází v národní přírodní památce Miroslavské kopce v Dyjsko-svrateckém úvalu na jihovýchodě Moravy.\n\nNa základě toho nálezu byl v novém \"Červeném seznamu cévnatých rostlin České republiky: třetí vydání\" z roku 2012 přeřazen mezi druhy kriticky ohrožené (C1t).\n\nTeplomilná rostlina rostoucí od nížin po nevysoké pahorkatiny na výslunných travnatých stráních, sušších pastvinách, mezích i ve vinohradech. Nejlépe se ji daří v propustné a na živiny bohaté hlinitopísčité půdě na slunném stanovišti, nesnáší přílišné mokro.\n\nObčas také bývá v zahradách pěstována jako okrasná, dlouho kvetoucí letnička, nebo se sklízí s plně rozkvetlými květy a suší se. Patří mezi byliny, jejichž květy nevadnou, neblednou a lze je používat do suchých vazeb. Tuto vlastnost vyjadřuje i vědecké jméno odvozené z řeckých slov \"xeros\"=suchý a \"anthemon\"=květ. V zahradách se vysévá na sušší slunečné stanoviště, kde kvete od června do září.\n\nJednoletá, mírně šedoplstnatá rostlina s přímou, většinou rozvětvenou lodyhou vysokou 20 až 50 cm vyrůstající z přímého kořene. Je porostlá střídavými listy, které jsou přisedlé a jejich nedělené čepele jsou čárkovité až úzce eliptické a po obvodě celistvé.\n\nNa koncích lodyhy a větví vyrůstají na dlouhých stopkách asi 2 cm široké květní úbory, které se za vlhka se zavírají. Úbory jsou složené ze světle fialových kvítků, jenž jsou všechny trubkovité, pěticípé a oboupohlavné. Paprskující listeny polokulovitého, střechovitě se kryjícího zákrovu jsou vejčité, růžové až nafialovělé, které jsou za květu hvězdicovitě rozevřené.\n\nKvetou od června do září, opylovány jsou hmyzem. Plody jsou neochmýřené nažky (semena), pomoci níž se rostliny rozmnožují.\n\nOzdobou, pro kterou se suchokvět pěstuje, jsou korunovité barevné listeny zákrovu, většinou bílé nebo růžové barvy. Původní rostliny mají úbory jednořadé a barevné listeny rostou pouze v jedné řadě. V zahradách pěstované květiny již bývají vyšlechtěné kultivary, které mívají listeny ve více řadách a jsou nazývané plnokvěté (flore pleno). Bývají také zbarveny bíle, růžově, světle či tmavě červené a jejich úbory mívají v průměru do 4 cm.\n\n"}
{"id": "1268852", "url": "https://cs.wikipedia.org/wiki?curid=1268852", "title": "Bitva o hrad Itter", "text": "Bitva o hrad Itter\n\nBitva o hrad Itter ( \"Battle for Castle Itter\", \"Schlacht um Schloss Itter\") se odehrála 5. května 1945 u hradu Itter poblíž stejnojmenné vesnice v Severním Tyrolsku. Byla to jedna z posledních bitev druhé světové války a bojovaly v ní bok po boku vojáci US Army a Wehrmachtu proti jednotkám SS. Byl to jediný případ, kdy vedle sebe v této válce bojovali příslušníci německých a amerických ozbrojených sil. \nOd roku 1943 sloužil hrad Itter, postavený v 19. století, jako vězení pro prominentní francouzské vězně, kteří oficiálně spadali pod koncentrační tábor Dachau. Mimo jiné zde byl držen francouzský prezident Albert Lebrun, ministerští předsedové Édouard Daladier a Paul Reynaud, generálové Maxime Weygand a Maurice Gamelin, tenista Jean Borotra, pravicový vůdce François de La Rocque, a spousta dalších. Spolu s nimi zde nacisté drželi také jejich manželky a asistentky. Dne 4. května 1945 vězni zjistili, že celý hrad je opuštěný a nikdo jej nehlídá. Vzhledem k tomu, že hrozil návrat Němců, kteří by je mohli chtít zabít, se jeden z vězňů vydal na kole pro pomoc. Narazil na německou jednotku vojáků Wehrmachtu. Té velel major Joseph Gangl, který sám nesouhlasil s nacismem a tajně spolupracoval s rakouským odporem. Gangl a jeho jednotka vyrazila hledat pomoc, kterou našla v podobě americké hlídky šestnácti vojáků s tankem typu M4 Sherman. Té velel kapitán John C. H. Lee. Společně se vrátili na hrad Itter, kde se opevnili a připravili na případnou bitvu.\n\nJiž v noci se k hradu přiblížilo 150 až 200 vojáků SS. Oproti tomu hrad Itter bránilo pouhých šestnáct Američanů s jedním tankem, dvanáct Němců a několik francouzských vězňů. Obránci měli zároveň omezený počet munice. Bitva začala v deset hodin dopoledne, kdy SS střelou z kanónu zničili tank, který spojenci postavili do vstupní brány hradu. Postupně se poté pod krytím kulometné palby přibližovali s lany ke hradbám. Přibližně po pěti až šesti hodinách bitvy byl zabit Gangl, kterého zasáhl německý odstřelovač. Němci se zároveň již chystali vniknout do hradu, když v tu chvíli dorazily americké posily, které je zahnaly na útěk. Spolu s Ganglem zemřeli při obraně hradu další dva vojáci.\n\nLee byl později vyznamenán Křížem za vynikající službu a povýšen na kapitána, druhý americký důstojník Harry Basse obdržel Stříbrný kříž. Gangl byl v Rakousku prohlášen za národního hrdinu a je po něm pojmenována ulice ve městě Wörgl.\n\nBitva o hrad Itter se stala hlavním námětem písně „The Last Battle“ vydané v roce 2016 na albu \"The Last Stand\" od švédské heavymetalové hudební skupiny Sabaton.\n\nV roce 2013 vydal Steven Harding knihu \"\", která se bitvou podrobně zabývá. Připravuje se její \"filmové zpracování\" v režii Petera Landesmana.\n"}
{"id": "1268855", "url": "https://cs.wikipedia.org/wiki?curid=1268855", "title": "Meteor (odrůda jablek)", "text": "Meteor (odrůda jablek)\n\nMeteor (Malus domestica Meteor) je ovocný strom, kultivar druhu jabloň domácí, z čeledi růžovitých.\nMeteor je odrůda vyšlechtěná v České republice. Jde o křížence odrůd Melrose x Megumi.\nMeteor roste středně bujně až bujně. Jde o pozdně zimní odrůdu. Habitus Meteoru je rozložitý. Plodí jednotlivě na středně dlouhém dřevě. Má velký až velmi velký plod, který je kulovitého tvaru. Základní barva dužiny je zelenožlutá, s červenou rozmytou krycí barvou. Dužina má navinule sladkou,šťavnatou a celkově výbornou chuť. Konzistence dužiny je hrubá a středně tuhá. Sklízí se koncem září a vydrží až do dubna. Konzumně dozrává během prosince. Odrůda pozdě plodí. Plodnost je průměrná avšak pravidelná. Je vhodná pro slabě až bujně rostoucí podnože. Pěstuje se s letním průklestem. Odrůda je málo odolná proti strupovistosti. Proti napadení padlím jabloňovým je středně odolná. Hodí se především do teplých a středních pěstitelských oblastí.\n"}
{"id": "1268860", "url": "https://cs.wikipedia.org/wiki?curid=1268860", "title": "Soliskový hrebeň", "text": "Soliskový hrebeň\n\nSoliskový hrebeň (také Hrebeň Soliska, , , ) je boční hřeben ve slovenské části Vysokých Tater. Od rozsochy Kriváně se odděluje ve Furkotském štítu a směřuje na jihovýchod (přesněji na jiho-jihovýchod) k Štrbskému plesu. Hřeben od sebe odděluje Furkotskou dolinu na jihozápadě a Mlynickou dolinu na severovýchodě.\n\nPrvní doložené přechody Soliskového hřebene:\n\n\n"}
{"id": "1268863", "url": "https://cs.wikipedia.org/wiki?curid=1268863", "title": "Ekonomická diplomacie", "text": "Ekonomická diplomacie\n\nEkonomická diplomacie je o oblast diplomacie, ve které se jednotliví aktéři snaží hájit své ekonomické zájmy. Jde o soubor ekonomických aktivit, které se týkají mezinárodního prostoru – export a import, investice, finanční pomoc a půjčky. Ekonomická diplomacie cílí na zapojení národní ekonomiky do ekonomiky světové, do procesu internacionalizace, integrace a ekonomické globalizace a zároveň na podporu investičních aktivit národních podnikatelských subjektů při jejich vstupu na mezinárodní trh. Jednoduše jde tedy o hájení ekonomických zájmů států (makropohled) nebo menších subjektů (mikropohled).\n\nToto uplatňování hospodářských zájmů je prováděno příslušnými orgány, tedy diplomatickými zástupci - ministrem zahraničí, jinými členy vlády nebo hlavou státu. Prostředky pro naplnění ekonomických zájmů jsou diplomatické návštěvy výše zmíněných orgánů v zahraničí, účast na mezinárodních konferencích, členství v mezinárodních organizacích, diplomatická korespondence a uzavírání mezinárodních smluv a úmluv. Ekonomická diplomacie hraje rovněž zásadní roli v rámci mezinárodní bezpečnosti. Ekonomické nástroje mohou být použity pro předcházení ozbrojených konfliktů a řešení jiných kritických situací. Ekonomická diplomacie v tomto ohledu pracuje s embargy, bojkoty a sankcemi. Jejím cílem je zvýšení nákladů na zahájení konfliktů a posílení benefitů kooperace pro všechny strany.\n\nEkonomická diplomacie je také doménou mezinárodních organizací, jako je Světová obchodní organizace (WTO), Evropská unie nebo Organizace pro hospodářskou spolupráci a rozvoj (OECD). Ty se pomocí ekonomických nástrojů snaží ukotvit a upevnit příznivé politické klima a mezinárodní politické prostředí mezi členskými státy. Mezinárodní organizace využívají k tomuto účelu různé ekonomické nástroje, snaží se zlepšovat mezinárodní trh, snižovat náklady pohybů a transakcí na trhu a všeobecného přijímání standardů ekonomické spolupráce.\n\nTyto nástroje můžeme dělit podle několika kritérií, ať už se zaměřením na jejich funkci, nebo samotnou podstatu.\n\nDo první kategorie patří například vládní vývozní úvěry. Ty poskytuje vláda za účelem nákupu zboží a podpory exportu. Státní záruky za úvěry jsou zase uskutečňovány přes MPO (v ČR program Záruka 2015 až 2023) a mají za cíl hlavně podpořit malé a střední podnikatele. V rámci Společné zemědělské politiky fungují i tzv. vývozní subvence, které podporují například vývoz českých zemědělských produktů do zemí EU (nevztahují se na další země). CzechInvest od roku 2000 podporují investice na našem území formou investičních pobídek. Ty podporují vznik nových pracovních míst v oblasti zpracovatelského průmyslu a technologických center.\n\nMezi nepřímými nástroji hrají nejdůležitější roli pravděpodobně bilaterální a multilaterální dohody. Dále se sem řadí neformální kontakty státních představitelů na různých úrovních, informace pro podnikatele a s tím spojené poradenské a konzultační služby. Kromě toho se vybrané resorty starají o propagaci své země ve světě, s cílem vylepšit její obraz ve světě a představit ji jako spolehlivého partnera. V Česku je to náplní práce jak MZV tak MPO. Sem patří i výstavy a veletrhy (EXPO). Do nepřímých nástrojů je určitě ještě zařadit zprostředkování kontaktů v zahraničí a pomoc při zajištění vývozních povolení a celních formalit, když je to třeba.\n\nDo pozitivní podpory řadíme přímé a nepřímé nástroje ekonomické diplomacie, které jsou popsány výše. Aby však byla ekonomická diplomacie opravdu efektivní, je potřeba aby disponovala jasnou vizí a orientací. Musí být rovněž podpořena kvalitními lidskými i finančními zdroji, správně rozdělenými pravomocemi a poli působnosti. Zásadní roli hraje spolupráce s podnikatelskou sférou a ta musí být založena na reálné poptávce firem po jejích službách.\n\nMezi nejznámější negativní nástroje patří sankce, neudělení licence pro vývoz i dovoz, zvýšení cel a také zmrazení aktiv státu i jeho příslušníků v dané zemi. Sankce mohou být dvojího typu. Embargo zakazuje vývoz do sankcionované země. Naopak bojkot zase zakazuje ze sankcionované země dovážet její výrobky. Všechny tyto akce slouží jako prostředek k vyjádření zásadního politického nesouhlasu s chováním státu, který se něčím provinil. Negativní nástroje nejsou primárně užívány za účelem nápravy, ale spíše jako trest. Neočekává se díky nim ani tak zlepšení situace, jako spíše vážná destabilizace postihnutého režimu a varování, že příště může následovat i použití vojenské síly.\n\nNa příkladu protiruských sankcí po připojení Krymu k Ruské federaci je možné si povšimnout další zajímavé věci. Nemusí tak jednat jen samostatné státy, které jsou ve své samostatné politice do jisté míry omezené svým členstvím v mezinárodních organizacích (zde zrovna EU). Může se však jednat i o jiné, například OECD či WTO.\n\nStředověk v Evropě se nesl v silném hájení vlastních zájmů. Začal se rozvíjet merkantilismus, kdy se bohatství státu odvíjelo především od jeho produkce vzácných kovů, postačí zmínit především Colbertovu ekonomickou politiku, stříbrný důl Schwatz v Rakousku nebo Kutnou horu v Českých zemích. Po pádu Cařihradu do rukou osmanských Turků začaly státy křesťanské Evropy hledat nové obchodní trasy do Indie, což vedlo k objevení Ameriky a začátku koloniální éry. Vzestup evropských námořních impérií znamenal mimo jiné i nástup nadnárodních korporací, například Britské Východoindické obchodní společnosti v roce 1600.\n\nPočátky ekonomického nacionalismu vyskytujícího se ve formě svébytné ekonomické politiky můžeme najít v absolutistické Francii za vlády Ludvíka XIV. na přelomu 17. a 18. století. Principy ekonomického nacionalismu (merkantilismu) definoval v letech 1664–1670 králův ministr financí Jean Baptiste Colbert. Nutno podotknout, že mnohé Colbertovy myšlenky byly vysloveny již Bárthelemy de Laffemasem v roce 1596, až však za Colbertova působení v roli ministra financí byly tyto myšlenky uvedeny v praxi, tím pádem vznikla svébytná Colbertova ekonomická politika. “Snadno se shodneme, že stát, který činí rozdíl mezi svou velikostí a mocí, musí oplývat penězi. Množství peněz obíhajících v Evropě je stálé. Zvýšit množství peněz v království je možné jen tehdy, když je odebereme sousedním státům. Je třeba peníze přivábit, uchovat je, zabránit jim, aby odcházely.” V praxi se tato politika vyznačovala zásahem státu do oblasti hospodářství ve formě kontrol či omezení dovozu, ale také i odlivu drahých kovů mimo hranice země. Naopak se stát soustředil na vytvoření sítě manufaktur, které by se orientovaly na výrobu produktů určených k exportu.\n\nV tomto období ve Francii vznikají neobyčejná výrobní odvětví podporovaná státem. Ruku v ruce s touto podporou a myšlenkou silného exportu vzrůstá otázka kvality produkovaných výrobků. Na podnět samotného Colberta vzniká sbor inspektorů, jejichž úkolem není nic jiného než zabezpečení výsledné kvality výrobku. Sám Colbert se díky své politice rovněž stává propagátorem úspor. “Je třeba ušetřit pět sous na věcech, které nejsou nezbytné, a vyhodit miliony, když se jedná o vaši slávu.”\n\nKlíčovým momentem se pro ni však stala až průmyslová revoluce, k níž došlo ve Velké Británii. Ta znamenala posílení buržoazie a měšťanstva, nesmírné zefektivnění výroby a industrializaci. Tak byly položeny základy pro moderní společnost a vznik firem. Zlepšila se doprava a zrychlil se proces globalizace.\n\nEkonomická diplomacie v současné podobě se začíná formovat na přelomu 19. a 20. století, kdy vrcholilo období první etapy globalizace. Tato doba se vyznačovala hlavně rapidním nárůstem intenzity a hodnot mezinárodního obchodu a investic. S tím vznikla potřeba řešit zcela nové druhy problémů v systému mezinárodních ekonomických vztahů. Vznikla pozice obchodních atašé, tj. specializované kategorie diplomatických úředníků. Ti působili na zastupitelských úřadech a jejich nově vznikajících obchodních a ekonomických odděleních.\n\nV diplomacii se začal čím dál víc rozvíjet multilateralismus, což se přirozeně projevilo i v ekonomických vztazích. Zde je důležité si uvědomit, že první mezinárodní ekonomické organizace, jak je známe, začaly vznikat právě tehdy, byť ještě ve formě mezivládních a mezinárodních ekonomických fór. Po druhé světové válce přibyla diplomacii další funkce: podpora investic a tvorba nových investičních vztahů. Klíčová byla 60. a 70. léta, v nichž získala dnešní ekonomická diplomacie svou hrubou podobu.\n\nExistuje nespočet specializovaných činností, které pomáhají dobrému fungování ekonomické diplomacie a zvyšují její efektivitu. Těmi jsou například: účast na mezinárodních konferencích, oficiální návštěvy státních představitelů v zahraničí, členství státu v mezinárodních organizacích, diplomatická korespondence, uzavírání i samotná příprava mezinárodních smluv a rovněž stálá reprezentace státu v cizině.\n\nStále narůstající význam ekonomické diplomacie je zapříčiněn mimo jiné následky rozpadnutí sovětského bloku. Objevují se mladé demokratické státy, přičemž dochází k liberalizaci jejich ekonomik. V neposlední řadě je za to zodpovědný i masivní nárůst informačních technologií v moderním světě.\n\nNa podporu, ochranu a prosazení ekonomického zájmu České republiky má veliký vliv Ministerstvo zahraničních věcí, respektive množství jeho zastupitelských úřadů. To spravuje oblast zahraniční politiky a vytváří a koordinuje vnější vztahy. Taktéž důležitou roli hraje Ministerstvo průmyslu a obchodu, které je ústředním orgánem pro správu zahraničního obchodu, zahraničně-ekonomickou politiku a podporu exportu. \nVýznamnou roli kromě ministerstev sehrávají i příspěvkové organizace, jmenovitě CzechTrade, CzechInvest, CzechTourism a Česká centra. CzechTrade je agenturou na podporu exportu, její cílem je usnadnit výběr firmám ohledně vhodných teritorií a podpořit aktivity vedoucí k rozvoji firmy v zahraničí. Intenzivně se zaměřuje na poskytování informací českým exportérům. CzechInvest je agenturou na podporu podnikání a investic. Prostřednictvím podpory malých a středních podnikatelů, inovací a získáváním zahraničních investic zvyšuje konkurenceschopnost české ekonomiky. CzechTourism se orientuje na propagaci České republiky v sektoru cestovního ruchu. Podporuje všestranný rozvoj cestovního ruchu, zajišťuje, podporuje a koordinuje marketingové aktivity na domácím a zahraničním trhu, prosazuje pozitivní obraz České republiky jako turistické destinace, a to zejména v zahraničí. “Mezi nejdůležitější nástroje ekonomické diplomacie dnes patří Projekty na podporu ekonomické diplomacie, které nabízí možnost cílené podpory českého exportu a firem v zahraničí. Mezi typické projekty ekonomické diplomacie patří oborové prezentace, business fóra, semináře, účasti na výstavách a veletrzích, kulaté stoly, podnikatelské mise a podobně.” Co se týče mezinárodní ekonomické spolupráce, Česko se soustředí zejména na spolupráci se svýma sousedy. Export do sousedících zemí činí téměř 50 % celkového exportu. Import ze sousedících zemí do Česka se pohybuje okolo 40 %. Kromě států Evropské unie Česká republika taktéž vyváží do Ruska, na Ukrajinu, do Spojených států a Švýcarska. Z hlediska dovozu je významným aktérem Čína, Korejská republika, Japonsko, ale i výše zmíněné evropské země, Spojené státy a Rusko.\n"}
{"id": "1268868", "url": "https://cs.wikipedia.org/wiki?curid=1268868", "title": "Sport ve Spojených státech amerických", "text": "Sport ve Spojených státech amerických\n\nNejoblíbenější sporty ve Spojených státech jsou kolektivní sporty, tenis, golf, wrestling, motoristický sport a badminton.\n\nJako svůj nejoblíbenější sport uvádějí američané následující kolektivní sporty (uvedena nejvyšší ligová soutěž):\n\n\nTěchto pěti soutěží se účastní 147 týmů (135 z USA a 12 z Kanady):\n\nNěkteré týmy mají název města sousedního státu, sídlí však v uvedeném (např. New York (New Jersey), Washington (Maryland).\n\nZ tabulky plyne:\n\n\nUSA získalo mnoho sportovních události a koná se tam několik pravidelných turnajů sledovaných po celém světě.\n\n\n\n\n\nV letech 1932 a 1960 bylo MS v hokeji v rámci OH v USA.\n\n\n\nVelká cena USA se jela poprvé v roce 1908, od roku 1959 je součástí Formule 1. Od roku 1959 se jezdila na šesti okruzích, od roku 2012 se jezdí na na okruhu Circuit of the Americas u Austinu v Texasu.\n\nOd roku 2013 se na stejném okruhu jako F1 jezdí i jeden z podniků Mistrovství světa silničních motocyklů.\n\nZávody NASCAR se jezdí oficiálně od roku 1948. Tyto závidy na oválech patří mezi nejsledovanější sporty v USA. Tři největší závodní série jsou Monster Cup Series, Xfinity Series a Camping World Truck Series. Celkově se však pod patronací NASCAR pořádá okolo 1500 závodů na více než 100 tratích ve 39 státech USA, Kanady a Mexika.\n\n\n\n"}
{"id": "1268869", "url": "https://cs.wikipedia.org/wiki?curid=1268869", "title": "Pritchardie", "text": "Pritchardie\n\nPritchardie (\"Pritchardia\") je rod palem. Jsou to solitérní, středně vysoké palmy s vějířovitými listy. Květenství jsou nápadně dlouze stopkatá a na konci stěsnaná. Plodem je peckovice. Rod zahrnuje asi 28 druhů a je rozšířen výhradně na tichomořských ostrovech, zejména na Havaji. Mnohé druhy jsou ohrožené a některé i na pokraji vyhynutí.\nPritchardie jsou pro svůj pěkný vzhled pěstovány v tropech a subtropech jako okrasné palmy. Mají také různé místní využití.\n\nPritchardie jsou středně velké, jednodomé, solitérní, beztrnné palmy s přímým kmenem. Listy jsou dlanitozpeřené, induplikátní. U mladých rostlin zůstávají odumřelé listy na rostlině, u starších opadávají. Čepel je asi do 1/3 až 1/2 členěná v jednoduše přeložené segmenty. Řapík je dlouhý, na líci zploštělý až žlábkatý, bez přerušení přecházející v krátké střední žebro listu. \"Hastula\" na líci listu tvoří lem se středovým výběžkem. Listové pochvy jsou plstnaté a brzy se přeměňují ve vláknitou změť.\nKvětenství jsou jednotlivá nebo po 2 až 4, vyrůstají mezi bázemi listů a mají dlouhou stopku a relativně krátkou a hustou koncovou část s květy. Mohou být delší nebo kratší než listy a jsou větvená až do 3. řádu.\nKvěty jsou oboupohlavné, v rámci květenství jednotlivé, přisedlé nebo spočívající na nízkých hrbolcích.\nKalich je spíše tlustý a kožovitý, trubkovitý, zakončený 3 mělkými laloky. Koruna přesahuje kalich a je zakončena 3 protáhlými laloky.\nTyčinek je 6 a jsou přirostlé u ústí korunní trubky a bázemi nitek srostlé. Gyneceum je tvořeno 3 plodolisty, které jsou ve spodní části volné a ve čnělkové části srostlé. Čnělka je prodloužená, zakončená lehce trojlaločnou bliznou.\nPlody jsou kulovité nebo vejcovité, jednosemenné, na povrchu hladké peckovice s vytrvalým kalichem a zbytky čnělky na vrcholu. Dužnina (mezokarp) je spíše tenčí, dužnatá a vláknitá. Semena jsou víceméně kulovitá a obsahují homogenní endosperm.\n\nRod zahrnuje asi 28 druhů. Je rozšířen v Tichomoří na souostrovích Fidži, Tonga, Cookovy ostrovy, Šalamounovy ostrovy a Havaj. Převážná většina druhů (celkem 24) roste na Havajských ostrovech. Havajské druhy jsou všechny endemity jediného z ostrovů a jsou to také jediné palmy domácí na Havaji. Pritchardie tichomořská je známa pouze z kultury a je pěstována na Fidži, Tonga, Pukapuka i na Havaji. Druh \"P. thursonii\" pochází z Fidži a Tonga, \"P. vuylstekeana\" z Tuamotu, \"P. mitiaroana\" z Cookových ostrovů a Tuamotu.\n\nDruhy z Polynézie rostou na korálových atolech, naproti tomu havajské druhy rostou charakteristicky ve vlhkých tropických lesích na návětrných svazích hor v nadmořských výškách do 1500 metrů. Pouze několik druhů roste v suchých lesích na závětrných svazích.\n\nRod \"Pritchardia\" je v rámci systému palem řazen do podčeledi \"Coryphoideae\" a tribu \"Livistoneae\". Nejblíže příbuzným rodem je podle výsledků molekulárních studií americký rod \"Washingtonia\".\n\nArcheologickým průzkumem bylo zjištěno, že pritchardie byly na Havajských ostrovech před jejich osídlením v době okolo roku 400 n. l. rozšířeny velmi hojně a patřily zde k nejběžnějším stromům. Na ostrově Oahu zmizely nížinné lesy s pritchardií někdy okolo roku 1020. Když James Cook v roce 1778 na Havaji přistál, byly již hlavní ostrovy silně přeměněny lidskou činností. Francouzský botanik Jules Rémy zmiňuje pritchardii po 4 letech pobytu na Havaji pouze jednou, což svědčí o velké vzácnosti těchto rostlin již v 19. století.\n\nV Červeném seznamu ohrožených druhů IUCN je celkem 9 druhů tohoto rodu vedeno jako kriticky ohrožené, 8 jako ohrožené.\nNejohroženější havajské druhy jsou \"P. munroi\" (pouze 2 volně rostoucí exempláře na ostrově Molokai), \"P. aylmer-robinsonii\" (2 kusy na Niihau) a \"P. viscosa\" (3 kusy na Kauai). Naopak nejvíc exemplářů (asi 10000) čítá populace druhu \"P. martii\" na ostrově Oahu.\nPopulace pritchardií jsou nejvíc ohrožovány introdukovanými hlodavci (krysa obecná, krysa ostrovní a potkan), které konzumují semena a semenáčky a poškozují růstové vrcholy palem. Semenáče také spásají nepůvodní jelenovití, kozy a prasata.\n\nPritchardie jsou ceněné pro svůj pěkný vzhled a jsou v tropech celého světa pěstovány jako okrasné palmy. Jednotlivé druhy se spolu velmi snadno kříží. Vyžadují dobře propustnou půdu a stanoviště chráněné před největším slunečním úpalem a silnými větry. Některé havajské druhy z vyšších nadmořských výšek lze pěstovat i v subtropech.\n\nSemena některých druhů jsou jedlá. Listy jsou používány domorodci jako střešní krytina, k pletení košů, klobouků, slouží jako vějíře či deštníky a podobně. Nezralé plody jsou místní delikatesa.\n\n"}
{"id": "1268872", "url": "https://cs.wikipedia.org/wiki?curid=1268872", "title": "Kostel svatého Václava (Dlouhá Brtnice)", "text": "Kostel svatého Václava (Dlouhá Brtnice)\n\nKostel svatého Václava se nachází na severním okraji obce Dlouhá Brtnice. Kostel je farním kostelem římskokatolické farnosti Dlouhá Brtnice. Jde o kostel s pozdně gotickým jádrem, který byl do dnešní podoby několikrát přestavěn, je jednolodním kostelem s polygonálním závěrem a hranolovou věží na čelní straně, poblíž kostela stojí samostatná budova fary, která je spolu s kostelem chráněna jako kulturní památka České republiky.\n\nPředchůdce stavby dnešního kostela byl postaven na konci 13. století, kostel nebo možná spíše kaple byla postavena v souvislosti s přílivem horníků, kteří v blízkých dolech těžili stříbro. Kostel byl zasvěcen svaté Barboře, tj. patronce horníků. Kaple byla plochostropá a jednolodní drobná stavba, v roce 1444 došlo k přestavbě kaple na kostel, stejně tak došlo také k přejmenování na kostel svatého Václava. V tu dobu byl u kostela hřbitov, který byl obehnán zdí a dřevěnou chodbou spojen s ženským klášterem, který stál nedaleko kostela. \n\nK přestavbě kostela pak došlo v druhé polovině 17. století, kdy došlo k navýšení zdí, zaklenutí kněžiště a kostelní lodi a byla přestavěna sakristie na severním okraji kostela. V roce 1844 však kostel byl uzavřen, měl být sešlý, byl však obcí opraven a poté také rozšířen, byly postaveny oratoře, hudební kruchta a také byla postavena věž, na kterou byly pověšeny nové zvony a taky byly připraveny ciferníky, kdy v tu dobu chyběl hodinový strojek. Na novou věž byl pověšen i tzv. umíráček z roku 1596. Nad oltář byl pověšen oltářní obraz z roku 1774 od Josefa Altmanna. V roce 2002 byl kostel rekonstruován a byl nově vymalován, V roce 2005 započala rekonstrukce varhan v kostele, ta byla dokončena v roce 2008, původní varhany pochází z roku 1887. Znovu rekonstruován pak byl v létě roku 2016, kdy byla opravena střecha kostela.\n\nV roce 1871 pak byla dostavěna budova fary, o dva roky později byl na faru jmenován farář Cyril Žídek. V kostele jsou tři oltáře.\n\n\n"}
{"id": "1268874", "url": "https://cs.wikipedia.org/wiki?curid=1268874", "title": "Předseda Korejské strany práce", "text": "Předseda Korejské strany práce\n\nPředseda Korejské strany práce (korejsky: 조선로동당 위원장; hanča: 朝鮮勞動黨 委員長) je úřad nejvyššího představitele Korejské strany práce. Od května 2016, kdy 7. stranický sjezd přijal nové označení úřadu, jej zastává severokorejský vůdce Kim Čong-un.\n\nV letech 1946–1966 byl stranickému lídrovi přidělen titul předseda ústředního výboru Korejské strany práce, když tak rozhodl 1. sjezd v srpnu 1946 probíhající pod dohledem Sovětského svazu. Z jeho závěrů vyplynulo rozhodnutí zřídit dva zástupce předsedy a ustavit pětičlenné politbyro. Ústřední výbor, volený sjezdem či konferencí, obvykle volí užší vedení včetně stranického vůdce na svém prvním zasedání po stranickém sjezdu či konferenci. Předsedou se stal Kim Tu-bong, pocházející z Nové lidové strany Koreje, jenž ovšem fakticky nedisponoval reálnou mocí. Tu držel Kim Ir-sen, který ho ve funkci nahradil v roce 1949.\n\nV roce 1966 proběhla 2. konference Korejské strany práce, která zreformovala její vnitřní strukturu. Od roku 1966 nesl úřad název generální tajemník ústředního výboru Korejské strany práce, jímž se v daném roce stal Kim Ir-sen. Funkci vykonával do svého úmrtí roku 1994. Ačkoli stranické stanovy pověřily ústřední výbor právem volby lídra, Kim Čong-il byl 8. října 1997 zvolen proklamací za generálního tajemníka Korejské strany práce (nikoli již „ústředního výboru“), a to společným prohlášením ústředního výboru a ústřední vojenské komise strany. K jeho opětovnému zvolení do funkce došlo na 3. stranické konferenci v září 2010. \n\nČtvrtá stranická konference, uskutečněná v dubnu 2012, pak rozhodla o přidělení titulů pro Kim Čong-ila, jakožto „věčného generálního tajemníka Korejské strany práce a věčného předsedy Výboru národní obrany“. Nastupující stranický vůdce Kim Čong-un tak obdržel nově pojmenovaný úřad první tajemník Korejské strany práce, jímž se stal 11. dubna 2012.\n\nV květnu 2016 byl na 7. sjezdu zřízen nový nejvyšší stranický post nazvaný předseda Korejské strany práce, který nahradil úřad prvního tajemníka. Do funkce byl 9. května 2016 zvolen severokorejský vůdce Kim Čong-un.\n"}
{"id": "1268879", "url": "https://cs.wikipedia.org/wiki?curid=1268879", "title": "Dubai Tennis Championships 2017", "text": "Dubai Tennis Championships 2017\n\nDubai Tennis Championships 2017 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Aviation Club Tennis Centre na otevřených dvorcích s tvrdým povrchem. Dějištěm turnaje se stala Dubaj, metropole Spojených arabských emirátů. Jednalo se o 25. ročník mužského a 17. ročník ženského turnaje.\n\nŽenská část se konala mezi 20. až 26. únorem a řadila se do kategorie WTA Premier 5. Její celková dotace činila 2 666 000 miliony amerických dolarů. Muži soutěžili ve dnech 27. února až 4. března v rámci kategorie ATP World Tour 500. Dotace pro tuto polovinu dosáhla částky 2 617 160 amerických dolarů.\nNejvýše nasazenými v singlových soutěžích se stali světová jednička Andy Murray ze Spojené království a druhá hráčka klasifikace Angelique Kerberová z Německa. Jako poslední přímá účastnice do dvouhry nastoupila 74. americká žena pořadí WTA Catherine Bellisová a mezi muži v této roli na turnaji startoval 86. český tenista žebříčku ATP Adam Pavlásek.\n\nČtyřicátý pátý singlový titul na okruhu ATP Tour a první dubajský vybojoval první hráč světa Andy Murray. Šestý singlový triumf na okruhu WTA Tour získala 22letá Ukrajinka Elina Svitolinová, která se po turnaji poprvé v kariéře posunula do elitní světové desítky žebříčku WTA, když jí patřila 10. příčka. Stala se tak vůbec první Ukrajinkou, které se tento výkon podařil. \n\nTřinácté společné turnajové vítězství si z mužské čtyřhry připsala nizozemsko-rumunská dvojice deblových specialistů Jean-Julien Rojer a Horia Tecău. Devátou společnou trofej pak v ženské čtyřhře vybojoval ruský pár olympijských vítězek Jekatěrina Makarovová a Jelena Vesninová.\n\nNásledující hráči obdrží divokou kartu do hlavní soutěže:\n\nNásledující hráči postoupí z kvalifikace:\n\n\nNásledující dvojice obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující pár obdržel divokou kartu do hlavní soutěže:\n\n\n\n\n"}
{"id": "1268881", "url": "https://cs.wikipedia.org/wiki?curid=1268881", "title": "Hungarian Ladies Open 2017", "text": "Hungarian Ladies Open 2017\n\nHungarian Ladies Open 2017 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem Rebound Ace v BOK Hall komplexu Sportovního a kongresového centra Syma. Probíhal mezi 20. až 26. únorem 2017 v maďarské metropoli Budapešti jako dvacátý první ročník turnaje.\n\nUdálost s rozpočtem 250 000 dolarů patřila do kategorie WTA International Tournaments. V roce 2016 byla hrána v rámci kvalitativně nižšího ženského okruhu ITF s dotací 100 tisíc dolarů, a to pod názvem Europe Tennis Center Ladies Open. Na túru WTA Tour se vrátila po čtyřech sezónách, když v ní naposledy předtím proběhla jako Budapest Grand Prix 2013.\n\nNejvýše nasazenou hráčkou ve dvouhře se stala třicátá třetí žena klasifikace Tímea Babosová z Maďarska. Jako poslední přímá účastnice do dvouhry nastoupila 107. ruská hráčka žebříčku Jekatěrina Alexandrovová.\n\nDruhý singlový titul na okruhu WTA Tour vybojovala Maďarka Tímea Babosová, jež ve finále zdolala českou turnajovou dvojku Lucií Šafářovou. Premiérovou společnou trofej ve čtyřhře vyhrál tchajwansko-gruzínský pár Sie Su-wej a Oxana Kalašnikovová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry získaly do soutěže divokou kartu:\n\n\n"}
{"id": "1268882", "url": "https://cs.wikipedia.org/wiki?curid=1268882", "title": "Dubai Tennis Championships 2017 – ženská dvouhra", "text": "Dubai Tennis Championships 2017 – ženská dvouhra\n\nŽenská dvouhra Dubai Tennis Championships 2017 probíhala ve druhé polovině února 2017. Do singlové soutěže dubajského tenisového turnaje nastoupilo padesát šest hráček. Obhájkyní titulu byla italská tenistka Sara Erraniová, která se před zahájením odhlásila pro natažení přitahovačů. \n\nNěmka Angelique Kerberová se mohla v případě zisku titulu vrátit do čela žebříčku WTA. V semifinále ji však potřetí za sebou v řádu měsíců vyřadila Svitolinová.\n\nVítězkou se stala sedmá nasazená 22letá Ukrajinka Elina Svitolinová, jež ve finále i podruhé v kariéře zdolala dánskou turnajovou desítku Caroline Wozniackou po dvousetovém průběhu 6–4 a 6–2. V probíhající sezóně si připsala druhé turnajové vítězství, které představovalo šestý singlový titul na okruhu WTA Tour a první z kategorie Premier 5. Prodloužila tak sérii na 12 zápasů bez porážky, když navázala na výhry ve Fed Cupu a trofej z tchajpejského Taiwan Open 2017. Wozniacká odešla z finále poražena druhý týden v řadě, když nzevládla závěrečný duel ani na předcházejícím Qatar Total Open.\n\n900bodový zisk Svitolinové zajistil, jako vůbec první ukrajinské tenistce v historii, premiérový průnik do elitní světové desítky žebříčku WTA, když se 27. února 2017 posunula z 13. na 10. příčku s minimální ztrátou 25 bodů za osmou Kuzněcovovou. Stala se tak 120 členkou elitního klubu hráček Top 10 od zavedení klasifikace v roce 1975. \n\nOsm nejvýše nasazených hráček obdrželo volný los do druhého kola.\n"}
{"id": "1268883", "url": "https://cs.wikipedia.org/wiki?curid=1268883", "title": "Hungarian Ladies Open 2017 – ženská dvouhra", "text": "Hungarian Ladies Open 2017 – ženská dvouhra\n\nŽenská dvouhra Hungarian Ladies Open 2017 probíhala ve druhé polovině února 2017. Do singlové soutěže budapešťského tenisového turnaje nastoupilo třicet dva hráček. Obhájkyní titulu z události okruhu ITF, na němž proběhl ročník 2016, byla Bulharka Elica Kostovová, kterou v úvodním kole kvalifikace vyřadila Barbora Štefková.\n\nVítězkou se stala nejvýše nasazená Maďarka Tímea Babosová, jež ve finále zdolala českou turnajovou dvojku Lucií Šafářovou po třísetovém průběhu 6–7, 6–4 a 6–3. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour, přesně pět let po triumfu na Monterrey Open 2012. Češka měla tejpem stažené stehno pro svalové potíže, kvůli nimž s Babosovou odstoupily ze čtyřhry. \n"}
{"id": "1268888", "url": "https://cs.wikipedia.org/wiki?curid=1268888", "title": "Miroslav Vaněk (fotbalista)", "text": "Miroslav Vaněk (fotbalista)\n\nMiroslav Vaněk, často uváděný jako Sláva Vaněk (??? - 30. listopadu 1949) byl český fotbalista, útočník.\n\nHrál za SK Slavia Praha v předligové éře. Za českou reprezentaci nastoupil 7. 10. 1906 při remíze 4:4 s Uherskem. Gól v reprezentaci nedal.\n\n\n"}
{"id": "1268893", "url": "https://cs.wikipedia.org/wiki?curid=1268893", "title": "Falling into Infinity", "text": "Falling into Infinity\n\nFalling Into Infinity je čtvrté studiové album americké progresivní metalové hudební skupiny Dream Theater, vydané dne 23. září 1997 East West Records. Jedná se o první a jediné studio album s klávesistou Derekem Sherinianem po odchodu Kevina Mooreho v roce 1994.\n\n\"Falling Into Infinity\" produkoval Kevin Shirley. Vzhledem k neochotě kapely dodržet požadavky vydavatelství, které chtělo, aby se na albu objevilo více rádiových hitů, bylo nahrávání celé desky pro skupinu stresující a to v jednu chvíli málem vedlo k ukončení nahrávání. Deska byla nahrána v červnu 1997 ve studiu The Power Station (nyní Avatar Studios) v Manhattanu, New York.\n\nPo krátkém turné na podporu EP \"A Change of Seasons\" se Dream Theater na začátku roku 1996 odebrali do Dream Factory Studios v New Jersey a začali psát materiál pro nové album. Na psaní desky se poprvé podílel klávesista Derek Sherinian, který v roce 1994 nahradil Kevina Mooreho. Během toho vydavatelství Elektra Records vyvíjelo na kapelu tlak, aby psala jednoduché rádiové písničky. Z toho následně vyplynuly tvůrčí neshody mezi Johnem Petruccim, který návrhy vydavatelství přijal, a Mikem Portnoyem.\n\nPo více než roce Dream Theater napsali písně, ale stále nedostali svolení nahrávat, což vedlo k jejich frustraci a dokonce uvažovali o rozpadu kapely. V březnu 1997 kapela konečně dostala povolení k nahrání nového alba. V květnu dokonce skupina měla dostatek materiálu na nahrání dvojalba, ale byli nuceni dodržet rozpočet pouze pro jeden disk. Výsledkem je, že některé písně, jako například „Raise the Knife\", „Where are You Now“, „Cover My Eyes“, „Speak to Me“, „The Way It Used to Be“, nebo „Metropolis Pt. 2“. se nedostaly na finální verzi alba. Shirley učinil významné změny v některých písní, které na albu zbyly. Například ze střední části písně vzal střední část „Burning My Soul“ udělal samostatnou instrumentální skladbu „Hell's Kitchen“. Shirley také doporučil spolupráci s hudebníkem Desmondem Childem při psaní textu k písni „You Or Me“. Petrucci tedy odjel na Floridu, kde s ním tuto píseň napsal. Poté se její název změnil na „You Not Me“.\n\nSkutečné nahrávání alba začalo 2. června 1997 v The Power Station (nyní Avatar Studios) v Manhattanu. Přestože psaní písní bylo pro kapelu obtížné, kapela samotné nahrávání považovala za bezproblémové a příjemné. Album s názvem \"Falling Into Infinity\" bylo dokončena 30. července. Petrucci a Portnoy původně chtěli album nazvat \"Stream of Consciousness\", ale zbytek kapely to odmítl, jelikož mu to připadalo příliš pompézní (přestože výraz „Stream of Consciousness“ se nachází v písni „Lines in the Sand“). Obal navrhl Storm Thorgerson, který navrhoval přebaly například pro Pink Floyd.\n\nPo Odchodu Kevina Mooreho byly ostatní členové kapely nuceni se více podílet na psaní textů. Všechny Portnoyovi texty byly inspirovány jeho frustrací z nahrávací společností: „New Millennium“ a „Just Let Me Breathe“, jsou zaměřeny právě na vydavatelství a na hudební průmysl. John Petrucci napsal šest textů k albu, včetně „Peruvian Skies“, který pojednává o zneužívání dětí. James LaBrie a John Myung psali také texty a každý z nich přispěl jedním textem a jednou písní. Stejně jako je tomu u většiny alb od Dream Theater, písně dostali pracovní názvy již během nahrávání. Například „Lines in the Sand“ a „Burning My Soul“ byly původně nazvané „Cat's Tail“ a „Carnival of Clams“.\n\n"}
{"id": "1268900", "url": "https://cs.wikipedia.org/wiki?curid=1268900", "title": "Aleksander Ścibor-Rylski", "text": "Aleksander Ścibor-Rylski\n\nAleksander Ścibor-Rylski (16. března 1928 Grudziądz – 3. dubna 1983 Varšava) byl polský spisovatel, režisér a scenárista.\n\nBěhem nacistické okupace byl vojákem Zemské armády, byl také aktivní v Szare Szeregi. Podílel se na Varšavském povstání. Studoval polskou literaturu na Varšavské univerzitě. Roku 1962 začal svou kariéru režiséra. Byl uměleckým ředitelem filmového studia \"Pryzmat\".\n\nV roce 1951 získal státní cenu třetího stupně. Byl oceněn rytířským křížem Řádu znovuzrozeného Polska (1955) a medailí k 10. výročí Polské lidové republiky (1955).\n\nJe pohřben na městském hřbitově v Bielanech ve Varšavě. \n\n"}
{"id": "1268903", "url": "https://cs.wikipedia.org/wiki?curid=1268903", "title": "Stojan Nikolov", "text": "Stojan Nikolov\n\nStojan Nikolov Ivanov ( , * 2. dubna 1949 Zlatica, Bulharsko) je bývalý bulharský zápasník, reprezentant v zápase řecko-římském. V roce 1976 vybojoval na olympijských hrách v Montrealu stříbrnou medaili v kategorii do 90 kg. Startoval také na hrách v Mnichově v roce 1972, kde byl vyřazen ve druhém kole a v Moskvě v roce 1980, kde byl vyřazen ve třetím kole. V roce 1978 vybojoval zlatou, v roce 1971, 1974 a 1975 stříbrnou a v roce 1973 a 1977 bronzovou medaili na mistrovství světa. V roce 1972 vybojoval zlato, v roce 1973 a 1976 stříbro a v roce 1980 bronz na mistrovství Evropy.\n\n"}
{"id": "1268905", "url": "https://cs.wikipedia.org/wiki?curid=1268905", "title": "Paolo Toscanelli", "text": "Paolo Toscanelli\n\nPaolo Toscanelli, celým jménem Paolo dal Pozzo Toscanelli (21. dubna 1397 Florencie – 10. května 1482 Florencie), byl florentský astronom, matematik a kartograf.\n\nSvým později vytvořeným kartografickým dílem poměrně zásadně ovlivnil světové dějiny tak, jak je známe.\n\nPaolo Toscanelli se narodil ve Florencii jako syn florentského lékaře Dominica Toscanelliho. Vystudoval matematiku, filozofii a lékařství na Padovské univerzitě. Zde se spřátelil s Mikulášem Kusánským, který studoval právo a matematiku na téže univerzitě. Oba úspěšně opustili univerzitu v roce 1424. Toscanelli patřil mezi jednu z hlavních postav intelektuální a kulturní společnosti v renesanční Florencii, kde také prožil celý svůj život.\n\nToscanelli je znám díky pozorování komet. Jednou z nich byla kometa z roku 1456, jež byla v roce 1759 pojmenována jako Halleyova, po anglickém astronomovi Edmundu Halleym, který předpověděl její návrat v tomto roce.\n\nToscanelliho okruh přátel zahrnoval významné osobnosti na poli mnoha vědních oborů (architektura, filozofie, matematika).\n\nKolem roku 1468 zkonstruoval mimo jiné také Gnómon, který je stále k vidění v katedrále Santa Maria del Fiore ve Florencii.\n\nToscanelli patřil k prvním známým zastáncům západních námořních cest z Evropy na Dálný východ, který podložil své teorie kartograficky. Tvrdil, že Dálného východu by mohlo být z Evropy snáze dosaženo přímou plavbou na západ, než plavbou okolo mysu Dobré naděje a následně plavbou přes Indický oceán.\n\nProžil poměrně dlouhý život a zemřel 10. května 1482 ve Florencii.\n\nVe většině zemí západní a střední Evropy docházelo ve 14.-15. století ke hnutí za znovuzrození, renesanci antické kultury, vědy a snahu dále prohlubovat starověké znalosti. Nejinak tomu bylo tou dobou i v kartografii, na jejíž obrození mělo vliv znovuobjevení Ptolemaiovy Geografie, vynález knihtisku a výsledky velkých objevných cest. Kromě Ptolemaiových matematických principů pro sestavování map byly přebírány i zastaralé údaje, které byly zdrojem mnoha omylů.\nV roce 1474 poslal Toscanelli dopis a ručně kreslenou mapu svému příteli Fernanu Martinézovi, portugalskému knězi, který vše následně doručil portugalskému králi Alfonsovi V. na královský dvůr v Lisabonu. V dopise detailně popisoval trasu, kudy plout západním směrem a dosáhnout tak břehů jižní a východní Asie. Je zřejmé, že většinu informací čerpal Toscanelli z knihy Marca Pola a spisů dalších autorů.\n\nSvou přehnanou představu o velikosti světa založil na poznatcích Marinose z Tyru a Ptolemaiově představě. To mělo za následek některé fatální důsledky. Mimo portugalského krále zaslal kopii téhož dopisu i mapu roku 1480 také Kryštofu Kolumbovi. Tyto dokumenty, které pak sloužily k navigaci při objevných cestách, následně silně ovlivnily směr Kolumbova života a historii světa. Toscanelli chybně určil rozměr Asie, která byla podle jeho výpočtů o 5000 mil delší než ve skutečnosti a Kolumbus, předpokládající špatný obvod Země, si proto z počátku neuvědomil, že doplul na zcela jiný kontinent.\n\nNepodložené příběhy zmiňují Toscanelliho přítomnost při návštěvě čínské delegace papeže v roce 1432. V rámci této návštěvy bylo představeno a probráno mnoho čínských vynálezů s nákresy, které byly později zhotoveny Filippem Brunelleschim a Leonardem da Vincim. V Toscanelliho dopise Kolumbovi, jehož pravost byla předmětem sporů, je zmíněna návštěva muže z Číny u papeže Evžena IV.:\"„Za doby papeže Evžena IV. za ním přišel jeden z číňanů, se kterým jsem měl dlouhou konverzaci ohledně mnoha věcí - o velikosti jejich řek v délce, šířce a mnoha městech na březích těchto řek. Řekl mi, že na jedné z řek leží téměř 200 měst s mramorovými mosty velkolepými svou šíří, délkou a zdobnými sloupy. Tuto zemi stojí za to hledat. Nikoliv pouze pro bohatství, které z ní lze získat (zlato, stříbro, všechny druhy drahých kamenů a koření), ale také pro její učené muže, filozofy a zkušené astronomy, dále pro zkušenosti a umění, s jakým jsou velkolepé provincie řízeny a v neposlední řadě pro znalost válečného umění.\"\"— výňatek z Toscanelliho dopisu KolumboviToscanelli dále popisoval tyto lidi jako extrémně vzdělané a ochotné sdílet své vědomosti a znalosti. Tvrdil, že jím popsaná cesta na západ je nejen možná, ale také zcela pravdivá a zaručují zisk velké slávy a bohatství.\n\nAčkoli kopie dopisu se dochovala, historická mapa byla ztracena. Mohla však být zrekonstruována z textu v dopise a dvou kartografických děl, která se dochovala a jsou založena na jejích podkladech. Prvním dílem je mapa světa od Henrica Martelluse z roku 1490 a druhým pak glóbus, jenž vytvořil Martin Behaim roku 1492. Jde o jediné dvě existující ne-Ptolemaiovské mapy světa z 15. století odstupňované v zeměpisné šířce a výšce sdělující přesný odhad šířky oceánu mezi nejzápadnější Evropou a nejvýchodnější Asií.\n\nOriginální mapa byla podle popisu v dopise rozdělena do sekcí, přičemž z Lisabonu na západ bylo vykresleno celkem 26 sekcí. Každá sekce měla představovat 250 mil. Na mapě byl mimo jiné zhruba uprostřed Atlantiku zakreslen také přízračný ostrov sv. Brendana.\n\n"}
{"id": "1268911", "url": "https://cs.wikipedia.org/wiki?curid=1268911", "title": "Guihaia", "text": "Guihaia\n\nGuihaia je malý rod palem, zahrnující pouze 2 druhy rozšířené v jihovýchodní Číně a severním Vietnamu, kde rostou na příkrých svazích vápencových hor. Jsou to nízké, dvoudomé palmy s vícenásobnými, poměrně tenkými a někdy i podzemními kmeny a dlanitými listy. Květy jsou velmi drobné. Plody jsou modročerné a kulovité.\nRostliny mají potenciál využití jako trpasličí okrasné palmy, pěstují se ale dosud velmi vzácně. Lokální využití není známo.\n\nZástupci rodu \"Guihaia\" jsou nízké, vícekmenné, dvoudomé palmy s krátkými nebo i podzemními kmeny, dorůstajícími výšky max. 2,5 metru a tloušťky 8 cm. Kmeny jsou přímé nebo i poléhavé. Listy jsou dlanité, tvořící řídkou korunu. Čepele listů jsou min. do 3/4 členěné na reduplikátní (!) segmenty nebo výjimečně nečleněné. Na okraji jsou jemně pilovité, na rubu bývají stříbřitě bílé. Řapíky jsou na okraji hladké a ostré. Listové pochvy jsou otevřené, vláknité. Vlákna jsou u druhu \"G. argyrata\" tuhá, vzpřímená a připomínající ostny, zatímco u \"G. grossifibrosa\" jsou spojená do síťky. \"Hastula\" je vyvinutá.\nKvětenství jsou větvená až do 4. řádu a vyrůstají mezi bázemi listů. Květy jsou jednopohlavné, velmi drobné, s trojčetným kalichem a korunou. Samčí květy obsahují 6 tyčinek, v samičích jsou 3 volné plodolisty srostlé v čnělkové části.\nPlody jsou modročerné, drobné, kulovité až elipsoidní, jednosemenné. Endokarp je papírovitý, mezokarp dužnatý a velmi tenký.\n\nRod \"Guihaia\" zahrnuje pouze 2 druhy, rozšířené v jihovýchodní Číně a severním Vietnamu. Druh \"G. argyrata\" roste v čínských provinciích China (Kuang-si, Kuang-tung a Kuej-čou a přilehlé části Vietnamu, \"G. grossifibrosa\" v severním Vietnamu a čínských provinciích Kuang-si a Kuang-tung. Oba druhy rostou v monzunových lesích na strmých svazích vápencových hor v nadmořských výškách od 500 do 1000 metrů.\n\nRod \"Guihaia\" je v taxonomii palem řazen do podčeledi \"Coryphoideae\", tribu \"Trachycarpeae\" a subtribu \"Rhapidinae\". Příbuzenské vztahy s ostatními palmami nejsou dosud zcela dořešeny, podle některých studií je sesterským rodem \"Rhapis\", podle jiných \"Trachycarpus\". Rod stojí v morfologii květů a plodů mezi rody \"Rhapis\" a \"Maxburretia\". Výjimečným znakem jsou reduplikátní segmenty listů, zatímco ostatní zástupci podčeledi \"Coryphoideae\" mají segmenty induplikátní.\n\nJsou to elegantní trpasličí palmy, v kultuře jsou ale dosud velmi vzácné. O místním využití není nic známo.\n\n"}
{"id": "1268912", "url": "https://cs.wikipedia.org/wiki?curid=1268912", "title": "Henrik Bjelke", "text": "Henrik Bjelke\n\nHenrik Bjelke (8. srpna 1937 Aarhus - 9. února 1993) byl dánský autor modernistické prózy. Mezi jeho hlavní díla patří román \"Saturn\" (1974) a sbírka povídek \"Sto pohlednic z pekla\" (1980).\n\nStudoval od roku 1956 do roku 1968 práva na univerzitě v Kodani, ale musel studia po 12 letech opustit. \n\nV roce 1979 získal Herman Bangovo stipendium a cenu Beatrice v roce 1984 - byl první, kdo ji získal. Zemřel v roce 1993 na AIDS. \n\n"}
{"id": "1268914", "url": "https://cs.wikipedia.org/wiki?curid=1268914", "title": "George Bellows", "text": "George Bellows\n\nGeorge Wesley Bellows (9. srpna 1882 Columbus – 8. ledna 1925 New York) byl americký realistický malíř, známý svými výraznými žánrovými scénami z newyorského života. Začal kreslit již v dětství, chtěl se však zprvu věnovat dráze sportovce. V letech 1901–1904 studoval na Ohijské státní univerzitě, přivydělával si jako ilustrátor a začal toužit po dráze malíře. Jeho učitelem malby se stal Robert Henri a roku 1906 Bellows a jeho spolužák Edwardem Keefem založili ateliér v New Yorku. První výstavu uspořádali roku 1908 a od té doby Bellowsova sláva rostla. Vedle umělecké tvorby se Bellows věnoval také výuce a levicovému sociálnímu aktivismu. Zemřel následkem zánětu slepého střeva.\n\nGeorge Bellows věrně zobrazoval surovost a zmatek života spodních tříd a satirizoval boháče. Významné jsou například scény z amatérských boxerských zápasů, v nichž se na temném pozadí odrážejí jasné a nahrubo kladené tahy štětcem znázorňující lidské postavy plné pohybu a cílevědomosti. Dále Bellows často maloval portréty, maríny, městské scenérie nebo pracující dělníky. Jeho mistrovská díla dnes mají značnou hodnotu, například roku 1999 koupil miliardář Bill Gates Bellowsův obraz \"Polo Crowd\" (\"Diváci póla\", 1910) za 27,5 milionu dolarů.\n"}
{"id": "1268915", "url": "https://cs.wikipedia.org/wiki?curid=1268915", "title": "Katarina Bivaldová", "text": "Katarina Bivaldová\n\nKatarina Bivaldová, nepřechýleně Katarina Bivald (* 1983) je švédská spisovatelka. Zaujala již svojí prvotinou \"Läserne i Broken Wheel rekommenderar\" (česky: \"Čtenáři z Broken Wheel doporučují\") z roku 2013. Pojednává o tom, že ke štěstí nestačí pouze snít při čtení krásných knížek, ale je nutné najít si přátele (třeba na druhém konci světa) a s jejich pomocí začít své sny uskutečňovat. Její „feel-good“ román, jak jej sama nazývá, vyšel již v pětadvaceti zemích a velký úspěch zaznamenal v USA, kde, v zapomenutém městečku (Broken Wheel) ve státě Iowa, se odehrává děj románu. \n\nNež se stala spisovatelkou na plný úvazek, byla Katarina Bivaldová zaměstnána na částečný úvazek v knihkupectví a pracovala jako konzultantka pro neziskové organizace. Angažuje se ve společenských organizacích, švédské pobočce OSN, Červeném kříži; je členkou feministického hnutí. V současnosti žije se sestrou poblíž Stockholmu a věnuje se spisovatelské činnosti.\n\n\n\n"}
{"id": "1268917", "url": "https://cs.wikipedia.org/wiki?curid=1268917", "title": "Sara Takanašiová", "text": "Sara Takanašiová\n\nSara Takanašiová ( 高梨沙羅, * 8. října 1996, Kamikawa) je japonská skokanka na lyžích. Její osobní rekord činí 141 metrů.\n\nV roce 2009 debutovala v Kontinentálním poháru, v němž vyhrála v kariéře šest závodů a v roce 2012 obsadila celkově čtvrté místo. Od roku 2011 se účastní Světového poháru, kde již vyhrála 53 závodů a čtyřikrát si připsala prvenství v celkové klasifikaci (2012/13, 2013/14, 2015/16 a 2016/17).\n\nVyhrála závod jednotlivců na Mistrovství světa juniorů v klasickém lyžování 2012, Mistrovství světa juniorů v klasickém lyžování 2013 a Mistrovství světa juniorů v klasickém lyžování 2014 i závod družstev na Mistrovství světa juniorů 2012 a 2014. Má také zlatou medaili z Olympijských her mládeže 2012 a pětkrát v řadě vyhrála Letní Grand Prix ve skocích na lyžích (2012 až 2016).\n\nNa Mistrovství světa v klasickém lyžování 2013 byla členkou vítězného smíšeného družstva a v soutěži žen byla druhá, na Mistrovství světa v klasickém lyžování 2015 obsadila třetí místo v soutěži smíšených družstev a čtvrté v individuálním závodě.\n\nPři olympijské premiéře skokanek na hrách v Soči 2014 patřila k favoritkám, po prvním kole byla na třetím místě, ale druhý skok pokazila a spadla na celkovou čtvrtou příčku.\n\n"}
{"id": "1268918", "url": "https://cs.wikipedia.org/wiki?curid=1268918", "title": "Lars Bukdahl", "text": "Lars Bukdahl\n\nLars Bukdahl (* 14. srpna 1968 Risskov) je dánský básník a literární kritik. Je synem socioložky Lisy Togebyové a filozofa Jørgena K. Bukdahla.\n\nStudoval na Aarhus Katedralskole. V roce 1994 získal titul z filozofie a srovnávací literatury na Kodaňské univerzitě a grant od Statens Kunstfond. Od roku 1996 pracoval jako recenzent pro Weekendavisen. Také vyučoval na kodaňské univerzitě a na Forfatterskolen. Publikoval v Hvedekorn, Den Blå Port, Passage a Øverste Kirurgiske. Od roku 2008 je literárním redaktorem ve Hvedekorn. \n\n"}
{"id": "1268919", "url": "https://cs.wikipedia.org/wiki?curid=1268919", "title": "Daria (odrůda jablek)", "text": "Daria (odrůda jablek)\n\nDaria (Malus domestica Daria) je ovocný strom, kultivar druhu jabloň domácí, z čeledi růžovitých.\nDaria je letní odrůda českého původu. Jde o křížence odrůd James Grieve x Red June. Byla registrována v roce 1995.\nPlody jsou středně velké s výrazným kuželovitým tvarem. Základní žlutou barvu překrývá červené rozmyté žíhání, které pokrývá většinu povrchu plodu. Vyznačuje se atraktivními plody s jemnou a křehkou konzistencí dužiny a s navinule sladkou chutí, která připomína jahodové aroma. Plodnost odrůdy je brzká, bohatá a s probírkou pravidelná. V prvních letech roste silněji, poté je růst slabší. Kvetení odrůdy je rané a odrůda platí za velmi dobrého opylovače. Daria se sklízí začátkem začátkem srpna. Ihned po sklizni konzumně dozrává. Skladovatelnost je do konce srpna nebo déle. Odrůda je velmi odolná houbovým chorobám. Je určena do všech pěstitelských poloh. Strom se nechá snadno tvarovat. Je vhodné pěstování s letním průklestem po sklizni. Jelikož plodí ve shlucích tak se doporučuje probírka plodů.\n"}
{"id": "1268923", "url": "https://cs.wikipedia.org/wiki?curid=1268923", "title": "Czartoryští", "text": "Czartoryští\n\nCzartoryští (jednotné číslo Czartoryski, ukrajinsky \"Чорторийські\" nebo \"Чарторийські\", litevsky \"Čartoriskiai\") je polská knížecí rodina litevského původu. Jejím zakladatelem byl Konstantin (asi 1330−1390), syn litevského velkoknížete Algirdase (polsky \"Olgierd\") z rodu Gediminovců, který se stal knížetem ve Starém Čortoryjsku ve Volyni. \n\nPůvodně pravoslavná rodina konvertovala ke katolicismu v 16. století a stala se jednou z nejvýznamnějších sil Polsko-litevské unie. Politická strana Czartoryských, již založil Kazimír Czartoryski (1674−1741), se nazývala Familia. V polovině 17. století se rod rozdělil na dvě větve. V první polovině 19. století vešel ve známost polský bojovník za nezávislost a vůdce polské pařížské emigrace Adam Jerzy Czartoryski.\n\n\n"}
{"id": "1268925", "url": "https://cs.wikipedia.org/wiki?curid=1268925", "title": "Bartoloměj Dvorský", "text": "Bartoloměj Dvorský\n\nBartoloměj Dvorský († 16. století) byl český utrakvistický kněz a polemik s islámem.\n\nPůsobil jako děkan v Kouřimi. Roku 1542 vydal spis \"Proti Alchoranu\".\n\n"}
{"id": "1268933", "url": "https://cs.wikipedia.org/wiki?curid=1268933", "title": "Rhapidophyllum hystrix", "text": "Rhapidophyllum hystrix\n\nRhapidophyllum hystrix je druh palmy a jediný druh rodu Rhapidophyllum. Je to nízká palma s dlanitými listy, stěsnanými květenstvími a nápadně srstnatými peckovicemi. Roste v podrostu vlhčích lesů na jihovýchodě USA. Je pěstována jako okrasná palma a je odolný i vůči mrazu, roste však velmi pomalu. Druh je považován za reliktní a v současné době patří k ohroženým druhům.\n\n\"Rhapidophyllum hystrix\" je nízká palma keřovitého vzrůstu. Kmeny mohou být solitérní nebo vícečetné, přímé nebo vystoupavé. Dorůstají výšky max. 70 cm. Čepel listů je dlanitá nebo krátce dlanitozpeřená, členěná až téměř k bázi na kopinaté segmenty, asi 1 metr dlouhá. Čepele jsou v principu induplikátní avšak se segmenty štěpícími se v místě přeložení a proto zdánlivě reduplikátními. Listové pochvy nesou tuhé, vzpřímené, jehlovité ostny. Řapíky jsou bez ostnů. Na líci listu je nízká \"hastula\".\nKvětenství jsou 1x až 2x větvená, úžlabní, stěsnaná, vyrůstající mezi bázemi listů a přitisklá ke kmeni. Květy mohou být jednopohlavné i oboupohlavné a jsou buď jednotlivé podél větví květenství nebo stěsnaná ve svazečcích po 2 či po 3. Kalich i koruna jsou trojčetné, víceméně volné. Korunní lístky jsou dužnaté a na povrchu plstnaté. Tyčinek je 6 a mají tenké nitky. Gyneceum je složeno ze 3 volných plodolistů.\nPlodem je kulovitá až elipsoidní, na povrchu nápadně srstnatá peckovice s moučnatou dužninou (mezokarpem) a tvrdou peckou (endokarpem). Semena jsou elipsoidní, s vystouplou jizvou a homogenním endospermem.\n\nDruh se vyskytuje výhradně na jihovýchodě USA. Je rozšířen ve státech Florida, Alabama, Georgie, Mississippi a Jižní Karolína. Roste ve stinném podrostu středně vlhkých až vlhkých lesů a podél vodních toků v humózních půdách na vápencovém podloží. Druh byl v minulosti hojně rozšířen, v průběhu 19. a začátku 20. století byl však masivně těžen k dekorativním účelům, což vedlo k jeho velkému úbytku. Coby okrasná palma je v přírodě vyhledáván i v dnešní době. V současnosti je vzácný a ohrožený.\n\nV oboupohlavných květech dozrávají dříve tyčinky než pestíky (protandrie), čímž je zabráněno samoopylení. Květy jsou opylovány zejména nosatcovitými brouky rodu \"Notolomus\". Nepříjemně páchnoucí plody vyhledává medvěd baribal a jiní savci.\n\nRod \"Rhapidophyllum\" je v rámci systému palem řazen do podčeledi \"Coryphoideae\", tribu \"Livistoneae\" a subtribu \"Rhapidinae\".\nDruh je ve svém areálu považován za reliktní. Mezi blízce příbuzné rody náležejí asijské rody \"Guihaia\", \"Maxburretia\" a \"Rhapis\".\n\nDruh má dekorativní význam a je možno jej pěstovat od tropů až po teplejší oblasti mírného pásu. Snáší mrazy až do -15 °C, čímž se řadí k nejodolnějším palmám. Nevýhodou je velmi pomalý růst. Je možno ji pěstovat ve stínu a při dostatečné závlaze i na slunci. Vyžaduje horké léto.\nHusté porosty této palmy jsou kvůli ostnitým pochvám na kmenech neprostupné.\n\n"}
{"id": "1268941", "url": "https://cs.wikipedia.org/wiki?curid=1268941", "title": "Gediminovci", "text": "Gediminovci\n\nGediminovci (, , , , ) byla původem litevská knížecí dynastie.\n\nGediminovci od 14. do 16. století vládli Litevskému velkoknížectví. Jejím zakladatelem byl Gediminas (1275–1341). \n\nDynastie se postupem času rozdělila do velkého množství rodů, které žily v různých zemích střední a východní Evropy a některé z nich existují dodnes. Mezi významné potomky rozrodu Gediminovců patří například Jagellonci, kteří panovali také v Českém království, Polsku či Uhrách, dále ruské knížecí rody Golicynové, Trubečtí a další, či Czartoryští a další polské šlechtické rody.\n"}
{"id": "1268943", "url": "https://cs.wikipedia.org/wiki?curid=1268943", "title": "Danka Šárková", "text": "Danka Šárková\n\nDanka Šárková, vlastním jménem Šárka Denková, (* 13. února 1969) je česká autorka společenských románů. Píše knihy o vztazích v rodinách a pracovištích, některé jsou s kriminální zápletkou.Posledni dobou píše též knihy pro děti. Věnuje se literární činnosti a pravidelně jezdí po besedach se čtenáři po celé republice.\n\nDanka Šárková se narodila v Praze. Její otec Zdeněk je dělník a matka Daniela úřednice. Už na základní škole velmi ráda psala, ale na svou dráhu externí redaktorky a spisovatelky čekala skoro dvacet let. Byla 17 let provdána a z manželství má dva syny. Davida žijícího v Londýně a Adama žijícího v Praze. Psaní se naplno začala věnovat až po rozvodu. Během manželství provozovala živnost účetnictví.\n\nUž na hotelové škole, kterou vystudovala, ji velmi zajímala psychologie, kterou později studovala v různých kurzech. Na plný úvazek začala psát až po kurzu žurnalistiky. Pravidelně publikovala a stále občas publikuje v tištěných i elektronických mediích jako externí redaktorka. Vede kurzy automatického psaní, kde učí své klienty, jak vidět v obrazech a umět to zapsat.\n\nDanka Šárková ráda cestuje. Se svým partnerem cestovala Afrikou a Asií (Kambodža, Thajsko, Malajsie, Etiopie a Jihoafrická republika), odkud čerpá inspiraci do svých knih. Věnuje se ručním pracím, zejména pletení. Ráda relaxuje a nabírá energii na hřbetu koně a při túrách po hřebenech hor. Podle čínského horoskopu je narozena ve znamení Opice, a tak jí život ve výšce dělá dobře. Pracovala jako recepční na klinice tradiční čínské medicíny a poté jako ředitelka 1. školy tradiční čínské medicíny, odkud také nasbírala informace do svých knih. Zorganizovala kongres České a Slovenské sinologické společnosti v Praze (2010).\n\nŽije a tvoří na samotě v Krkonoších.\nV Krkonoších má kancelář a sklad nakladatelstvi Anahita, jehož je majitelkou.\n\nJejí knihy vydávají nakladatelství AMI Publishing, a nakladatelství Anahita. V roce 2016 před Vánocemi vydalo nakladatelství AMI Publishing dvanáctou knihu Danky Šárkové s názvem Světlo a tma, kterou pokřtil MUDr. Jan Cimický a zpěvačka Marcela Březinová v divadle Korunní v Praze.\nDanka Šárková pravidelně cestuje za svými čtenáři a dělá besedy pro děti, studenty i dospělé v knihovnách, školách a domovech senioru. \n\n\n\n\n\n\n\n"}
{"id": "1268944", "url": "https://cs.wikipedia.org/wiki?curid=1268944", "title": "Burrows (příjmení)", "text": "Burrows (příjmení)\n\nPříjmení Burrows nosí více významných osobností:\n\n"}
{"id": "1268947", "url": "https://cs.wikipedia.org/wiki?curid=1268947", "title": "Griffith (příjmení)", "text": "Griffith (příjmení)\n\nPříjmení Griffith nosí více významných osobností:\n\n"}
{"id": "1268950", "url": "https://cs.wikipedia.org/wiki?curid=1268950", "title": "Hurley (příjmení)", "text": "Hurley (příjmení)\n\nPříjmení Hurley nosí více významných osobností:\n\n"}
{"id": "1268952", "url": "https://cs.wikipedia.org/wiki?curid=1268952", "title": "Partimage", "text": "Partimage\n\nPartimage je v informatice nástroj pro zálohování disků v prostředí Linuxu/Unixu. Partimage dokáže ukládat diskové oddíly nejrůznějších formátů do diskového obrazu a následně je z tohoto obrazu opět obnovit. Partimage nabízí podporu většiny souborových systémů používaných v Linuxu i Microsoft Windows. Výsledný obraz může být komprimován pro ušetření diskového prostoru a rozdělen do několika menších souborů, které mohou být vypáleny na CD nebo DVD. Diskové oddíly mohou být ukládány i přes počítačovou síť například použitím Samby. Partimage je k dispozici v mnoha distribucích Linuxu včetně specializovaných, jako například SystemRescueCd.\n\nPartimage kopíruje data pouze z použitých částí oddílů, tudíž nejsou do výsledného obrazu disku kopírovány prázdné bloky. Tím se dosáhne menšího souboru, než za použití unixového příkazu codice_1, který kopíruje vše. Při použití komprimace gzip lze komprimovat 1 GB soubor až na 400 MB.\n\nPři vytváření obrazu disku si lze vybrat ze čtyř úrovní komprimace.\nPartimage ukládá pouze použité bloky diskových oddílů a proto musí rozumět struktuře souborového systému. Nelze tedy uložit nepodporovaný souborový systém.\n"}
{"id": "1268962", "url": "https://cs.wikipedia.org/wiki?curid=1268962", "title": "Campagna Romana", "text": "Campagna Romana\n\nCampagna Romana je historický a přírodní region v italském kraji Lazio okolo města Říma o rozloze zhruba 2100 km². Název pochází z latinského \"campus\" (pole) a \"Roma\" (Řím). Nížinou na pobřeží Tyrhénského moře protékají řeky Tibera a Aniene, od zbytku Itálie oblast oddělují pásma vyhaslých sopek Albanské vrchy, Monti Sabatini a Monti della Tolfa, nejvyšší hora Monte Pellecchia má 1369 metrů nad mořem. Na severu Campagna Romana sousedí s Maremmou. Kromě Říma jsou významnými sídly Tivoli, Castel Gandolfo, Ostia, Frascati a Faleria.\n\nOblast byla centrem starověkého Říma, od středověku náležela Papežskému státu. Husté osídlení vedlo k odlesňování a Campagna se v období po stěhování národů proměnila v neúrodné bažiny, které se kvůli nebezpečí malárie téměř vylidnily. Teprve v 17. století byly zavedeny daňové úlevy, které motivovaly Římany ke stěhování na venkov. V období kavalírských cest do Říma se stala Campagna populární mezi urozenými a vzdělanými návštěvníky, jako byl Johann Wolfgang Goethe, zdejší divoká krajina, v níž se střídaly pastviny a drobná políčka s antickými ruinami, přitahovala mnohé malíře: Johann Heinrich Wilhelm Tischbein, Edward Lear, Massimo d'Azeglio, Carl Spitzweg, Claude Lorrain nebo příslušníci skupiny XXV della campagna romana. Dvacáté století přineslo vysušení bažin, intenzivní zemědělské využívání oblasti i rozrůstání velkoměstské zástavby, která pohltila velkou část Campagni, už jen na jihovýchodě podél antické silnice Via Appia se zachovala původní krajina. \n\n"}
{"id": "1268969", "url": "https://cs.wikipedia.org/wiki?curid=1268969", "title": "Mistrovství České republiky mužů a žen v judu", "text": "Mistrovství České republiky mužů a žen v judu\n\nMistrovství ČR mužů a žen v judu\n\n\n"}
{"id": "1268973", "url": "https://cs.wikipedia.org/wiki?curid=1268973", "title": "Brácho, můžeš postrádat dva tácy?", "text": "Brácho, můžeš postrádat dva tácy?\n\nBrácho, můžeš postrádat dva tácy? (anglicky \"Brother, Can You Spare Two Dimes?\") je dvacátý čtvrtý díl ze třetí řady (59. celkově) seriálu Simpsonovi.\n\nMontgomery Burns zjistí, že je jeho zaměstnanec Homer Simpson neplodný kvůli radiaci. Předvolává si právníky, kteří mu poradí ať mu nabídne symbolickou částku. Homer tedy dostal vyrovnání v hotovosti 2 000 $. Chce si za ně pořídit nové křeslo, když v tom ho navštíví nevlastní bratr Herb, který se stal tulákem, když nechal ve své firmě navrhnout Homera nové auto, které se stalo propadákem. Homer mu dává šanci a investuje do něj své nově získané peníze. Herb je využívá pro svůj nový vynález – tlumočník pro mimina. Herb ho předvedí na dětské výstavě, kde ho prodává za velkou sumu peněz. Na oplátku se Herb rozhodl dát všem nějaký dárek, a tím se Homerovi podařilo získat své vysněné křeslo.\n"}
{"id": "1268997", "url": "https://cs.wikipedia.org/wiki?curid=1268997", "title": "Tramvaj do stanice Marge", "text": "Tramvaj do stanice Marge\n\nTramvaj do stanice Marge (\"A Streetcar Named Marge\") je 2. díl 4. řady amerického animovaného seriálu Simpsonovi, který měl v USA premiéru 1. října 1992.\n\nMarge získává na konkurzu muzikálové hry \"Tramvaj\" hlavní ženskou roli. Mužskou hlavní roli získává její soused Ned. Marge chodí na zkoušky, takže dává Maggie do jeslí. Maggie je v jeslích zabaven dudlík, který se neúspěšně snaží získat zpět. Podaří se jí získat až napodruhé, kdy se dostala i k dalším zabaveným dudlíkům, které následně všem batolatům rozdává. Zbytek rodiny se přijíždí podívat na divadelní představení. Homer si začíná srovnávat Marge a její roli a začal si připadat jako Nedova role, kterou považuje za nekladnou. Marge ho vyslýchá a je ráda, že Homer ví, jak se někdy cítí.\n"}
{"id": "1269005", "url": "https://cs.wikipedia.org/wiki?curid=1269005", "title": "Sandra Schützová", "text": "Sandra Schützová\n\nSandra Schützová (* 21. října 1991 v Jilemnici) je česká běžkyně na lyžích, od roku 2013 je členkou české ženské reprezentace (s výjimkou sezóny 2017/18). Její oblíbenou disciplínou je sprint klasickou technikou. Startovala třikrát na Mistrovství světa v klasickém lyžování.\n\nPochází z Jilemnice. Běhu na lyžích se závodně věnuje od svých jedenácti let. Od 8. třídy ji trénoval Václav Haman. Od roku 2007 byla členkou mládežnické reprezentace. Vystudovala Sportovní gymnázium v Jilemnici. V roce 2013 poprvé startovala na mistrovství světa dospělých. V sezónách 2013/14 a 2014/15 byla členkou Dukly Liberec, pak se však za trenérem Hamanem vrátila znovu do ČKS SKI Jilemnice. Studuje v Praze na FTVS obor tělesná výchova a sport.\n\nMá dva mladší bratry, kteří se oba věnují závodně běžeckému lyžování. Filip je od roku 2016 v kategorii juniorů, v letní přípravě se realizuje i v atletice, kde se účastnil mistrovství republiky. Mladší Michael je v kategorii dorostenců.\n\n"}
{"id": "1269008", "url": "https://cs.wikipedia.org/wiki?curid=1269008", "title": "Genetický doping", "text": "Genetický doping\n\nGenetický doping je hypotetické neterapeutické využití pro genovou terapii s cílem zlepšit sportovní výkon na sportovních akcích. Do dubna 2015 neexistoval žádný důkaz použití. Genový doping zahrnuje používání přenosu genu pro zvýšení nebo snížení genové exprese a biosyntézu bílkovin, specifické lidské bílkoviny. \nTo by mohlo být provedeno přímo vstřikováním nosiče genu do osoby, nebo odebráním buněk od osoby, provést transfekci buněk a vložit je zpět do osoby.\n\nHistorický vývoj zájmu o genový doping u sportovců, obavy o rizicích genového dopingu a jeho zjištění, se posouval společně s vývojem genové terapie pohyboval paralelně s rozvojem v oblasti genové terapie. V roce 1998 byla vydána práce o Geneticky modifikované myši, která byla mnohem silnější než normální myši. V roce 2002 byla vydána předklinická studie o tom, jak dodat erytropoetin prostřednictvím genové terapie a v roce 2004 o vytvoření \"maratonské myši\" s mnohem větší výdrží než normální myši, vytvořené dodáním genu PPAR gama. Vědci vytvářející všechny tyto publikace byli přímo kontaktováni sportovci a trenéry, kteří hledali přístup k technologii. Veřejnost se o této činnosti dozvěděla v roce 2006, kdy tyto snahy byly součástí důkazů předložených ve studii německého trenéra.\n\nVědci sami, jakož i subjekty, včetně Světové antidopingové agentury (WADA), Mezinárodního olympijského výboru a Americké asociace pro rozvoj vědy, začali diskutovat rizika genového dopingu v roce 2001, a do roku 2003 WADA přidala genový doping na seznam zakázaných dopingových praktik a krátce nato začala financovat výzkum o metodách pro detekci genového dopingu.\n\nSvětová antidopingová agentura (WADA) je hlavní regulační organizací v odhalování genového dopingu. Zkoumá přímé  a nepřímé zkušební metody. Přímé detekování použití genové terapie obvykle vyžaduje objev rekombinantního proteinu nebo vložení genového vektoru. Nepřímé metody zahrnují zkoumání sportovce ve snaze odhalit tělesné změny, nebo strukturální rozdíly mezi endogenními a rekombinantními proteiny.\n\nNepřímé metody jsou ze své povahy subjektivní, někdy je velmi obtížné určit, které anomálie jsou důkazem genového dopingu, a které jsou prostě přirozené, ale neobvyklé, biologické vlastnosti. Například Eero Mäntyranta, olympijský běžec na lyžích, měl mutaci, která v jeho těle produkovala abnormálně vysoké množství červených krvinek. Bylo by velmi obtížné určit, zda je tato výhoda důsledkem přirozené, nebo umělé mutace.\n\nV roce 2016 přezkum zjistil, že asi 120 DNA polymorfů bylo identifikováno v literatuře v souvislosti s nějakým aspektem sportovního výkonu, 77 vztahujících se k vytrvalosti a 43 vztahujících se k síle. 11 bylo replikováno ve třech nebo více studií a šest bylo identifikováno v genome-wide association studies, ale 29 nebylo replikovány v žádné studii.\n\nTradiční pohled je, že genetický doping je nebezpečný a neetický a ohrožuje etické základy medicíny a sportovního ducha. Jiní, kteří podporují vylepšování člověka na širším základě, nebo kteří vidí falešnou dichotomii mezi \"přírodním\" a \"umělým\", nebo popírají roli technologií při zlepšování sportovní výkonnosti, nebrání genetickému dopingu, ale naopak ho podporují.\n\n"}
{"id": "1269012", "url": "https://cs.wikipedia.org/wiki?curid=1269012", "title": "Homer kacířem", "text": "Homer kacířem\n\nHomer kacířem (\"Homer the Heretic\") je 3. díl 4. řady amerického animovaného seriálu Simpsonovi, který měl premiéru (v USA) 8. října 1992.\n\nHomer odmítá jít v neděli do kostela, protože je venku velká zima. Zůstává doma v teple, kde si začíná užívat volného dne a později lecjakého štěstí. Homer se po této neděli rozhodl, že už nikdy nepůjde do kostela. Marge se mu to snaží rozmluvit, ale když ho ve snu navštíví Bůh, nemůže ho převědčit reverend ani křesťansky založený soused Ned a jeho rodina. Když se Homer další neděli znovu vydává do kostela, nechtěně zapříčiní požár svého domu. Na pomoc mu jako první přichází Ned, který ho zachráňuje. Další cennosti zachraňují hasiči různé víry. Homer se rozhodl vrátit k církvi, ke které se dle svých slov choval ošklivě a která mu přišla i přesto na pomoc.\n"}
{"id": "1269013", "url": "https://cs.wikipedia.org/wiki?curid=1269013", "title": "Apoštolské ostrovy", "text": "Apoštolské ostrovy\n\nApoštolské ostrovy (anglicky \"Apostle Islands\") jsou skupina 22 ostrovů při jihozápadním pobřeží Hořejšího jezera (anglicky \"Lake\" \"Superior\") v Severní Americe. Ostrovy se nacházejí v jižní oblasti jezera, která náleží Spojeným státům americkým, konkrétně okresu Bayfield (\"County Bayfield\") na stejnojmenném poloostrově ve státě Wisconsin. Všechny ostrovy s výjimkou největšího z nich - ostrova Madeline, na němž má statut chráněného území jen \"Big Bay State Park\" - jsou součástí národního parku \"Apostle Islands National Lakeshore\". Ostrov Madeline, jehož hlavním sídlem je La Pointe, je výjimkou též z administrativního hlediska - přináleží do wisconsinského okresu Ashland. Správa národního parku sídlí na adrese: 415 Washington Avenue, Bayfield, WI 54814.\n\nHořejší jezero, největší z pěti Velkých jezer a druhé největší jezero světa, je proslulé svými čistými a chladnými vodami. Klima v okolí Bayfieldu je s dlouhými mrazivými zimami a krátkým horkým létem typické pro tuto geografickou polohu. Nejdeštivějšími obdobími zde jsou měsíce srpen a září (přes 100 mm srážek za měsíc).\n\nGeologická skladba stovek menších i několika větších ostrovů a okolního pobřeží je rozmanitá - od magmatických hornin (např. kanadské ostrovy Michipicoten a největší ostrov Hořejšího jezera Isle Royale a čedičovými skalami a nalezišti měděných rud) až po pískovec a písčité pobřeží na jihu. Pískovec z jižních oblastí, například v kamenolomech na ostrovech Basswood a Stockton v Apoštolských ostrovech, býval těžen jako stavební kámen.\n\nUnikátní jsou zejména nejrůznější pískovcové tvary, jako hluboké, částečně zaplavené jeskyně, sloupy, podzemní sály, průchody a chodby, které se vyskytují na ostrovech Devils Island a Sand Island v západní části souostroví a na severozápadním pobřeží poloostrova Bayfield v okolí zátoky Mawikwe Bay u osady Cornucopia.\n\nSouostroví tvoří tyto ostrovy (od západu k východu): Eagle Island, Sand Island, York Island, Bear Island, Devils Island, Rocky Island, South Twin Island, North Twin Island, Outer Island, Cat Island, Ironwood Island, Otter Island, Raspberry Island, Oak Island, Manitou Island, Stockton Island, Gull Island, Michigan Island, Hermit Island, Basswood Island, Long Island  a největší ostrov Madeline.\n\nFederálním zákonem č. 91-424 ze dne 26. září 1970 bylo schváleno vyhlášení národního parku \"Apostle Islands National Lakeshore\" (v překladu \"Národní pobřeží Apoštolských ostrovů\"). Vyhlášení ochrany tohoto území vzešlo z popudu Gaylorda Nelsona, wisconsinského senátora za Demokratickou stranu, který byl m.j. iniciátorem založení tradice oslav Dne Země. Chráněné území zahrnuje 21 ostrovů a cca 12 mil (19 kilometrů) dlouhý pás na jižním pobřeží Hořejšího jezera včetně pobřežních útesů a pláží. Prezident George W. Bush schválil 8. prosince 2004 zařazení 80% plochy \"Apostle Islands National Lakeshore\" do kategorie nejvyšší federální ochrany, tzv. \"National Wilderness Preservation System\" (národní rezervace - divočina).Chráněny nejsou jen geologické fenomény dané oblasti, ale také místní fauna a flóra, zejména pozůstatky původních lesů, které mají místy charakter pralesa. Chráněnou součástí národního parku jsou však i technické a stavební památky, dokumentující snahu někdejších osadníků o ovládnutí tohoto prostoru. Památkově chráněno je všech 8 majáků, stojících na šesti ostrovech v souostroví. Předmětem ochrany jsou i technické a výrobní stavby a bývalé provozy, jako například někdejší rybářská a dřevařská osada \"Manitou Camp\" na stejnojmenném ostrově nebo kamenolomy na ostrovech Hermit, Basswood či Stockton.\n\nKrajina kolem Hořejšího jezera byla po staletí domovem indiánského kmene Odžibvejů. Podle některých autorů Odžibvejové putovali již ve 14.století přes jezero na Royal Island, aby v tamějších nalezištích získali měď.\n\nPředpokládá se, že v souladu s tradicí dávat nově objeveným místům posvátná jména, ostrovy pojmenovali jako \"Apoštolské\" francouzští jezuitští misionáři, kteří pronikli do této oblasti. Na pobřeží i na ostrovy postupně přicházeli noví osadníci z Evropy, například ze Skandinávie. Začalo se rozvíjet - zejména od druhé poloviny 19. století - ekonomické využití této oblasti, především těžba dřeva a kamene, s čímž souvisel rozvoj lodní dopravy na jezeře, včetně budování majáků a přístavů.\n\nNárodní park je oblíbeným cílem turistů a milovníků přírody. Na většině z ostrovů jsou k dispozici menší tábořiště i přístaviště, přičemž využití těchto služeb je zpoplatněno. V roce 2016 bylo statisticky podchyceno 183 796 návštěvníků národního parku, což z hlediska návštěvnosti řadilo Apoštolské ostrovy na 197. místo mezi 374 národními parky a národními památkami Spojených států amerických.\n\nOstrovy je možné navštívit jednak pomocí vlastní dopravy (kajaky či větší lodě), jednak formou organizovaných exkurzí - například v období od června do konce srpna správa národního parku pořádá každodenní výletní plavby. Oblíbené jsou návštěvy majáků, přičemž nejpopulárnějším z nich je 13 metrů vysoký maják Sand Island Lighthouse, který byl jako jeden z prvních vybaven automatickým zařízením již v roce 1921.\n\nVelmi vyhledávané jsou pískovcové jeskyně na pobřeží i v hloubi masívu Ďáblova (Devils Island) a Písečného (Sand Island) ostrova, a to nejen v létě, kdy jsou dostupné pomocí malých plavidel. V době, kdy je jezero zamrzlé a led dostatečně silný, se každoročně vydávají zástupy návštěvníků pěšky k pobřeží zmíněných ostrovů, aby zde spatřili neuvěřitelně pestrý svět skal, pokrytích tisíci ledových rampouchů a ledopádů. Podle statistických údajů při příznivých klimatických podmínkách dosahuje návštěvnost počtu tisíců turistů za jediný den.\n"}
{"id": "1269017", "url": "https://cs.wikipedia.org/wiki?curid=1269017", "title": "Líza královnou krásy", "text": "Líza královnou krásy\n\nLíza královnou krásy (\"Lisa the Beauty Queen\") je 4. díl 4. řady amerického animovaného seriálu Simpsonovi, který měl premiéru (v USA) 15. října 1992.\n\nNa losovací soutěži karnevalu springfieldské základní školy vyhrává Homer let firemní vzducholodi piva Duff. Mezitím se Líza trápí nad svou krásou a Homera napadá ji přihlásit na malou Miss Springfield, soutěž od cigaretové společnosti Leramie. Přihláška stojí ovšem 250 $, a tak Homer obětovává vstupenku na let vzducholodí Barneymu, aby ji mohl přihlásit. Líza zprvu odmítá, ale když zjistí, jak k přihlášce Homer přišel, rozhodla se do toho jít. Líza si změní účes a naučí se nové triky, ale dostavá se pouze na druhé místo. Malou Miss Springfield se stala Amber Dempsey, do které později uhozuje blesk. Novou malou Miss se stává Líza, které se nelíbí propagování cigarety a postaví se proti společnosti Leramie. Společnost jí dokáže sesadit z postu mále Miss vzhledem k špatně vyplněné přihlášce, kterou Homer poslal. Líze není smutně, protože přestává řešit svůj vzhled a začíná mít o sobě lepší mínění.\n"}
{"id": "1269021", "url": "https://cs.wikipedia.org/wiki?curid=1269021", "title": "Seznam medailistů na mistrovství Evropy v zápasu řecko-římském – muži do 48 kg", "text": "Seznam medailistů na mistrovství Evropy v zápasu řecko-římském – muži do 48 kg\n\nSeznam medailistů na mistrovství Evropy v zápasu řecko-římském ve váhové kategorii do 48 kg. Tato váhová kategorie nese tradiční označení papírová váha. Od roku 1997 není již na programu mistrovství Evropy.\n"}
{"id": "1269030", "url": "https://cs.wikipedia.org/wiki?curid=1269030", "title": "Šarapov", "text": "Šarapov\n\nRuské příjmení Šarapov () má více nositelů:\n\n"}
{"id": "1269036", "url": "https://cs.wikipedia.org/wiki?curid=1269036", "title": "Bartův trest", "text": "Bartův trest\n\nBartův trest (\"Itchy & Scratchy: The Movie\") je 6. díl 4. řady amerického animovaného seriálu Simpsonovi, který měl premiéru (v USA) 3. listopadu 1992.\n\nHomer a Marge přichází na třídní schůzku. Zatímco Homer sklízí od Lízy samé pochvaly, Marge je informována o různých lumpárnách Barta. Marge se zalekává, že se z Barta stane striptér, a tak se chce stát ve výchově důslednější. Homer Bartovy lumpárny toleruje, ale když Bart nedokáže uhlídat Maggie, která nabourává autem do věznice, rozhodl se, že mu zakáže se podívat na film Itchy a Scratchy. Nakonec se Homera snaží přesvědčit i Marge s Lízou, ale Homer si trvá na svém. Bart se pokusí dostat do kina, ale prodavač dal slib Homerovi, že lístek nedostane. Homer a Bart se na něj půjdou společně podívat o 40 let později, přičemž z Barta se stal předseda nejvyššího soudu, tak jak chtěl Homer.\n"}
{"id": "1269040", "url": "https://cs.wikipedia.org/wiki?curid=1269040", "title": "Tetrabrommethan", "text": "Tetrabrommethan\n\nTetrabrommethan (podle pravidel anorganického názvosloví bromid uhličitý) je sloučenina uhlíku a bromu.\n\nTetrabrommethan má dvě krystalové formy: \"β\" při teplotách pod 46,9 °C (320,0 K) a \"α\" nad touto teplotou. Energie vazby C-Br je 235 kJ/mol. Díky symetrickému uspořádání čtyřstěnné molekuly je jeho dipólový moment nulový. Je méně stabilní než lehčí tetrahalomethany.\n\nCBr se používá v kombinaci s trifenylfosfinem v Appelově reakci, kterou se převádějí alkoholy na alkylbromidy; a také v prvním kroku Corey-Fuchsovy reakce používané pro přeměnu aldehydů na terminální alkyny (takové, kde trojná vazba vychází z koncového uhlíku).\n\nTaké se používá k rozpouštění tuků, olejů a vosků, při výrobě plastů a pryže a jako sedativum. Díky své nehořlavosti je také přidáván do ohnivzdorných směsí; po vysokou hustotu se také hodí k oddělování minerálů.\n"}
{"id": "1269055", "url": "https://cs.wikipedia.org/wiki?curid=1269055", "title": "Přehled seniorských mistrů Česka v zápase", "text": "Přehled seniorských mistrů Česka v zápase\n\nPřehled seniorských mistrů Česka v zápase je seznam mistrů České republiky v řecko–římském zápase v období 1993–2015 a ve volném stylu muži a ženy v období 1993–2019.\nMistrovství se konalo v Chomutově.\nMistrovství se konalo v Ostravě.\nMistrovství se konalo v Chomutově.\nMistrovství se konalo v Krmelíně.\nMistrovství se konalo v Chomutově.\nMistrovství se konalo v Chomutově.\nMistrovství se konalo v Plzni.\nMistrovství se konalo v Havlíčkově Brodu.\nMistrovství se konalo v Teplicích.\nMistrovství se konalo v Teplicích.\nMistrovství se konalo v Ostravě\nMistrovství se konalo v Plzni.\nMistrovství se konalo v Ostravě.\nMistrovství se konalo v Ostravě.\nMistrovství se konalo v Praze.\nMistrovství se konalo v Chomutově.\nMistrovství se konalo v Havlíčkově Brodu.\nMistrovství se konalo v Prostějově.\nMistrovství se konalo v Havlíčkově Brodu.\nMistrovství se konalo v Třinci.\nMistrovství se konalo v Havlíčkově Brodu.\nMistrovství se konalo v Chomutově.\nMistrovství se konalo v Chomutově.\nMistrovství se konalo na Kladně.\nMistrovství se konalo v Chomutově.\nMistrovství se konalo v Ostravě.\nMistrovství se konalo v Praze.\nMistrovství se konalo v Chomutově.\nMistrovství se konalo v Ostravě\nMistrovství se konalo v Chomutově.\nMistrovství se konalo v Krmelíně.\nMistrovství se konalo v Chomutově.\nMistrovství se konalo v Chomutově.\nMistrovství se konalo v Plzni.\nMistrovství se konalo v Praze.\nMistrovství se konalo v Hradci Králové.\nMistrovství se konalo v Ostravě.\nMistrovství se konalo v Liberci.\nMistrovství se konalo v Hradci Králové.\nMistrovství se konalo v Praze.\nMistrovství se konalo v Teplicích.\nMistrovství se konalo v Hradci Králové.\nMistrovství se konalo ve Vítkovicích.\nMistrovství se konalo v Ostravě.\nMistrovství se konalo v Praze.\nMistrovství se konalo v Hradci Králové.\nMistrovství se konalo ve Vítkovicích.\nMistrovství se konalo v Hradci Králové.\nMistrovství se konalo v Brně.\nMistrovství se konalo v Hradci Králové.\nMistrovství se konalo v Ostravě.\nMistrovství se konalo v Hradci Králové.\nMistrovství se konalo v Ostravě.\nMistrovství se konalo v Praze.\nMistrovství se konalo ve Varnsdorfu.\n\nMistrovství se konalo v Brně.\nMistrovství se konalo v Borohrádku.\nMistrovství se konalo v Kladně.\nMistrovství se konalo v Brně.\nMistrovství se konalo v Brně.\nMistrovství se konalo v Praze.\nMistrovství se konalo v Hradci Králové.\nMistrovství se konalo v Jihlavě.\nMistrovství se konalo v Praze.\nMistrovství se konalo v Hradci Králové.\nMistrovství se konalo v Ostravě.\nMistrovství se konalo v Hradci Králové.\nMistrovství se konalo v Brně.\nMistrovství se konalo v Hradci Králové.\nMistrovství se konalo v Ostravě.\n\nMistrovství se konalo v Hradci Králové.\nMistrovství se konalo v Ostravě.\nMistrovství se konalo v Praze.\n\n"}
{"id": "1269068", "url": "https://cs.wikipedia.org/wiki?curid=1269068", "title": "Open-source licence", "text": "Open-source licence\n\nOpen-source licence je v informatice typ licence počítačového softwaru a dalších produktů, které umožňují použít, modifikovat, nebo sdílet zdrojový kód, návrh nebo design v rámci definovaných podmínek.\nOpen-source licence umožňuje koncovým uživatelům a obchodním společnostem přezkoumávat a upravovat zdrojový kód, návrh nebo design pro vlastní potřebu. Software licencovaný jako open-source je většinou k dispozici zdarma, i když tomu tak nemusí být vždy. Licence, které dovolují pouze nekomerční šíření nebo úpravy zdrojového kódu pouze pro osobní použití nejsou obecně považovány za open-source licenci. Ale i open-source licence může mít některá omezení, zejména pokud jde o vyjádření respektu k původu softwaru, jako je například požadavek zachovat jméno autora a prohlášení o autorských právech ve zdrojovém kódu nebo požadavek na redistribuci licencovaného softwaru pouze pod stejnou licencí (jako v copyleft licenci). Jedna sada populárních licencí pro open-source software je schválena Open Source Initiative (OSI) na základě jejich Open Source Definition (OSD).\n\nFree Software Foundation má vlastní kritéria pro hodnocení, zda licence je nebo není kvalifikována jako free software. Většina free software licencí je také kvalifikována jako open-source software licence. Projekt linuxové distribuce Debian má svá vlastní kritéria (Debian Free Software Guidelines), na kterých je Open Source Definition založena. Ve výkladu FSF se kritéria Open-source licence zaměřují na dostupnost zdrojového kódu a možnost ho upravovat a sdílet, zatímco free software licence se zaměřuje na svobodu uživatele program používat, měnit jej a sdílet.\n\nExistují také shared source licence, které jsou částečně podobné s open-source, jako je například Microsoft Reciprocal License (MS-RL). Používá je především Microsoft a může být v rozsahu od extrémně přísné, až do licence srovnatelné s free open-source software.\n"}
{"id": "1269074", "url": "https://cs.wikipedia.org/wiki?curid=1269074", "title": "Nová holka v ulici", "text": "Nová holka v ulici\n\nNová holka v ulici (\"New Kid on the Block\") je 8. díl 4. řady amerického animovaného seriálu Simpsonovi, který měl v USA premiéru 12. listopadu 1992.\n\nWinfieldovi, staří sousedé Simpsonů, kupují dům. Dům si koupuje Ruth Powers, která není jako ostatní zájemci Homerem znechucena, pro sebe a svou dceru Lauru, do které se Bart zamilovává. Homer nemůže sehnat chůvu na hlídání dětí, a tak Bart navrhuje Lauru. Bart chce na Lauru zapůsobit, a proto se umyje a chová zdvořile. Mezitím Homer stále odmítá odejít po zavírací době z restaurace, která se řídí pravidlem \"vše, co dokážete sníst\", ale je násilně vyhozen, za což se Homer rozhodl firmu žalovat. Později má Bart schůzku s Laurou na stromové skrýši, kde se mu Laura svěřuje, že má kluka. Bartovi je smutně, protože krom toho, že je do ní zamilováný, chodí s Jimbem, jeho šikanovatelem. Během dalšího hlídání si Laura pozve Jimba, se kterým se začne líbat. Bart ze závisti jako zavolá Vočkovi, udělá si z něho jako vždy legraci, a když se ho Vočko ptá, kdo volá, Bart řekne Jimbo Jones a udává polohu. Jimbo se rozzuřeného Vočka zalekává, Vočko se nad ním slitovává a odchází. Laura zjistí, že Jimbo není takový, jakého si představovala. Jimbo poníženě odchází a Bart s Laurou zůstávají dobrými kamarády. Homer se během soudního procesu mimosoudně dohodl s majitelem taverny, že nemusí mít zákaz vstupu pod podmínkou, že bude uváděn jako „zrůda“. \n"}
{"id": "1269092", "url": "https://cs.wikipedia.org/wiki?curid=1269092", "title": "Tacaná", "text": "Tacaná\n\nTacaná, Volcán Tacaná je činný stratovulkán na hranicích Mexika a Guatemaly. Tacaná je druhý nejvyšší vrchol Střední Ameriky. Nachází se v pohoří Sierra Madre de Chiapas. Poslední výbuch nastal v roce 1878.\n"}
{"id": "1269093", "url": "https://cs.wikipedia.org/wiki?curid=1269093", "title": "Lízino první slovo", "text": "Lízino první slovo\n\nLízino první slovo (\"Lisa's First Word\") je 10. díl 4. řady amerického animovaného seriálu Simpsonovi, který měl premiéru (v USA) 3. prosince 1992.\n\nSimpsonovi sledují Maggie, zda nechce říct první slovo, čímž se dostávají k příběhu Marge o prvním slově Lízy. Bylo jaro 1983. Marge čekala Lízu, takže se celá rodina přestěhovala do domu, ve kterém dosud bydlí. Bart se nechtěl vzdát staré postýlky, která měla být připravena pro Lízu, a tak mu Homer vyrobil novou do podoby klauna, ve které Bart nedokáže spát. Mezitím si Homer všiml reklamy, že za každého dobře tipovaného výherce letních olympijských her (1984) získá každý šášaburger, a jelikož SSSR zrušilo jako spousta zemí účast, Homer vyhrál několik šášaburgerů, tím že si vsadil na USA. Na Marge přišel začátek porodu a Homer, než ji odvezl do nemocnice, nechal Barta na starosti Nedovi. Bart se u Flandersů nudí, ale je tam raději, než aby sám spal ve své nové postýlce. Bart začal Lízu nenávidět, protože už nevypadal roztomile, takže jí později ostříhal vlasy, pokoušel poslat poštou nebo ji podsunout Flandersovým. Nedokázal se jí zbavit, a tak chce odejít, když v tom vyslovila Bart a zopakovala to i před rodiči. Po příběhu jde Homer uložit Maggie, která po uložení potichu řekne tati.\n"}
{"id": "1269094", "url": "https://cs.wikipedia.org/wiki?curid=1269094", "title": "Montreal Alouettes", "text": "Montreal Alouettes\n\nMontreal Alouettes (francouzsky: Alouettes de Montréal) je profesionální tým kanadského fotbalu, který vznikl v roce 1946. Tým hraje domácí Kanadskou fotbalovou ligu ve východní divizi. Alouettes vyhráli sedmkrát Grey Cup a jsou historicky jedním z neúspěšnějších týmů v Canadian Football League. Domácí zápasy odehrává na atletickém stadiónu Percival Molson Memorial Stadium, kde je kapacita 23 420 diváků. Alouettes jsou často fanoušky přezdívaní ALLS. \n"}
{"id": "1269102", "url": "https://cs.wikipedia.org/wiki?curid=1269102", "title": "Wolfgang Kindl", "text": "Wolfgang Kindl\n\nWolfgang Kindl (* 18. dubna 1988 Innsbruck, Rakousko) je rakouský sáňkař, dvojnásobný mistr světa. \n\nNa mistrovství světa vybojoval v roce 2017 zlatou medaili v závodě jednotlivců a ve sprintu, v roce 2015 a 2016 vybojoval bronz v závodě jednotlivců. Na mistrovství Evropy vybojoval v závodě jednotlivců stříbro v roce 2010 a bronz v roce 2017, ve stejných letech získal stříbro v týmovém závodě. V roce 2010 a 2014 startoval na olympijských hrách, kde shodně obsadil 9. místo v individuálním závodě a v roce 2014 ještě 7. místo v týmovém závodě.\n\n"}
{"id": "1269104", "url": "https://cs.wikipedia.org/wiki?curid=1269104", "title": "Seznam medailistů na mistrovství Evropy v zápasu řecko-římském – muži do 55 kg", "text": "Seznam medailistů na mistrovství Evropy v zápasu řecko-římském – muži do 55 kg\n\nSeznam medailistů na mistrovství Evropy v zápasu řecko-římském ve váhové kategorii do 55 kg. Tato váhová kategorie nese tradiční označení muší váha. V průběhu let došlo k časté změně limitů. Váhové limity reguluje Mezinárodní zápasnická federace. Mezi lety 2014-2017 se ve váze nezápasilo.\n"}
{"id": "1269110", "url": "https://cs.wikipedia.org/wiki?curid=1269110", "title": "Potočtí", "text": "Potočtí\n\nPotočtí (polsky Potoccy herbu Pilawa, příjmení člena rodu je u mužů Potocki a u žen Potocka) je polská šlechtická a magnátská rodina, pojmenovaná podle obce Potok v Malopolsku, v jejíž erbu je symbol polsky zvaný pilawa. Nejstarší známý člen rodu byl Żyrosław z Potoka. Jakub Potocki (asi 1481–1551) byl předkem magnátské větve rodu, jež se pak rozdělila do tří hlavních linií, zvaných podle barvy erbovní pilawy zlatá (také hlavní), stříbrná (také hejtmanská) a železná. Část Potockých byla roku 1606 povýšena na hrabata. Zlatá a stříbrná linie se dále rozpadly na větší množství větví. Z rodu Potockých pocházela řada významných polských politiků, vojáků a duchovních.\n\n\n"}
{"id": "1269112", "url": "https://cs.wikipedia.org/wiki?curid=1269112", "title": "Mercedario", "text": "Mercedario\n\nMercedario je hora ve středních chilsko-argentinských Andách. Se svou nadmořskou výškou 6 720 metrů je osmou nejvyšší horou Jižní Ameriky. Leží na území Argentiny, v provincii San Juan. Je vzdálené přibližně 90 km severně od nejvyšší hory And Aconcaguy.\n"}
{"id": "1269114", "url": "https://cs.wikipedia.org/wiki?curid=1269114", "title": "Seznam medailistů na mistrovství Evropy v zápasu řecko-římském – muži do 60 kg", "text": "Seznam medailistů na mistrovství Evropy v zápasu řecko-římském – muži do 60 kg\n\nSeznam medailistů na mistrovství Evropy v zápasu řecko-římském ve váhové kategorii do -60 kg. Tato váhová kategorie nese tradiční označení bantamová váha. V průběhu let došlo k časté změně limitů. Váhové limity reguluje Mezinárodní zápasnická federace.\n"}
{"id": "1269115", "url": "https://cs.wikipedia.org/wiki?curid=1269115", "title": "Libice nad Cidlinou (hradiště)", "text": "Libice nad Cidlinou (hradiště)\n\nLibice nad Cidlinou (též \"hradiště Slavníkovská Libice\") je raně středověké hradiště u stejnojmenné obce v okrese Nymburk. Nachází se západně od vesnice v poloze s pomístním názvem \"Na Hradě.\" Vzniklo v blízkosti soutoku Labe a Cidliny na počátku devátého století. Až do dvanáctého století plnilo důležitou správní funkci a je spjato s rodem Slavníkovců, zejména se svatým Vojtěchem a svatým Radimem. Roku 1961 bylo vyhlášeno jako archeologická památková rezervace, od roku 1965 je zapsáno jako kulturní památka ČR a od roku 1989 také jako národní kulturní památka ČR.\n\nOpevněné hradiště vzniklo na počátku devátého století, ale místo bylo osídleno Slovany již předtím. Na konci devátého století se na akropoli začalo pohřbívat a v polovině desátého století vznikl poblíž pohřebiště kostel. Archeologický výzkum na akropoli odhalil obytné i hospodářské stavby. V desátém století se husté osídlení rozšířilo do východní části považované za předhradí, ze kterého pochází nález pisátka a který dokladuje přítomnost vzdělané společenské vrstvy jako byli kněží nebo kupci. Přítomnost kupců lze odvodit také z polohy sídliště na významné obchodní stezce z Čech do Slezska k Vratislavi a dále k Baltskému moři. Obchodní spojení s pobřežím Baltského moře dokládají četné nálezy jantaru na zdejších pohřebištích.\n\nV polovině desátého století byla na akropoli postavena honosná rezidence tvořená kostelem a palácem, která bývá spojována s příchodem Slavníkovců, jejichž sídlo na Libici umístil kronikář Kosmas. V sedmdesátých a osmdesátých letech desátého století se na hradišti razily mince, na kterých se poprvé objevuje nápis \"LUIBUZ.\" Slavníkovci Libici ovládali po dvě generace až do roku 995, kdy ve svátek svatého Václava hradiště přepadl oddíl přemyslovských vojáků a vyvraždil většinu příslušníků rodu. Na místě kostela a paláce byly nalezeny stopy požáru, ale není jisté, jestli souvisí s touto událostí. Hradiště totiž existovalo dále jako přemyslovské správní centrum.\n\nDne 27. října 1108 došlo v Libici k další vraždě. Český kníže Svatopluk zde nechal zabít kastelána Božeje a jeho syna Bořuta z rodu Vršovců. Hradiště plnilo svou funkci nejméně do roku 1130, kdy se v pramenech objevuje naposledy. Sídlo knížecího správce se již na přelomu jedenáctého a dvanáctého století přesunulo do prostoru předhradí, a nevyužívaná akropole postupně pustla.\n\nPrvní archeologický průzkum v Libici prováděl poděbradský lékárník Jan Hellich na konci devatenáctého století. Předmětem jeho zájmu byla zejména pohřebiště v okolí hradiště, která byla ohrožená šířící se zástavbou obce. Zájem o hradiště projevoval Josef Ladislav Píč a rozsáhlé výzkumy zde v letech 1948–1953 a 1967–1973 vedl Rudolf Turek. Menší záchranné výzkumy následovaly v dalších letech pod vedením J. Princové-Justové a ve 21. století na ně navázal průzkum nedestruktivními metodami, ke kterým patří povrchové sběry, letecké snímkování, geofyzikální měření a průzkum detektory kovů.\n\nNa rozdíl od dřívějších názorů nestálo hradiště o celkové rozloze 26 hektarů v prostoru obklopeném mokřinami, ale bylo těsně obemknuté rychlým tokem Cidliny. Převýšení terénu nad řekou bylo v době existence hradiště asi šest metrů a celkový dojem mohutného opevnění dotvářely asi čtyři metry vysoké hradby, jejichž délka dosahovala okolo tří kilometrů. Eroze postupně úroveň terénu snížila přibližně o dva metry. V důsledku zemědělské a stavební činnosti se hradba částečně dochovala pouze v krátkém úseku poblíž cesty na akropoli. Její průběh a konstrukce je známá díky archeologickým výzkumům. Základem hradby byla dřevohlinitá konstrukce v čele zesílená opukovou zdí z nasucho kladených kamenů.\n\nHradiště stálo na dvou plochých pahorcích spojených úzkou šíjí. Prostor tzv. předhradí je zastavěný jádrem současné obce. Přibližně uprostřed byly odkryty základy stavby s kamennou podezdívkou. Byla dlouhá nejméně 22 metrů a podle nálezu pisátka bývá nedoloženě považována za kostel.\n\nZápadně od předhradí se nachází oválná část považovaná za akropoli. Poblíž fragmentu hradby stávala původně klešťovitá brána s rameny zataženými dovnitř hradiště. Postupně byla přesouvána a na konci desátého století u ní vznikla věž z nasucho kladených kamenů. Místo, kde stávala, je v terénu schematicky vyznačeno. V prostoru akropole je vyznačen půdorys kostela, jehož podoba je na území Čech neobvyklá a vychází pravděpodobně ze saské otonské architektury. Kostel se skládal z hlavní a příčné lodi, přičemž hlavní loď byla na východě ukončena půlkruhovou apsidou, kde k ní přiléhaly dva menší přístavky. Jižně od kostela je vyznačen půdorys paláce považovaného Rudolfem Turkem za mladší sídlo přemyslovského správce. Palác byl dřevěný, ale stál na kamenné podezdívce.\n\n"}
{"id": "1269117", "url": "https://cs.wikipedia.org/wiki?curid=1269117", "title": "Stírka (usedlost)", "text": "Stírka (usedlost)\n\nStírka (\"Štírka\") je zaniklá usedlost v Praze 8-Libni, která stála mezi ulicemi Zenklova a Ke Stírce. V letech 1975 - 1985 byla chráněna jako kulturní památka České republiky.\n\nNejstarší záznam o vinici Stírka pochází z roku 1582. Nacházela se po pravé straně silnice z Libně na Kobylisy směrem k Okrouhlíku, návrší mezi Střížkovem a Kobylisy. Její součástí byla viniční věž z 15. století.\n\nKoncem 16. století držel pozemky s vinicí Jan Roždial. V letech 1664 - 1677 byl jejím majitelem novoměstský rychtář Václav Jan Hoza, který vinici značně zhodnotil. Za jeho držby byla pravděpodobně postavena usedlost, v jejíž srubové konstrukci byl vyryt letopočet 1664.\n\nPruské války ve 40. letech 18. století vinici i usedlost zpustošily. V tomto stavu je koupil roku 1768 novoměstský měšťan Mathias Lippert. Z roku 1782, kdy vinici kupoval poslední měšťanský majitel Vojtěch Záruba, pochází první doložená zmínka o zdejších stavbách.\n\nPoté se roku 1798 dostala vinice do majetku selské rodiny. Dědinovi, kteří vlastnili Stírku 150 let, přestali pěstovat vinnou révu a přeorientovali se na polní zemědělské plodiny. Po převzetí usedlosti Antonií Dědinovou a jejím manželem Matoušem Lejkou roku 1932 byly pozemky rozprodány na stavební parcely.\n\nBudovy seskupené kolem čtvercového dvora uzavírala ohradní zeď. Nejstarší jednopatrové stavení s věží stálo na východní straně. K němu přiléhala stodola s mlatem a maštale přistavěné roku 1892. \n\nRoku 1954 koupil Stírku Státní statek Ďáblice, který ji využíval jako ubytovnu pro své zaměstnance. Při výstavbě sídliště Stírka byly roku 1974 zbořeny všechny hospodářské budovy, obytné stavení pak strženo přes protesty památkářů roku 1986.\n\n\n"}
{"id": "1269121", "url": "https://cs.wikipedia.org/wiki?curid=1269121", "title": "Železniční nehoda v Záhřebu (1974)", "text": "Železniční nehoda v Záhřebu (1974)\n\nŽelezniční nehoda v Záhřebu se odehrála dne 30. srpna 1974 v 22:40 v blízkosti Hlavního nádraží. Je považována za jednu z nejvážnějších nehod svého druhu v dějinách Chorvatska i tehdejší Jugoslávie.\n\nK nehodě došlo na východním zhlaví záhřebského hlavního nádraží. Ve večerních hodinách zde vykolejil mezinárodní rychlík na trase Athény–Bělehrad–Záhřeb–Dortmund s číslem 10410. Všech devět vagonů vylétlo z kolejí, 719 m od nástupiště IIa. Následně se vagony převrátily. Nehoda si vyžádala 153 obětí na životech a devadesát zraněných.\n\nVe vlaku cestovalo v době nehody přibližně 400 lidí, především občanů SFRJ, kteří se vraceli z dovolené doma do Německa, kde pracovali jako gastarbajtři. Namísto padesátikilometrové rychlosti vjel vlak na nádraží v rychlosti 104 km/h. Při nárazu a vykolejení vlaku bylo strženo několik sloupů trakčního vedení. Ze všech obětí se nepodařilo identifikovat 41 lidí. Lokomotiva samotná poškozena nebyla, a dojela samovolně na nádraží. Strojvůdcům se nic nestalo.\n\nVyšetřovatelé, kteří se pokusili zjistit příčinu nehody, vyloučili technickou závadu. Následně byli proto strojvedoucí Nikola Knežević a jeho asistent Stjepan Varga, kteří nehodu přežili, obviněni. Nebylo zjištěno, zdali byl důvodem chyby při řízení vlaku vliv alkoholu nebo usnutí; pravděpodobnou příčinou nehody však byla přepracovanost obou odpovědných osob, neboť jak strojvedoucí, tak i jeho asistent odpracovali měsíc před nehodou 300 hodin práce. Během soudního procesu byl strojvůdce odsouzen k 15 letům vězení a jeho asistent získal osmiletý trest.\n\nCestující, kteří byli svědci nehody, potvrdili, že vlak hodinu jízdy před příjezdem do Záhřebu nezpomalil ani v zastávkách Ludina a Novoselec. Navíc projížděl zatáčkami nebezpečně rychle a vlak se nakláněl. Dnes je lokomotiva vlaku, který vykolejil na záhřebském nádraží, vystavena v chorvatském železniční muzeu.\n"}
{"id": "1269131", "url": "https://cs.wikipedia.org/wiki?curid=1269131", "title": "Južné rameno Ostrej", "text": "Južné rameno Ostrej\n\nJužné rameno Ostrej ( , , ) je boční hřeben ve slovenské části Vysokých Tater. Od rozsochy Kriváně se odděluje v Ostré a směřuje přímo na jih. Hřeben odděluje Furkotskou dolinu na východě a Dolinu Suchej vody na západě. Horní část hřebene mezi Liptovskou štrbinou a Ostrým zárezem se nazývá Kozí chrbát. Severní část Kozího chrbátu po sedlo Kozia priehyba se pak označuje jako Liptovský chrbát.\n\nPrvní doložený přechod hřebene:\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1269134", "url": "https://cs.wikipedia.org/wiki?curid=1269134", "title": "Kostel Nejsvětější Trojice (Mezina)", "text": "Kostel Nejsvětější Trojice (Mezina)\n\nKostel Nejsvětější Trojice v obci Mezina (okres Bruntál) je filiální kostel postavený v roce 1777 a kulturní památka České republiky.\n\nObec vznikla v roce 1258. Kostel byl postaven v roce 1777. Rekonstruován v roce 1822, opraven v roce 2003. Kolem hřbitova je postavena hřbitovní zeď z lomového kamene s kovovou bránou mezi dvěma omítnutými sloupy. Zeď byla opravena v roce 2003.\n\nFiliální kostel Děkanátu Bruntál.\n\nBarokní jednolodní zděná stavba zaklenutá valenou klenbou. Uprostřed hřebene střechy je sanktusník, lucerna je zakončena cibulovou bání. Sakristie byla přistavěna.\n\n"}
{"id": "1269135", "url": "https://cs.wikipedia.org/wiki?curid=1269135", "title": "Sărnica", "text": "Sărnica\n\nSărnica ( \"Сърница\") je město, ležící ve středním Bulharsku v Západních Rodopech. Je správním střediskem stejnojmenné obštiny a má přes 3 tisíce obyvatel.\n\nSídlo bylo založeno v roce 1860, kdy sem přišli pastevci od Dospatu, a neslo jméno po svém zakladateli Šabanlii. V roce 1950 se ves stala sídlem obštiny, v roce 1977 k ní byly připojeny vsi Krušata (\"Крушата\"), Letenci (\"Петелци\"), Bărduče (\"Бърдуче\") a Orino (\"Орлино\") a takto vzniklý celek byl pojmenován Sărnica. V roce 1987 byla obština připojena k obštině Velingrad, což trvalo až do roku 2015. Mezitím získala ves v roce 2003 statut města.\n\nVe městě žije 3 450 stálých obyvatel a je zde trvale hlášeno 3 772 obyvatel. Podle sčítáni 1. února 2011 bylo národnostní složení následující:\nMěsto leží u severního břehu přehradního jezera Dospat, kde se do něho vlévá řeka stejného jména. Řeka pramení zhruba 25 km severozápadně od města v blízkosti vesnice Medeni Poljani ve výšce zhruba 1450 m n. m.\n\nMěstem prochází silnice č.843.\n"}
{"id": "1269136", "url": "https://cs.wikipedia.org/wiki?curid=1269136", "title": "Víceúrovňová buňka", "text": "Víceúrovňová buňka\n\nVíceúrovňová buňka (MLC, ) je v elektronice paměťový prvek schopný ukládat více než jeden bit informace, ve srovnání s jednoúrovňovou buňkou (SLC), která může uložit pouze jeden bit v paměťovém prvku. Trojúrovňové buňky (TLC) a čtyřúrovňové buňky (QLC) jsou verzí MLC paměti, která může ukládat v buňce 3 a 4 bity. Na základě konvence, označení „\"víceúrovňová buňka\"\" , bývá často přirovnáváno k \"„dvojúrovňové buňce\"\", což je mírně zavádějící. \n\nHierarchie pamětí je setříděna následovně:\n\nMLC NAND flash je technologie flash paměti používající více úrovní pro každou buňku, která umožňuje uložení více bitů za použití stejného počtu tranzistorů. V jednoúrovňové buňce (SLC – single-level cell) NAND flash technologie může každá buňka existovat v jednom ze dvou stavů ukládající jeden informační bit v každé buňce. Většina MLC NAND flash pamětí má čtyři možné stavy na buňku, takže může uchovávat dva bity informace v každé buňce. Víceúrovňové buňky, které jsou navrženy pro nízkou míru výskytu chyb jsou někdy označovány jako \"enterprise MLC\" (\"eMLC\").\n\nFlash paměť ukládá data v jednotlivých paměťových buňkách, které jsou tvořeny tzv. \"floating-gate tranzistory\". Obvykle měla každá buňka dva možné stavy, takže jeden bit data byl uložen v každé buňce v tzv. \"jednoúrovňových buňkách\", neboli SLC flash paměti. SLC paměť má výhodu v rychlejším zapisování, nižší spotřebě výkonu a vyšší odolnosti buněk. Na základě toho, že SLC paměť ukládá méně dat v buňce, je i náročnější na výrobu v průměru za jeden megabyte. Díky rychlejší přenosové rychlosti a očekávané delší životnosti, se SLC flash technologie podle některých zdrojů využívá ve vysoce výkonných paměťových kartách. V únoru 2016 byla publikována studie, která prokázala mírný rozdíl v praxi mezi spolehlivostí SLC a MLC paměťmi.\n\nHlavním benefitem MLC flash paměti je nižší pořizovací cena za jednotku úložného prostoru díky větší hustotě dat, ale oproti tomu software čtecí paměť může tuto výhodu vyvažovat větší chybovostí bitů, tzv. Bit Error Rate. Vyšší chybovost si vyžaduje kód na detekci chyb (ECC), který může opravit mnoho bitových chyb; například SandForce SF-2500 Flash Controller umí opravit až 55 bitů v 512 byte sektoru s výskytem nezotavitelné chyby po formula_1 přečtených bitů v jednom sektoru. Nejčastěji běžně používaným algoritmem je Bose-Chaudhuri-Hocquenghem (BCH kód). Další stinnou stránkou MLC NAND jsou nižší rychlosti zapisování, méně cyklů pro mazání programů a vyšší spotřebu výkonu v porovnání s SLC flash pamětí.\n\nNěkolik paměťových zařízení jde opačným směrem a využívá dvě buňky za bit, aby ještě snížili chybovost bitů. Koprocesor Intel 8087 využívá technologii dvou bitů v každé buňce a v roce 1980 byl jedním z prvních zařízeních na trhu, který používal víceúrovňové ROM buňky. Některé SSD používají část MLC NAND die, jako by byla jednobitová SLC NAND, což zvyšuje rychlost zapisování.\n\nSamsung ohlásil typ NAND Flash, který ukládá tři bity informací za každou buňku, celkem s osmi stavy napětí. To je nejčastěji přirovnáváno k trojúrovňové buňce (TLC), poprvé k vidění u 840 Series SSD. Samsung označuje tuto technologii jako 3-bit MLC.\n\nSanDisk X4 flash paměťové karty jsou založené na NAND paměti, která ukládá čtyři bity v buňce, využívající 16 samostatných úrovní nabíjení v každém tranzistoru. Negativní aspekty TLC jsou zesíleny, ovšem QLC benefituje z vyšší hustoty uložení a nižší výrobní ceny.\n\n"}
{"id": "1269137", "url": "https://cs.wikipedia.org/wiki?curid=1269137", "title": "Lužanka", "text": "Lužanka\n\nLužanka je pravostranný přítok říčky Javorky v okrese Jičín v Královéhradeckém kraji. Plocha povodí činí 29,1 km².\n\nPramen se nachází v lese jihovýchodně od obce Lužany v nadmořské výšce 345 m. Dále protéká obcí Lužany, podle kterých nese svůj název. Následně teče jižním směrem, teče pod silnicí I/35, obtéká přírodní rezervaci Kovačská bažantnice. Dále teče jihovýchodním směrem obcí Kovač, přijímá zleva Kamenický potok a z obou stran několik bezejmených potoků a opět se stáčí k jihu. Další obec, kterou Lužanka protéká, se jmenuje Třtěnice. Za Třtěnicemi se stáčí k jihovýchodu a přijímá několik bezejmenných potoků. Dále protéká Chomutičkami a Nevraticemi. Na rozhraní Nevratic a Starých Smrkovicí potok podteče pod silnicí II/327 a ve Starých Smrkovicích se Lužanka zprava vlévá do Javorky v nadmořské výšce 245 m.\n\n"}
{"id": "1269139", "url": "https://cs.wikipedia.org/wiki?curid=1269139", "title": "Vstup Srbska do Evropské unie", "text": "Vstup Srbska do Evropské unie\n\nVstup Srbska do Evropské unie je v současné době probíhající proces mezi srbskou vládou a Evropskou unií.\n\nJiž v druhé polovině 90. let zahrnula Evropská unie Srbsko (resp. tehdejší svazovou republiku Jugoslávii) do skupiny zemí, které by měly získat plnoprávné členství. Po svržení Slobodana Miloševiće a demokratizaci země se tato možnost dostala na pořad dne. Potvrzena byla oficiálně na summitu evropských zemí v Soluni v červnu 2003.\n\nV listopadu 2005 zahájila EU jednání o Dohodě o stabilizaci a přidružení. Tuto dohodu Srbsko podepsalo dne 29. dubna 2008. Tříletou prodlevu si vynutila evropská strana v souvislosti s pochytáním válečných zločinců a jejich předání mezinárodnímu trestnímu tribunálu v Haagu. Z Evropské strany byl postup takový, že vše, co bylo dosaženo vyjednáváním, bude v případě rozdělení státního společenství Srbsko a Černá Hora platit pro každý z nástupnických států. To bylo možné především díky tomu, že SCG bylo velmi volným soustátím, kde nebyl realizován ani jednotný trh, ani měnová unie.\n\nV roce 2009 nastoupila v zemi k moci nová vláda Mirka Cvetkoviće. Podpora vstupu do EU byla ze strany srbské veřejnosti v této době rekordní; vstoupit do spolku 27 zemí chtělo 71 % obyvatel země. Podpora postupem času klesala; roku 2012 se snížila na 49 %. V roce 2017 bylo pro vstup 47 % obyvatel země.\n\nSrbsko podalo oficiálně kandidaturu na členství v EU dne 22. prosince 2009. Uskutečnilo se tak poté, co byla odblokována jednání o obchodních smlouvách mezi EU a Srbskem. Realizací volného trhu mezi EU a Srbskem byl dosáhnut hlavní cíl přidružení k EU. Evropská unie ve snaze hospodářské pomoci Srbsku otevřela svůj trh zboží z balkánské země již v roce 2001. Rovněž byla ze strany EU zrealizována liberalizace v oblasti vízové politiky. V souladu s těmito dohodami muselo Srbsko zmodernizovat především vydávané pasy; stáhnout z oběhu pasy, které byly vydány ještě v době existence SFRJ nebo SRJ. Rovněž musela země zavést nové registrační značky vozidel, s modrým pruhem ale bez hvězd z vlajky EU.\n\nTehdejší srbská vláda Mirko Cvetkoviće si stanovila za cíl vstup do EU v roce 2014.\n\nPřístupový proces nicméně komplikovalo několik otázek; jednak proces sjednocení jisté části srbské legislativy s unijní, jednak problematická otázka uznání Kosova. EU si také jako požadavek pro zahájení procesu přistoupení kladla vydání válečných zločinců z 90. let 20. století k mezinárodnímu soudu ICTY v Haagu. Ratko Mladić byl zatčen dne 26. května 2011 a Goran Hadžić 20. června 2011.\n\nJiž od začátku přístupového procesu se velmi rozšířeným mediálním tématem v Srbsku, ale i v sousedních zemích stala otázka, zdali je uznání vlády v Prištině podmínkou pro srbskou vládu k plnoprávnému členství. Prezident Tomislav Nikolić uvedl, že v takovém případě, by EU Srbsko přijímat neměla. Přestože Evropská unie takové tvrzení nikdy ústy svých zastupitelů neučinila, podmínili evropští představitelé pokrok v oblasti vyjednávání se srbskou vládou zlepšením vztahů mezi Bělehradem a Prištinou. Srbsko proto podepsalo řadu smluv, na základě nichž byly např. uznány kosovské občanské průkazy, byla zřízena jednodušší kontrola na společné hranici (nazývané administrativní linie) a ukončen provoz paralelních institucí v Kosovu. V roce 2013 podepsali srbští zástupci v Bruselu dohodu, která definovala jejich vztahy s Kosovem.\n\nZástupci Kosova se během vyjednávacího procesu pokoušejí vyvíjet nátlak na Evropskou unii, aby požadovala od Srbska co nejvstřícnější politiku vůči Kosovu. Představitelé EU v této záležitosti nicméně oznámili, že nechtějí být arbitrem ve vztahu obou subjektů. EU proto ani nereagovala během kauzy vydání Ramushe Haradinaje a srbského vlaku v Kosovu s nápisem Kosovo je Srbsko, který vzbudil mezi oběma vládami ostré reakce.\n\nSrbská vláda již od počátku požadovala, aby byla kosovská otázka od procesu přistoupení země k EU zcela oddělena. V roce 2012 vládu tehdejší Demokratické strany nahradila Srbská pokroková strana v čele s Aleksandrem Vučićem. Její předvolební heslo bylo \"I Kosovo, i Evropa\". Srbská radikální strana, která ostře protestovala proti vstupu země do EU, jej parafrázovala vlastním heslem \"I Kosovo i Rusko\".\n\nV roce 2013 uvedl Aleksandar Vučić jako cílové datum vstupu země do EU rok 2020.\n\nStatus přistupujícího člena dne 28. února 2012 na hlasování ministrů zahraničí členských zemí EU v Bruselu schválilo 26 z 27 členských zemí. Proti bylo pouze Rumunsko, které požadovalo, aby Srbsko garantovalo lepší práva rumunské menšiny, která žije na severovýchodě Srbska. Spor se podařilo vyřešit nakonec vzájemnou dohodou. Dne 1. března 2012 získalo Srbsko status kandidátské země. Po podepsání dohody s Kosovem v prosinci 2013 byly následně dne 21. ledna 2014 zahájena vyjednávání.\n\nOd září 2013 do března 2013 probíhal nejprve jednostranný, a poté bilaterilní screening platných zákonů na území Srbska tak, aby Evropská komise dokázala definovat potřebné přístupové kapitoly.\n\nV závěru roku 2015 byly otevřeny první přístupové kapitoly. Srbská strana musí uzavřít v přístupovém procesu 35 kapitol; o jednu více, než tomu bylo v případě jiných členských zemí. Poslední kapitola, která byla uvedena zvlášť, je normalizace vztahů s Kosovem. První dvě kapitoly, které byly při vyjednávání uzavřeny, se týkaly vědy a výzkumu (13. prosince 2016) a Vzdělání a kultury (27. února 2017). Uzavření kapitoly je možné vždy tehdy, jsou-li realizována všechna opatření, která uvedou srbskou legislativu do souladu s evropským standardem. Po uzavření všech kapitol srbští představitelé uzavřou na mezivládní konferenci smlouvu o přistoupení, kterou budou ratifikovat členské země EU.\n\nKe každé přístupové kapitole jsou zřízeny vyjednávací týmy, které zřizují jednotlivá srbská ministerstva a která vedou jednání o uvedené kapitole až do jejího uzavření. Tyto týmy jsou součástí tzv. širšího vyjednávacího týmu. Kromě toho existuje užší vyjednávací tým o 15-20 lidech a Státní delegace, kterou řídí ministr zahaničních věcí Srbska, resp. Ministr pro evropskou integraci.\n\nChorvatská vláda během průběhu přístupových rozhovorů iniciovala zablokování otevření některých přístupových kapitol. Učinila tak na protest proti srbskému zákonu o válečných zločincích, který by umožnil stíhat podezřelé osoby i mimo území Republiky Srbsko, tedy i v Chorvatsku. Srbsko rovněž musí kvůli přístupovým rozhovorům změnit svojí vlastní ústavu, a to především kvůli oblasti soudnictví. Mediálně propíraným tématem se stala nicméně i preambule ústavy, která ve své první větě uvádí Kosovo jako součást Srbska, a která by rovněž mohla být kvůli nezbytnosti zlepšení vztahů s vládou v Prištině změněna.\n\n\n\n"}
{"id": "1269140", "url": "https://cs.wikipedia.org/wiki?curid=1269140", "title": "Christian Ulrich I.", "text": "Christian Ulrich I.\n\nChristian Ulrich I. (9. dubna 1652 Olešnice, Olešnické knížectví – 5. dubna 1704 Olešnice) byl šlechtic, který v letech 1669 až 1697 panoval v Bernštatském knížectví a od roku 1697 do své smrti Olešnickému knížectví.\n\nChristian Ulrich byl třetím synem knížete Silvia I. Nimroda z jeho manželství s Alžbětou Marií Minsterberskou, dcerou Karla Fridricha Minsterberského a jeho ženy Anny Sofie.\n\nKdyž jeho nejstarší bratr Karl Ferdinand v roce 1669 zemřel, zdědil Christian Ulrich Bernštatské knížectví.\n\nKdyž jeho druhý bratr Silvius II. Friedrich zemřel v roce 1697, zdědil po něm Olešnické knížectví. Bernštatské knížectví pak předal svému synovci Karlovi.\n\nNa olešnickém hradě nechal v roce 1698 postavit knížecí kryptu a založil tamní sbírku knih. V roce 1685 zakoupil město Neudorf (dnešní Szczodre) od Balthasara Wilhelma von Prittwitze a nechal se zde postavit (1685–1692) barokní hrad, který pojmenoval \"Sibyllenort\", po své druhé ženě Marii Sibyle.\n\nZemřel v 51 letech a byl pohřben v kryptě na olešnickém hradě.\n"}
{"id": "1269141", "url": "https://cs.wikipedia.org/wiki?curid=1269141", "title": "Třinec (zámek)", "text": "Třinec (zámek)\n\nBývalý třinecký zámek stojí v Třinci, při křižovatce ulic Nádražní (silnice II/468), Hřbitovní a Frýdecká (obě silnice II/476). V okolí zámku se nacházel rozsáhlý francouzský park, z něhož se do současnosti dochoval pouze nedaleký rybník či nádržka. Po necitlivé přestavbě dnes již zámeckou budovu nepřipomíná.\n\nPrvní písemná zmínka o Třinci pochází z roku 1444, kdy zdejší panství sloužilo jako léno těšínských vévodů. Nejstarším známým majitelem je \"Machník z Třince\", zmiňovaný právě k roku 1444. Následně docházelo k častému střídání majitelů, mezi něž patřili např. Beesové z Chrostiny, Vlčkové z Dobrozemice, páni ze Saint Genois či sasko-těšínský vévoda Albert Habsburský. Ten panství připojil k Těšínské komoře. Zda některý z těchto vlastníků třineckého panství nechal postavit zdejší zámek, není známo. Teprve k roku 1799 máme první zprávu o malém dvoře s částečně zděným a částečně dřevěným zámkem. V okolí zámku býval rozsáhlý zámecký park, který sahal až řece Olši. Navíc se nejednalo o jedinou architektonicky zajímavou stavbu v okolí, neboť asi 500 metrů od třineckého zámku se nacházel dnes již zaniklý zámek Dolní Líštná a asi 1 kilometr opačným směrem letohrádek Sanssouci. Po připojení třineckého panství k Těšínu ztratil zámek na významu a byl využíván jako sídlo správy dvora, byty a kanceláře.\n\nDalší řadou změn prošel zámek a jeho okolí od 30. let 19. století. V roce 1839 nechala komora nedaleko od něj postavit vysokou pec a v roce 1844 přibyla smaltovna. V letech 1868 – 1872 došlo k postupnému rozdělení zámeckého parku na dvě části výstavbou železniční trati Bohumín - Čadca. Správa Třince následně přešla na železárny a zámek znovu ztratil na významu. V roce 1876 prošel radikální přestavbou na byty, při níž došlo k demolici patra. Od roku 1915 sloužil jako sídlo obecního úřadu a později v jeho prostorách bývaly dělnické byty. Po druhé světové válce sloužil nejprve jako sklad, později prošel úpravou na pohostinství.\n\n\n"}
{"id": "1269144", "url": "https://cs.wikipedia.org/wiki?curid=1269144", "title": "Tomáš Mužík", "text": "Tomáš Mužík\n\nTomáš Mužík (* 6. května 1983) je bývalý český zápasník/judista. Připravoval se v Hradci Králové pod vedením Ivo Pažouta. V české seniorské reprezentaci působil v letech 2001–2011 v lehké a polostřední váze. Je držitelem ocenění judisty roku za rok 2002, které získal za třetí místo z mistrovství světa juniorů. Mezi seniory se však na vrcholné úrovni neprosadil. Dvakrát se účastnil mistrovství Evropy seniorů v roce 2003 a 2004 v lehké váze do 73 kg. V roce 2001 a 2008 získal titul mistra republiky.\n\n"}
{"id": "1269146", "url": "https://cs.wikipedia.org/wiki?curid=1269146", "title": "Snapshot (paměťové médium)", "text": "Snapshot (paměťové médium)\n\nSnapshot (\"snímek\") je v informatice označení pro stav systému v určitém časovém okamžiku. Termín byl vytvořen jako analogie k momentce ve fotografování (). Slovo \"snímek\" může odkazovat buď na vlastní kopii zachycující stav systému v čase nebo na schopnost systému tyto snímky vytvářet.\n\nZálohování velkého množství dat může být časově náročné. Ve víceúlohovém nebo víceuživatelském systému může dojít během zálohování ke změně zálohovaných dat, což narušuje atomicitu zálohy a kvůli tomu může dojít ke zkreslení, které může vyústit v poškození (nepoužitelnosti) dat v záloze. Například pokud uživatel přesune soubor do adresáře, který byl již zálohován, může se stát, že soubor bude chybět na zálohovacím médiu, protože zálohovací proces již v daném adresáři před přidáním souboru proběhl. Zkreslení zálohovaných dat může nastat i u souborů. které během zálohování mění svou velikost nebo obsah, zatímco jsou zálohovacím programem čteny.\n\nJeden ze způsobů bezpečného zálohování aktuálních dat je dočasný zákaz jakýchkoliv úprav po dobu potřebnou pro jejich zálohu. Tohoto zákazu lze docílit buďto omezením přístupu v aplikacích, nebo pomocí uzamknutí API, které poskytuje operační systém pro prosazení exkluzivního přístupu pro čtení. Toto řešení je přijatelné na málo vytěžovaných systémech (stolní počítače a malé pracovní skupiny serverů, na kterých jsou akceptovatelné pravidelné odstávky). Nicméně u vysoce vytěžovaných 24/7 systémů jsou servisní odstávky nepřijatelné.\n\nAby nedocházelo k odstávkám, mohou vysoce vytěžované systémy místo vykonávání běžné zálohy využít snapshot—vytvoření kopie dat určené pouze ke čtení zaznamenána v určitém čase—zajišťující aplikacím neomezený přístup k datům.\n\n"}
{"id": "1269147", "url": "https://cs.wikipedia.org/wiki?curid=1269147", "title": "Konská (zámek)", "text": "Konská (zámek)\n\nBývalý konský zámek stojí v Třinci – Konské, v areálu Třineckých železáren, nad potokem Staviska, nedaleko jeho soutoku s Olší. Po necitlivé přestavbě dnes již zámeckou budovu nepřipomíná.\n\nPrvní písemná zmínka o obci Konská pochází z roku 1305, kdy ji vlastnil těšínský kníže a sloužila jeho leníkům. Na konci 15. století se dostala do majetku Václava Sobka z Kornic. V té době zde ještě žádné panské sídlo nestálo. Teprve okolo roku 1652 nechal Jan Jiří Sobek v obci postavit menší barokní zámek, jenž měl Sobkům sloužit jako rodové sídlo. V následujících letech docházelo k rychlému střídání majitelů – postupně jej získávají Skrbenští z Hříště, po roce 1679 Jan Dětřich Gočálkovský z Gočálkovic a v roce 1686 Adam Václav Pačinský z Velké Pačiny, který jej odkázal Jindřichu Vilémovi hraběti Vlčkovi z Dobrozemice. V roce 1790 Konskou od Vlčků odkupuje Jiří Bees z Chrostiny. Jiří Bees využil přítomnosti architekta Josefa Kornhäusela v Těšíně a nechal zámek přestavět v duchu klasicismu. V roce 1894 Konskou od Karla Beese odkoupili Grohmannové z Gronau. V roce 1913 Konskou odkoupil polský těšínský zemský spolek a ten okolo roku 1919 do zámeckých prostor umístil dívčí hospodářskou školu. V roce 1946 byla Konská připojena k Třinci, zámek připadl Třineckým železárnám a prošel radikální přestavbou, po které přišel o památkovou ochranu. Dnes jsou v jeho prostorách šatny a kanceláře Třineckých železáren.\n\nSpolu s přestavbou konského zámku došlo v jižní části obce k výstavbě zámečku či letohrádku \"Sanssouci\", který Beesové využívali k letním pobytům. Za Grohmannů došlo k začlenění letohrádku do areálu třineckých hutí, v jeho okolí postupně vznikly další objekty hutí, ocelárna, mechanické dílny a sklad. Mezi místními se název Sanssouci nikdy neujal a ti mu, podle nedalekého domu Kaszperů (čp. 46), říkali \"Kaszperovka\". V roce 1953 při přestavbě mechanických dílen došlo k jeho zboření.\n\n\n"}
{"id": "1269149", "url": "https://cs.wikipedia.org/wiki?curid=1269149", "title": "Barry", "text": "Barry\n\nBarry je jméno irského původu, vzniklo z výrazu \"finnbarr\" – světlovlasý.\n\n\n"}
{"id": "1269151", "url": "https://cs.wikipedia.org/wiki?curid=1269151", "title": "EuroPsy", "text": "EuroPsy\n\nEuroPsy (Evropský certifikát v psychologii) je profesní kvalifikace, která stanovuje standardy pro vzdělávání, odbornou přípravu a odborné kompetence psychologů. Základní certifikát EuroPsy představuje měřítko dosažené úrovně odbornosti a může být vydán psychologovi, který prokáže, že splňuje tyto standardy. Specializovaný certifikát EuroPsy v psychoterapii nebo v oblasti psychologie práce a organizace může být udělen psychologovi s pokročilejší úrovní vzdělání a odborné přípravy a se zkušenostmi v oboru.\n\nDržitelé certifikátu EuroPsy jsou zapsáni v Evropském registru EuroPsy. Mohou být být osloveni jakoukoli osobou nebo organizací, která hledá služby kvalifikovaného psychologa.\n\nEuroPsy zaštiťuje Evropská federace psychologických asociací (EFPA), v níž jsou sdruženy národní psychologické asociace z 36 zemí v Evropě. Pravidla pro EuroPsy (EFPA, 2014), schválilo Valné shromáždění EFPA a lze je nalézt na webových stránkách EFPA. Rozbor jednotlivých aspektů projektu EuroPsy, včetně jeho zázemí a historie, jsou popsány v knize Lunt et al. (2014).\n\nHlavním cílem iniciativy EuroPsy je chránit veřejnost před nekvalifikovanými poskytovateli psychologických služeb a podporovat dostupnost kompetentního psychologa pro každého občana a instituci v Evropě.\n\nCertifikát EuroPsy je udělován žadateli na základě: \n\nPodmínkou získání základního certifikátu EuroPsy je absolvování studia psychologie (bakalářský stupeň 3 roky, magisterský 2 roky). Po dokončení studia je požadován další rok práce pod supervizí, v rámci zvolené praxe. Taková supervize by měla rozvíjet psychologovy schopnosti a dovednosti potřebné v profesionální praxi. Certifikát může být udělen tehdy, pokud lze očekávat, že žadatel bude následně odbornou psychologickou praxi řádně vykonávat.\n\nPožadavky pro specializovaný certifikát EuroPsy se liší podle oblastí praxe. Je zejména zapotřebí prokázat nejméně tři roky dalších pracovních zkušeností, stejně jako další vzdělávání v oboru. Na základě národního kodexu je možné udělit sankce, v případě, že výbor odborníků shledá stížnost na profesní pochybení psychologa jako oprávněnou.\n\nCertifikáty EuroPsy mají omezenou platnost. Po uplynutí sedmi let musí držitel požádat o jeho prodloužení a předložit důkazy o pokračující praxi a profesním rozvoji prostřednictvím např. účasti v akreditovaných kurzech, supervizích či přednášek pro odbornou veřejnost.\n\nPro záležitosti certifikátu EuroPsy založila EFPA Evropskou komisi pro EuroPsy (European Awarding Committee – EAC). EAC deleguje pravomoc udílet certifikáty EuroPsy Národním komisím pro EuroPsy (NAC) v jednotlivých členských zemích EFPA. EAC úzce spolupracuje s kanceláří EFPA se sídlem v Bruselu.\n\n\n"}
{"id": "1269154", "url": "https://cs.wikipedia.org/wiki?curid=1269154", "title": "Okleštěk", "text": "Okleštěk\n\nPříjmení Okleštěk, přechýleně Oklešťková, nosí více osobností:\n\n"}
{"id": "1269175", "url": "https://cs.wikipedia.org/wiki?curid=1269175", "title": "Josef Pelikán", "text": "Josef Pelikán\n\nJosef Pelikán byl český fotbalista, útočník.\n\nHrál za SK Smíchov v předligové éře. Za českou reprezentaci nastoupil 7. 4. 1907 proti Uhersku. V reprezentaci dal 1 gól.\n\n\n"}
{"id": "1269176", "url": "https://cs.wikipedia.org/wiki?curid=1269176", "title": "Ha Seok-jin", "text": "Ha Seok-jin\n\nHa Seok-jin (hangul: 하석진, hanča: 河錫辰, * 5. března 1982) je jihokorejský herec.\n\n"}
{"id": "1269178", "url": "https://cs.wikipedia.org/wiki?curid=1269178", "title": "Seznam medailistů na mistrovství Evropy v zápasu řecko-římském – muži do 63 kg", "text": "Seznam medailistů na mistrovství Evropy v zápasu řecko-římském – muži do 63 kg\n\nSeznam medailistů na mistrovství Evropy v zápasu řecko-římském ve váhové kategorii do 63 kg. Tato váhová kategorie nese tradiční označení pérová váha. V průběhu let došlo k časté změně limitů. Váhové limity reguluje Mezinárodní zápasnická federace. Mezi lety 2002-2017 se ve váze nezápasilo.\n"}
{"id": "1269179", "url": "https://cs.wikipedia.org/wiki?curid=1269179", "title": "Mongolské letectvo", "text": "Mongolské letectvo\n\nMongolské letectvo a protivzdušná obrana () je letecká složka ozbrojených sil Mongolska.\nTabulka obsahuje přehled letecké techniky vzdušných sil Mongolska podle Flightglobal.com.\n\n"}
{"id": "1269180", "url": "https://cs.wikipedia.org/wiki?curid=1269180", "title": "Moldavské letectvo", "text": "Moldavské letectvo\n\nMoldavské letectvo je letecká složka ozbrojených sil Moldavska.\nTabulka obsahuje přehled letecké techniky vzdušných sil Moldavska podle Flightglobal.com.\n\n"}
{"id": "1269181", "url": "https://cs.wikipedia.org/wiki?curid=1269181", "title": "Brunejské královské letectvo", "text": "Brunejské královské letectvo\n\nVojenské letectvo sultanátu Brunej (, zkratkou TUDB) je letecká složka ozbrojených sil Bruneje.\nTabulka obsahuje přehled letecké techniky vzdušných sil Bruneje podle Flightglobal.com.\n\n"}
{"id": "1269188", "url": "https://cs.wikipedia.org/wiki?curid=1269188", "title": "Adam Gustaf Afzelius", "text": "Adam Gustaf Afzelius\n\nAdam Gustaf Afzelius (20. dubna 1905 Kodaň – 18. února 1957 Cori) byl dánský historik.\n\nV roce 1935 získal titul dr. fil. za práci \"Den romerske nobilitets omfang\". Na jaře roku 1936 se stal asistentem na Aarhuské univerzitě, kde se zabýval klasickou filologií a historií. Roku 1939 byl odborným asistentem historie na stejném místě, a v roce 1946 se stal profesorem. Profesura byla složena v roce 1949, přesněji řečeno, profesura ze starověké historie a zároveň se Afzelius stal vedoucím odboru pravěkých a středověkých dějin na univerzitě. V letech 1956–1957 byl prvním ředitelem Dánského institutu v Římě.\n\n"}
{"id": "1269192", "url": "https://cs.wikipedia.org/wiki?curid=1269192", "title": "Erik Albæk", "text": "Erik Albæk\n\nErik Albæk (* 1. února 1955 Terndrup) je dánský profesor žurnalistiky a politických věd.\n\nVystudoval politologii na Aarhuské univerzitě v roce 1982 a získal titul Ph.D. na stejném místě v roce 1988. Byl hostující vědec na MIT a Harvardské univerzitě a hostující profesor na univerzitě ve Vilniusu, Postupimské univerzitě a univerzitě v Amsterodamu.\nByl lektorem na univerzitě v Aarhus, profesor na Aalborgské univerzitě a od roku 2005 profesor v Centru pro žurnalistiku na Univerzitě jižního Dánska. Byl předsedou Rady pro výzkum sociálních věd a politologie a asociace Nordic.\n\nV roce 2016 získal The Goldsmith Book Prize za knihu \"Political Journalism in Comparative Perspective\".\n\nJeho výzkum se primárně zabývá žurnalistikou a politickou komunikací.\n"}
{"id": "1269194", "url": "https://cs.wikipedia.org/wiki?curid=1269194", "title": "Homerova koronární operace", "text": "Homerova koronární operace\n\nHomerova koronární operace (\"Homer's Triple Bypass\") je 11. díl 4. řady amerického animovaného seriálu Simpsonovi, který měl premiéru (v USA) 17. prosince 1992.\n\nHomer pojídá příliš tučného jídla, nervují ho děti, rozčiluje se cestou do práce, v práci na něj také křičí pan Burns, tyto problémy vedou ke slabému infarktu, a proto se ocitne v nemocnici, kde mu doktor Dlaha doporučí chirurgickou operaci za 40 000 $. Marge je nešťastná, protože tolik peněz nemají. Homer se proto obrací do pojišťovny, která ho nepřijímá a ve které následně Homer zkolabuje. Dlaha mu radí, že by měl jít na operaci, co nejdříve. Homer se pokusí neúspěšně získat peníze u církve, a jelikož mu už nic jiného nezbývá, je zaujat reklamou v televizi Nickem Rivierou, který nabízí jakoukoliv chirurgickou operaci za pouhých 129,95 $. Homerovi nakonec na operaci dorazí a Nick Riviera operaci s menší pomocí Lízy zvládne, Homer je zase v pořádku. \n"}
{"id": "1269197", "url": "https://cs.wikipedia.org/wiki?curid=1269197", "title": "Seznam medailistů na mistrovství Evropy v zápasu řecko-římském – muži do 67 kg", "text": "Seznam medailistů na mistrovství Evropy v zápasu řecko-římském – muži do 67 kg\n\nSeznam medailistů na mistrovství Evropy v zápasu řecko-římském ve váhové kategorii do -67 kg. Tato váhová kategorie nese tradiční označení lehká váha. V průběhu let došlo k časté změně limitů. Váhové limity reguluje Mezinárodní zápasnická federace.\n"}
{"id": "1269214", "url": "https://cs.wikipedia.org/wiki?curid=1269214", "title": "Erik Amdrup", "text": "Erik Amdrup\n\nErik Amdrup (21. února 1923 Tønder - 22. února 1998) byl dánský profesor, chirurg a autor.\n\nRoku 1965 se stal zástupcem šéflékaře Kodaňské univerzitní nemocnice, 1971-1988 byl konzultantem chirurgické gastroenterologie v Aarhuské všeobecné nemocnici a profesorem chirurgie na univerzitě v Aarhusu. Jeho výzkum žaludečních vředů a jejich chirurgické léčby získal mezinárodní uznání. Byl aktivní při vytvoření Ústavu experimentálního klinického výzkumu na univerzitě v Aarhusu a po nějakou dobu ho vedl.\n\nV 56 letech debutoval Amdrup v roce 1979 jako spisovatel fikce s kriminálním románem \"Hilsen fra Hans\". Několik z jeho románů byl oceněno jako nejlepší dánský román roku. \n\n"}
{"id": "1269220", "url": "https://cs.wikipedia.org/wiki?curid=1269220", "title": "Dolná Trnávka", "text": "Dolná Trnávka\n\nDolná Trnávka je obec na Slovensku v okrese Žiar nad Hronom v Banskobystrickém kraji. Rozkládá se na pravém břehu řeky Hron.\n\nPrvní písemná zmínka pochází z roku 1388. Již v roce 1424 měla 292 obyvatel a byla majetkem šášovského panství. V obci je římskokatolický kostel Nejsvětější Trojice.\n\n"}
{"id": "1269223", "url": "https://cs.wikipedia.org/wiki?curid=1269223", "title": "Dolní Líštná (zámek)", "text": "Dolní Líštná (zámek)\n\nZámek Dolní Líštná stával v Dolní Líštné, dnes části Třince, v areálu panského dvora, jehož zbytky nesou čp. 433. Spolu s letohrádkem Sanssouci se jedná o jediné zaniklé panské sídlo na území Třince.\n\nPrvní písemná zmínka o vsi pochází z roku 1305, kdy náležela jistému \"Svěntošovi\", proto se uvádí jako \"Svensonova\" a později také jako \"Polská Líštná\". Od počátku se jednalo o alodní statek těšínské šlechty. V roce 1430 je jako majitel uváděn \"Petr Nýdek z Polské Líštné\". V roce 1457 přešla polovina statku na jeho syna \"Jana Nýdka\", který se v roce 1494 Líštné vzdal ve prospěch svého bratra \"Metoděje z Březí\" a jeho synů. K roku 1529 se dostává do vlastnictví Jana Čela z Čechovic, od jehož vnuka Kašpara v roce 1568 statek Dolní Líštná spolu s Vendryní a Rybářovicemi odkoupil Kašpar Borek z Roztropic a od něj před rokem 1573 Toman Mléčko z Jílovce. Od jeho synů ji v roce 1578 získávají Barští z Baště.\n\nV roce 1629 přechází do majetku rodu Beesů: Augustina Beese z Chrostiny (* před rokem 1635 †1659), následně do roku 1690 je jako majitel uváděn Vilém Bees a v letech 1716 – 1723 Ludvík Vlček z Dobré Zemice. Ten ale musel v polovině 18. století svoje zadlužené majetky prodat a Dolní Líštná se vrací Beesům. Právě za Beesů z Chrostiny došlo v obci k výstavbě panského dvora, jehož součástí bývalo patrně i drobné panské sídlo, označované jako zámeček. Roku 1793 statek odkoupila těšínská komora, zámeček tak ztratil svoji funkci a sloužil potřebám správy dvora.\n\nPočátek 19. století a nástup železáren v Třinci znamená začátek konce zámečku. V roce 1839 došlo k otevření první železné hutě v Třinci, která stávala v bezprostřední blízkosti Dolní Líštné. Jako prostory pro ubytování dělníků posloužila budova zámečku, zároveň došlo k přeměnění panského dvora na dělnickou kolonii. Zámeček se ještě objevuje v roce 1836 na indikační skice stabilního katastru. V postupnou modernizací a přestavbou Třince došlo v 50. letech 20. století k opuštění dělnické kolonie a v polovině 70. let k vlastní demolici bývalého zámečku.\n\n\n"}
{"id": "1269227", "url": "https://cs.wikipedia.org/wiki?curid=1269227", "title": "Americká kolonizační společnost", "text": "Americká kolonizační společnost\n\nAmerická kolonizační společnost () byla politická organizace založená ve Spojených státech amerických v roce 1817. Jejím záměrem bylo umožnit návrat potomků černých otroků zpět do jejich původní vlasti. Pro tento účel byl zakoupen pozemek v okolí Guinejského zálivu. Na zakoupení pozemku přispěl americký Kongres částkou 100 000 dolarů. První osvobození černoši připluli roku 1820 na plachetnici jménem Elizabeth. Na pobřeží založili několik osad, které se časem z rozšířily i do vnitrozemí. Po třiceti letech - roku 1847 - vznikl na území afrického kontinentu nezávislý stát. Dostal jméno Libérie - odvozenina z latinského přídavného jména „liber“ - tedy svobodný. Ústava nového státu byla sepsána podle amerického vzoru. Navíc v ústavě byla zakotveno, že běloch si zde nesmí zakoupit půdu a nemůže se stát liberijským občanem. Čili rasismus. American Colonization Society do nového státu dopravila asi šest tisíc potomků otroků, kteří dnes tvoří 5 % obyvatel země. Nově příchozí byli ve srovnání s domorodci vzdělanější, uplatňovali se proto lépe ve státní správě a to vedlo časem k nespokojenosti původních obyvatel. Nelíbilo se jim, že jim vládnou potomci bývalých otroků. Nesnadné soužití komunit vedlo až k nepokojům a pozdější občanské válce. American Colonization Society roku 1912 vyhlásila úpadek a zanikla.\n\n"}
{"id": "1269233", "url": "https://cs.wikipedia.org/wiki?curid=1269233", "title": "Jiří Pokorný (judista)", "text": "Jiří Pokorný (judista)\n\nJiří Pokorný (* 2. dubna 1980) je český zápasník–judista. \n\nJe odchovancem litoměřického juda. Později se připravoval v Hradci Králové pod vedením Ivo Pažouta. V české seniorské reprezentaci působil v letech 1997 až 2008 v polostřední váze do 81 kg. Na mistrovství Evropy či světa však neuměl ladit formu. Na olympijské hry v roce 2004 a 2008 se nekvalifikoval. Na mistrovství Evropy startoval celkem sedmkrát a do příchodu Jaromíra Ježka a Pavla Petřikova mladšího byl nejvýraznější mužskou osobností českého juda. Je držitelem ocenění judisty roku za rok 2005, které získal za finálová umístění ve světovém poháru z počátku téhož roku. Titul mistra republiky získal celkem čtyřikrát. Po skončení aktivní sportovní kariéry v roce 2008 se věnuje trenérské práci. Je pravidelným účastníkem ligových a veteránských soutěží v judu. Jeho manželkou je bývalá judistka, olympionička Andrea Pokorná roz. Pažoutová. \n\n\n"}
{"id": "1269237", "url": "https://cs.wikipedia.org/wiki?curid=1269237", "title": "Jakob Balling", "text": "Jakob Balling\n\nJakob Leth Balling (11. února 1928 Aarhus - 13. ledna 2012) byl dánský církevní historik.\n\nByl synem bankovního ředitele Hanse Ballinga a jeho manželky Karen Truelsenové. Vystudoval Sorø Akademi v roce 1945 a titul z teologie získal v roce 1952 na Kodaňské univerzitě. Byl studentem Hala Kocha.\nDoktorát z teologie obdržel v roce 1963 a stal se profesorem na univerzitě v Aarhusu. Opustil profesuru jako emeritus v roce 1998. Byl rytířem řádu Dannebrog.\n\nMezi jeho díla patří \"Poeterne som kirkelærere\" (1983), \"Kristendommen\" (1986), \"Historisk kristendom\" (2003) a \"Kirken og Europa\" (2000).\n"}
{"id": "1269243", "url": "https://cs.wikipedia.org/wiki?curid=1269243", "title": "Bartošova Lehôtka", "text": "Bartošova Lehôtka\n\nBartošova Lehôtka je obec na Slovensku v okrese Žiar nad Hronom v Banskobystrickém kraji ležící v Kremnických vrších 5 km jižně od Kremnice. Žije zde  obyvatel.\n\nV obci je jednolodní pozdně gotický římskokatolický kostel svatého Jana Nepomuckého z 15. století.\n\n"}
{"id": "1269245", "url": "https://cs.wikipedia.org/wiki?curid=1269245", "title": "Bor (les)", "text": "Bor (les)\n\nJako bory označujeme jehličnaté nebo smíšené, přirozené či kulturní lesy, v nichž nejvýznamnější roli hraje borovice lesní. Zpravidla obsazují suchá slunná stanoviště s mělkými, málo úživnými půdami, často na písku nebo na skalách, kde borovice dobře prospívá a není vytlačována konkurenčně silnějšími dřevinami. Přirozená stanoviště, na nichž borovice vytrvala od svého rozšíření v postglaciální době, se nazývají reliktní bory. V rámci střední Evropy se vyskytují např. na skalních výspách, balvanitých svazích a sutích, na píscích, pískovcových skalách a v skalních městech, na příkrých srázech hlubokých říčních údolí nebo na hadcových podkladech. Na rašeliništích roste kromě borovice lesní, která zde ale vytváří pouze zakrslé keřovité formy, také borovice blatka. Na úživnějších bohatších stanovištích je borovice zpravidla pouze pěstována v umělých kulturách.\n\nKromě domácí borovice lesní se místy šíří i nepůvodní borovice černá a borovice vejmutovka.\n\nKeřové patro bývá v borových lesích obvykle chudé, v řídce zapojeném stromovém patře jsou přimíšeny světlomilné dřeviny jako dub zimní nebo bříza bělokorá. Bylinné patro je na kyselých podkladech rovněž chudé, na bazických substrátech naopak dosahuje velkého druhového bohatství a pokryvnosti. Významně zastoupeny jsou mechorosty.\n\nBorové lesy vytvářejí řadu různorodých společenstev v několika třídách a svazech. Ty, které se vyskytují ve střední, severní a východní Evropě a zasahují i na území České republiky, jsou fytocenologicky klasifikovány následujícím způsobem:\n\n\n\n\n\nVyskytují se na ostrůvcích hadců v říčních údolích suchých a teplých oblastí; v ČR hlavně podél středního toku Jihlavy od Dukovan po Hrubšice a v okolí vodní nádrže Želivka. Jsou to rozvolněné borové lesy, v keřovém patře s dřišťálem obecným, krušinou olšovou či zmlazujícím se dubem zimním. V bylinném patře jsou zastoupeny reliktní perialpidské (penízek horský, pomněnka úzkolistá) a teplomilné (ostřice nízká, bedrník obecný, mateřídouška časná) druhy, význačný je výskyt serpentinofytů jako je trávnička obecná, silenka nadmutá a sleziník hadcový. Dobře vyvinuto bývá mechové patro.\n\nVe vlhčích hadcových borech je hojná vegetace keříčků jako brusnice, vřesovce a vřesy.\nObsazují reliktní stanoviště s lehkými mělkými půdami na kyselých silikátových horninách. Borovici ve stromovém patře často doprovází dub zimní nebo nižší stromy či keře jeřáb ptačí, bříza bělokorá a krušina olšová. Ve spíše řídkém a druhově chudém bylinném patře dominují keříčky brusnic (borůvka, brusinka) a vřesu a acidofilní trávy (metlička křivolaká, kostřava ovčí, na vlhčích stanovištích třina chloupkatá nebo bezkolenec modrý). Dobře vyvinuto je mechové patro s mechy a lišejníky.\n\nTato vegetace roste na skalnatých, často jižně nebo jihozápadně orientovaných výslunných svazích nebo na skalních hřbetech, většinou v říčních údolích nebo na jiných exponovaných stanovištích, například na pískovcových skalách. Půdy bývají kyselé, velmi mělké a minerálně chudé. Keřové patro je málo vyvinuté, v bylinném patře převládají skalní druhy (sleziník severní, jestřábník bledý, zvonek okrouhlolistý) a druhy mělkých písčitých půd (chmerek vytrvalý, pavinec horský, šťovík menší).\nVyskytují se na živinami velmi chudých a silně kyselých písčitých a podzolovitých půdách a na pískovcovém podloží, sukcesně vznikají též druhotně na odlesněných písčitých dunách nebo degradovaných ochuzených stanovištích. Keřové patro zpravidla zcela chybí, druhově chudé bylinné patro je tvořeno řídkými keříky vřesu, borůvek a roztroušenými trsnatými travami. Hojně se neopak vyskytují keříčkovité lišejníky (dutohlávky, pukléřky a další) a terikolní mechy (typicky např. bělomech sivý).\n\nVe středních polohách na silně kyselých, rašelinitých, ne však trvale zamokřených půdách se vyskytují společenstva s dominantní borovicí blatkou. Přimíšena bývá borovice lesní, smrk nebo bříza. V nižších polohách blatku nahrazují rašelinné bory s borovicí lesní, ve vyšších naopak vrchoviště s klečí. Keřové patro tvoří krušina olšová nebo mladí jedinci stromového patra, v bylinném patře jsou hojné acidofilní keříčky brusinek, vřesu, klikvy, místy i rojovník bahenní nebo kyhanka. Silně vyvinuto je mechové patro, v němž převládají rašeliníky.\n\nMonokulturní hospodářské výsadby borovice lesní na nepůvodních stanovištích se nazývají kulturní bory. Zaujímají cca 17 % lesních porostů (oproti zhruba 4% přirozenému zastoupení borovice víceméně pouze na reliktních stanovištích). Vlivem nevhodných stanovištních podmínek, vyčerpané půdy z opakovaných výsadeb a přehuštěných porostů začínají v extrémně suchých letech po roce 2016 masivně odumírat.\n\nV lesnické literatuře se kromě výrazu bor setkáme i s výrazem bořina.\n\n"}
{"id": "1269252", "url": "https://cs.wikipedia.org/wiki?curid=1269252", "title": "Selmina volba", "text": "Selmina volba\n\nSelmina volba (\"Selma's Choice\") je 13. díl 4. řady amerického animovaného seriálu Simpsonovi, který měl v USA premiéru 21. ledna 1993.\n\nSelma vyslechne poslední slova staré tetičky Gladys před její smrtí, aby okamžitě založila rodinu. Selma to zkouší na seznamce, u kouzelnice a začíná si více všímat nezadaných mužů. Nijak neuspěje a chce být uměle oplodněna. Než k tomu dojde, chtějí se Bart a Líza podívat do Duffilendu, ale Homer se otráví zkaženým jídlem, takže není schopen řídit a musí uzdravit. Místo něj se nabízí Selma, kterou v Duffilendu začne unavovat hlídání dětí, které během hlídání ztrácí. Ochranka je nachází a Selma si připouští, že by výchovu dětí nezvládala. Nakonec se spokojí s leguánem jménem \"Žabža\".\n"}
{"id": "1269254", "url": "https://cs.wikipedia.org/wiki?curid=1269254", "title": "Sokolovna (Rakovník)", "text": "Sokolovna (Rakovník)\n\nSokolovna v Rakovníku je stavba ve stylu geometrické moderny od architekta Otakara Novotného z let 1913–1914. Sokolovna se nachází v ulici Tyršova u městských sadů v blízkosti centra města, stále je využívaná místní sokolskou jednotou a od roku 2017 je chráněna jako národní kulturní památka.\n\nV roce 1886 věnovala rakovnická městská rada místnímu Sokolu pozemek určený pro výstavbu sokolovny. V roce 1897 byla stanovena velikost objektu a projektováním byl pověřen stavitel Donda. Výstavba sokolovny byla ovšem zahájena až 30. března 1913 podle projektu architekta Otakara Novotného. Již 20. června 1914 byla hotová stavba slavnostně otevřena v rámci sletu sokolských jednot budečské župy.\n\nPozoruhodná budova, která je charakteristická výrazně členěnými neomítanými průčelími z režných světle šedých šamotových cihel (objekt byl přezdíván jako „Bílý dům“), byla pak vždy využívána ke sportovním a tělovýchovným účelům, i když v souvislosti s politickými zvraty byla od roku 1941 předávána různým uživatelům či správcům. Až roku 2005 bylo právo užívání převedeno zpět na Sokol.\n\nPromyšlené uspořádání dispozice a monumentalita stavby umožnila využívání i pro reprezentační potřeby města. V roce 1926 se zde např. uskutečnilo slavnostní uvítání prezidenta T. G. Masaryka při jeho návštěvě města. Po výtvarné stránce architekt Novotný rozvinul na budově své poznatky o stavbách s líci z režných cihel, které poznal při studijní cestě do Nizozemí a Belgie v roce 1908. Střešní štít nad vstupem je ozdoben mozaikou s emblémem sokola s rozepjatými křídly a s činkou v pařátech. Interiéry jsou zachovány téměř v intaktní nenarušené podobě a výtvarné hodnotě. Díky tomu byla nařízením vlády ze dne 20. února 2017 sokolovna vyhlášena národní kulturní památkou. \n\n"}
{"id": "1269259", "url": "https://cs.wikipedia.org/wiki?curid=1269259", "title": "Velký bratr (Simpsonovi)", "text": "Velký bratr (Simpsonovi)\n\nVelký bratr (\"Brother from the Same Planet\") je 14. díl 4. řady amerického animovaného seriálu Simpsonovi, který měl v USA premiéru 4. února 1993.\n\nHomer má Barta odvézt domů, jenže na to zapomene, a tak ho odveze až mnohem později. Bart Homera nesnáší a zavolá na telefonní číslo z reklamy v televizi na Velkého bratra. Další den zajde do jejich kanceláře a zalže, když říká, že viděl otce naposledy před 6 lety. Pošlou pro něj společníka jménem Tom, se kterým začne rád trávit čas. Mezitím se začne řešit problém s Líziným neustálým voláním na Corey linku. Homer zjistil, že Bart tráví čas s parťákem, a rozhodl se zapsat do Velkého bratra, kde našel kluka jménem Pepi. Líza se odnaučila volat Coreyho lince, i když se předtím nestyděla volat na jiných místech mimo svůj domov. Tom s Bartem a Homer s Pepim zašli do mořského světa, kde se potkali a Tom, který netušil, že Homer není tak špatným rodičem, na Homera zaútočil a začal se s ním prát. Homer zápas prohraje a je převezen do nemocnice. Potom co se vše vysvětlilo, se Tom a Pepi seznámili a začali spolu nový život. Bart se nakonec udobřil s uzdraveným Homerem. \n"}
{"id": "1269270", "url": "https://cs.wikipedia.org/wiki?curid=1269270", "title": "Ole Ventegodt", "text": "Ole Ventegodt\n\nOle Ventegodt (7. července 1932 - 2004) byl dánský námořní důstojník a námořní historik.\n\nPůsobil na různých pozicích v námořnictvu, až v roce 1975 dosáhl hodnosti velitele. Poté začal studovat historii, v roce 1979 získal titul cand.phil a byl v roce 1981 jmenován kurátorem v Královském dánském námořní muzeu. Od roku 1992 byl redaktorem Den Store Danske Encyklopædi, kde je autorem řady statí. \n\n"}
{"id": "1269296", "url": "https://cs.wikipedia.org/wiki?curid=1269296", "title": "Irons", "text": "Irons\n\nPříjmení Irons nosí více významných osobností:\n\n"}
{"id": "1269307", "url": "https://cs.wikipedia.org/wiki?curid=1269307", "title": "Ludvík Ferdinand Černý", "text": "Ludvík Ferdinand Černý\n\nLudvík Ferdinand Černý (též Ludvík Černý) byl měšťan a primas v Benátkách nad Jizerou. Žil v domě č. p. 77. Roku 1794 zakoupil za 47 zlatých a 20 krejcarů tehdy chátrající kapli sv. Rodiny a daroval ji městu, aby zde byly umístěny úřadovny radnice vyhořelé při požáru v města v roce 1769.\n\n\n"}
{"id": "1269309", "url": "https://cs.wikipedia.org/wiki?curid=1269309", "title": "Hamburg Sea Devils", "text": "Hamburg Sea Devils\n\nHamburg Sea Devils byl profesionální tým amerického fotbalu, který sídlil ve městě Hamburk v Německu. Byl založen v roce 2005, jako náhrada týmu Scottish Claymores, domácí zápasy odehrával na stadiónu Volksparkstadion (dříve: AOL Arena). V roce 2007 vyhrál tým Sea Devils poslední World Bowl proti týmu Frankfurt Galaxy. Tým působil v lize NFL Europa v letech 2005-2007, poté byla liga zrušena.\n"}
{"id": "1269310", "url": "https://cs.wikipedia.org/wiki?curid=1269310", "title": "McKee", "text": "McKee\n\nPříjmení McKee nosí více významných osobností:\n\n"}
{"id": "1269326", "url": "https://cs.wikipedia.org/wiki?curid=1269326", "title": "Summers", "text": "Summers\n\nPříjmení Summers nosí více významných osobností:\n\n"}
{"id": "1269328", "url": "https://cs.wikipedia.org/wiki?curid=1269328", "title": "Rapis", "text": "Rapis\n\nRapis (\"Rhapis\") je rod palem. Někdy jsou též podle vzhledu nazývány bambusové palmy. Jsou to malé, trsnatě rostoucí palmy s tenkými přímými kmeny a dlanitými listy. Květenství jsou krátká a větvená, plodem je různě zbarvená peckovice. Rod zahrnuje 11 druhů a je rozšířen v jižní Číně, Indočíně a v malé míře i v Japonsku a Sundských ostrovech. Rostou zpravidla v podrostu tropických deštných lesů.\nRapisy jsou běžně pěstovány jako pokojové palmy. Nejčastěji se pěstují různé kultivary rapis ztepilé.\n\nRapisy jsou drobné, většinou dvoudomé, trsnatě rostoucí palmy s tenkými kmeny vyrůstajícími z podzemního oddenku. Kmeny jsou zprvu (zejména v horní části) pokryté vytrvalými vláknitými listovými pochvami, později mohou být holé a zelené. Listy jsou dlanité, induplikátní, asi do 1/3 až k bázi členěné na zpravidla vícekrát skládané segmenty. Na okraji čepele jsou droboučké ostny, které činí okraj drsný. \"Hastula\" na líci listů je malá, víceméně trojúhelníková, na rubu chybí.\n\nKvětenství jsou větvená až do 3. řádu a vyrůstají mezi bázemi listů. Stopka květenství zpravidla zůstává ukrytá v listové pochvě. Samčí květenství jsou někdy více stěsnaná než samičí. Květy vyrůstají v rámci květenství jednotlivě a většinou jsou jednopohlavné. Kalich je miskovitý, zakončený 3 laloky. Koruna je trubkovitá, na konci trojlaločná. Samčí květy obsahují 6 tyčinek, které jsou nitkami přirostlé ke korunní trubce. V samičích květech je gyneceum složené ze 3 plodolistů a 6 staminodií. Plody jsou drobné, kulovité až elipsoidní nebo vejcovité, rozličně zbarvené a zpravidla jednosemenné peckovice.\n\nRod rapis zahrnuje 11 druhů. Je rozšířen výhradně v Asii od Číny a Japonska přes Indočínu po Sumatru a Jávu. Centrum rozšíření je v Indočíně (8 druhů) a Číně (5 druhů). Do Japonska zasahují 2 druhy, na Sumatru a Jávu po 1 druhu.\nRapisy rostou nejčastěji v podrostu tropických deštných a monzunových lesů, a to zejména na vápencovém podkladu.\n\nRod \"Rhapis\" je v taxonomii palem řazen do podčeledi \"Coryphoideae\", tribu \"Livistoneae\" a subtribu \"Rhapidinae\". Za nejblíže příbuzný rod je považován rod \"Guihaia\", rozšířený ve 2 druzích v jihovýchodní Číně a severním Vietnamu.\n\nPod rodovým jménem \"Rhapis\" bylo publikováno mnoho různých jmen, z nichž řada byla přeřazena do jiných rodů (\"Sabal\", \"Guihaia\" aj.). Od příbuzných a podobných rodů \"Maxburretia\" a \"Guihaia\" se rod \"Rhapis\" liší zejména listovými pochvami, které nejsou nikdy přeměněny v ostny, zpravidla vícekrát skládanými listovými segmenty a přímými kmeny.\n\nRapisy patří mezi nejlepší a nejoblíbenější palmy pro pěstování v interiérech. Jsou pěstovány již od 17. století. Jejich pěstování je relativně snadné a přizpůsobí se rozličným podmínkám. Nejčastěji je pěstována rapis ztepilá (\"Rhapis excelsa\"), dále zejména \"R. humilis a \"R. subtilis\".\nV Japonsku bylo vyšlechtěno mnoho kultivarů včetně zakrslých a variegátních. Kultivar \"Rhapis\" 'Akatsuki' neznámého původu má nažloutle panašované listy. Tenké kmeny těchto palem slouží k výrobě vycházkových holí, držadel deštníků, rákosek a podobně.\n\n"}
{"id": "1269346", "url": "https://cs.wikipedia.org/wiki?curid=1269346", "title": "Enzersfeld im Weinviertel", "text": "Enzersfeld im Weinviertel\n\nEnzersfeld im Weinviertel je městys v Rakousku ve spolkové zemi Dolní Rakousy v okrese Korneuburg.\n\nEnzersfeld im Weinviertel se nachází ve spolkové zemi Dolní Rakousy v regionu Weinviertel. Leží přibližně 7 km východně od okresního města Korneuburg. Rozloha území městyse činí 9,85 km², z nichž 4 % jsou zalesněná.\nÚzemí městyse Enzersfeld im Weinviertel se skládá ze dvou částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Enzersfeld im Weinviertel je Josef Schiel ze strany ÖVP.\n\n"}
{"id": "1269347", "url": "https://cs.wikipedia.org/wiki?curid=1269347", "title": "Oldřich Koníček", "text": "Oldřich Koníček\n\nOldřich Koníček (12. října 1886, Kutná Hora – 17. července 1932, Žehuň) byl český malíř-krajinář a figuralista, člen S. V. U. Mánes.\n\nOldřich Koníček se narodil do dobře situované rodiny kutnohorského právníka Františka Koníčka a jeho ženy Marie. Vzdělání získal na reálném gymnáziu v Kutné Hoře a na kladenské reálce. V Kladně ho značně ovlivnil pokrokový učitel kreslení Alois Bouda a Koníček se rozhodl pro uměleckou dráhu. V roce 1907 nastoupil na Akademii výtvarných umění v Praze (prof. V. Bukovac) a už v roce 1908 představil některá svá raná díla v impresionistickém pastózním stylu na výstavě Krasoumné jednoty v Rudolfinu. V roce 1912 završuje studim na AVU v Praze v krajinářské speciálce u prof. R. Ottenfelda. \n\nRaná, překvapivě vyzrálá, tvorba je ovlivněna impresionismem a neoimpresionismem, např. \"Koupání hochů\" (asi 1904), \"Jabloně v květu\" (1908) a \"Ve Stromovce\" (1908). V roce 1909 se krátce stává členem Umělecké besedy, avšak již v roce 1910 přestupuje do S.V.U. Mánes. Zlomovým obdobím byl rok 1911, kdy Oldřich Koníček poprvé navštívil Paříž. Jeho tvorba se postupně zcela proměnila. Studoval zejména díla P. Cezanna, A. Deraina, H. Matisse a O. Friesze. Nový přístup jak k figurálním kompozicím, tak i ke krajině je možno pozorovat na obrazech \"Francouzské vinice\" (1912), \"Koupání\" (1912), \"Velké bílé zátiší\" (1913), \"Velká Danae\" (1914) a \"Vyhlídka z mé kanceláře\" (1916). Vystavuje opakovaně v Paříži a stává se členem Union Internationale des Beaux Arts et des Lettres v roce 1913. Období první světové války prožil Oldřich Koníček na srbské frontě jako důstojník rakousko-uherské armády. Po návratu do vlasti byl vyslán nově vzniklým Ministerstvem národní obrany do Itálie malovat významná bojiště československých legionářů. Společně s malíři Angelo Zeyerem a Ladislavem Šímou zde strávil dva měsíce a přivezl z cesty čtyřicet jedna pláten. Přestože výsledky této státní zakázky na různých bojištích I. sv. války byly uměleckou kritikou hodnoceny vesměs negativně, K. Teige hodnotí obrazy O. Koníčka a O. Nejedlého jako relativně nejlepší. \n\nV roce 1920 se Oldřich Koníček oženil s Marií Eliášovou, v průběhu let se manželům narodil syn Oldřich a dcera Krasava. Ve dvacátých letech Oldřich Koníček hojně vystavoval v Praze, jinde v republice i v zahraničí (např. Bazilej, Bern, Curych, opakovaně Benátky, Řím, Vídeň, Lublaň, Bělehrad, Londýn, Bradford a Pittsburgh). V dobovém tisku se mu dostalo pochvalné pozornosti od takových jmen jako Josef Čapek a Jaromír Pečírka. V první polovině dvacátých let se Koníčkova tvorba přiklonila k neoklasicismu, inspiroval se obrazy renesančních a klasicistních malířů, např. \"Koupání\" (1923), \"Ležící akt – Po koupeli\" (1925) a \"Rybář s čeřenem\" (1925). V letech 1925, 1927 a 1929 Koníček opakovaně cestuje do Francie, kde se dostává do kontaktu s díly M. Vlamincka a M. Utrilla. Závěrečná etapa jeho díla je spojena s odklonem od významu linie, výraz obrazu je nesen harmonickou i expresivní barvou. Převažují krajinomalby a figurální malba, např. \"Most v Putimi\" (1928), \"Rybářská vesnice\" (1929), \"Děvče s modrými korály\" (1930), \"Podzim na Závisti\" (1930), \"Sány u Poděbrad\" (1930) a \"Saint Tropéz I\" (1931).\n\nOldřich Koníček zemřel na vrcholu svých tvůrčích sil (po srdečním záchvatu) ve svých 45 letech v Žehuni na Kolínsku. Pohřben byl v rodinné hrobce v Kutné Hoře za přítomnosti členů S. V. U. Mánes, jehož byl dlouholetým členem.\n\n\n\n"}
{"id": "1269366", "url": "https://cs.wikipedia.org/wiki?curid=1269366", "title": "Trudeau", "text": "Trudeau\n\nPříjmení Trudeau nosí více významných osobností:\n\n"}
{"id": "1269369", "url": "https://cs.wikipedia.org/wiki?curid=1269369", "title": "Jørgensen", "text": "Jørgensen\n\nSkandinávské příjmení Jørgensen nosí více významných osobností:\n\n"}
{"id": "1269372", "url": "https://cs.wikipedia.org/wiki?curid=1269372", "title": "Huston", "text": "Huston\n\nPříjmení Huston nosí více významných osobností:\n\n"}
{"id": "1269373", "url": "https://cs.wikipedia.org/wiki?curid=1269373", "title": "Olaf Fønss", "text": "Olaf Fønss\n\nOlaf Holger Axel Fønss (17. října 1882 Aarhus – 3. listopadu 1949 Frederiksberg) byl dánský herec, režisér, filmový producent, filmový cenzor a hvězda němého filmu v Dánsku a Německu. \n\nByl synem ředitele a varhaníka Williama Larse Clemense Fønsse a jeho manželky Henrietty Volffiny Mathey Fønssové. Fønss debutoval v roce 1903 v Dagmarteatret v Kodani. Po několika letech odešel do Kasino-Teatret v Aarhusu a odtud do Betty Nansen Teatret. Nikdy nedosáhl velkého úspěchu jako divadelní herec. Jeho poslední vystoupení na jevišti bylo v roce 1932.\nVe filmu měl mnohem větší úspěch. Debutoval ve filmu v roce 1912, ale průlom přišel roku 1913 ve filmu \"Atlantis\" kterým se proslavil, a to zejména v Německu. Jeho role bláznivého vědce / monstra v německém filmu \"Homunculus\" byla také velmi úspěšná. Ve svých pozdějších letech se věnoval Fønss politice – to mělo za následek, že režíroval dva filmy pro sociální demokraty. Byl prezidentem Svazu dánských herců v letech 1933-1947 a byl filmovým cenzorem. V roce 1930 vydal memoáry.\n\n\n"}
{"id": "1269376", "url": "https://cs.wikipedia.org/wiki?curid=1269376", "title": "Knoflíček", "text": "Knoflíček\n\nPříjmení Knoflíček nosí více významných osobností:\n\n"}
{"id": "1269377", "url": "https://cs.wikipedia.org/wiki?curid=1269377", "title": "Seznam medailistů na mistrovství Evropy v zápasu řecko-římském – muži do 72 kg", "text": "Seznam medailistů na mistrovství Evropy v zápasu řecko-římském – muži do 72 kg\n\nSeznam medailistů na mistrovství Evropy v zápasu řecko-římském ve váhové kategorii do 72 kg. Jde o mladou váhovou kategorii, která nese označení lehká velterová váha. V roce 2014 lehká velterová váha vrátila do povědomí tradiční váhový limit z období největší slávy olympijského zápasu. Jde o váhu neolympijskou.\n"}
{"id": "1269379", "url": "https://cs.wikipedia.org/wiki?curid=1269379", "title": "Krizet", "text": "Krizet\n\nKrizet (angl. \"criset\", něm.: \"Crissette\") je historický název pro bavlnářskou tkaninu vyrobenou v oboulícním čtyřvazném kepru lomeném ve střídě vazby. Osnova byla obvykle v modré barvě a režně bílý útek se tkal z vigoňové příze s nízkým zákrutem. Rubní strana tkaniny byla počesaná.\n\nTkaniny se používaly především jako podšívkovina.\n\nV 21. století je krizet známý jen ze starších odborných příruček.\n\nV německé odborné literatuře se popisuje pod názvem croisé obdobná bavlnářská tkanina. Z polyesterových filamentů se vyrábí na tento způsob podšívkovina s hmotností 74 g/m pro funkční textilie.\n"}
{"id": "1269380", "url": "https://cs.wikipedia.org/wiki?curid=1269380", "title": "Seznam medailistů na mistrovství Evropy v zápasu řecko-římském – muži do 77 kg", "text": "Seznam medailistů na mistrovství Evropy v zápasu řecko-římském – muži do 77 kg\n\nSeznam medailistů na mistrovství Evropy v zápasu řecko-římském ve váhové kategorii do 77 kg. Tato váhová kategorie nese tradiční označení velterová váha. V průběhu let došlo k časté změně limitů. Váhové limity reguluje Mezinárodní zápasnická federace. Mezi lety 1966-1968 se ve váze nezápasilo.\n"}
{"id": "1269382", "url": "https://cs.wikipedia.org/wiki?curid=1269382", "title": "Antef", "text": "Antef\n\nAntef může být:\n\n"}
{"id": "1269383", "url": "https://cs.wikipedia.org/wiki?curid=1269383", "title": "Camel", "text": "Camel\n\nSlovo camel (výslovnost [ˈkæml]) znamená v angličtině velbloud. Termín se může vztahovat také k dalším pojmům z různých oblastí:\n\n\n\n\n\n\n\n\n"}
{"id": "1269385", "url": "https://cs.wikipedia.org/wiki?curid=1269385", "title": "Charles Joseph de Ligne", "text": "Charles Joseph de Ligne\n\nCharles Joseph de Ligne (23. května 1735 Brusel - 13. prosince 1814 Vídeň) byl důstojníkem a diplomatem v rakouských službách.\nV roce 1752 vstoupil do rakouských služeb do pěšího pluku svého otce (38. pěší pluk). V letech 1757 a 1758 se aktivně účastnil sedmileté války v bojích proti Prusku. Ve válce o bavorské dědictví získal hodnost polního podmaršálka. Roku 1772 mu byl udělen řád zlatého rouna. V letech 1788 až 1789 bojoval na straně Ruska a Rakouska v Rusko-turecké váce. Za dobytí Bělehradu získal roku 1789 komandérský kříž Vojenského řádu Marie Terezie.\n\n"}
{"id": "1269386", "url": "https://cs.wikipedia.org/wiki?curid=1269386", "title": "Pavić", "text": "Pavić\n\nPříjmení Pavić nosí více významných osobností:\n\n"}
{"id": "1269389", "url": "https://cs.wikipedia.org/wiki?curid=1269389", "title": "Burgess (příjmení)", "text": "Burgess (příjmení)\n\nPříjmení Burgess nosí více významných osobností:\n\n"}
{"id": "1269390", "url": "https://cs.wikipedia.org/wiki?curid=1269390", "title": "Seznam medailistů na mistrovství Evropy ve volném stylu – ženy do 44 kg", "text": "Seznam medailistů na mistrovství Evropy ve volném stylu – ženy do 44 kg\n\nSeznam medailistek na mistrovství Evropy v zápasu žen ve váhové kategorii do 44 kg. Od roku 1997 není již na programu mistrovství Evropy.\n"}
{"id": "1269392", "url": "https://cs.wikipedia.org/wiki?curid=1269392", "title": "Seznam medailistů na mistrovství Evropy ve volném stylu – ženy do 46 kg", "text": "Seznam medailistů na mistrovství Evropy ve volném stylu – ženy do 46 kg\n\nSeznam medailistek na mistrovství Evropy v zápasu žen ve váhové kategorii do 46 kg. Od roku 2002 není již na programu mistrovství Evropy.\n"}
{"id": "1269393", "url": "https://cs.wikipedia.org/wiki?curid=1269393", "title": "Antigonos", "text": "Antigonos\n\nAntigonos může být:\n\n"}
{"id": "1269394", "url": "https://cs.wikipedia.org/wiki?curid=1269394", "title": "Seznam medailistů na mistrovství Evropy ve volném stylu – ženy do 50 kg", "text": "Seznam medailistů na mistrovství Evropy ve volném stylu – ženy do 50 kg\n\nSeznam medailistek na mistrovství Evropy v zápasu žen ve váhové kategorii do 50 kg. \n"}
{"id": "1269400", "url": "https://cs.wikipedia.org/wiki?curid=1269400", "title": "Kunstkomora Rudolfa II.", "text": "Kunstkomora Rudolfa II.\n\nKunstkomora Rudolfa II. (z něm. \"Kunstkammer\", komora umění) byla ústřední částí rudolfínských sbírek. Byla umístěna v Novém paláci Pražského hradu, který nechal císař Rudolf II. vybudovat pro tyto sbírky. Tento tzv. Střední trakt, zbudovaný kolem roku 1600, odděluje druhé a třetí hradní nádvoří. Sbírky vedle uměleckých děl zahrnovaly i knihy, zvířata, přírodniny, nástroje a podobně. Zánik kunstkomory začal brzy po Rudolfově smrti v roce 1612. Sbírky byly odváženy a prodávány, v roce 1648 vypleněny švédskými vojsky, zbytky rozprodal císař Josef II. v roce 1783 v dražbě.\n\nPo smrti Maxmiliána II. Habsburského (1576) se vlády ujal císař římský a král český Rudolf II., který v říjnu 1583 přemístil císařský dvůr a s ním i část uměleckých sbírek z Vídně do Prahy. V souladu s principy anglického filozofa Francise Bacona, císař k těmto sbírkám přiřadil i knihovnu, stáje s ušlechtilými koňmi a zahrady s voliérami pro exotická zvířata, stejně jako dílny a laboratoře alchymistů. K dotvoření celku patřil kabinet kuriozit, sbírka neobyčejných výtvorů člověka i přírody. \n\nRudolf II. tyto sbírky budoval z rozsáhlých nákupů, ale i z četných darů. Z počátku císaři s nákupy pomáhal Jacopo Strada (1515-1588), kterého již Maxmilián II. jmenoval antikvářem a správcem vídeňských sbírek. Jacopo Strada měl však i vlastní obchodní zájmy, a proto ho Rudolf II. uvolnil z dvorské služby. V roce 1583 péči o Rudolfovy sbírky převzal Jacopův syn Ottavio. Jménem císaře pozval Ottavio Strada (1550–1606) do Prahy řadu významných uměleckých osobností. Po Ottaviově smrti se stal správcem císařských sbírek Daniel Fröschl (1563–1612). Byl pověřen jejich uspořádáním, ale i jejich inventarizací. Další inventarizace byla provedena na příkaz českých stavů před příchodem Fridricha Falckého do Prahy (1619). Kompletní inventář byl vyhotoven na příkaz Karla I. z Lichtenštejna v roce 1621 a zahrnoval soupis sbírek v kunstkomoře spolu s obrazy nacházejícími se v obou sálech (Španělském a Novém). \nV 16. století se sběratelství stalo vzdělávací, ale i reprezentační záležitostí pro představitele panovnických rodů, a později i vysoké šlechty. Výjimkou v tom nebyli ani první Habsburkové na českém trůně. Původně to byla vídeňská sbírka mincí a medailí, ale již v 50. letech 16. století vznikla sbírka vzácných knih a téměř ve stejné době i sbírka označovaná jako kunstkomora (něm. \"Kunstkammer\" či \"Wunderkammer\"). Císař Maxmilián II. dále rozšiřoval vídeňské sbírky rukopisů, zatímco v Praze pokračoval v budování královské zahrady v místě Jeleního příkopu. \n\nProstory císařské kunstkomory v Novém paláci byly tvořeny čtyřmi místnostmi, které se nacházely v prvním patře \"Chodbového stavení\" spojujícího císařský \"letní\" palác na jižní straně hradu se dvěma velkými sály – Španělským (dnes Rudolfova galerie) a Novým (dnes Španělský sál). Oba sály byly postaveny nad konírnami v severní části hradního areálu. Zatímco v původním Španělském sále byla vystavena většina obrazové sbírky, v Novém sále byla umístěna císařova sbírka soch, skulptur a plastik. Naopak \"Chodbové stavení\" obsahovalo ve třech podlažích uložené císařovy sbírky přírodnin a artefaktů. Na 1. podlaží se nacházela 100 m dlouhá a 5,5 m široká chodba, z níž 60 m zabíraly 3 místnosti přední kunstkomory a 33 m byla dlouhá hlavní \"Kunstkammer\". \nNa uspořádání císařovy kunstkomory lze alespoň částečně usuzovat z inventáře sepsaného v letech 1607-1611 a z dodatečných vpisků. Soupis inventáře se však týkal pouze vlastní Kunstkammer, nikoliv však obrazových sbírek a tří místností přední kunstkomory. O nich se dovídáme až v inventáři z roku 1621. Ve vlastní kunstkomoře bylo umístěno 20 skříní, jejichž obsah známe jen částečně. Uprostřed této místnosti stál dlouhý stůl, na kterém byly vystaveny glóby, hodiny, astroláby, truhličky, vázy i hudební nástroje. V místnosti se nacházely i truhly s knihami a grafickými listy, šperkovnice s mincemi a medailemi či skřínky se šperky a kuriozitami. Ve třech klenutých prostorách přední kunstkomory bylo umístěno dalších 17 skříní, dále stoly, truhly, kabinety i volně uložené předměty. Předměty Rudolfovy sbírky tak byly z větší části pod uzávěrem, takže si je návštěvník nemohl přímo prohlédnout. I tak si lze z dobových údajů udělat alespoň dílčí představu o uspořádání jednotlivých sbírek v Rudolfově kunstkomoře.\n\nČást obrazových sbírek byla vystavena i v Letohrádku královny Anny a v prostorách Široké chodby nacházející se na 2. podlaží \"Chodbového stavení\". K vystavení nejvýznamnějších sbírkových obrazů byl určen Španělský sál (dnes Rudolfova galerie). Rudolf II. obrazy buď nakupoval, získával darem nebo je přímo objednával u svých dvorních malířů. Přitom někteří z nich (Jacopo a Ottavio Stradové nebo Hans von Aachen) sami zprostředkovávali jejich nákupy v cizích zemích. \n\nPro Rudolfovu obrazovou sbírku byly přednostně určeny prostory dnešní Rudolfovy galerie. Stěny sálu byly bez výzdoby, s výjimkou soklu, na který bylo možné vystavené obrazy přímo postavit. O sokl se opíraly obrazy, které spočívaly na podlaze sálu, střední řada obrazů byla umístěna na soklu a nad ní visela jejich horní řada. \n\nV roce 1612 odhadl benátský vyslanec Girolamo Soranzo počet obrazů Rudolfovy sbírky na 3000. Podle dobových inventářů však počet obrazů činil něco více než 1000 kusů. Soubor obsahoval díla nejlepších malířů renesanční Evropy. Z Benátčanů byli zastoupeni Tiziano Vecellio, Jacopo Tintoretto, Paolo Veronese či rodina Bassanů. Ve sbírce nechyběla ani díla Raffaela Santiho nebo slavné \"Lásky Jupiterovy\" od Correggia. Ve zvláštní oblibě měl císař obrazy německých malířů (Albrecht Dürer, Hans Holbein mladší nebo Lucas Cranach starší) a díla vlámských mistrů (Hieronymus Bosch a především rodina Breughelů), jejichž práce již dříve obdivoval ve sbírkách Filipa II. Španělského. Velkou část sbírky tvořily obrazy Rudolfových dvorních malířů věnujících se alegorické, mytologické a částečně i náboženské malbě (Giuseppe Arcimboldo, Hans Hoffmann, Bartholomeus Spranger, Hans von Aachen, Joseph Heintz starší či Dirck de Quade van Ravesteyn), krajinomalbě (Pieter Stevens, Roelandt Savery) nebo miniatuře (Joris a Jacob Hoefnagelové). \n\nCísařův obdiv k obrazům Albrechta Dürera dokládá nákup obrazu \"Růžencová slavnost\", původně namalovaný pro kostel sv. Bartoloměje, který navštěvovala komunita německých kupců působících v Benátkách. Nákup zprostředkoval Hans von Aachen a císař za obraz zaplatil 900 dukátů. Jeho doprava přes Alpy stála dalších 200 dukátů, až byl obraz nakonec prodán v josefínské dražbě (1793) za 1 zlatý a 18 krejcarů. \n\nNový (dnes Španělský) sál byl místem, kde císař vystavoval nejen sbírku antických soch a reliéfních plastik, ale i prací od soudobých sochařů jako byli Hans Mont, Adrian de Vries nebo Giovanni Battista Quadri. Mnohé sochy byly umístěny také na skříních v prostorách \"Kunstkammer\", zatímco drobná plastika (kameje, gemy a medailony) se nacházela v truhličkách, pouzdrech či šperkovnicích umístěných v prostorách přední kunstkomory.\n\nK nejvzácnějším sochám v Rudolfově sbírce patřilo antické torzo \"Iliona\" pocházející z doby kolem roku 320 př. n. l. (původně přisuzované Praxitelovi). Jeho nákup v Římě zprostředkoval malíř Hans von Aachen (1603). Císař za ně zaplatil desetitisíce dukátů, až bylo v josefínské dražbě prodáno za 30 krejcarů. Dnes je torzo chloubou mnichovské Glyptotéky. Podobný osud postihl i antický reliéf známý jako \"Polykleitovo lože\" (dnes sbírka K. J. Hewetta, Ashford, UK). K nejdražším nákupům antických uměleckých artefaktů patřil císařovým agentem zprostředkovaný nákup řezané kameje zvané \"Gemma Augustea\" ze sardonyxu. Původně byla v pokladu římských císařů, ve středověku se nacházela ve sbírkách vévody z Berry. Později byla odcizena ze sbírek francouzského krále Františka I., až ji v Benátkách nakonec pro Rudolfa II. zakoupil jeho agent za 12 000 dukátů.\n\nOd 80. let 16. století do Rudolfovy sbírky plastik přispíval sochař Hans Mont (1542/45-po 1582), kterého císaři doporučil Giovanni da Bologna. V Praze nepobyl dlouho a ve funkci dvorního sochaře ho vystřídal Adrian de Vries (asi 1545-1626), jehož díla se stala chloubou Rudolfovy sbírky. Vedle několika reliéfů, které vytvořil pro Rudolfovu kunstkomoru, sochař oslavil císaře třemi bronzovými bustami z let 1603, 1604 a 1607. Dokládá to především nejstarší z nich zobrazující císaře v majestátním postoji (1603, Uměleckohistorické muzeum, Vídeň). Bustu nesou Jupiter a Merkur symbolizující císařovu moc i moudrost. V kunstkomoře byla busta Rudolfa II. dávána do souvislosti s bronzovou bustou císaře Karla V., kterou zhotovil Leone Leoni (1553, Prado, Madrid). Zatímco busta Karla V. stála na první skříni, busta Rudolfa II. od Adriana de Vries (1607) byla umístěna na poslední 20. skříni v Kunstkammer., \n\nV roce 1604 však císař usilovně hledal sochaře znalého práce se štukem pro výzdobu právě dokončeného Nového sálu na Pražském hradě. S tímto druhem sochařské práce však Adrian de Vries neměl dostatek zkušeností, a proto císař do Prahy povolal Giovanni Battistu Quadriho (?–1618/19), který po dokončení štukové výzdoby sálu vytvořil pro kunstkomoru řadu dalších plastik. Z nich se však dochovala jen polychromovaná štuková plastika \"Klanění tří králů\" (před 1611, Obrazárna Pražského hradu).\n\nInventář z roku 1607–1612 uváděl 2814 předmětů s charakterem rarit či muzejních exponátů. Sbírka přírodnin zahrnovala sbírku minerálů, v níž dominovaly polodrahokamy a vzácné drahokamy, k nejvzácnějším patřila již zmíněná římská kamej \"Camea Augustea\". Císař měl ve velké oblibě z polodrahokamů sestavené mozaiky zvané „commesso in pietre dure“, jež byly v 16. století florentskou specialitou. Tuto techniku přenesli do Prahy Cosimo Castrucci a jeho syn Giovanni, jmenovaní dvorními řezači drahokamů na přelomu 16. a 17. století. Technikou florentské mozaiky vytvářeli krajinné obrazy, mezi nimi i pohledy na Prahu. Ty se nejčastěji stávaly součástí kabinetů a desek stolů. \n\nByly zde vystaveny i fosilie (zkameněliny) a exotické plody. Mezi nimi byly např. kokosové ořechy, ořechy seychelských ostrovů, pštrosí vejce, handštajny, rohy kozorožců nebo nosorožců upravované zlatníky na číše, poháry či stolní ozdoby. Herbáře obsahovaly předměty rostlinného původu, zatímco volně byla vystavena vycpaná zvířata, skořápky mušlí a trsy korálů, spolu s želvími krunýři či vejci exotických ptáků. Sbírka obsahovala i slavný „roh jednorožce“, ve skutečnosti do délky protažený levý horní špičák z čelisti narvala jednorohého a část kostry vyhynulého ptáka dodo. \n\nSoučástí sbírky byla také vyobrazení naturálií, což dokládá české vydání Mattioliho \"Komentářů\" (1562), které ilustroval Giorgio Liberale (1527–1579?). Malířem přírodnin byl i Giuseppe Arcimboldo (1527–1593), jehož \"kompozitní hlavy\" odrážely císařův zájem o exotickou faunu a flóru. Vrcholem souboru nazvaného \"Naturalia\" bylo jejich knižní vyobrazení encyklopedického charakteru, které vytvořil císařův dvorní malíř Joris Hoefnagel (1542-1600), a svou dokonalostí se vyrovnalo Sprangerovým nebo Vriesovým dílům. Na Hoefnagelovy ilustrace ve spisu \"Čtyři živly\" navazovalo kompendium přírodovědných vyobrazení nazvané \"Muzeum Rudolfa II.\" (Österreichische Nationalbibliothek, Vídeň).\n\nVe 2. polovině 16. století sklářská tvorba v Čechách přijímala umělecké podněty z Benátek, které přicházely většinou nepřímo, především ze saského Krušnohoří. Pití z malovaných sklenic na šlechtických hostinách se za Rudolfa II. stalo běžnou záležitostí. Zdobily je šlechtické erby, symboly říše římské, náboženské a alegorické motivy. Část produkce byla zdobena nevypalovanou malbou doplněnou rytinami provedenými diamantem. Uplatnění rytiny (řezání skla) souviselo s její oblibou na císařském dvoře. Tato skutečnost přilákala do Prahy významné řezače a brusiče skla a drahých kamenů. Vedle dílny Giovanni Castruccia a Ottavia Miseroniho, to byl Caspar Lehmann (1563/65-1622), který zhotovil řadu skleněných destiček s mytologickými a alegorickými náměty, které vykazují vliv Bartholomea Sprangera a Hanse von Aachen.\n\nSkříně pro sbírky porcelánu byly v kunstkammeře uzpůsobeny svému účelu, což dokládá skříň č. 18 se čtyřmi policemi. Na ně bylo možno uložit 389 malých i velkých kusů porcelánu (inventář z roku 1621). Inventář také zmiňuje 178 kusů italské a francouzské fajánse nacházející se ve 2. skříni první místnosti přední kunstkomory. Bohaté sbírky porcelánu a keramiky byly v majetku české šlechty té doby. \n\nV 16. století začali hodináři místo pohonu závažím užívat pohon ocelovým perem, což umožnilo konstrukci přenosných hodin. Na jejich výzdobě hodináři spolupracovali se zlatníky, rytci, a i se sochaři. Typické pro tu dobu byly hodiny věžové, uspořádané do 2-3 pater. Jejich zdokonalováním se zabývaly především dílny v Norimberku, Augsburgu, Mnichově, Kasselu nebo ve Štrasburku. Rostoucí složitost hodinového stroje provázela jejich stále výraznější \"manýristická\" podoba. Dokladem toho byly astronomické hodiny augsburských hodinářů, kteří v té době pro Rudolfa II. pracovali. Jedním z nich byl Hans Schlottheim, který do císařových sbírek dovážel hrací strojky. Rovněž dvorní hodinář Christoph Margraf přispíval do sbírek hracími strojky, které vynikaly technickou i uměleckou dokonalostí. Od roku 1593 působil na císařském dvoře Erasmus Habermel (1538 ?-1606), který vynikl jako tvůrce astronomických přístrojů. K jeho nejznámějšímu dílu patří velký sextant, který sloužil Rudolfovým astronomům k pozorování nebeských těles.\n\nCísař si však hodiny objednával nejen v proslulých německých dílnách, ale zval si významné hodináře z říšských měst přímo do Prahy. K nejvýznamnějším z nich patřil Jost Bürgi (1552-1632), který si v Praze vybudoval hodinářskou dílnu. Jako první na světě zhotovil \"vteřinové\" hodiny nebo nejpřesnější \"hvězdný\" globus. V letech 1604-1612 Bürgi v Praze spolupracoval s Johannem Keplerem a významně přispěl k přesnosti jeho astronomických výpočtů. Kepler ke svým studiím použil i Bürgiho astronomické hodiny ze sbírek Rudolfa II., jež byly součástí císařova souboru nazvaného \"Scientialia\" umístěného na velkém stole uprostřed \"Kunstkammer\". \n\nPo císařově smrti byla vytvořena komise k ocenění císařovy sbírky uměleckých předmětů. Komise ocenila sbírku, která byla největším muzeem vlastněným jednou osobou, na sumu 17 milionů guldenů. V době, kdy čeští stavové provedli účelový odhad této sbírky (bez obrazů a soch), její cena činila 543 849 kop českých grošů. Po zahrnutí obrazů a soch by před druhou světovou válkou její cena činila přes 1 miliardu Kč tehdejší měny. Vzhledem k celkové ceně sbírek v Rudolfově kunstkomoře proto nepřekvapí, že císař Matyáš začal odvážet různé předměty z Pražského hradu hned po Rudolfově smrti. Již v roce 1618 si část obrazové sbírky mezi sebe rozdělili císař Matyáš a arcivévodové Albrecht a Maxmilián. Část obrazů zakoupil také vévoda z Buckinghamu. Desítky obrazů později získal i císař Ferdinand II. Další část sbírek byla odvezena do Vídně před útokem saských vojsk ohrožujících Prahu (1631). Nově provedená inventarizace sbírek (1647) usnadnila, aby v červnu 1648 švédská vojska z příkazu královny Kristýny důkladně vyrabovala sbírky Pražského hradu. Tato „loupež století“ tak během následujících tří měsíců, které zbývaly do uzavření vestfálského míru, učinila z královny Kristýny jednu z nejbohatších panovnic Evropy. Rozprodej zbytku sbírek však pokračoval a jejich konečnou likvidaci uskutečnila dražba v roce 1783.\n\n\n"}
{"id": "1269412", "url": "https://cs.wikipedia.org/wiki?curid=1269412", "title": "Dosso Bello di Dentro", "text": "Dosso Bello di Dentro\n\nDosso Bello di Dentro (něm. Hinteres Schöneck) je hora v italských Alpách, v provincii Jižní Tyrolsko (\"Südtirol\"), v pohoří Ortles. Vrchol dosahuje nadmořské výšky 3128 m n. m.\n\nJedná se o relativně snadno dostupnou třítisícovku s pěkným výhledem. Výstup začíná u chaty Düsseldorfer Hütte (2 721 m n. m.), nejprve po svažitém suťovitém terénu a poté napůl travnatým a skalnatým terénem k vrcholu. Cesta byla zajištěna několika ocelovými lany. Doba výstupu od Düsseldorfer Hütte je 1 – 1,5 hodiny, sestup z vrcholu do obce Solda pak zabere asi 2-3 hodiny.\n"}
{"id": "1269413", "url": "https://cs.wikipedia.org/wiki?curid=1269413", "title": "Václav Skřivánek", "text": "Václav Skřivánek\n\nVáclav Skřivánek (16. září 1862, Rousínovec – 13. prosince 1925, Vyškov) byl advokát, starosta města Vyškova, komunální politik a též uznávaný amatérský botanik. \n\nVáclav se narodil Vincenci Skřivánkovi celoláníkovi z Rousínovce a manželce Petronile roz. Tomanové. Václav vstoupil do komunální politiky v roce 1899 a setrval v ní až do své smrti. Díky jeho intenzivní agitaci na ministerstvu obrany byla dislokována vojenská posádka do Vyškova. Byl také uznávaným amatérským botanikem a autorem řady článků o regionální květeně. Napsal \"Květena okresu vyškovského\". Václav Skřivánek zemřel dne 13. prosince 1925 na vrozenou srdeční vadu. Byl pochován na vyškovském hřbitově.\n\n"}
{"id": "1269414", "url": "https://cs.wikipedia.org/wiki?curid=1269414", "title": "Dassault Falcon 10", "text": "Dassault Falcon 10\n\nDassault Falcon 10 (známý také jako Mystère 10) je dvoumotorový proudový letoun kategorie business jet francouzského leteckého výrobce Dassault vzniklý v 60. letech 20. století. Navzdory svému číselnému označení byl vyvinut jako až druhý typ v rámci rodiny Dassault Mystère-Falcon, po Dassault Mystère 20. Ačkoliv je občas považován za pouhou zmenšenou variantu svého předchůdce, ve skutečnosti se jedná o zcela překonstruovaný stroj, s novým trupem nekruhového průřezu, novým křídlem se štěrbinovými klapkami, dělenými dvířky pro nástup cestujících, a mnoha prvky konstrukce oproti Falcon 20 zjednodušenými.\n\nV roce 1969 Dassault-Breguet oznámil vývoj zmenšené obměny typu Falcon 20, která byla na domácím a evropském trhu uváděna jako Mystère 10, na americkém pak v návaznosti na předchozí model jako Minifalcon. Zde se nakonec ujalo pojmenování Falcon 10. Pro evropské odběratele se počítalo s francouzskými dvouproudovými pohonnými jednotkami SNECMA Turbomeca Larzac se statickým tahem po 9,3 kN, na americký trh měl být nový typ dodáván s proudovými motory General Electric CJ610-9 s tahem po 13,6 kN, nebo dvouproudovými Garrett AiResearch TFE 731-2 po 14,4 kN.\n\nPrvní prototyp Mystère 10 (imatrikulace F-WFAL) byl zalétán 1. 12 1970 s motory CJ610-9. Následně byl vrácen do dílen, kde byl změněn úhel nastavení křídla i vzepětí včetně zvětšení jeho šípu.\n\nDruhý prototyp (F-WTAL) z října 1971 obdržel motory TFE 732-2, stejně jako třetí zalétaný v roce 1972. V květnu 1973 se druhý prototyp zapojil do testů motoru Larzac. Do levé gondoly byl instalován Larzac 02, v pravé nadále zůstal TFE 731-2. Později byl na tomto stroji vyzkoušen také motor Larzac 04, se kterým se počítalo pro cvičný letoun Alpha Jet. Standardními motory letounu Mystère/Falcon 10 se nakonec staly TFE 731-2.\n\nPrvní sériová „desítka“ byla dokončena v dubnu 1973, v září pak získala francouzské letové osvědčení. Od listopadu tohoto roku byla přejímána zákazníky.\n\nTyp si stále zachovává popularitu mezi uživateli a na trhu olétaných letounů této kategorie.\n\n\nÚdaje podle publikace \"The Encyclopedia of World Aircraft\"\n\n"}
{"id": "1269416", "url": "https://cs.wikipedia.org/wiki?curid=1269416", "title": "Cáceres (rozcestník)", "text": "Cáceres (rozcestník)\n\nCáceres může být:\n\n\n"}
{"id": "1269417", "url": "https://cs.wikipedia.org/wiki?curid=1269417", "title": "Rikke Agnete Olsen", "text": "Rikke Agnete Olsen\n\nRikke Agnete Olsen, rozená Clausen, (* 18. června 1939 Kjellerup) je dánská historička, archeoložka a autorka. Specializuje se na hrady a středověk.\n\nByla kurátorem středověkého oddělení Národního dánského muzea. Napsala řadu knih o historii Dánska, zejména o středověku. Podílela se na \"tapetovém komplotu\", který se týkal gobelínů v Christiansborgu.\n\n"}
{"id": "1269419", "url": "https://cs.wikipedia.org/wiki?curid=1269419", "title": "Duclair (rozcestník)", "text": "Duclair (rozcestník)\n\nDuclair může být:\n\n\n"}
{"id": "1269422", "url": "https://cs.wikipedia.org/wiki?curid=1269422", "title": "Marcello Creti", "text": "Marcello Creti\n\nMarcello Creti, kníže z Monteroni (16. dubna 1922 Řím - 1. ledna 2000 Sutri) byl italský vynálezce a spiritista, který po určitou dobu vedl skupinu s názvem Sapientia. V mládí byl ceněn za své vynálezy a již v roce 1940 získal zlatou medaili fašistického Syndikátu vynálezců. Jeden z těchto vynálezů se týkal automobilové techniky. Později v životě se stal známý pro svou výstřednost názorů a byl zařazen do \"Velké knihy podivínů\" (\"The Big Book Of Weirdos\", autoři Carl A. Posey a Gahan Wilson). Od útlého věku byl autorem mnoha vynálezů a patentů.\n\nNarodil se v Římě do bohaté rodiny Creti, knížat z Monteroni. Podle vlastní paměti tvrdil, že jako dítě viděl ve snu nebo v transu stroje a grafiky některých složitých přístrojů, a když se vrátil k plnému vědomí, vždy tyto náměty nakreslil a poté si je nechal patentovat. Jeho otec, rovněž spiritista, byl přesvědčen, že synovy pozoruhodné schopnosti lze připsat jiným subjektům. Proto přiměl svého syna, aby se zúčastnil spiritistických seancí, načež se Marcello údajně přesvědčil, že je možno ho považovat za spiritistické médium. Získal tím okamžitou pozornost novin, které o něm mluvily jako o „nejmladším vynálezci Itálie)“. Stal se známým i díky tehdejšímu vůdci Itálie Benito Mussolinimu, který ho pozval k sobě a podporoval jeho schopnosti.\n\nV roce 1950 si koupil zříceninu benediktinského kláštera svatého Lukáše, ve kterém provozoval své technické výzkumy. Vzniklo tak Centro Romano Esperimenti Tecnico Industriali, kde mimo jiné pořádal výukové lekce pro chudší děti. Roku 1960 se odklonil od své aktivity vynálezce (i když ne úplně) a začal se zabývat jinými výzkumy. Hodně cestoval a natáčel dokumentární filmy. Jeden z jeho nejslavnějších dokumentárních filmů je z cesty na Severní pól. V roce 1970 se jeho studie zaměřovaly zejména na archeologii a mineralogii. Velké množství nalezených materiálů mu umožnilo otevřít jejich trvalou výstavu, která se stále nachází v prostorách bývalého kláštera svatého Jakuba v Sutri, kam se Creti přestěhoval se skupinou spolupracovníků v 80. letech 20. století a kde založil \"kulturní sdružení SAPIENTIA Marcello Creti\". Společnost byla nejprve založena s názvem \"Ergoniani\" a jejím cílem bylo vytvářet ze zájemců a příznivců „supermuže a superženy“. Jejich název byl podle slova \"„Ergos“, což je řecky energie\"; jejich heslem bylo: „Vyzařující energie vládne každou vědou“. Marcello Creti měl ve své skupině i členy pocházející z České republiky, navštívil několikrát Prahu a také Prachovské skály, které velmi obdivoval.\n\nV roce 1947 mu byl udělen papežský řád Lateránský kříž (\"Croce Lateranense\").\n\n"}
{"id": "1269424", "url": "https://cs.wikipedia.org/wiki?curid=1269424", "title": "Kobra and the Lotus", "text": "Kobra and the Lotus\n\nKobra and the Lotus je kanadská hardrocková hudební skupina založená v roce 2008 zpěvačkou a skladatelkou Kobra Paige. Spolu s ní na začátku kariéry hráli ve skupině také kytaristé Matt Van Wezel a Chris Swenson, kteří ale z kapely nezávisle na sobě později odešli. Paige je tak jedinou zakládající členkou, která v kapele stále působí.\n\nZpěvačka, skladatelka a zakladatelka skupiny, Kobra Paige, začala spoluhráče do kapely shánět již v roce 2006. Nakonec se jí v roce 2008 přes internet podařilo najít kytaristy Matta Van Wezela a Chrisr Swensona a společně začali nahrávat debutové album \"Out of the Pit\". Během práce ve studiu se k nim připojil bubeník Griffin Kissack. Titulní skladby z alba poté umístili na online hudební přehrávač MySpace, kde je objevili redaktoři magazínu Metal Hammer. Ti následně nafotili se zpěvačkou Paige fotky pro jejich metalový kalendář. Zároveň také pozvali skupinu, aby si zahrála na malém metalovém festivalu Hard Rock Hell ve Velké Británii, což bylo vůbec první živé vystoupení Kobra and the Lotus.\n\nPo nahrání debutového alba v roce 2009 skupina vystupovala na turné po Kanadě. Během koncertování zpěvačka Paige změnila styl zpěvu, a to takovým velkým způsobem, že se skupina rozhodla znovu nahrát vokální linky. Debutová deska nakonec tedy vyšla až v dubnu 2010.\n\nBěhem nahrávání druhé studiové desky si kapely všiml americký hudebník Gene Simmons, který kapele zprostředkoval smlouvu se svým vydavatelstvím Simmons Records, spolupracujícím s nahrávací společností Universal Music Group. Nahrávání alba probíhalo s producentem Juliem Buttym, po podepsání smlouvy s Simmons Records ale skupina najala mnohem známějšího producenta Kevina Churko, aby s kapelou nahrál další čtyři písničky. Deska nakonec vyšla pod eponymním názvem \"Kobra and the Lotus\" v srpnu 2012. V Evropě album distribuovalo vydavatelství Spinefarm Records, ve zbytku světa pobočky Universal Music Group. To samé vydavatelství pustilo v dubnu 2013 do prodeje reedici alba.\n\nTřetí studiové album skupina nahrávala v Chicagu ve studiu Groovemaster Recording Studios pod dohledem producenta Johnny K. Tato deska vyšla v červnu 2014 pod vydavatelstvím Titan Records a Spinefarm Records a jmenovala se \"High Priestess\". V rámci propagace alba skupina odehrála v Severní Americe šňůru koncertů jako předkapela skupin Kiss a Def Leppard. Po tomto turné byla zpěvačce Paige diagnostikována lymská borelióza a skupina byla kvůli její absenci osm měsíců neaktivní. Po návratu na scénu se Kobra and the Lotus rozhodli vydat extended play \"Words of the Prophets\", na kterém ztvárnili covery na písně, které členové skupiny v mládí poslouchali. Jednalo se o písně interpretů Alannah Myles, Triumph, Bachman-Turner Overdrive, April Wine a Rush. Na podzim roku 2015 poté vystupovali na turné v Evropě jako předskokani skupiny Kamelot.\n\nV srpnu 2016 podepsala skupina smlouvu s evropským hudebním vydavatelstvím Napalm Records a zároveň oznámila vydání dvou alb v roce 2017. Ještě v roce 2016, konkrétně na podzim, skupina znovu vystupovala v Evropě, tentokrát jako předkapela Delain. První deska, \"Prevail I\" měla původně vyjít v únoru, nakonec byla ale vydána až v květnu. Odloženo bylo také vydání druhého alba \"Prevail II\". To je místo původního října 2017 oznámeno na duben roku 2018.\n\n\n\n\n\n"}
{"id": "1269425", "url": "https://cs.wikipedia.org/wiki?curid=1269425", "title": "Aran", "text": "Aran\n\nAran může být:\n\n\n\n\n"}
{"id": "1269428", "url": "https://cs.wikipedia.org/wiki?curid=1269428", "title": "Ancient Bards", "text": "Ancient Bards\n\nAncient Bards je italská symphonic metalová hudební skupina založená v lednu 2006. \nProjekt začal vznikat v roce 2006 pod záštitou Danielle Mazaové, když se seznámila s baskytaristou Martino Garattoni. První stabilní sestava však vznikla až v roce 2007 se Sarou Squadrani jako zpěvačkou, Alessandrem Carichinim jako bubeníkem a Claudiem Pietronikem a Fabiem Balduccim jako kytaristou.\n\nV září 2010 Alessandro opustil skupinu, v níž byl nahrazen novým Federicem Gattim. Další změna sestavy proběhla na konci roku 2013 poté, co nahrávání třetího alba A New Dawn Ending, když Balducci kapelu opustil z osobních důvodů.\nV roce 2010 vyšlo kapele první album s názvem The Alliance of the Kings, které bylo inspirováno jinou italskou kapleou Rhapsody of Fire. Album je první částí \"The Black Crystal Sword Saga\", kde každá píseň tvoří jednu epizodu příběhu.\n\nDruhé album pojmenované Soulless Child bylo realizováno v roce 2011. Navazuje a pokračuje dál ve stopách \"The Black Crystal Sword Saga\". Recenzenti z německých magazínu \"Metal Hammer\" a \"Rock Hard\" se shodli, že album má tendence ke kýčovitosti. Zatímco \"Metal Hammer\" našlo na albu několik pozitiv, \"Rock Hard\" uvádí, že album je málo originální.\n\nTřetí album A New Dawn Ending vyšlo v roce 2014 a ukončilo \"The Black Crystal Sword Saga\", čímž byla zkompletována trilogie.\n\n\n\n\n\n"}
{"id": "1269434", "url": "https://cs.wikipedia.org/wiki?curid=1269434", "title": "Administrativní linie (Srbsko)", "text": "Administrativní linie (Srbsko)\n\nAdministrativní linie (srbsky Административна линија/Administrativna linija) je politický název pro severovýchodní hranici Kosova. Zatímco vláda Republiky Kosovo ji považuje za svojí státní hranici, srbská vláda ji považuje za hranici správní. Podle srbské ústavy je Kosovo a Metochie považováno za nedílnou součást země. \n\nJednotlivé přechody, kudy prochází doprava mezi Srbskem a Kosovem jsou z hlediska srbské terminologie považovány za administrativní přechody (srbsky \"Административни прелази\"/\"Administrativni prelazi\"). Srbská strana na těchto přechodem neumisťuje vlajky, ani pasovou kontrolu. V roce 2011 vydalo Srbsko nařízení, které regulovalo překračování uvedené linie. Tuto dohodu v roce 2015 označil srbský ústavní soud za neústavní.\n\nV souvislosti s vyjednáváním Srbska o vstupu do Evropské unie byla podepsána tzv. dohoda IBM o vzájemné správně přechodů na \"administrativní linii\". Díky té probíhá kontrola cestujících jen jednou, společně srbskou a kosovskou policií. V rámci dohody jsou také budovány permanentní objekty pro pohraniční kontrolu, kterou financuje Kancelář Evropské komise v Kosovu.\n\nHranice mezi centrálním Srbskem a autonomní oblastí Kosovo byla vymezena v roce 1959 jako hranice tehdejších obcí a nebyla nikdy přesně vytyčena.\n\n \n"}
{"id": "1269436", "url": "https://cs.wikipedia.org/wiki?curid=1269436", "title": "Leitzersdorf", "text": "Leitzersdorf\n\nLeitzersdorf je obec v Rakousku ve spolkové zemi Dolní Rakousy v okrese Korneuburg.\n\nLeitzersdorf se nachází ve spolkové zemi Dolní Rakousy v regionu Weinviertel. Leží přibližně 10 km severozápadně od okresního města Korneuburg. Rozloha území obce činí 27,89 km², z nichž 7,2 % je zalesněných.\nÚzemí obce Leitzersdorf se skládá z pěti částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Leitzersdorf je Franz Schöber ze strany BGL.\n\n"}
{"id": "1269437", "url": "https://cs.wikipedia.org/wiki?curid=1269437", "title": "Jasak", "text": "Jasak\n\nJasak (, – moc, vláda; – naturální daň, – daň) byla v Rusku od 15. do počátku 20. století naturální daň placená národy Sibiře a severu Ruska, odváděná především v kožešinách. Do počátku 18. století se vybírala i v Povolží.\n\nSlovo jasak se dostalo do ruštiny v počátcích dobytí a obsazení Sibiře a vytváření sítě sibiřských ostrohů a zimovišť, které sloužily jako místa výběru jasaku. Samotná daň byla placena už ve Zlaté hordě a jejích nástupnických státech, Astrachaňském a Kazaňském chanátu, od kterých převzali vybírání daně v kožešinách Rusové. \n\nVýběr jasaku byl hlavním důvodem kvůli kterému se ruská vláda snažila připojit rozsáhlá sibiřská území. Jasak se vybíral v kožešinách sobolů, lišek, bobrů, kun a dalších kožešinových zvířat, někdy byl odváděn i ve skotu. Např. zabajkalští Burjati platili jasak (ve výši 1 sobola na poplatníka) v koních, skotu a velbloudech, přičemž se jedno zvíře počítalo za dvaapůl sobola. Výběr jasaku organizoval Sibiřský prikaz, od roku 1763 přešel do kompetence imperátorského kabinetu. Takto získané kožešiny tvořily v 17. a 18. století významný zdroj příjmů ruského státu.\n\nJasak byli povinni platit dospělí muži zdaněných kmenů, soupisy poplatníků byly vedeny v tzv. jasačných knihách. Jeho výše kolísala, byl určován pro každý kmen nebo region zvlášť. Obecně byl vyšší pro kmeny a národy, které hledaly u Ruska ochranu před útoky nebo výběrčími jasaku přicházejícími od jejich sousedů (například Ketové na střední Jeniseji byli před objevením se Rusů terčem nájezdů angarských Tunguzů a takřka vyhlazeni; k roku 1621 platili mimořádně vysoký jasak 12 sobolů na člověka; v analogické situaci se ocitli i kolymští Jukagirové tísnění Čukči, Tunguzi a Jakuty). Méně (1 sobol na osobu, případně i jen 0,4 sobola na osobu) platily kmeny podrobené Rusy silou, zejména pokud měly možnost ústupu mimo ruské území. U kmenů vzpurných a odmítajících jasak se je ruská vláda snažila obměkčit nabízením „panovníkových darů“ výměnou, v jiných oblastech Rusové používali systém rukojmích. \n\nVýše jasaku postupně klesala s úbytkem zvěře, například u pitských Tunguzů na Jeniseji z 10 sobolů na člověka ve 30. letech 17. století na 2 soboly koncem století, v Jakutsku se počátkem stejného období snažili vybrat 3 soboly, koncem se dařilo získávat méně než 1 sobola. Zvláštností Jakutska také bylo, že většinu jasaku zde tvořily liščí kůže místo místo sobolích. Začátkem 18. století na východní Sibiři vybíralo od 0,6 po 1,5 sobola na poplatníka.\n\nKvůli stížnostem poplatníků roku 1763 zvláštní komise ruské vlády zrevidovaly a uspořádaly jejich povinnosti, přičemž pro každý rod a region určily výši odvodů. V případě nedostatku lovné zvěře povolily náhradu méně hodnotnými kožešinami nebo penězi. Další revize proběhla roku 1827, kdy byl výběr jasaku omezen na kočovníky, kdežto usedlí sibiřští domorodci byli zbaveni jasaku a zdaňování jako běžné obyvatelstvo.\n"}
{"id": "1269443", "url": "https://cs.wikipedia.org/wiki?curid=1269443", "title": "Lil Dicky", "text": "Lil Dicky\n\nDavid Andrew Burd (* 15. března 1988 Cheltenham, Pensylvánie, Spojené státy americké), známější jako Lil Dicky nebo LD, je americký rapper a komik. Do povědomí lidí vstoupil singlem „Ex-Boyfriend“, který se stal virálním a během 24 hodin získal na YouTube více než milion zhlédnutí. Debutové album \"Professional Rapper\" vydal 31. července 2015.\n\n\n"}
{"id": "1269446", "url": "https://cs.wikipedia.org/wiki?curid=1269446", "title": "Administrativní dělení Indonésie", "text": "Administrativní dělení Indonésie\n\nIndonésii tvoří 34 provincií. Každá provincie má svá zákonodárná tělesa a guvernéra. Provincie se dělí na regentství (\"kabupaten\") a města (\"kota\"), které jsou tvořeny subdistrikty (\"kecamatan\") a ty dále seskupeními vesnic (\"desa\" nebo \"kelurahan\"). Po přijetí legislativy garantující regionální autonomii v roce 2001 se regentství a města stala klíčovými administrativními složkami státu, protože poskytují většinu veřejných služeb. V čele vesnické správy stojí volený starosta (\"lurah\" nebo \"kepala desa\"), který ovlivňuje záležitosti běžného života ve vesnici. Provincie Aceh, Jakarta, Yogyakarta, Papua a Západní Papua disponují širšími legislativními pravomocemi a vyšší mírou autonomie na centrální vládě než zbývající provincie.\n"}
{"id": "1269448", "url": "https://cs.wikipedia.org/wiki?curid=1269448", "title": "Aigner", "text": "Aigner\n\nPříjmení Aigner nosí více významných osobností:\n\n"}
{"id": "1269449", "url": "https://cs.wikipedia.org/wiki?curid=1269449", "title": "Kostel svatého Bartoloměje (Březí)", "text": "Kostel svatého Bartoloměje (Březí)\n\nKostel svatého Bartoloměje je nejstarší dochovaná památka v Březí. Je chráněn jako kulturní památka České republiky. Kolem kostela leží hřbitov, který slouží pro Březí a Pacov\n\nKostel pochází pravděpodobně ze 13. století. Z roku 1358 pak pochází zmínka o obci s farou. Na rozdíl od fary kostel nebyl zbořen v době husitských válek, byl však těžce poškozen v době třicetileté války a následovala barokní přestavba původně gotického kostela. Ta proběhla v letech 1732-33 na příkaz Merie Terezie Savojské.\n\nJedná se o jednolodní stavbu se čtvercovým presbytářem, který je klenut křížovou klenbou. Uvnitř je kostel rokokový. Oltář pocházející z roku 1777 byl vyroben tesařem z Říčan Janem Ulíkem a je na něm vyobrazen svatý Bartoloměj. Roku 1891 byla v kostele položena nová dlažba, oltář byl vyzdoben a klenba nad ním byla vymalována. Varhany pocházejí z roku 1994.\n\nRoku 1850 kostel byly do kostela instalovány nové zvony, které vyobrazovaly sv. Jakuba i sv. Bartoloměje. Roku 1916 byl jeden ze zvonů zrekvírován. Podařilo se jej nahradit roku 1925, vydržel však pouze do roku 1942, kdy kvůli válce přišel kostel o oba zvony. Díky sbírce občanů obce a věřících z Nizozemska se podařilo vyrobit a zavěsit v roce 1992 nový zvon.\n\nKostel spadal postupně pod farnosti Horka (do reformace), Tuklaty, Hradešín (1734-2009) a v současnosti je kostel spravován z Úval.\n"}
{"id": "1269454", "url": "https://cs.wikipedia.org/wiki?curid=1269454", "title": "Someday This Pain Will Be Useful to You", "text": "Someday This Pain Will Be Useful to You\n\nSomeday This Pain Will Be Useful to You (tj. \"Jednou se ti tahle bolest bude hodit\") je italsko-americký hraný film z roku 2012, který režíroval Roberto Faenza podle vlastního scénáře na motivy stejnojmenného románu Petera Camerona. Film zachycuje nerozhodnost dospívajícího mladíka. Film měl světovou premiéru 2. listopadu 2011 na Mezinárodním filmovém festivalu v Římě.\n\nJamesovi je 17 let. Bydlí v New Yorku na Upper East Side s rozvedenou matkou a starší excentrickou sestrou Gillian. James ukončil střední školu a přes prázdniny vypomáhá matce v její galerii. Matka právě prochází krizí. Vrátila se z líbánek v Las Vegas, kde zjistila, že její třetí manžel je gambler. S otcem, který pracuje jako makléř, se James stýká při pravidelných obědech. Gillian udržuje poměr se starším, ženatým profesorem z její univerzity. James měl studovat na Harvardu, ale cítí, že studium na univerzitě není nic pro něj, raději by žil izolovaně na Středozápadě. Rodiče ho nechápou, otec je navíc znepokojen zjištěním, že je James gay. Pochopení nalézá pouze u své babičky Nanette a psychoterapeutky Hildy.\n"}
{"id": "1269458", "url": "https://cs.wikipedia.org/wiki?curid=1269458", "title": "Homer na suchu", "text": "Homer na suchu\n\nHomer na suchu (\"Duffless\") je 16. díl 4. řady amerického animovaného seriálu Simpsonovi, který měl premiéru (v USA) 18. února 1993.\n\nBart zničí Lízino rajče, které hnojila anabolickými steroidy, tak, že ho hodí na zadek ředitele školy Seymoura Skinnera. Mezitím Homer a Barney jdou na exkurzi do pivovaru Duff, kde se opijí. Po exkurzi chce řídit Homer, kterého okamžitě za rohem pivovaru zatkne policejní hlídka. U soudu mu odebírají řidičský průkaz a musí chodit do protialkoholní léčebny a měsíc nesmí pít pivo. Líza vymýšlí, jak se Bartovi pomstít a začíná nový projekt s hlavním tématem \"„Je můj bratr chytřejší než křeček?“\", ve kterém jasně vítězí křeček. Bart se o projektu dozvěděl a vytvořil svůj projekt s hlávním tématem \"„Mohou křečci řídit letadlo?“\", za který se umístil na 1. místě. Měsíc uplynul a Homer se všemi ušetřenými pěnezi utíká k Vočkovi do hospody, kde si vše rozmyslí a stráví zbytek dne raději s Marge.\n"}
{"id": "1269466", "url": "https://cs.wikipedia.org/wiki?curid=1269466", "title": "Signe Toksvig", "text": "Signe Toksvig\n\nSigne Kirstine Toksvig (14. února 1891 Nykøbing Sjælland - 15. ledna 1983 Kongens Lyngby) byla dánská autorka píšící anglicky.\n\nByla dcerou editora Petera Kristiana Toksviga (1851-1931) a Ane Marie Christensenové (1854-1936). Její práce zahrnují celou řadu povídek a esejů, a čtyři romány: \"The Last Devil\" (1927), \"Eve’s Doctor\" (1937), \"Port of Refuge\" (1938) a \"Life Boat\" (1941). Navíc napsala dva životopisy: \"Život Hanse Christiana Andersena\" (1933) a Emanuela Swedenborga (1948). Vdala se za irského spisovatele Francise Hacketta, pár žil v Irsku (v prvních letech jejich manželství), a pak se přestěhoval do Dánska a později do Spojených států (během 2. světové války), a zase zpátky do Dánska.\n"}
{"id": "1269469", "url": "https://cs.wikipedia.org/wiki?curid=1269469", "title": "Kopytářka", "text": "Kopytářka\n\nKopytářka je zaniklá usedlost v Praze 8-Libni, která stála severně od Stírky v místech zahrádkářské kolonie pod Okrouhlíkem.\n\nVinice s usedlostí Kopytářka se nacházela v severní části Libně na hranici s obcí Kobylisy a patřily k ní též polnosti. V Tereziánském katastru je zapsána v držení Magdaleny Mayerové (rozené Gablerové), roku 1758 byla v majetku Františka Štingla. V polovině 19. století ji vlastnil velkostatkář a advokát Jan Měchura (tchán Františka Palackého), který měl v držení také nedalekou usedlost Malovaný lis (Valentinum).\n\nUsedlost i s vinohradem zanikla počátkem 20. století, zůstalo po ní jen pojmenování místní ulice Na Kopytářce.\n\nNa začátku 19. století se v Libni udržely pouze čtyři vinice: kromě Kopytářky ještě Bulovka, Císařecká a Šedivá. \"Ostatní dávno přeměnily se na výnosnější popluží.\"\n\n\n"}
{"id": "1269471", "url": "https://cs.wikipedia.org/wiki?curid=1269471", "title": "Bonete", "text": "Bonete\n\nBonete je hora ve středních chilsko-argentinských Andách. S výškou 6 759 metrů je po Aconcague, Ojos del Saladu, Monte Pissis a Huascaránu pátou nejvyšší horou Ameriky. Leží na území Argentiny, v provincii La Rioja, přibližně 90 kilometrů jižně od vulkánu Ojos del Salado.\n"}
{"id": "1269475", "url": "https://cs.wikipedia.org/wiki?curid=1269475", "title": "Seznam medailistů na mistrovství Evropy ve volném stylu – ženy do 53 kg", "text": "Seznam medailistů na mistrovství Evropy ve volném stylu – ženy do 53 kg\n\nSeznam medailistek na mistrovství Evropy v zápasu žen ve váhové kategorii do 53 kg. \n"}
{"id": "1269477", "url": "https://cs.wikipedia.org/wiki?curid=1269477", "title": "Dampierre-sous-Brou", "text": "Dampierre-sous-Brou\n\nDampierre-sous-Brou je francouzská obec v departementu Eure-et-Loir v regionu Centre-Val de Loire. V roce 2014 zde žilo 493 obyvatel.\n\nSousední obce jsou: Brou, Frazé a Unverre.\n\n\"Počet obyvatel\"\n\n"}
{"id": "1269479", "url": "https://cs.wikipedia.org/wiki?curid=1269479", "title": "Muž, který se směje", "text": "Muž, který se směje\n\nMuž, který se směje (1869, \"L'Homme qui rit\") je romantický historický román francouzského prozaika, dramatika a básníka Victora Huga. Autor jej napsal v době, kdy žil pro své politické názory namířené proti Napoleonovi III. v exilu v Bruselu a na Normanských ostrovech. Příběh románu se odehrává na přelomu 17. a 18. století v Anglii, kterou Hugo vykresluje jako místo, kde neurozený člověk nemá v podstatě šanci na normální život. Hlavní hrdina, znetvořený chlapec a později mladík Gwynplaine, je typický romantický hrdina, který v sobě spojuje protiklad krásy a ošklivosti obdobně jako Quasimodo v \"Chrámu Matky Boží v Paříži\" (jde o tzv. harmonii kontrastu).\n\nHlavním hrdinou románu je mladý muž Gwynplaine. Jako dvouletý chlapec je unesen bratrstvem zločinců, kteří se nazývají comprachicosové. Jde o španělský neologismus vytvořený Hugem, který doslovně znamená „zloději dětí\". Tito zločinci různě mrzačí unesené děti a pak je prodávají dalším lidem pro zábavu. Kromě toho takto poznamenávají i nechtěné a odložené děti, aby se nepokoušely v budoucnu najít své rodiče často ze šlechtických rodů. Gwynplainovi proto znetvoří tvář do „věčného úsměvu\".\n\nKrál Jakub II. comprachicose využíval ve „státním zájmu\" a ti byli na jeho dvoře poměrně dobře zapsáni. Jeho nástupce Vilém III. byl však ke comprachicosům velmi přísný a tvrdě je trestal. Proto comprachichové dvanáctiletého Gwynplaina opustí v prosinci roku 1689 na břehu moře, aby se zbavili důkazu své odporné činnosti. Při následující plavbě do Španělska se ale v bouři jejich loď potopí. Posádka ještě před smrtí jako pokání vhodí do moře láhev, kde je popsáno tajemství Gwynplainova původu.\n\nOpuštěný chlapec se vydá hledat pomoc. Během bezcílné cesty po zasněžené planině se mu podaří zachránit asi roční slepou holčičku dýchající z posledních sil na těle své mrtvé matky, která na pláni zabloudila a zmrzla. Podaří se mu i s děvčátkem dostat se do města, kde je vezme pod střechu své pojízdné boudy muž jménem Ursus, kterému do té doby dělal společnost pouze ochočený vlk Homo. Ursus se živí jako potulný komediant a jeho vystoupení mají nyní velký úspěch zejména proto, že v nich vystupuje znetvořený Gwynplaine.\n\nChlapec mezitím dospěje v muže a holčička v dívku jménem Dea. Mezi oběma mladými lidmi se začíná vytvářet milostný vztah. Gwynplaine Deu zbožňuje a Dea, která nevidí Gwynplainovu tvář, vnímá jeho odvahu, dobré srdce a šlechetnou duši a miluje jej čistou láskou.\n\nSkupina komediantů se dostane až do Londýna, kde mají jejich vystoupení opět obrovský úspěch. Proto představení navštíví i krásná lady Josiana, sestra anglické královny, kterou zohavený Gwinplaine vzrušuje. Krásná vévodkyne tak vyvolá v Gwynplainovi touhy, o kterých Dea nemá ani tušení, a Gwynpaline svádí těžký vnitřní boj.\n\nLady Josiana má starého, ošklivého a nenávistného služebníka Barkhilpedra. Je to podlézavý a závistivý člověk, který zneužívá svůj vliv pro pomstu za vlastní malost a za dříve prožité urážky a ponížení. Podaří se mu stát úředníkem na vrchní námořní správě a když je nalezena láhev comprachicosů, využije jejich přiznání ke svým pomstychtivým cílům a odhalí skutečný Gwynplainův původ.\n\nGwynplaine je ve skutečnosti lord Fermain Clancharlie a je synem lorda Linnacusa Clancharlieho, anglického peera. Jeho otec byl vyhnán z Anglie ještě před Gwynplainovým narozením do Švýcarska, tam se zamiloval a měl syna, který byl ve dvou letech unesen a zmrzačen, aby nepřekážel královské vůli a především jako pomsta krále otci republikánovi. Tímto odhalením Barkhilpedro zničí snoubence lady Josiany lorda Davida, protože nalezením skutečného lorda Clancharlieho jej zbaví majetku a zároveň se pomstí lady Josianě tím, že jejím snoubencem se stane zohavený Gwynplaine. Ta však o něj jako o svého manžela ztratí zájem. Ke zničení všech Gwynplainových ideálů pak přispěje jeho pokus o nápravu poměrů v Anglii řečí ve Sněmovně lordů, která se mu vysměje\n\nGwynpaline se snaží najít Deu a Ursa a vyčítá si, že je opustil. Tu se objeví Ursův vlk Homo a odvede jej k nim. Gwynplainovi tak svítá naděje, že vše se dá ještě zachránit, že všechno bude jako dřív. Dea mu ale po návratu umírá v náručí, protože její nemocné srdce nevydrželo tak velké rozrušení. Její smrt je dovršením tragického Gwynplainova osudu, protože s Deou umírá smysl jeho života. Ztráta naprosto všeho, v co na tomto světě doufal a co miloval, ho dovádí k sebevraždě.\n\n\n"}
{"id": "1269480", "url": "https://cs.wikipedia.org/wiki?curid=1269480", "title": "Lovec duchů", "text": "Lovec duchů\n\nLovec duchů je série knih britského autora Josepha Delaneyho, přeložena do češtiny z anglické kroniky Wardstone. Sága knih pojednává o mladém učni Thomasi Wardovi, lovci duchů. Jeho mistrem je pan Gregory. Oba dva jsou sedmými syny sedmých synů, takže mohou lépe vykonávat svoji práci, tedy boj proti temnotě. \n\nPrvní dva díly byly zfilmované ve filmu Sedmý syn, režiséra Sergeje Bordova ( 2014 ).\n\n\nLovec duchů je muž, jehož úkolem je chránit obyvatele země před čarodějnicemi, strašidly a ostatnim zlem. Navzdory jeho neocenitelné práci se mu všichni vyhýbají. Po smrti posledního učně přijímá lovec duchů mladého Thomase Warda, který je sedmým synem sedmého syna, a tím pádem je oprávněn tuto práci vykonávat. Během jeho první cesty z nákupu dojde k potyčce s místními kluky, které odežene Alice, dívka se špičatými botami, před kterou lovec duchů Thomase varoval. Ta ho navede k propuštění staré Lezzie.\n\nThomas Ward je v prvním roce učení u lovce strašidel Johna Gregoryho. Brzy podstoupí zkoušku ohněm, při níž se musí vypořádat se strašidlem prvního stupně. Společně s lovcem pak odjíždí na pohřeb do Priestownu, města s obrovským kostelem a velkým tajemstvím pod jeho ulicemi. Lovec se zde chce konečně vypořádat se strašidlem zvaným „Zhouba“, které je uvězněno v katakombách. Úkol komplikuje příjezd inkvizitora, který považuje lovce strašidel za čaroděje. Inkvizitor lovce zajme a drží s ostatními čaroději v temných chodbách sklepení. Tom se jej vydává zachránit. Bude mít chlapec dost síly a odvahy, aby osvobodil svého mistra ze spárů inkvizitora?\n\nPřichází dlouhá, tuhá a krutá zima. A neexistuje horší místo, kde zimu strávit, než je Anglezarke. Thomas Ward je učněm lovce duchů, který loví čarodějnice, spoutává strašidla a zahání duchy. Dny jsou stále kratší a chladnější. Poblíž domu lovce duchů se objevuje neočekávaný návštěvník. Tom nemá potuchy, kdo cizinec je nebo co požaduje, ale lovec duchů se náhle rozhodne opustit Chipenden a odcestovat do zimního domu v Anglezarku. Je to pusté, hrozivé místo plné čarodějnic a tajemství o lovcově mládí. Kdo byl cizí muž? Je Tom opravdu připraven čelit všemu, s čím se setká v Anglezarku?\n\nV městečku Pendle sílí moc čarodějnic a krajem se šíří zvěsti, že tři nejsilnější čarodějnické klany se sjednocují za účelem vyvolání strašlivého, nepřestavitelného zla. Společně budou schopny dát zlu fyzickou podobu a vyvolat samotného ďábla. Lovec duchů a jeho učeň Thomas Ward se musí vydat na cestu, aby odvrátili nemyslitelné. Ale než vyrazí, lovec duchů pošle Toma domů, aby vyzvedl to, co mu tam zanechala matka. Jaké temné rodinné tajemství se doma ukrývá? Uvrhne Tomovu rodinu do daleko většího nebezpečí, či pomůže Tomovi a lovci duchů v boji proti zlu v městečku Pendle? Sága o Lovci duchů je často přirovnávána k takovým úspěšným knihám, jako je např. Pán prstenů.\n\nZatímco se nebezpečí v Hrabství zvyšuje, Tom je vyslán svým mistrem daleko na sever, aby byl trénován jiným lovcem duchů, Billem Arkwrightem. Arkwright žije ve strašidelném mlýně na okraji zrádné mokřiny a jeho metody se ukáží být tvrdé a občas i kruté. Ale už předtím zocelil mnoho učňů a nyní musí udělat to samé s Tomem a připravit ho na nejvážnější nebezpečí v jeho životě. Když Ďábel pošle svou vlastní dceru, prastarou mocnou vodní čarodějnici Morwenu, aby Toma zničila, Arkwright se zmýlí ve svém úsudku a Tom svým nepřátelům čelí zcela sám. Jakmile lovec duchů s Alicí zjistí, že je Tom v nebezpečí a ponechán vlastnímu osudu, vydají se mu pomoci. Ale pomohou jejich síly proti tak mocné síle temnoty?\n"}
{"id": "1269481", "url": "https://cs.wikipedia.org/wiki?curid=1269481", "title": "Jamský hrebeň", "text": "Jamský hrebeň\n\nJamský hrebeň ( , , ) je boční hřeben ve slovenské části Vysokých Tater. Od rozsochy Kriváně se odděluje v Krátké a směřuje přímo na jih. Hřeben dlouhý 1,5 až 2 km odděluje Važeckou dolinu na západě a Dolinu Suchej vody na východě. Západní svahy spadají k břehům Krivánského Zeleného plesa. Pojmenování hřebene je odvozeno od místního názvu \"Jamy pod Kriváňom\".\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1269482", "url": "https://cs.wikipedia.org/wiki?curid=1269482", "title": "Tak takhle to dopadlo", "text": "Tak takhle to dopadlo\n\nTak takhle to dopadlo (\"So It's Come to This: A Simpsons Clip Show\") je 18. díl 4. řady amerického animovaného seriálu Simpsonovi, který měl v USA premiéru 1. dubna 1993.\n\nJe 1. duben, který je více znám jako apríl, i když Líza vysvětluje, že to byl zároveň den, kdy u pohanů začínal nový rok. Homer tento výjimečný den využije a zalepuje Bartovi oči, takže když se Bart probouzí, myslí si, že oslepl. Podruhé ho napálí, když Bart vypije prošlé mléko. Bart se rozhodne mu to vrátit, a tak zajde do Springfieldského obchodu s technickým vybavením, aby mohlo být pivo natlakované a silně vypěnit při otevírání. Bart ho nechá dlouho natlakovávat a jde ho dát do ledničky. Homer má velkou žízeň a rozhodne se jít pro pivo. Ve chvíli, kdy ho otevře Bart zařve apríl. Pivo vyvolá výbuch, čímž zničí okna, střechu a Homer dočasně přichází o schopnost chůze. Je přesunut do nemocnice, kde se podrobuje lékařským testům a kde za ním přichází rodina a přátelé, ačkoliv je někdy v kómatu. Homer se uzdravuje, byť přichází o 5 % svého mozku, a opouští nemocnici 16. května.\n"}
{"id": "1269483", "url": "https://cs.wikipedia.org/wiki?curid=1269483", "title": "Chrám Archanděla Michaela (Nižnij Novgorod)", "text": "Chrám Archanděla Michaela (Nižnij Novgorod)\n\nChrám Archanděla Michaela () je pravoslavný chrám ze 17. století v areálu Nižněnovgorodského kremlu v Rusku. Jedná se o nejstarší kamenný chrám v Nižném Novgorodu, jehož historie sahá až do doby založení města. Zasvěcen je ochránci ruského vojska, archanděli Michaelu.\n\nZároveň se založením města roku 1221 byl na tomto místě vystavěn dřevěný chrám, již roku 1227 nahrazený stavbou z bílého kamene. Ten byl kompletně přestavěn roku 1359. Současná stavba vznikla na témže místě v letech 1628-1631 pod vedením stavitelů Lavrentije Semjonova a jeho nevlastního syna Antipa Konstantinoviče. Byla míněna jako připomínka lidového povstání proti polským okupantům v roce 1611, které se zformovalo právě v Nižném Novgorodu. Stavba byla vážně poškozena při velkém kremelském požáru roku 1704, již v roce 1732 však byl chrám opraven a byly obnoveny bohoslužby.\n\nRoku 1962 sem byly přemístěny ostatky Kuzmy Minina, přechovávané dříve ve Spaso-preobraženském chrámu (taktéž v areálu Nižněnovgorodského kremlu), který bolševici strhli.\n\n16. února 2006 navštívil chrám Archanděla Michaela ruský prezident Vladimir Putin, přičemž položil květy na hrob Kuzmy Minina.\n\n16. března 2009 bylo chrámu předáno 9 zvonů, dar poslanců Zákonodárného shromáždění Nižněnovgorodské oblasti.\n"}
{"id": "1269490", "url": "https://cs.wikipedia.org/wiki?curid=1269490", "title": "Bedrník větší", "text": "Bedrník větší\n\nBedrník větší (\"Pimpinella major\") je vytrvalá, až metr vysoká rostlina vlhčích míst s okolíky drobných, bílých nebo narůžovělých květů. Je původním druhem v české přírodě a již od Antiky je známou bylinou lidového léčitelství. Je rozšířena téměř výhradně v Evropě, včetně ruského území sahajícímu až ke Kavkazu. V České republice roste roztroušeně až hojně od nížin až do horských oblastí.\n\nVyskytuje se na vlhkých, hlinitých a na živiny bohatých půdách. Je to hemikryptofyt rostoucí na mokrých loukách, mezích, okrajích lesů, v křovinách, příkopech a též na lidskou činností narušovaných místech.\n\nVytrvalá bylina s přímou, v horní polovině větvenou lodyhou vysokou 40 až 120 cm, která vyrůstá ze silného vřetenovitého kořene. Lodyha je dutá ale pevná, má výrazné hrany a je lysá nebo drobně pýřitá. Bazální řapíkaté listy bývají dlouhé 20 až 30 cm a jsou lichozpeřené, mívají dva až čtyři páry lístků a jeden koncový. Párové lístky směřující ke konci listu jsou až 7 cm dlouhé, vejčité až kopinaté, po obvodě mají nepravidelné hrubé zuby a na svrchní straně jsou sytěji zelené a více lesklé. Koncový lístek bývá zpravidla trojlaločný. Střední a horní lodyžní listy jsou jim podobné, mají ale nafouknuté, bělavě lemované pochvy a jsou celkově menší.\n\nKvětenství vyrůstá na vrcholu lodyhy a jejich větví, je to složený okolík bez obalů i obalíčků, má deset až patnáct okolíčků tvořených 15 až 25 drobnými bílými nebo narůžovělými květy. Oboupohlavné květy mají pět málo zřetelných lístků kališních a stejný počet lístků korunních barvy bílé, růžové a výjimečně i světle červené. V květu je pět tyčinek s prašníky a ze dvou plodolistů srostlý semeník s dvěma dlouhými čnělkami; některé květy mívají prašníky zakrněné. Rozestálé čnělky přesahují po odkvětu semeník. Květy jsou protandrické, blizny dozrávají až po vypylení prašníků. Kvetou od června do září, cizí pyl na ně přináší hmyz, nejčastěji rozmanité mouchy. Ploidie druhu je 2n = 20.\n\nPlodem jsou široce vejčité, šedohnědé dvounažky asi 3 mm dlouhé, jejichž plůdky (semena) mají po pěti bělavých, vystouplých žebrech.\n\nHistoricky je bedrník větší využíván hlavně jako léčivá rostlina. Nať \"pimpinellae herba\", obsahující flavonoidy, se vnitřně používá při plícním onemocnění a k podpoře aktivity zažívacího ústrojí a zevně při léčbě křečových žil. Kořen \"pimpinellae radix\", obsahující saponiny a silice, je ve formě čaje nebo tinktury vhodný k léčbě kataru horních cest dýchacích, zánětu močového měchýře i ledvin a zevně ve formě koupelí k ošetřování špatně se hojících ran. Rozžvýkaný kořen mírní bolesti zubů a vonná semena působí proti nadýmání. Mladé listy se pro vůni používaly do polévek a omáček.\n\n"}
{"id": "1269496", "url": "https://cs.wikipedia.org/wiki?curid=1269496", "title": "TRAPPIST-1", "text": "TRAPPIST-1\n\nTRAPPIST-1, též známo pod označením 2MASS J23062928-0502285, je mimořádně chladný červený trpaslík, hvězda spektrální třídy M8V. Nachází se v souhvězdí Vodnáře v poměrně blízkém sousedství Slunce, od něhož je hvězda vzdálena 12 parseků (přibližně 39 světelných let).\n\nHvězdu během putování vesmírem doprovází sedmičlenný planetární systém. Všech sedm exoplanet označovaných písmennými symboly TRAPPIST-1b, c, d, e, f, g, h je považováno za planety terrestrického typu s velikostí srovnatelnou se Zemí. Celkem tři z nich (e, f a g) obíhají mateřské slunce v takzvané obyvatelné zóně, což je největší počet objevených k roku 2017 okolo jediné hvězdy. Dle závěrů NASA by se při vhodných atmosférických podmínkách mohla na všech sedmi exoplanetách soustavy TRAPPIST-1 nacházet voda v kapalném skupenství.\n\nHvězda s označením 2MASS J23062928-0502285 byla poprvé pozorována teleskopem TRAPPIST, který je provozován v jihoamerickém Chile a po němž získal tento systém své alternativní pojmenování TRAPPIST-1, v říjnu 2013. Pozorování, jež vedl tým belgických astronomů v čele s Michaëlem Gillonem, probíhalo celkem 245 hodin (přes 62 nocí mezi 17. zářím a 28. prosincem 2016), sledovány byly změny v jasnosti hvězdy v blízkém infračerveném spektru (asi 900 nm). V květnu roku 2016 byly potvrzeny tři exoplanety s označením TRAPPIST-1b, c a d (označení a se používá pro hvězdu samotnou). \n\nK malé hvězdě posléze upřelo pozornost více teleskopů, další měření byla provedena na podzim 2016 na Very Large Telescope, UKIRT a hlavně na Spitzerově vesmírném dalekohledu, který potvrdil přítomnost dvou dříve objevených exoplanet a přidal čtyři další.\n\nTRAPPIST-1 je červený trpaslík spektrálního typu M8V. Jeho hmotnost dosahuje pouhých 8 % sluneční, poloměr 11,4 % Slunce a celkový zářivý výkon jen 0,05 %, hvězda září nejvíce v infračerveném spektru. V porovnání s největší planetou naší soustavy je hmotnost červeného trpaslíka přibližně 84násobná oproti Jupiteru, což je předpokládaná spodní hranice pro možnost zažehnutí termonukleární reakce v jádře hvězdy (mezi 13 a 80 hmotnostmi Jupitera jde o hnědého trpaslíka). Teplota povrchu trpaslíka je mimořádně nízká, získaná hodnota je 2550 K, TRAPPIST-1 bývá proto zařazován mezi velmi chladné trpaslíky. Stáří hvězdy se původně odhadovalo přes 500 milionů let, v roce 2017 však bylo dalšími pozorováními určeno, že vznikla před 5,4 až 9,8 miliardami roků.\n\nTRAPPIST-1 je jednou z bližších hvězd, od našeho Slunce ji dělí 39 světelných let mezihvězdného prostoru (12 parseků). Hvězda se nalézá v souhvězdí Vodnáře, na východ od hlavního obrazce, poblíž hvězd lambda a psí Aquarii. Se zdánlivou hvězdnou velikostí 18,8 magnituda není pozorovatelná ani pouhým okem, ani většími amatérskými dalekohledy.\n\nPodle dosavadních objevů a pozorování zahrnuje planetární systém TRAPPIST-1 celkem sedm exoplanet, z nichž všechny jsou kamenné a velikostí srovnatelné se Zemí nebo Venuší. Planety obíhají kolem hvězdy v krátkých periodách po velmi blízkých oběžných drahách. Nejvzdálenější planeta, TRAPPIST-1h, obíhá ve vzdálenosti 0,06 AU od svého slunce; planeta Merkur je od Slunce středně vzdálena 0,39 AU. Oběžnice jsou rozloženy velmi blízko sobě, podle sdělení NASA by pozorovatel na povrchu těchto planet mohl pozorovat sousední tělesa ve velikosti srovnatelné s Měsícem na zemské obloze a byl by schopen pouhým okem rozeznat povrch či atmosférické jevy těchto těles. \n\nPrvní planetou v pořadí od centra soustavy je TRAPPIST-1b, těleso o velikosti srovnatelné se Zemí (poloměr 1,086 Země), avšak s předpokladem nižší hustoty, a proto zároveň menší hmotností. Planeta obíhá ve vzdálenosti 0,011 AU od svého slunce a oběhne ji za 1,5 dne. První přechod byl zaznamenán 27. října 2015. Druhou oběžnicí v pořadí je TRAPPIST-1c, jejíž poloměr je opět srovnatelný se Zemí (1,056 Země), hustota a hmotnost jsou pak o něco vyšší než zemské (hmotnost 1,38 Země). C byla první planetou, jejíž přechod byl pozorován, stalo se tak 17. září 2015. Obíhá ve vzdálenosti 0,015 AU od hvězdy s oběžnou dobou 2,4 dne. TRAPPIST-1d, třetí v pořadí, je od hvězdy vzdálená 0,021 AU a při prvních měřeních byla data o této planetě nejasná, a proto Gillon a jeho kolektiv žádali další observatoře o potvrzení (mezi dubnem a květnem 2016) - pozorování komplikovala další tělesa systému. Tato exoplaneta je rozměrově menší než Země, dosahuje pouze 0,77 zemského poloměru a je i méně hmotná (40 % hmotnosti Země). Hvězdu oběhne jednou za 4 dny. Tyto tři planety jsou podle závěrů NASA a belgické skupiny astronomů z února 2017 před obyvatelnou zónou, příliš blízko hvězdě.\n\nNaproti tomu následující tři tělesa, TRAPPIST-1e, f a g, se nacházejí v obyvatelné zóně. E je planeta ve vzdálenosti 0,028 AU od centrální hvězdy, její rozměr je 0,92 Země, hustota a hmotnost byly určeny jako nižší, podobných hodnot jako u tělesa b. Oběžná doba planety e je 6,1 dne. Planeta f se nachází ve vzdálenosti 0,037 AU a je nepatrně větší než Země (1,045 \"R\"), ovšem rovněž s nižší hmotností. Hvězdu oběhne za 9,2 dne. Planety e a f byly zaznamenány již při prvním pozorování na podzim a v zimě 2015, nejprve v říjnu samostatně a posléze při trojím transitu společně s tělesem c, ani jednou však nebyly popsány. Planeta g obíhá po dráze o poloose 0,045 AU a hvězdu oběhne za 12,3 dne. Je považována za největší planetu soustavy s poloměrem 1,127 Země a hmotností 1,34 Země (ovšem s vysokou nejistotou). Planeta TRAPPIST-1g byla poprvé pozorována rovněž při prvním sledování v roce 2015, kdy byla mylně zaměněna za těleso d. U všech těchto tří planet se předpokládá možnost výskytu tekuté vody.\n\nPoslední, sedmou planetou soustavy je TRAPPIST-1h obíhající ve vzdálenosti 0,063 AU s periodou 20 dní. Předpokládaná velikost je menší (0,755 \"R\") než Země. Těleso se nachází až za obyvatelnou zónou a vědci počítají s možností, že jde o zmrzlý svět (popsaný jako sněhová koule). \n"}
{"id": "1269497", "url": "https://cs.wikipedia.org/wiki?curid=1269497", "title": "G-Eazy", "text": "G-Eazy\n\nGerald Earl Gillum (* 24. května, 1989), známější pod pseudonymem G-Eazy, je americký rapper a hudební producent z Oaklandu, Kalifornie. Jeho první album s názvem \"Must Be Nice\" bylo vydáno 26. září 2012. Jeho třetí studiové album s názvem \"When It's Dark Out\" bylo vydáno 4. prosince 2015 a dostalo se i do první desítky amerického hudebního žebříčku \"Billboard\" Hot 100.\n\nKdyž byl Gillum v první třídě, jeho rodiče se rozvedli. V té době byl jeho otec docentem na Kalifornské univerzitě. Gillum zůstal s matkou se kterou se poté přestěhoval ke svým prarodičům do Berkeley, Kalifornie. Později se stěhovali znovu, tentokrát do Oaklandu, přesto nadále studoval na škole v Berkeley. Když bylo Gillumovi 12 let, začala jeho matka chodit s ženou jménem Melissa Mills.\n\nGillum zpočátku matku nepodporoval. Přesto později její novou známost přijmul jako člena rodiny a vyrůstal v její blízkosti., Mills začínala mít deprese z léků, které brala, aby léčila svojí bipolární afektivní poruchu. Jednoho dne, přišel Gerald domů a nalezl Mills mrtvou, zemřela na předávkování. Tyto detaily popisuje v poslední sloce písně „Everything Will Be OK\", která vyšla na jeho třetím albu \"When It's Dark Out.\"\n\nZačal jako hudební producent a zároveň se také začínal věnovat prvním singlům, zatímco stále studoval na Loyolské Univerzitě v New Orleans. V začátcích jeho kariéry se stal členem místní hip hopové skupiny zvané „The Bay Boyz\", který vydala pár svých singlů na jejich oficiální Myspace stránce. V roce 2010, G-Eazy začínal nabírat popularitu, která mu otevírala nové možnosti.\n\nG-Eazy v srpnu 2011 vydal svůj zřejmě nejznámějši mixtape \"The Endless Summer\". Roku 2012, se zúčastnil Vans Warped Tour. V červnu roku 2012, oznámil Excellent Adventure Tour, ve které účinkoval i Hoodie Allen. Tito dva působili ve městech po celých Spojených státech včetně Pittsburghu, St. Louis, Columbusu, Des Moines, New Orleans, Atlanty, Austinu, a Filadelfie. 26. září 2012 vydal jeho první studiové album \"Must Be Nice\". Toto album se umístilo třetí v hudebním Hip-Hopovém žebřičku iTunes.\n\nV lednu 2014 oznámil „These Things Happen Tour\" ve které účinkovali i rappeři Rockie Fresh, KYLE a Tory Lanez. Tour měla 40 zastávek v USA a Kanadě a trvala až do dubna 2014.\nSvojí druhou desku \"These Things Happen\" vydal 23. čevna 2014. Album se umísťovalo na předních příčkách hudebních žebříčků ve Spojených státech a prodalo se ho kolem 265 000 kopií až do dnešního dne. V roce 2014 se svojí tour navštívil také Austrálii a Nový Zéland. Bylo to poprvé, kdy účinkoval jinde než v Severní Americe.\n\nV roce 2015 hrál na významných festivalech včetně Lollapalooza, Electric Forest, Bonnaroo, Outside Lands a Made in America. Jeho třetí album \"When It's Dark Out\" bylo vydáno 4. prosince 2015. Na začátku roku 2016 zahájil svou druhou světovou tour. Tour se konala po Spojených státech, Evropě a Austrálii. Jeho singl „Me, Myself & I\" se umístil na sedmém místě v americkém hudebním žebříčku \"Billboard\" Hot 100.\n\nV květnu 2016, G-Eazy oznámil, že bude spolupracovat na singlu s Britney Spears. Singl byl vydán 15. června 2016 a byl zařazen i na deváté studiové album Britney Spears. V prosinci roku 2017 vydal zatím svoje poslední album The Beautiful & Damned. \n\nPo absolvování střední školy Berkeley High School se přestěhoval do New Orleans aby mohl navštěvovat zdejší Loyolskou Univerzitu. Studoval marketing, produkci a obchod. V roce 2011 absolvoval i Loyolskou Univerzitu.\n\n"}
{"id": "1269499", "url": "https://cs.wikipedia.org/wiki?curid=1269499", "title": "Zedníková", "text": "Zedníková\n\nZedníková (\"Komisarka\") je usedlost v Praze 8-Libni v místní části Holešovičky. Stojí pod svahem mezi Kuchyňkou a Hercovkou.\n\nViniční usedlost původně nazývaná Komisarka byla na přelomu 18. a 19. století svým majitelem přestavěna na letní sídlo. V první polovině 19. století ji vlastnil Jakub Proksch.\n\nJedná se o dvě obdélné stavby - obytnou a hospodářskou, stojící rovnoběžně na východní a západní straně dvora. Půdorys a dispozice si stavby zachovaly. Zedníková je patrová budova krytá sedlovou střechou s mírně zkoseným štítem. Dostavěn k ní byl pouze přístavek s pavlačí v patře. Slouží jako obytný dům.\n\n\n\nČtrnáctka.net: 15. vycházka po usedlostech pražských - foto č. 21. Zdeněk Větrovec, 13.03.2005.\n"}
{"id": "1269500", "url": "https://cs.wikipedia.org/wiki?curid=1269500", "title": "Balthasar Hille", "text": "Balthasar Hille\n\nBalthasar Hille, uváděný též jako Balzer či Baltzer Hille, byl německý stavitel. Pocházel z hornolužického Budyšína, na konci 17. století však žil v saském Neustadtu. Od 80. let 17. století do první dekády 18. století působil v Horní Lužici, Sasku a na lipovském panství ve Šluknovském výběžku. Při přestavbě kostela svatého Mikuláše v Mikulášovicích nalezl 19. května 1695 ve výkopu pozdně gotickou hliněnou sošku Panny Marie s Ježíškem (uložená v Oblastním muzeu v Děčíně).\n\n\n"}
{"id": "1269502", "url": "https://cs.wikipedia.org/wiki?curid=1269502", "title": "Kostel Všech svatých (Stará Říše)", "text": "Kostel Všech svatých (Stará Říše)\n\nKostel Všech svatých se nachází na jižním okraji městyse Stará Říše. Kostel je farním kostelem římskokatolické farnosti Stará Říše. Jde o barokní kostel s polygonálním závěrem a věží na západní straně kostela, kostel je spolu s blízkou sochou svatého Jana Nepomuckého chráněn jako kulturní památka České republiky.\n\nNa místě současného kostela dřív stál kostel svatého Petra, ten měl být postaven v roce 1257 a v roce 1758 s téměř celou obcí shořel. Hned téhož roku byl postaven nový kostel, v roce 1784 pak byl zrušen i hřbitov, který stál na pozemku okolo kostelní budovy, posléze byl hřbitov přemístěn k silnici do Markvartic, ten fungoval až do roku 1829. Při kostele stála budova školy. Roku 1903 pak byl kostel rozšířen a byly k němu přistavěny dvě boční kaple a věž.\n\n\n"}
{"id": "1269504", "url": "https://cs.wikipedia.org/wiki?curid=1269504", "title": "Náboženská obec Církve československé husitské v Benátkách nad Jizerou", "text": "Náboženská obec Církve československé husitské v Benátkách nad Jizerou\n\nNáboženská obec církve československé husitské v Benátkách nad Jizerou (NO CČSH Benátky nad Jizerou) je náboženskou obcí Církve československé husitské se sídlem a působností v Benátkách nad Jizerou a okolních diasporách v Chotětově, Brodcích, Kochánkách, Zdětíně, Bezně, Sovínkách, Hrušově, Horním a Dolním Slivně, Mečeříži, Horkách nad Jizerou, Sedlci, Předměřicích, Tuřici, Sobětuchách a Kropáčově Vrutici. Sídlem náboženské obce je kaple sv. Rodiny v Benátkách nad Jizerou.\n\nNáboženská obec byla oficiálně schválena 10. července 1923. Duchovní a kazatelé z povolání, kteří zde postupně působili:\n\n\n"}
{"id": "1269505", "url": "https://cs.wikipedia.org/wiki?curid=1269505", "title": "Emil Chott", "text": "Emil Chott\n\nEmil Chott (* 5. března 1913 Castelnovo, Italské království) byl český fotbalový útočník. Profesně se věnoval fotografii. Vyrůstal v Brně, ve 30. a 40. letech 20. století bydlel v Masarykově ulici 15.\n\nV československé lize hrál za Moravskou Slaviu Brno, vstřelil dvě prvoligové branky. Do „Morendy“ přestoupil v dubnu 1934 ze Sparty Brno.\n\n\n"}
{"id": "1269506", "url": "https://cs.wikipedia.org/wiki?curid=1269506", "title": "Rio Open 2017", "text": "Rio Open 2017\n\nRio Open presented by Claro 2017 byl profesionální tenisový turnaj mužského okruhu ATP World Tour, hraný v areálu Jockey Club Brasileiro na otevřených antukových dvorcích. Konal se mezi 20. až 26. únorem 2017 v brazilském Riu de Janeiru jako čtvrtý ročník turnaje.\n\nMužská část se řadila do kategorie ATP World Tour 500 s celkovou dotací\n1 439 995 amerických dolarů. Jednalo se o premiérový ročník bez ženské poloviny, která byla v rámci WTA Tour zrušena. \n\nNejvýše nasazeným v singlové soutěži se stal japonský pátý tenista světa Kei Nišikori, který dohrál v úvodním kole na raketě Brazilce Thomaze Bellucciho. Jako poslední přímý účastnik do dvouhry nastoupil 96. brazilský hráč žebříčku Rogério Dutra da Silva.\n\nOsmou singlovou trofej, a šestou antukovou, na okruhu ATP Tour vyhrála světová osmička Dominic Thiem z Rakouska. Premiérový společný titul ze čtyřhry na okruhu si odvezl španělsko-uruguayský pár Pablo Carreño Busta a Pablo Cuevas.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1269507", "url": "https://cs.wikipedia.org/wiki?curid=1269507", "title": "Open 13 2017", "text": "Open 13 2017\n\nOpen 13 Provence 2017 byl profesionální tenisový turnaj pořádaný jako součást mužského okruhu ATP World Tour, který se odehrával v hale Palais des Sports na krytých dvorcích s tvrdým povrchem. Probíhal mezi 19. až 26. únorem 2017 v jihofrancouzském Marseille jako dvacátý čtvrtý ročník turnaje.\n\nTurnaj s rozpočtem 691 850 eur patřil do kategorie ATP World Tour 250. Roli nejvýše nasazeného hráče ve dvouhře plní desátý hráč světa Gaël Monfils z Francie. Posledním přímým účastníkem v hlavní singlové soutěži se stal 108. britský hráč žebříčku Aljaž Bedene.\n\nDruhou trofej v řadě a celkově čtrnáctou singlovou na okruhu ATP Tour získal Francouz Jo-Wilfried Tsonga, jenž tak zopakoval svůj výkon z metského turnaje, když i Open 13 vyhrál již potřetí. Předchozí trofeje si odvezl v letech 2009 a 2013. Třetí společné turnajové vítězství ze čtyřhry dosáhl francouzský pár Julien Benneteau a Nicolas Mahut. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n"}
{"id": "1269509", "url": "https://cs.wikipedia.org/wiki?curid=1269509", "title": "Gaylord Nelson", "text": "Gaylord Nelson\n\nGaylord Anton Nelson (1916 – 2005) byl americký politik, člen Demokratické strany, guvernér státu Wisconsin a dlouholetý člen Senátu USA, horní komory Kongresu Spojených států amerických. Proslul svými aktivitami v oblasti ochrany životního prostředí, zejména jako hlavní iniciátor, zakladatel a podporovatel každoročního pořádání Dne Země.\n\nGaylord Nelson se narodil 4. června 1916 v obci Clear Lake v okrese Polk na západě amerického státu Wisconsin. V roce 1939 absolvoval studium politických věd na Státní univerzitě v San Jose v Kalifornii (\"San\" \"Jose State University\"). V roce 1942 mu byl udělen titul doktora práv na \"University of Wisconsin Law School\" ve wisconsinské metropoli Madisonu. Gaylord Nelson se následně jako příslušník Armády Spojených států v hodnosti poručíka zúčastnil bojů druhé světové války, mimo jiné bitvy o Okinawu.\n\nPo čtyřletém působení v armádě se vrátil do civilního života jako právník. Zároveň se začal angažovat v politice – zpočátku za Republikánskou stranu, záhy však přešel k demokratům. V roce 1948 byl Gaylord Nelson zvolen do Senátu státu Wisconsin. Po 10 letech, v roce 1958, zvítězil ve volbách a stal se tak teprve v pořadí druhým guvernérem státu Wisconsin za Demokratickou stranu ve 20. století. Tuto funkci vykonával jedno volební období do začátku roku 1963.\n\nV roce 1962 se stal Gaylord Nelson členem Senátu Spojených států amerických. Jako demokratický senátor zde působil po tři šestiletá volební období až do roku 1981. Výrazně se angažoval zejména v oblasti ochrany životního prostředí. Během svého druhého volebního období prosadil myšlenku každoročního pořádání Dne Země, kdy si lidé na celém světě připomínají důležitost podpory udržitelného života a ochrany přírody. Poprvé se Den Země uskutečnil 22. dubna 1970 a později v témže roce Nelson předložil návrh, aby se vždy třetí týden v dubnu konal \"Týden Země\". Tento návrh podpořila polovina Nelsonových kolegů – senátorů. Od té doby se jméno Gaylorda Nelsona stalo synonymem Dne Země i dalších aktivit, zaměřených na ochranu přírody a životního prostředí. Této skutečnosti bylo využito i během volební kampaně do senátu v roce 1974, v níž Gaylord Nelson usiloval o své znovuzvolení pod heslem \"Nelson - \"...naturally\"\".\n\nV roce 1980 se Gaylordu Nelsonovi již nepodařilo počtvrté zvítězit v senátních volbách. V lednu roku 1981 se stal aktivním členem americké \"The Wilderness Society\" (volně přeloženo \"Společnost na ochranu divočiny\"). Tato nezisková organizace, založená v roce 1935, se zaměřuje na zachování a ochranu původní přírody a krajiny ve Spojených státech a m. j. stála za podporou přijetí federálního zákona \"Wilderness Act\" v roce 1964, kterým byl ustanoven systém nejvyšší ochrany rezervací divočiny v USA – \"National Wilderness Preservation System\". Za celoživotní úsilí o ochranu životního prostředí udělil dne 29. září 1995 prezident Bill Clinton Gaylordu Nelsonovi Prezidentskou medaili svobody.\n\nGaylord Nelson zemřel 3. července 2005 a jeho popel byl pohřben na rodinném pozemku v Clear Lake.\n\nJménem senátora a někdejšího wisconsinského guvernéra byl nazván \"Nelson institute for Enviromental Studies\" při Wisconsinské univerzitě (\"University of Wisconsin\") v Madisonu. \n\nNa počest Gaylorda Nelsona byla pojmenována divočina \"Gaylord Nelson Wilderness\", která byla vyhlášena v roce 2004. Tato divočina o rozloze 142 km tvoří nejpřísněji chráněnou část národního parku \"Apostle Islands National Lakeshore\", zahrnující Apoštolské ostrovy a pobřeží poloostrova Bayfield v Hořejším jezeře na severu státu Wisconsin.\n\nJméno Gaylora Nelsona nese též \"Governor Nelson State Park.\"Toto chráněné území o rozloze 171 ha se nachází na březích jezera Mendota ve Waunakee ve wisconsinském okrese Dane. Na památku slavného rodáka a propagátora ochrany přírody byla základní škola v Clear Lake (obec s cca 1000 obyvateli) nazvána \"Gaylord A. Nelson Educational\" \"Center.\"\n\n"}
{"id": "1269510", "url": "https://cs.wikipedia.org/wiki?curid=1269510", "title": "Delray Beach Open 2017", "text": "Delray Beach Open 2017\n\nDelray Beach Open 2017 byl profesionální tenisový turnaj pořádaný jako součást mužského okruhu ATP World Tour, který se odehrával v areálu Delray Beach Tennis Center na otevřených dvorcích s tvrdým povrchem Plexipave. Probíhal mezi 20. až 26. únorem 2017 ve floridském Delray Beach jako dvacátý pátý ročník turnaje.\n\nTurnaj s rozpočtem 599 345 dolarů patřil do kategorie ATP World Tour 250. Nejvýše nasazeným hráčem ve dvouhře se stal čtvrtý hráč žebříčku Milos Raonic z Kanady. Jako poslední přímý účastník do hlavní singlové soutěže zasáhl 101. americký hráč žebříčku Jared Donaldson.\n\nTřetí singlový titul na okruhu ATP Tour vybojoval 24letý Američan Jack Sock, jenž nemusel k finálovému zápasu nastoupit pro zranění soupeře. Čtvrtou společnou trofej ze čtyřhry získal jihoafricko-americký pár Raven Klaasen a Rajeev Ram.\n\nNásledující hráči obdrželi divokou kartu do hlavní soutěže:\n\nNásledující hráči se probojovali do hlavní soutěže z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1269511", "url": "https://cs.wikipedia.org/wiki?curid=1269511", "title": "Delray Beach Open 2017 – mužská dvouhra", "text": "Delray Beach Open 2017 – mužská dvouhra\n\nMužská dvouhra Delray Beach Open 2017 probíhala ve druhé polovině února 2017. Do singlové soutěže delraybeachského tenisového turnaje nastoupilo třicet dva hráčů. Obhájcem titulu byl americký tenista Sam Querrey, kterého ve čtvrtfinále vyřadil Argentinec Juan Martín del Potro.\n\nVítězem se stal třetí nasazený 24letý Američan Jack Sock, jenž nemusel finálový zápas odehrát. Jeho soupeř, kanadská turnajová jednička Milos Raonic, před duelem odstoupila pro natržený hamstring pravé dolní končetiny. V probíhající sezóně si, po lednové triumfu na ASB Classic, připsal druhé turnajové vítězství, které představovalo třetí singlový titul na okruhu ATP Tour. \n"}
{"id": "1269512", "url": "https://cs.wikipedia.org/wiki?curid=1269512", "title": "Rio Open 2017 – mužská dvouhra", "text": "Rio Open 2017 – mužská dvouhra\n\nMužská dvouhra Rio Open 2017 probíhala ve druhé polovině února 2017. Do singlové soutěže riodejaneirského tenisového turnaje nastoupilo třicet dva hráčů. Obhájcem titulu byl uruguayský tenista Pablo Cuevas, kterého v úvodním kole vyřadil Belgičan Arthur De Greef.\n\nVítězem se stal druhý nasazený Rakušan Dominic Thiem, jenž ve finále zdolal španělskou turnajovou čtyřku Pabla Carreña Bustu po dvousetovém průběhu 7–5 a 6–4. V probíhající sezóně si tak připsal premiérové turnajové vítězství, které představovalo osmý singlový titul na okruhu ATP Tour, z toho šestý antukový a třetí z Latinské Ameriky. Aktivní poměr vzájemných duelů proti Španělu navýšila světová osmička Thiem na 5–1.\n"}
{"id": "1269513", "url": "https://cs.wikipedia.org/wiki?curid=1269513", "title": "Open 13 2017 – mužská dvouhra", "text": "Open 13 2017 – mužská dvouhra\n\nMužská dvouhra Open 13 2017 probíhala ve druhé polovině února 2017. Do singlové soutěže marseillského tenisového turnaje nastoupilo dvacet osm hráčů. Obhájcem titulu byl australský tenista Nick Kyrgios, kterého v semifinále vyřadil Tsonga.\n\nVítězem se stal druhý nasazený 31letý Francouz Jo-Wilfried Tsonga, jenž ve finále zdolal francouzskou turnajovou čtyřku Lucase Pouilleho po dvousetovém průběhu 6–4 a 6–4. V probíhající sezóně si tak připsal druhé turnajové vítězství, které představovalo čtrnáctý singlový titul na okruhu ATP Tour, když navázal na týden starou trofej z rotterdamského ABN AMRO World Tennis Tournament. Podruhé v kariéře vybojoval třetí titul z jediného turnaje. Na Open 13 již triumfoval v letech 2009 a 2013.\n\nČtyři nejvýše nasazení hráči obdrželi volný los do druhého kola.\n"}
{"id": "1269514", "url": "https://cs.wikipedia.org/wiki?curid=1269514", "title": "Open 13 2017 – mužská čtyřhra", "text": "Open 13 2017 – mužská čtyřhra\n\nMužská čtyřhra Open 13 2017 probíhala ve druhé polovině února 2017. Do deblové soutěže marseillského tenisového turnaje nastoupilo šestnáct dvojic. Obhájcem titulu byl chorvatsko-novozélandský pár Mate Pavić a Michael Venus, jehož členové nestartovali společně. Venus se rozhodl tzúčastnit paralelně hraného Delray Beach Open. Spoluhráčem Paviće se stal rakouský deblový specialista Alexander Peya, s nímž skončil ve čtvrtfinále na raketách Haaseho s Inglottem.\n\nVítězem se stal nejvýše nasazený francouzský pár Julien Benneteau a Nicolas Mahut, který ve finále zdolal nizozemsko-britskou dvojici Robin Haase a Dominic Inglot výsldkem 6–4, 6–7 a [10–5]. Oba šampioni si do žebříčku ATP připsali 250 bodů a získali třetí společnou trofej. Benneteau vybojoval jedenáctý deblový titul na okruhu ATP Tour a pro světovou jedničku Mahuta to bylo sedmnácté takové turnajové vítězství.\n\n"}
{"id": "1269517", "url": "https://cs.wikipedia.org/wiki?curid=1269517", "title": "Rio Open 2017 – mužská čtyřhra", "text": "Rio Open 2017 – mužská čtyřhra\n\nMužská čtyřhra Rio Open 2017 probíhala ve druhé polovině února 2017. Do deblové soutěže riodejaneirského tenisového turnaje nastoupilo šestnáct dvojic. Obhájcem titulu byl čtvrtý nasazený pár Kolumbijců Juan Sebastián Cabal a Robert Farah, kteří skončili jako poražení finalisté.\n\nVítězem se stal třetí nasazený španělsko-uruguayský pár Pablo Carreño Busta a Pablo Cuevas, který ve finále zdolal turnajové čtyřky Cabala s Farahem po setech 6–4 s 5–7, až v rozhodujícím supertiebreaku [10–8]. Oba šampioni si do žebříčku ATP připsali 500 bodů a získali premiérovou společnou trofej. Busta vybojoval třetí deblový titul na okruhu ATP Tour a pro Cuevase to bylo šesté takové turnajové vítězství.\n\n"}
{"id": "1269518", "url": "https://cs.wikipedia.org/wiki?curid=1269518", "title": "Johannesteijsmannia", "text": "Johannesteijsmannia\n\nJohannesteijsmannia je nevelký rod palem, zahrnující pouze 4 druhy. Jsou rozšířeny v jihovýchodní Asii, kde rostou v podrostu tropického deštného lesa. Jsou to palmy velmi neobvyklého vzhledu s rozměrnými celistvými listy a krátkým, někdy i podzemním kmenem.\nListy slouží domorodcům zejména jako výborná krytina na střechy. Tyto vzácné palmy jsou velmi vyhledávány pěstiteli a jsou považovány za nejkrásnější palmy na světě.\n\nZástupci tohoto rodu jsou solitérní, otrněné, jednodomé palmy. Kmen je velmi krátký, přímý nebo poléhavý, někdy jen podzemní. U druhu \"J. perakensis\" dosahuje délky až 4 metry, ostatní druhy jsou bezkmenné. Listy jsou rozměrné, celistvé, v obrysu kosočtverečné až široce kopinaté, na rubu s bílým oděním, dosahující délky 3 až 7 metrů. Na okraji čepele jsou ve spodní části ostny. Listové pochvy jsou zprvu trubkovité, později se rozpadající na změť vláken.\nŽilnatina je v podstatě zpeřená, střední žebro probíhá čepelí téměř po celé její délce. Řapík je dobře vyvinutý, v průřezu trojúhlý, na okraji s drobnými, ostrými zuby. \"Hastula\" je patrná pouze u rozvíjejících se listů a později mizí.\n\nKvětenství jsou krátká, větvená do 1 až 5 řádů, s plstnatou stopkou. Květy jsou smetanově bílé, silně vonné, oboupohlavné, v rámci květenství jednotlivé nebo po 2 až 4 ve vijanech. Kalich (botanika) je miskovitý a zakončený 3 mělkými laloky. Koruna je do 2/3 až téměř k bázi členěná na 3 dužnaté, trojúhelníkovité laloky. Tyčinek je 6 a mají velmi široké, na bázi srostlé nitky. Gyneceum je složeno ze 3 plodolistů, které jsou ve spodní části volné a v čnělkové části srostlé v jedinou, protáhlou a tenkou čnělku zakončenou tečkovitou bliznou. Plody jsou jednosemenné a kulovité nebo dvou až trojsemenné a laločnaté peckovice. Mezokarp je korkovitý, za zralosti hnědý a rozpraskaný do pyramidálních políček tvořících povrch plodu. Pecka (endokarp) je tvrdá.\n\nRod zahrnuje 4 druhy. Je rozšířen v tropické Asii. Druh \"J. altifrons\" se vyskytuje v oblasti od jižního Thajska přes pevninskou Malajsii po severní Sumatru a Borneo, zbývající 3 druhy jsou endemity Malajsie. Rostou v podrostu nedotčeného tropického deštného lesa a jsou velmi citlivé na narušení prostředí.\n\n\"J. altifrons\" je v některých oblastech hojným druhem, zejména v některých oblastech jižní i severní části Malajského poloostrova a na severní Sumatře. V rámci Bornea se zřejmě vyskytuje pouze v Sarawaku. Roste v nadmořských výškách od úrovně moře až po 1200 metrů. Ostatní druhy mají pouze lokální výskyty na Malajském poloostrově.\n\nRod \"Johannesteijsmannia\" byl pojmenován po holandském botanikovi jménem Johannes Elias Teijsmann, který žil v 19. století. Je to nejdelší rodové jméno palmy a jeden z nejdelších názvů rostlin vůbec.\n\nRod \"Johannesteijsmannia\" je je v rámci systému palem řazen do podčeledi \"Coryphoideae\", tribu \"Livistoneae\" a subtribu \"Livistoninae\". Podle výsledků molekulárních studií je sesterským rodem rovněž asijský rod \"Pholidocarpus\".\n\"Johannesteijsmannia\" byla poprvé popsána pod názvem \"Teysmannia altifrons\" v roce 1858 na základě materiálu, který byl holandskému botanikovi J. E. Teijsmannovi zaslán jeho známým ze Sumatry, K. F. Stijmanem. Později se ukázalo, že rodové jméno \"Teysmannia\" již nese rostlina z čeledi toješťovité. V roce 1961 pro něj proto Harold Emery Moore publikoval nové jméno \"Johannesteijsmannia\". Až do vydání jeho monografie byl znám pouze jediný druh, \"J. altifrons\".\n\nPalmy rodu \"Johannesteijsmannia\" jsou pěstiteli velmi vyhledávány, jsou však dosud v kultuře velmi vzácné. Jsou považovány za nejkrásnější palmy světa. Vyžadují stanoviště chráněné před větrem i slunečním úpalem, propustnou a humózní půdu a stejnoměrnou vláhu. Je možno je pěstovat v tropech i subtropech.\nListy těchto palem jsou domorodci místně hojně využívány jako výborná krytina na střechy. V některých oblastech Malajském poloostrova jsou jimi pokryty celé vsi. Domorodci také používají jednotlivé listy jako deštníky. Endosperm mladých plodů je jedlý.\n\n"}
{"id": "1269519", "url": "https://cs.wikipedia.org/wiki?curid=1269519", "title": "Delray Beach Open 2017 – mužská čtyřhra", "text": "Delray Beach Open 2017 – mužská čtyřhra\n\nMužská čtyřhra Delray Beach Open 2017 probíhala ve druhé polovině února 2017. Do deblové soutěže delraybeachského tenisového turnaje nastoupilo šestnáct dvojic. Obhájcem titulu byl čtvrtý nasazený rakousko-francouzský pár Oliver Marach a Fabrice Martin, který v úvodním kole vyřadili Jonatan Erlich se Scottem Lipskym.\n\nVítězem se stal druhý nasazený jihoafricko-americký pár Raven Klaasen a Rajeev Ram, který ve finále zdolal filipínsko-běloruské turnajové trojky Treata Conrada Hueye s Maxem Mirným po dvousetovém průběhu 7–5 a 7–5. Oba šampioni si do žebříčku ATP připsali 250 bodů a získali čtvrtou společnou trofej. Klaasen vybojoval jedenáctý deblový titul na okruhu ATP Tour, rovněž jako Ram.\n\n"}
{"id": "1269520", "url": "https://cs.wikipedia.org/wiki?curid=1269520", "title": "Leopold Malaník", "text": "Leopold Malaník\n\nLeopold Malaník (20. července 1911 – ?) byl český fotbalový útočník a atlet.\n\nNa konci 20. let 20. století byl členem atletického klubu Moravské Slavie Brno, ve 30. letech za klub nastupoval i v nejvyšší fotbalové soutěži.\n\nV československé lize hrál za Moravskou Slaviu Brno, vstřelil dvě prvoligové branky.\n\n\n"}
{"id": "1269524", "url": "https://cs.wikipedia.org/wiki?curid=1269524", "title": "Kirensk", "text": "Kirensk\n\nKirensk () je město v Irkutské oblasti v Ruské federaci. Při sčítání lidu v roce 2010 měl dvanáct tisíc obyvatel.\n\nKirunsk leží nad ústím Kirengy do Leny. Od Irkutsku je vzdálen přibližně 700 kilometrů severně. Bližší větší města jsou Usť-Kut ležící na jihozápad vzdušnou čarou 170 kilometrů (proti proudu Kirungy 308 kilometrů) a Severobajkalsk ležící 250 kilometrů na jihojihovýchod.\n\nKirunsk nemá trvalé pozemní silniční spojení – silnice končí na druhém břehu Leny. Tu je v zimě možné přejíždět po ledovém mostě. Po splavné Leně je naopak možno plout lodí – je zde říční přístav. Celoročně funguje Kirunské letiště.\n\nKirunsk založili kozáci v roce 1630 pod jménem \"Nikolskij pogost\" (). V roce 1665 došlo spolu s vybudováním ostrogu k přejmenování podle řeky Kirungy na \"Usť-Kirenskij ostrog\" (), krátce \"Kirenskij ostrog\".\n\nOd roku 1775 je Kirunsk městem.\n\nOd devatenáctého století byl Kirunsk jedním z cílů politických vyhnanců – žili zde mj. Józef Piłsudski a Ales Harun.\n"}
{"id": "1269527", "url": "https://cs.wikipedia.org/wiki?curid=1269527", "title": "U Arena", "text": "U Arena\n\nU Arena je multifunkční, primárně ragbyový stadion na západním předměstí Paříže ve městě Nanterre. V počáteční fázi plánování a realizace byla stavba prezentována jako Arena 92. Výstavba stadionu byla zahájena 2. prosince 2013. Původní termín otevření v roce 2014 nebyl dodržen, neboť se proti výstavbě zvedla vlna protestů. Předpokládaný termín otevření se tak posunul na září 2017. Stadion by se po svém otevření měl stát domácím stadionem ragbyového týmu Racing 92. \n\nPlášť arény se skládá z hliníkových a skleněných panelů. Pod těmito panely jsou umístěna barevná světla, pomocí kterých lze na plášti arény promítat barvy týmu, který zrovna hraje. Podle oficiálních zdrojů má aréna vážit cca 400 tun. Aréna je plánovaná na dva režimy: v ragbyovém režimu pojme cca 32 000 diváků a v režimu koncertu 10 000–40 000 diváků. Celková rozloha arény je cca 33 000 m. Aréna bude vybavena obrazovkou o rozloze 2 000 m.\n\n"}
{"id": "1269534", "url": "https://cs.wikipedia.org/wiki?curid=1269534", "title": "Kanton Brunstatt", "text": "Kanton Brunstatt\n\nKanton Brunstatt (fr. \"Canton de Brunstatt\") je francouzský kanton v departementu Haut-Rhin v regionu Grand Est. Tvoří ho 27 obcí. Zřízen byl v roce 2015.\n\n"}
{"id": "1269546", "url": "https://cs.wikipedia.org/wiki?curid=1269546", "title": "Mezinárodní katolická federace tělesné a sportovní výchovy", "text": "Mezinárodní katolická federace tělesné a sportovní výchovy\n\nMezinárodní katolická federace tělesné a sportovní výchovy (, zkratka FICEP) je mezinárodní nevládní organizace, která řídí všechny katolické sportovní kluby. Byla založena mezi roky 1906 a 1911 jako Union Internationale des Oeuvres Catholiques d'Education Physique (Mezinárodní sdružení pro katolickou výchovnou sportovní činnost) pod patronátem Italské federace CSI (FASCI), belgické federace FBCG a francouzské FSCF. Přes pokusy rozšířit po 2. světové válce její geografickou působnost se federace omezuje převážně na Evropu. \n\nSoučasný název Federace platí od roku 1947. Její sídlo je v Paříži a administrativní kancelář ve Vídni. Rozhodovacím orgánem FICEP je valné shromáždění. Každé dva roky, vždy v týdnu po Velikonocích, pořádává FICEP svůj kongres, jehož základem je valná hromada. Během kongresu se koná zasedání Komise v oblasti sportu, mládeže a pastorace.\n\nFICEP je založena na etických hodnotách křesťanství a podporuje křesťanský pohled na člověka ve sportu a ve společnosti. Sport vnímá jako prostředek pro rozvoj každého člověka a jeho fyzické, psychické, sociální, morální a kulturní stránky na základě poselství evangelia. Snaží se zprostředkovat sportovní hodnoty, jako je spravedlnost, tolerance, láska a úcta k životu. Podporuje v tomto smyslu mladé lidi a nabízí jim možnost zapojit se do sportovních projektů na mezinárodní úrovni a pracovat společně pro rozvoj mezinárodních vztahů v globalizovaném světě.\n\nJako mezinárodní federace FICEP sleduje vývoj v Evropě i po celém světě a je otevřená všem kulturám a národům. Staví se do role obhájce lidí ve sportovním světě bez ohledu na dovednosti, věk, zdravotní stav, rasu nebo barvu pleti a podává tak důkaz o přítomnosti křesťanství a církve v dnešním světě.\n\nPočátkem roku 2011 tvořily FICEP organizace 13 členských zemí. Jsou to:\n"}
{"id": "1269548", "url": "https://cs.wikipedia.org/wiki?curid=1269548", "title": "Rebecca Adler-Nissen", "text": "Rebecca Adler-Nissen\n\nRebecca Adler-Nissen (* 1979 Gentofte) je dánská politoložka, která se zabývá mezinárodní politickou sociologií, vývojem Evropské unie a vztahy mezi EU a jejími členskými státy. Je profesorkou na Institutu politických věd na univerzitě v Kodani.\n\nAdler-Nissen má magisterský titul a doktorát z politologie na univerzitě v Kodani. Ve svém výzkumu používá antropologických metod šetření v terénu a rozhovorů k osvětlení politických jednání v systému EU.\n\nV roce 2015 jí byla udělena Nils Klim-prisen.\n\n"}
{"id": "1269566", "url": "https://cs.wikipedia.org/wiki?curid=1269566", "title": "Skořábka", "text": "Skořábka\n\nSkořábka (\"Skořepka\") je zaniklá usedlost v Praze 8-Libni v její severní části. Stála mezi Rokoskou a Stírkou, naproti usedlosti Kolínská.\n\nUsedlost stála v zahradách při silnici z Libně do Kobylis po pravé straně. Kolem roku 1850 držel budovy a pozemky k nim náležející Václav Šafařík. Stavby byly zbořeny roku 1861 továrníkem Vilémem Lendekem, majitelem nedaleké Rokosky, který v té době dal zbořit také původní hospodářská stavení u Rokosky.\n\n\n"}
{"id": "1269573", "url": "https://cs.wikipedia.org/wiki?curid=1269573", "title": "Brunstatt-Didenheim", "text": "Brunstatt-Didenheim\n\nBrunstatt-Didenheim je francouzská obec v departementu Haut-Rhin v regionu Grand Est. Vznikla 1. ledna 2016 sločením obcí Brunstatt a Didenheim. V roce 2013 zde žilo v původních obcích 7 932 obyvatel. Obec patří do aglomerace města Mylhúzy. Je centrem kntonu Brunstatt.\n\nSousední obce jsou: Bruebach, Flaxlanden, Hochstatt, Morschwiller-le-Bas, Mylhúzy, Riedisheim a Zillisheim\n\n\n"}
{"id": "1269576", "url": "https://cs.wikipedia.org/wiki?curid=1269576", "title": "Historie verzí Windows 10", "text": "Historie verzí Windows 10\n\nWindows 10 je operační systém, který firma Microsoft začala poskytovat v režimu software as a service. Vývoj probíhá průběžně a koncovým uživatelům jsou poskytovány nové revize systému. Pro geeky a vývojáře je k dispozici beta verze z kanálu Windows Insider (dříve „Windows Technical Preview“).\n\nWindows 10 Technical Preview byla první veřejně vypuštěná verze. Stáhnout si ji mohl každý, Microsoft však varoval, že jde o velmi ranou verzi systému a mohou proto nastávat problémy jako zamrzání systému nebo odstranění uživatelských dat. Navíc je používání této verze doporučeno pouze technicky zdatnějším jedincům. Existuje ve dvou verzích: základní Windows 10 Technical Preview a verze pro firmy – Windows 10 Technical Preview for Business.\n\nBuild 9841 je první verzí Technical Preview, který vyšel 1. října 2014. Obsahuje již dříve známé změny jako novou nabídku Start, kterou je možné přepnout do nabídky z Windows 8, virtuální pracovní plochy, spouštění \"moderních\" aplikací v okně a nebo vylepšené uchytávání oken. Zahrnuje také aplikaci Windows Feedback, pomocí které zanechávají její uživatelé zpětnou vazbu Microsoftu. Hlásí se jako 6.4\nBuild 9860 vyšel 23. října 2014. Podle Microsoftu se většina změn udála uvnitř systému, jsou zde však také viditelnější změny, například přidání Notifikačního centra nebo více animací. Barva oken moderních aplikací se vrátila na standardní černou a při kliknutí na ikonu Wi-Fi na hlavním panelu se rovnou otevře nastavení sítí, nikoli wi-fi (tuto funkci však Microsoft vrátil zpět).\nDalší sestavení Windows 10 vyšlo 13. listopadu 2014. Toto sestavení hlavně opravilo chyby a vylepšilo podávání zpětné vazby: byla přidána aplikace Insider Hub, která informuje o změnách v systému, a aplikace Windows Feedback byla vylepšena. Tlačítka Hledat a Task View lze nyní odstranit z Hlavního panelu. Navíc tato verze přináší několik nových ikon složek.\nBuild 9926 byl vydán 23. ledna 2015. Toto sestavení přináší především českou lokalizaci, personální asistentku Cortana (ta funguje ale pouze s nastavenou angličtinou), nabídku Start kombinující nabídku z Windows 7 a 8, několik nových aplikací (Mapy, Fotografie a Xbox) a nové rychlé přepínače pro Wifi, Bluetooth a podobně. Již se hlásí jako Windows 10.0., obsahuje vylepšenou podporu grafiky API DirectX 12.\nBuild 10041 byl uvolněn 18. března 2015. Tato verze systému přináší průhlednou nabídku Start, možnost přetahování oken mezi plochami, Cortana je dostupná pro některé další oblasti a Wi-Fi se nově zapíná a vypíná ve speciální nabídce, ne v nastavení. Změnou prošla také aplikace pro zasílání zpětné vazby, která usnadňuje testerům zasílání souhlasů s nápadem.\nToto sestavení vyšlo 31. března 2015, ovšem pouze pro testery v tzv. Fast ringu. Neobsahuje mnoho změn, protože je vvydané krátce po předchozím buildu, tou zásadní je ale nový prohlížeč, Project Spartan.\nBuild 10061 byl uvolněn 22. dubna 2015. Nabídka Start má opět více možností při změnách velikosti, přibyly možnosti pro přizpůsobení počítače. Zároveň sestavení obsahuje nové aplikace, Poštu, Kalendář a Počasí, které zapadají do celkového vzhledu systému.\n\nDo fáze Insider Preview se systém dostal po konferenci Microsoft Build 2015.\nToto sestavení vyšlo 30. dubna 2015 v předvečer konání konference Microsoft Build 2015. Sestavení 10074 přináší spíše dílčí změny systému. Došlo k opravě mnoha chyb, živé dlaždice dostaly jinou animaci a byly aktualizovány či přidány nové univerzální aplikace. Nové funkce dostala také Cortana, ta však v České republice není dostupná.\n\nVyšel 20. května 2015.\n\nVyšel 30. května 2015 (v USA 29. vlivem časového posunu). Platnost vyprší 2.10.2015 1:59.\n\nVyšel 30. června 2015. Opravuje převážně chyby a obsahuje nové tapety na plochu. Také došlo k drobným kosmetickým změnám.\n\nVyšel den po 10158 byly přidány 3 nové tapety včetně tapety Hero a přihlašovací/zamykací obrazovky. Taky opravuje okolo 300 chyb oproti předchozí verzi.\n\nVyšel 3. července 2015. Má opravovat stabilitu, výkon baterie a kompatibilitu. Vyšlo i v pomalém okruhu a na ISO.\n\nUvolněn 9. července 2015 v rychlém aktualizačním kanálu.\n\nUvolněn 15. července 2015. Obsahuje novou verzi prohlížeče Edge, který má být výrazněji rychlejší. Jedná se o tzv. RTM(Release to Manufacturing – uvolněním do výroby), což je finální verze Windows 10.\nFinalní verze Windows 10 vyšla 29.7.2015.\n\nVyšel asi měsíc po vydání Windows 10. Platnost tohoto sestavení vyprší 16.7.2016.\n\nUvolněn 18.9.2015.\n\nUvolněn 12.10. 2015.  Přináší mnoho novinek, z nichž nejzajímavější je integrace služby Skype, podpora IP hovorů a videopřenosů (Messaging, Phone a Skype Video). V Centru akcí rovněž přibylo nové tlačítko Quick Reply pro okamžitou možnost odpovědi na zprávu bez nutnosti otevření aplikace. Tyto funkce se objeví také v chystané mobilní verzi Windows 10. Tento build obsahuje také vylepšenou aktivací, která bude ve finální verzi přijímat produktové klíče z Windows 7 a 8.x\n\nUvolněn byl na sklonku října a listopadu. Upravuje drobně vzhled, opravuje chyby a přidává další nové funkce\n\nUvolněn 5.11. 2015,\nKódové jméno je nyní Threshold 2,\nVylepšené aplikace Mail, Kalendář, Fotky, Groove, Xbox, Obchod, OneNote, Solitaire, a více!,\nVýkon je nyní o 30 % vyšší než u vašeho zařízení.\n\n16. prosince 2015 vydal Microsoft 1.první zkušební build příští velké aktualizace Windows s kódovým označením Redstone. Od roku 2016 se budou sestavení operačního systému dostávat rychleji jenom na \"Fast Ring\". Experimentální podpora pro VP9 byla přidána, vylepšený OneCore a přidaná aplikace \"Insider Hub\"\n\n13. ledna 2016 Microsoft vydal druhý zkušební build příští velké aktualizace Windows s kódovým označením Redstone. Obsahuje vylepšený OneCore, Opraveno kopírování nebo vyjmutí (Měly by se zobrazit správně dialogy ve správném čase).\n\nVydáno 21. 1. 2016. Viditelnou novinkou je pouze obohacený prohlížeč Microsoft Edge, ale jádru systému je těch novinek celkem 1200.\n\nToto sestavení nemá datum a neobsahuje žádné opravy či nové obohacení.\n\n28. 1. 2016 Důvod vydání tohoto sestavení je především sjednotit čísla sestavení mobilní verze a verze pro desktop, kde mobilní verze měla náskok v počtu sestavení.\n\nVydáno 4. 2. 2016\n\nOpravy:\n\nVydáno 24.2. 2016\n\nVydáno 4.3. 2016\n\nVydán 25.3 v rychlém a 30.3. 2016 v pomalém kanálu (v 1. den konání konference Microsoft Build 2016) Obsahuje Microsoft Edge verze 34 který již podporuje rozšíření doplňky.\n\nVydán 6.4. 2016 v rychlém kanálu. Přidána podpora nástrojů Bash on Ubuntu on Windows\n\nVydán 22.4.2016, obsahuje novou aplikaci Windows Ink, nový Start Menu, nový design akčního centra a mnoho dalšího.\n\nVyšel 18.5.2016 (verze 1511) obsahuje podporu projektu Centennial\n\nVyšel 16.6. 2016. Do počasí byly přidány mapy (verze 1606)\n\nVyšel 8.7.2016. Už neobsahuje časové razítko, jedná se tedy nejspíše o finální aktualizaci Anniversary update\n\nVyšel 15.7.2016. Jedná se o RTM verzi která byla dostupná 2.8.2016 pro všechny počítače s Windows 10\n\nVyšel 11.8.2016. Jedná se o první build Redstone 2, neobsahuje nic nového kromě notifikací v akčním centru\n\nVyšel 22.9.2016. Možnost posílat SMS přes Skype Preview, Nativní podpora pro USB Audio 2.0 a různé vylepšení aplikací\n\nVyšel 10.10.2016 \n\nZměn se dočkal správce obrázků Fotky, který je nyní k dispozici i ve světlém provedení. Editor registru se dočkal adresního řádku pro rychlou navigaci na konkrétní cestu. Čistší systém, přehlednější Správce úloh a stabilnější systém viz odkaz. \n\nVyšel 11. 1. 2017. Edge dostal nový vzhled a funkce\n\nVyšel 14.1 2017. vyšel i pro telefony (Windows 10 Mobile)\n\nVyšel 28.1. 2017. Asi největší změna oproti předchozímu buildu je změna ikony a názvu poslední položky v nastavení z Holografic na Mixed Reality. Objevil se zde tzv. \"Game Mode\" \n\n\"Některé buildy nemají napsaný changelog kvůli nedostatku aktivních uživatelů.\"\n\nVyšel asi 3.2 .2017. Z rychlého nastavení zase zmizela položka Mixed Reality\n\nVyšel 9.2.2017\n\nVerze 1903, s kódovým označením \"19H1\" je sedmá velká aktualizace pro Windows 10 a po dlouhé době nemá v kódovém označení \"Redstone\". První sestavení bylo vydáno 25. července 2018 Insiderům ve Skip Ahead ringu.\n\n"}
{"id": "1269579", "url": "https://cs.wikipedia.org/wiki?curid=1269579", "title": "18. světové skautské jamboree", "text": "18. světové skautské jamboree\n\n18. světové skautské jamboree () se konalo od 1. do 11. srpna 1995. Hostilo ho Nizozemí na polderech blízko Biddinghuizenu ve Flevolandu. 28 960 skautů a vůdců ze 166 zemí a teritorií se účastnilo události s do té doby největším zastoupením zemí, včetně 34 zemí kde skauting vznikal nebo probíhala jeho obnova.\n\nUdálost byla zahájena královnou Beatrix Nizozemskou a jejím manželem Claus van Amsberg. Tématem tohoto jamboree bylo \"Future is Now\" (Budoucnost je teď) a navštívili jej také Karel XVI. Gustav, princezna Basma bint Talal z Jordánska a Sadako Ogataová, z Úřadu Vysokého komisaře OSN pro uprchlíky, která zahájila druhou \"Global Development Village\", hlavní atrakci, kde skauti z celého světa sdíleli zkušenosti a dozvídali se více o jiných způsobech života. Různé aktivity a stánky na náměstí, uprostřed tábořiště Jamboree, nabízely lehčí zábavu.\n\nNěkteré z rozsahu nabízených činností zahrnovaly Jamboree Friendship Award, mezináboženský obřad o násilí a míru, Skautské fórum se spojením přes satelit s Butrus Butrus-Ghálím, Generální tajemník OSN, oslavující 50. výročí Organizace spojených národů, ve spolupráci se skautskými organizacemi, a dalšími nestátními neziskovými organizacemi a specializovanými agenturami OSN, zejména UNHCR a Dětský fond Organizace spojených národů.\n\nComunidade do Escutismo Lusófono je založeno na \"Carta do Escutismo Lusófono\" (\"Chartě Lusofonního skautingu\"), sepsané během Jamboree 6. srpna 1995. Původní signatářské organisace byly \"Corpo Nacional de Escutas - Escutismo Católico Português\", \"União dos Escoteiros do Brasil\", \"Corpo Nacional de Escutas da Guiné-Bissau\" a \"Associação de Escuteiros de São Tomé e Príncipe\".\n\nTábořiště bylo rozděleno na 8 subcampů pojmenovaných po souhvězdích:\n\n\nKemp pro členy IST (International Service Team) a ostatní dospělé:\n\n"}
{"id": "1269580", "url": "https://cs.wikipedia.org/wiki?curid=1269580", "title": "Diabolka", "text": "Diabolka\n\nDiabolka je střela určená pro plynové střelné zbraně, například vzduchovky. Někdy bývá pro její označení používán výraz střela Diabolo. Obvyklým materiálem pro výrobu diabolek je olovo nebo jeho slitiny.\n\nStřela Diabolo má charakteristický tvar podobný písmenu X. Je vedena ve vývrtu hlavně ve dvou plochách. Je v hlavni utěsněna lépe než brok, který bývá také používán pro střelbu ze vzduchovek. \n\nVe srovnání s brokem je navíc stabilizována na základě šípového principu. Může být stabilizována i na základě gyroskopického principu. Tato stabilizace je ale dána konstrukcí použité zbraně.\nŠípový princip stabilizuje let střely tím, že její těžiště je posunuto dopředu. Gyroskopický princip stabilizuje střelu tak, že je jí udělena rotace okolo podélné osy. \n\nObvyklé ráže, ve kterých bývá střela Diabolo vyráběna, jsou:\n\nJsou vyráběny i diabolky s výbušným efektem. Příkladem jsou Diabolky Explozive Blik vyráběné ruskou firmou Kvintor. Diabolka je vyrobena z plastu. V jejím těle je výbušná náplň a brok. \n\n"}
{"id": "1269582", "url": "https://cs.wikipedia.org/wiki?curid=1269582", "title": "Kanton Colmar-1", "text": "Kanton Colmar-1\n\nKanton Colmar-1 (fr. \"Canton de Colmar-1 \") je francouzský kanton v departementu Haut-Rhin v regionu Grand Est. Tvoří ho pouze část města Colmar a obec Ingersheim.\n"}
{"id": "1269603", "url": "https://cs.wikipedia.org/wiki?curid=1269603", "title": "Raimo Hirvonen", "text": "Raimo Hirvonen\n\nRaimo Hirvonen (* 20. července 1957, Sääminki, Finsko) je bývalý finský lední hokejista hrající na pozici obránce. \n\nFinsko reprezentoval na Kanadském poháru 1981 a na MS 1982. S týmem IFK Helsinky se dvakrát stal vítězem finské hokejové ligy.\n\n"}
{"id": "1269604", "url": "https://cs.wikipedia.org/wiki?curid=1269604", "title": "Státní svátky Vatikánu", "text": "Státní svátky Vatikánu\n\nToto je seznam státních svátků ve Vatikánu.\n"}
{"id": "1269605", "url": "https://cs.wikipedia.org/wiki?curid=1269605", "title": "Seznam Mlýnských rybníků v Česku", "text": "Seznam Mlýnských rybníků v Česku\n\nSeznam rybníků v Česku nesoucích název Mlýnský rybník. \n\nPoznámky:\n"}
{"id": "1269608", "url": "https://cs.wikipedia.org/wiki?curid=1269608", "title": "Bába z ledu", "text": "Bába z ledu\n\nBába z ledu (2017) je český film režiséra Bohdana Slámy o vztazích mezi lidmi tří generací v jedné rodině. V ději má podstatné místo zimní otužování ve Vltavě, které při natáčení podstoupili i herci hlavních rolí. Film získal Českého lva za nejlepší film, režii, scénář (Bohdan Sláma), mužský herecký výkon v hlavní roli (Pavel Nový), ženský herecký výkon v hlavní (Zuzana Kronerová) a vedlejší roli (Petra Špalková).\n\nV září 2017 Česká filmová a televizní akademie doporučila film k nominaci na Oscara v kategorii nejlepší zahraniční cizojazyčný film. Do užšího výběru devíti snímků se nedostal. Při vysílání filmu ve Slovenské televizi byla vystřižena jedna intimní scéna, což režisér Bohdan Sláma kritizoval.\n\n\n"}
{"id": "1269609", "url": "https://cs.wikipedia.org/wiki?curid=1269609", "title": "Hirvonen", "text": "Hirvonen\n\nHirvonen je příjmení více osob:\n\n"}
{"id": "1269610", "url": "https://cs.wikipedia.org/wiki?curid=1269610", "title": "Raisova vyhlídka (Posázavská stezka)", "text": "Raisova vyhlídka (Posázavská stezka)\n\nRaisova vyhlídka na Posázavské stezce je pojmenována po českém spisovateli Karlu Václavu Raisovi, který tato místa navštěvoval. Nachází se v katastru Pikovic cca jeden km severovýchodně od obce Třebsín nad řekou Sázavou, která je z vyhlídky dobře vidět. Pod vyhlídkou leží trampská osada Údolí Ticha a Třebsínský vodopád.\n\nVyhlídka se nachází v nadmořské výšce 270 m n. m. a je u ní umístěn turistický přístřešek.\n\n\n"}
{"id": "1269611", "url": "https://cs.wikipedia.org/wiki?curid=1269611", "title": "Cena Beatrice", "text": "Cena Beatrice\n\nCena Beatrice, dánsky Beatrice Prisen, je dánské literární ocenění, které založili v roce 1983 Birthe a Paul Beckettovi. Cena v 50000 dánských korun je udělována každoročně dánskou akademií za kvalitní literární nebo básnické dílo jehož autor má potenciál se dále literárně rozvíjet. \n"}
{"id": "1269614", "url": "https://cs.wikipedia.org/wiki?curid=1269614", "title": "Szilárd Borbély", "text": "Szilárd Borbély\n\nSzilárd József Borbély (1. listopad 1963 Fehérgyarmat – 19. únor 2014 Debrecín) byl maďarský básník, literární vědec a překladatel z němčiny a angličtiny.\n\nSzilárd Borbély pocházel z nemajetné židovské rodiny, dědeček z otcovy strany přišel o život v koncentračním táboře v Osvětimi. Vyrostl na vesnici a po absolvování základní vojenské služby studoval maďarský jazyk a literaturu na univerzitě Lajose Kossutha v Debrecínu. Od roku 1989 se jako vysokoškolský pedagog zabýval maďarskou barokní literaturou a literaturou počátku 19. století. Ve své studii \"A Vanitatum vanitas szövegvilágáról\" (1995) se zaobíral lyrickou tvorbou maďarského básníka Ference Kölcseye (1790–1838). \n\nV roce 1988 uveřejnil svoji první básnickou sbírku s názvem \"Adatok\". Zabýval se také literárními překlady německých autorů, mezi které patřili např. Monika Rinck, Hendrik Jackson, Robert Gernhardt, nebo Durs Grünbein.\n\nPři vloupání do domu jeho rodičů zemřela jeho matka a otec byl těžce zraněn; tuto událost Szilárd Borbély literárně zpracoval v díle \"Halotti pompa\" (2004). \n\nV roce 2013 uveřejnil svůj první a posmrtně pozitivně přijímaný román \"Nincstelenek: Már elment a Mesijás?\". \n\nSzilárd Borbély se potýkal s depresemi. Dne 19. února 2014 spáchal ve věku 50 let v Debrecínu sebevraždu.\n\n\n\n"}
{"id": "1269617", "url": "https://cs.wikipedia.org/wiki?curid=1269617", "title": "Seznam medailistů na mistrovství Evropy ve volném stylu – ženy do 55 kg", "text": "Seznam medailistů na mistrovství Evropy ve volném stylu – ženy do 55 kg\n\nSeznam medailistek na mistrovství Evropy v zápasu žen ve váhové kategorii do 55 kg. \n"}
{"id": "1269619", "url": "https://cs.wikipedia.org/wiki?curid=1269619", "title": "Jaroslav Čížek", "text": "Jaroslav Čížek\n\nJaroslav Čížek (9. května 1887, Praha – 7. května 1924) byl český fotbalista, útočník.\n\nHrál za Novoměstský SK a SK Slavia Praha v předligové éře. Za českou reprezentaci nastoupil 6. 10. 1907 v zápase s Uherskem. Gól v reprezentaci nedal.\n\n\n"}
{"id": "1269622", "url": "https://cs.wikipedia.org/wiki?curid=1269622", "title": "Tomáš Kobza", "text": "Tomáš Kobza\n\nTomáš Kobza (* 17. března 1981) je bývalý český zápasník–judista. Připravoval se v Praze na Folimance v Univezitním sportovním klubu (USK). V české seniorské reprezentaci působil v letech 1999 až 2008 v polotěžké váze. Do příchodu Lukáše Krpálka si řadu let udržoval pozici nejlepší české těžké váhy. Ve světě vrcholového mezinárodního juda se však neprosadil. Dvakrát se účastnil mistrovství Evropy seniorů v roce 2003 a 2004 v polotěžké váze do 100 kg. Vrcholem jeho sportovní kariéry byla účast na mistrovství světa v Osace v roce 2003. Titul mistra republiky získal celkem devětkrát.\n\n"}
{"id": "1269623", "url": "https://cs.wikipedia.org/wiki?curid=1269623", "title": "Bielek", "text": "Bielek\n\nPříjmení Bielek nosí více významných osobností:\n\n"}
{"id": "1269624", "url": "https://cs.wikipedia.org/wiki?curid=1269624", "title": "No Ordinary Family", "text": "No Ordinary Family\n\nNo Ordinary Family je americký akční televizní seriál, jehož autory jsou Greg Berlanti a Jon Harmon Feldman. Premiérově byl vysílán na stanici ABC v letech 2010–2011. Celkem vzniklo v jediné řadě 20 dílů. Seriál se zaměřuje na rodinu Powellových, kteří získali při nehodě superschopnosti, s nimiž se následně učí žít a pomáhat.\n\nBěžná americká rodina Powellových žije ve fiktivním kalifornském městě Pacific Bay. Otec Jim je policejní kreslíř, matka Stephanie je vědkyně pracující ve firmě Global Tech, vedené doktorem Kingem. Mají dvě děti, 16letou Daphne a 14letého JJe, kteří navštěvují tutéž střední školu. Při rodinném výletu do Amazonie jejich letadlo havaruje a všichni po návratu domů postupně zjistí, že nějakým neznámým způsobem získali superschopnosti – Jim má obrovskou sílu a je téměř nezranitelný, Stephanie dokáže rychle běhat, Daphne má telepatické schopnosti a JJ získal vylepšenou inteligenci. Společně se s těmito vlastnostmi učí žít, Jim dokonce začne (s pomocí svého kamaráda, návladního George) tajně policii pomáhat v boji se zločinem, což je potřeba zejména v době, kdy se začnou ve městě objevovat další lidé s nejrůznějšími nadlidskými schopnostmi. Vědecky zaměřená Stephanie začne s pomocí své asistentky Katie pátrat po původu těchto vlastností.\n\n\n"}
{"id": "1269626", "url": "https://cs.wikipedia.org/wiki?curid=1269626", "title": "Cyprich", "text": "Cyprich\n\nPříjmení Cyprich nosí více významných osobností:\n\n"}
{"id": "1269627", "url": "https://cs.wikipedia.org/wiki?curid=1269627", "title": "Dynamické škálování frekvence", "text": "Dynamické škálování frekvence\n\nDynamické škálování frekvence () je v informatice technika v architektuře počítačů, která umožňuje měnit frekvenci hodin pro mikroprocesor. Cílem je řídit spotřebu energie nebo teplotu čipu v počítači (typicky mikroprocesoru nebo GPU).\n\nPokud se procesor v počítači přehřívá a dostupný chladicí systém už nemůže teplotu snížit (např. zvýšením otáček ventilátoru), je snížena taktovací frekvence mikroprocesoru (to umožní snížení napájecího napětí) nebo mikroprocesor vkládá do zpracování strojových instrukcí prázdné cykly. V obou případech dojde ke snížení výpočetního výkonu, ale zároveň ke snížení teploty.\n"}
{"id": "1269628", "url": "https://cs.wikipedia.org/wiki?curid=1269628", "title": "Sidsel Falsig Pedersen", "text": "Sidsel Falsig Pedersen\n\nSidsel Falsig Pedersen (* 19. května 1970 Frederiksberg) je dánská spisovatelka. Její realistická díla jsou psána minimalistickým stylem. Po studiích se živila prací v různých profesích (barmanka, tlumočnice, fotografka) v kombinaci s literárními stipendii.\n\nV roce 2016 získala cenu Beatrice za dílo \"Flora\".\n\n"}
{"id": "1269632", "url": "https://cs.wikipedia.org/wiki?curid=1269632", "title": "Cíger", "text": "Cíger\n\nPříjmení Cíger nosí více významných osobností:\n\n"}
{"id": "1269635", "url": "https://cs.wikipedia.org/wiki?curid=1269635", "title": "Drexler", "text": "Drexler\n\nPříjmení Drexler nosí více významných osobností:\n\n\n"}
{"id": "1269636", "url": "https://cs.wikipedia.org/wiki?curid=1269636", "title": "Eberle", "text": "Eberle\n\nPříjmení Eberle nosí více významných osobností:\n\n"}
{"id": "1269638", "url": "https://cs.wikipedia.org/wiki?curid=1269638", "title": "Gary", "text": "Gary\n\nGary může být:\n"}
{"id": "1269640", "url": "https://cs.wikipedia.org/wiki?curid=1269640", "title": "Seznam medailistů na mistrovství Evropy ve volném stylu – ženy do 57 kg", "text": "Seznam medailistů na mistrovství Evropy ve volném stylu – ženy do 57 kg\n\nSeznam medailistek na mistrovství Evropy v zápasu žen ve váhové kategorii do 57 kg. \n"}
{"id": "1269642", "url": "https://cs.wikipedia.org/wiki?curid=1269642", "title": "Springer (příjmení)", "text": "Springer (příjmení)\n\nPříjmení Springer nosí více významných osobností:\n\n"}
{"id": "1269644", "url": "https://cs.wikipedia.org/wiki?curid=1269644", "title": "Kochanowski", "text": "Kochanowski\n\nPříjmení Kochanowski nosí více významných osobností:\n\n"}
{"id": "1269645", "url": "https://cs.wikipedia.org/wiki?curid=1269645", "title": "Kožík", "text": "Kožík\n\nPříjmení Kožík nosí více významných osobností:\n\n"}
{"id": "1269651", "url": "https://cs.wikipedia.org/wiki?curid=1269651", "title": "Malatinský", "text": "Malatinský\n\nPříjmení Malatinský nosí více významných osobností:\n\n"}
{"id": "1269652", "url": "https://cs.wikipedia.org/wiki?curid=1269652", "title": "Alice Kirš", "text": "Alice Kirš\n\nAlice Kirš (* 14. únor 1984 Svitavy) je česká podnikatelka zaměřující se na inspiraci, vzdělávání a rozvoj žen.\n\nVystudovala Střední průmyslovou školu stavební v Brně, obor pozemní stavitelství. V letech 2007–2010 pracovala ve společnosti Agora DMT, kde na pozici produktového manažera spolupracovala se společnostmi jako TomTom, Navigon, Sony a také s obchodními řetězci jako Electroworld, Makro či Euronics. Od roku 2012 je provdaná za Davida Kirše a společně žijí v Brně.\n\nOd roku 2009 se zajímá o osobní rozvoj a rozvoj lidského potenciálu, což ji vedlo k tomu, že v roce 2012 založila projekt \"Ženy ženám\", který se stal online platformou pro osobní rozvoj a vzdělávání žen. Během let 2012–2016 vytvořila společně s českými i slovenskými lektorkami několik online vzdělávacích programů pro ženy. V roce 2013 pod záštitou projektu \"Ženy ženám\" zorganizovala konferenci s názvem \"Ženy ženám Živě\", které se v prostorách Mahenova divadla v Brně zúčastnilo 350 žen. V roce 2014 následoval druhý ročník této akce, tentokrát na téma: \"Ženské sebevědomí\". Třetí ročník se konal v říjnu 2016 a byl na téma: \"Seberealizace a poslání ženy\". V prostorách brněnského SONO centra se sešlo téměř 600 žen, aby se společně nechaly inspirovat 10 zajímavými spíkry a jejich přednáškami. Všechny tři ročníky akce moderovala herečka Simona Babčáková.\n\nV roce 2016 Alice zorganizovala roční vzdělávací cyklus 10 seminářů pro ženy s názvem \"Škola ženy\", do kterého pozvala české lektorky osobního rozvoje jako je Denisa Říha Palečková, Lilia Khousnoutdinová či Stanislava Mrázková. Dne 1. května 2016 založila společnost \"Ženy ženám s.r.o\". Společnost vznikla s cílem vytvářet mnohem více vzdělávacích programů, rozšiřovat své portfolio i interní a externí tým spolupracovníků. Cílem je oslovovat širší publikum žen, které v nabídce vzdělávacích produktů společnosti najdou rozmanité možnosti pro svůj osobní rozvoj.\n\nNa podzim roku 2013 vydala svou první knihu s názvem \"17 tváří ženy\". O tři roku později otevřela online klub pro ženy – \"Klub Ženy ženám\", který podporuje ženy všech věkových kategorií v posilování jejich sebedůvěry, osobním rozvoji a autenticitě. Je také spoluautorkou návodného e-booku \"Jak napsat, vydat a prodat knihu\", kde předává své zkušenosti s psaním své vlastní knihy, kterou si vydala bez nakladatele.\n\n"}
{"id": "1269655", "url": "https://cs.wikipedia.org/wiki?curid=1269655", "title": "Mintál", "text": "Mintál\n\nPříjmení Mintál nosí více významných osobností:\n\n"}
{"id": "1269658", "url": "https://cs.wikipedia.org/wiki?curid=1269658", "title": "Newcombe", "text": "Newcombe\n\nPříjmení Newcombe nosí více významných osobností:\n\n\n"}
{"id": "1269661", "url": "https://cs.wikipedia.org/wiki?curid=1269661", "title": "Harry Newcombe", "text": "Harry Newcombe\n\nHarry Newcombe (5. srpna 1900 – 18. března 2006) byl britský voják, veterán první světové války. Zemřel ve věku 105 let v roce 2006 jako jeden z mála v té době žijících veteránů této války.\n\nHarry Newcombe se narodil v Islingtonu v Londýně. V roce 1918 vstoupil do britské armády, byl vojínem v Royal Sussex Regiment. Když válka skončila, zůstal ve službě a strávil ještě rok v Německu jako poválečný okupační voják. Po válce pracoval jako železničář a v roce 1965 odešel do důchodu. Vzpomínal i na to, jak sloužil v blízkosti Winstona Churchilla. Během druhé světové války sloužil jako úředník v RAF.\n\nOd roku 2003 byl veřejně znám jako jeden z posledních veteránů první světové války. \n\nNewcombe žil ve Worthingu až do své smrti ve věku 105 let, zemřel na mozkovou cévní příhodu.\n"}
{"id": "1269666", "url": "https://cs.wikipedia.org/wiki?curid=1269666", "title": "Dampierre-en-Yvelines", "text": "Dampierre-en-Yvelines\n\nDampierre-en-Yvelines je francouzská obec v departementu Yvelines v regionu Île-de-France, asi 40 km jihozápadně od Paříže a asi 20 km od Versailles. V roce 2014 zde žilo 1 040 obyvatel.\n\nSousední obce jsou: Les Essarts-le-Roi, Choisel, Lévis-Saint-Nom, Le Mesnil-Saint-Denis, Saint-Forget a Senlisse.\n\n\"Počet obyvatel\"\n\n\n"}
{"id": "1269681", "url": "https://cs.wikipedia.org/wiki?curid=1269681", "title": "NGC 7789", "text": "NGC 7789\n\nNGC 7789 je velmi bohatá otevřená hvězdokupa v souhvězdí Kasiopeji vzdálená od Země přibližně 7 600 světelných let. Objevila ji Caroline Herschel v roce 1783.\n\nHvězdokupu je možné snadno najít necelý jeden stupeň jihovýchodně od oranžové hvězdy ρ Cassiopeiae (žlutý hyperobr s magnitudou 4,1), která se nachází 2,5° jihozápadně od hvězdy Caph (β Cas). Hvězdokupa není viditelná pouhým okem, ale pomocí triedru se ukáže jako téměř kruhová světlá skvrna. Při pozorování malým dalekohledem je možné se pokusit o rozlišení některých jejích jasnějších hvězd, ale dokonale v ní všechny její hvězdy ukáže až dalekohled o průměru 200 mm nebo větším. Její nejjasnější hvězda je desáté magnitudy, ale do 13. magnitudy obsahuje další desítky hvězd, takže dalekohled s průměrem 200 mm a větším je k pozorování hvězdokupy vhodnější. Na západním okraji hvězdokupy leží hvězda 9. magnitudy, která však není členem této hvězdokupy.\n\nHvězdokupa má velkou severní deklinaci, což je velká výhoda pro pozorovatele na severní polokouli, kde je hvězdokupa cirkumpolární, a to až do nižších středních zeměpisných šířek. Naopak na jižní polokouli vychází pouze nízko nad obzor a jižně od tropického pásu není viditelná vůbec. Nejvhodnější období pro její pozorování na večerní obloze je od srpna do ledna.\nHvězdokupu objevila Caroline Herschel v roce 1783 pomocí zrcadlového dalekohledu o průměru 4,2 palce a oznámila to svému bratru Williamovi. Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 2284.\n\nNGC 7789 je velmi bohatá a hustá hvězdokupa tvořená několika stovkami hvězd. Její vzdálenost od Země se odhaduje na 7 620 světelných let, takže patří do vnitřní části ramene Persea, což je jedno ze dvou největších spirálních ramen Mléčné dráhy.\n\nStáří hvězdokupy je poměrně velké, odhaduje se na 1,7 miliardy let, nebo trochu méně, a proto můžeme vyloučit její fyzickou souvislost s velkými a mladými OB asociacemi, které tímto směrem vidíme, protože se nacházejí ve stejném galaktickém rameni Persea. Mnoho jejích hmotných hvězd patří do větve rudých obrů, u dalších již v jádře probíhá fúze helia. Méně hmotné hvězdy jsou zatím na hlavní posloupnosti. Výzkum metalicity těchto hvězd ukázal, že poměrný výskyt železa je u nich podobný metalicitě Slunce.\n\nVe hvězdokupě bylo celkem nalezeno téměř 700 členů s magnitudou 15,5 a jasnějších. Díky vysoké hustotě ve střední oblasti hvězdokupy některé hvězdy podstoupily vzájemné sloučení a vytvořily tak modré opozdilce. Hvězdokupy tohoto typu jsou užitečné k porozumění různých způsobů vývoje hvězd.\n\nVýzkum zaměřený na hledání exoplanet pomocí přechodů nalezl ve hvězdokupě 14 hvězd vykazujících změny jasu, které by mohly být způsobeny přechodem planet. Navíc bylo objeveno několik obyčejných dlouhoperiodických kataklyzmických proměnných hvězd.\n\n"}
{"id": "1269683", "url": "https://cs.wikipedia.org/wiki?curid=1269683", "title": "Laus Strandby Nielsen", "text": "Laus Strandby Nielsen\n\nLaus Strandby Nielsen (* 1944 Aalborg) je dánský spisovatel a básník.\n\nJako básník začal publikovat v roce 1970. Vystudoval srovnávací literaturu v roce 1972 na univerzitě v Kodani. Je členem \"Extension tria\" (Jacob Riis (notebook) a Mette Stig Nielsen (klavír)). Jeho básně byly přeloženy do italštiny, turečtiny, islandštiny, angličtiny, albánštiny a makedonštiny. V roce 2015 získal cenu Beatrice.\n\n"}
{"id": "1269713", "url": "https://cs.wikipedia.org/wiki?curid=1269713", "title": "17. světové skautské jamboree", "text": "17. světové skautské jamboree\n\n17. světové skautské jamboree (Korejsky: \"제17회 세계잼버리\") se konalo od 8. do 16. srpna, 1991 a hostila ho Jižní Korea v Národní park Seoraksan, nedaleko od hranic se Severní Koreou, a asi 200 km, šest hodin jízdy, ze Seoulu.\n\n\"Many Lands, One World\" bylo tématem tohoto jamboree, které spojilo 20 000 skautů ze 135 států a teritorií,a obzvláště, národy východní Evropy, všechny dříve komunistické státy Střední a Východní Evropy a Sovětského svazu kde se skauting rozvíjel v měsících předcházejících Rozpad Sovětského svazu. Skauti z Československa a Maďarska se připojili ke Světovému skautskému hhnutí poprvé od roku 1947. Svůj kontingent mělo Bulharsko, Bělorusko, Estonsko, Litva, Lotyšsko, Polsko, Rumunsko, Rusko, Ukrajina a Jugoslávie.\n\nJamboree začalo se špatným počasím s deštěm a záplavami které způsobily velké problémy. Zahajovací a závěrečná ceremonie byly navrženy tak, aby soupeřili s těmi z Letních olympijských her 1988. Součásti Jamboree poprvé byl program Global Development Village, a navštívili jej korejský prezident Ro Tche-u, švédský král Karel XVI. Gustav a monacký Princ Mulaj Rašid.\n\nBrtiský kontingent přivezl repliku Skautského tábora na Brownsea a zopakoval experiment Roberta Baden Powella z roku 1907. To se stalo nejvíce fotografovanou a natáčenou událostí na Jamboree.\n\n"}
{"id": "1269722", "url": "https://cs.wikipedia.org/wiki?curid=1269722", "title": "Pichler", "text": "Pichler\n\nPříjmení Pichler nosí více významných osobností:\n\n"}
{"id": "1269730", "url": "https://cs.wikipedia.org/wiki?curid=1269730", "title": "Rahn", "text": "Rahn\n\nPříjmení Rahn nosí více významných osobností:\n\n"}
{"id": "1269736", "url": "https://cs.wikipedia.org/wiki?curid=1269736", "title": "Renner", "text": "Renner\n\nPříjmení Renner nosí více významných osobností:\n\n"}
{"id": "1269751", "url": "https://cs.wikipedia.org/wiki?curid=1269751", "title": "Trochta", "text": "Trochta\n\nPříjmení Trochta nosí více významných osobností:\n\n"}
{"id": "1269752", "url": "https://cs.wikipedia.org/wiki?curid=1269752", "title": "August Švagrovský", "text": "August Švagrovský\n\nAugust Švagrovský (14. března 1847, Roudnice nad Labem – 27. června 1931, Písek) byl český mecenáš umění.\n\nNarodil se v rodině Martina Švagrovského (1807 — 1866) a jeho druhé manželky Rozarie, rozené Linkové (?? — 1892). Sestra Františka (1843 — 1939) se provdala za architekta Jana Zeyera, druhá sestra Růžena (Rosalie, 1851 — ??)) za advokáta Vojtěcha Friče, třetí Josefina (1856 — ??) za zoologa Františka Vejdovského. Mladší bratr Max Švagrovský (1855 — 1922) byl znám jako sportovec a vedl po Augustovi Švagrovském rodinnou firmu.\n\nV době narození Augusta Švagrovského byl jeho otec Martin ještě v matrice zapsán jako řeznický mistr. Začal podnikat se dřevem, založil v Roudnici parní pilu a díky možnosti dopravy dřeva po Labi do Německa zbohatnul.\n\nAugust Švagrovský vystudoval obchodní akademii v Praze a po smrti otce, který zemřel v roce 1866, řídil rodinný podnik se svými bratry. Na rozdíl od otcova obchodního rozmachu se dostával do finančních potíží, což bylo způsobeno nejen jeho velkorysostí, ale i krizí.\n\nV roce 1880 odprodal August Švagrovský svůj podíl ve firmě mladšímu bratru Maxi Švagrovskému. a roku 1886 se odstěhoval z Roudnice. V Čechách nemohl sehnat zaměstnání a několik let pobýval v cizině, zejména ve Francii.\n\nPo návratu z ciziny se August Švagrovský, ovlivněn pobytem ve Francii, začal zajímat o současné české výtvarné umění a podporovat české malíře. Sám žil skromně, své prostředky věnoval podpoře umění. Nejprve pracoval jako vedoucí kanceláře v Mladé Boleslavi, od roku 1901 byl policejně hlášen v Košířích jako prokurista roudnické chmelařské firmy Kratochvíl.\n\nZemřel svobodný a bezdětný na letním pobytu v Písku. Pohřben byl 1. 7. 1931 v Roudnici nad Labem.\n\nJiž jako jedenadvacetiletý mladík vystoupil v roce 1868 s proslovem na táboru lidu pod Řípem, kterého se zúčastnilo okolo 20 000 lidí; ve svém vystoupení hovořil o důležitosti vzdělání a navrhl zřízení demokratického politického spolku. Též doprovázel do Prahy základní kámen Národního divadla, pocházející z Řípu; promluvil při jeho vjezdu do Poříčské brány v Praze. Pro vlastní stavbu Národního divadla dodával za výhodnou cenu dříví, a když stavba vyhořela, vzdal se téměř celých plateb. Když se Národní listy dostaly do finančních obtíží, podpořil je, stejně jako roudnické noviny \"Říp\" a \"Podřipan\". Podpořil též ochotnický spolek v Roudnici zakoupením vybavení jeviště a hlediště a byl jeho ředitelem.\n\nV rodné Roudnici byl jedním z iniciátorů zakládání spolků sám se stal roku 1868 jednatelem Sokola.\nMezi jeho přátele patřili Jan Neruda, Bedřich Smetana a Josef Václav Frič. Též patřil mezi nejvýznamnější podporovatele knihovny roudnického spolku \"Jednota Říp\".\n\nV šedesátých a sedmdesátých letech 19. století navazovala rodina Švagrovských kontakty s osobnostmi českého kulturního života a zvala je do svého domu v Roudnici nad Labem, případně do letního sídla v Bechlíně (tzv. \"vila Švagrovských\"). Jejich hosty byli např. Bohuslav Schnirch, Václav Brožík či Jan Neruda.\n\nPo návratu z Francie se August Švagrovský stal mecenášem současných českých výtvarných umělců. Z nich podporoval nejvýrazněji Antonína Slavíčka, se kterým se seznámil v roce 1903. Jejich přátelství přetrvalo až do malířovy smrti. Dalšími podporovanými malíři byli synovec (syn švagra Jana Zeyera a sestry Švagrovského Františky) Angelo Zeyer a Miloš Jiránek. Jejich obrazy tvořily základ sbírky, kterou později věnoval rodnému městu.\n\nŠvagrovského podpora umění byla velkorysá bez ohledu na jeho skromné osobní hmotné poměry. M. V. Kratochvíl zapsal historku, ve které se město Roudnice dozvědělo, že žije nuzným životem a zaslalo mu čestný dar. Během čtyřiadvaceti hodin stačil August Švagrovský mnohatisícovou částku rozdat umělcům.\n\nJiž v roce 1904 položil August Švagrovský základ dnešní Galerie moderního umění v Roudnici nad Labem, když městu věnoval devět obrazů. V roce 1910 daroval městu 225 malířských děl českých umělců, z toho od jím podporovaných umělců 60 obrazů Antonína Slavíčka, 10 Miloše Jiránka a 8 Angelo Zeyera. V darované sbírce byly též jednotlivé obrazy Zdenky Braunerové, Antonína Chittussiho, Adolfa Liebschera, Maxe Švabinského a dalších. V daru byla zastoupena i rodina Mánesů, včetně Josefa Mánesa. Galerie pak byla doplňována dary dalších roudnických občanů.\n\n\nDne 30. července 1872 proběhl tzv. „národní soud“ se spisovatelem Karlem Sabinou. U advokáta Jana Kučery se jí zúčastnili Julius Grégr (hlavní iniciátor sezení, jemuž se dostal do rukou materiál usvědčující Sabinu), Jan Neruda, Vítězslav Hálek, Josef Barák, Emanuel Tonner a Karel Sabina. Účastníkem schůzky byl též August Švagrovský. Švagrovský sám se při vyšetřování vyjádřil, že byl na schůzku pozván, aniž by věděl, co bude projednáváno. Karel Sabina byl na této schůzce na základě dokladů obviněn z toho, že je konfidentem policejního ředitelství a byl vyzván, aby opustil Prahu.\n\n\n\n"}
{"id": "1269761", "url": "https://cs.wikipedia.org/wiki?curid=1269761", "title": "Seznam medailistů na mistrovství Evropy ve volném stylu – ženy do 59 kg", "text": "Seznam medailistů na mistrovství Evropy ve volném stylu – ženy do 59 kg\n\nSeznam medailistek na mistrovství Evropy v zápasu žen ve váhové kategorii do 59 kg. \n"}
{"id": "1269763", "url": "https://cs.wikipedia.org/wiki?curid=1269763", "title": "Ujváry", "text": "Ujváry\n\nPříjmení Ujváry nosí více významných osobností:\n\n"}
{"id": "1269767", "url": "https://cs.wikipedia.org/wiki?curid=1269767", "title": "Waldhauser", "text": "Waldhauser\n\nPříjmení Waldhauser nosí více významných osobností:\n\n"}
{"id": "1269771", "url": "https://cs.wikipedia.org/wiki?curid=1269771", "title": "Šulík", "text": "Šulík\n\nPříjmení Šulík nosí více významných osobností:\n\n"}
{"id": "1269772", "url": "https://cs.wikipedia.org/wiki?curid=1269772", "title": "Pomsta (kniha)", "text": "Pomsta (kniha)\n\nPomsta je devatenáctý román Leeho Childa ze série knih s Jackem Reacherem. Ve Velké Británii, Novém Zélandu, Austrálii a Irsku byla vydána 28. srpna 2014 a ve Spojených státech amerických a v Kanadě byla vydána 2. září 2014. Děj knihy sleduje Reacherovo pronásledování odstřelovače, který se pokusil zabít francouzského prezidenta.\n\nNeznámý odstřelovač vystřelil z velké vzdálenosti na francouzského prezidenta, ale záměrně minul. Podezřelý střelec disponuje mimořádnými střeleckými schopnostmi a není lehké jej najít. Reacherovi se už jednou podařilo jej vystopovat a poslat do vězení a tak je požádán aby jej dopadl znovu a zbavil se jej jednou provždy.\n\n"}
{"id": "1269774", "url": "https://cs.wikipedia.org/wiki?curid=1269774", "title": "Sofia Sakorafová", "text": "Sofia Sakorafová\n\nSofia Sakorafová (\"Σοφία Σακοράφα\", * 29. dubna 1957 Trikala) je řecká atletka a politička.\n\nReprezentovala Řecko v hodu oštěpem. Na Letních olympijských hrách 1976 a Letních olympijských hrách 1980 vypadla v kvalifikaci, vyhrála Středomořské hry 1979 a na domácím mistrovství Evropy v atletice 1982 v Aténách získala bronzovou medaili. Vytvořila 16. září 1982 ve městě Chania výkonem 74,20 m světový rekord oštěpařek, který platil do 13. června 1983, kdy ho překonala Tiina Lillaková.\n\nV roce 2004 přijala palestinské občanství a vyjádřila úmysl reprezentovat Palestinu na olympiádě, účast jí však nebyla umožněna pro nesplnění výkonnostního limitu.\n\nJe absolventkou Aristotelovy univerzity v Soluni, pracovala jako učitelka tělocviku. Od roku 2000 byla poslankyní řeckého parlamentu za Panhelénské socialistické hnutí. V roce 2010 odmítla hlasovat pro úsporný vládní program a byla ze strany vyloučena. Ve volbách 2012 kandidovala za Syrizu a byla zvolena do parlamentu, v roce 2014 se stala europoslankyní. V září 2015 na protest proti přijetí podmínek věřitelů Syrizu opustila a stala se nezařazenou poslankyní v rámci platformy Evropská sjednocená levice a Severská zelená levice.\n\n"}
{"id": "1269776", "url": "https://cs.wikipedia.org/wiki?curid=1269776", "title": "Grabowski", "text": "Grabowski\n\nPříjmení Grabowski nosí více významných osobností:\n\n"}
{"id": "1269783", "url": "https://cs.wikipedia.org/wiki?curid=1269783", "title": "Górski", "text": "Górski\n\nPříjmení Górski nosí více významných osobností:\n\n"}
{"id": "1269786", "url": "https://cs.wikipedia.org/wiki?curid=1269786", "title": "Temné proudy", "text": "Temné proudy\n\nTemné proudy je čtrnáctým románem amerického spisovatele detektivních knih Michaela Connellyho a také desátou knihou s losangeleským detektivem Hieronymem \"Harrym\" Boschem v hlavní roli. Bosch se zde setkává s agentkou FBI Rachel Wallingovou a román navazuje na nedořešené dějové linie z knih Básník , Obranná reakce a Temnější než noc.\n\nBosch se pouští do vyšetřování smrti bývalého agenta FBI Terryho McCaleba na žádost jeho ženy. Bosch získá podezření, že McCaleb byl zavražděn a vrahem by mohl být bývalý vedoucí agent FBI Robert Backus, jež je znám pod přezdívkou Básník, a to přesto, že je považován za mrtvého. Vyšetřování Bosche zavede do Las Vegas, kde se dostane do kontaktu s FBI. Mezitím se agentka FBI Rachel Wallingová stává adresátem zpráv, které Backus posílá FBI. Rachel kdysi zaučoval právě agent Backus (stejně jako McCaleba) a po skončení vyšetřování případu Básník byla kvůli své roli v případu přeložena na pobočku v Jižní Dakotě. Protože Bosch ani Wallingová nemají přímý přístup k vyšetřování FBI, spojí nakonec své síly a začnou spolupracovat. V průběhu románu se střídají dva druhy vyprávění. U Bosche je využito vyprávění v první osobě, které se střídá s vyprávěním v třetí osobě v případě Wallingové a Backuse. Bosch zde potká sousedku, o níž se později (v knize Poslední šance) dozví, že se jmenuje Cassie Blacková. Cassie byla hlavní postavou v knize Zrádný měsíc. Bosch zde také naváže intimní vztah s Rachel Wallingovou. Na konci pak přijme nabídku své bývalé parťačky Kiz Riderové aby se vrátil do losangeleského policejního sboru, který řídí nový policejní náčelník a stal se detektivem na oddělení loupeží a vražd v sekci otevřených nevyřešených případů.\n\nNakonec Bosch s Wallingovou doženou Básníka ke spravedlivému trestu, když jej při honičce zaženou do betonových kanálů rozvodněné řeky Los Angeles, kde se utopí. Bosch při tom jen těsně unikne stejnému osudu. Backusova smrt je tentokrát na rozdíl od knihy Básník potvrzena. Boschův vztah s Wallingovou se nakonec rozpadne, když se Bosch dozví, že FBI zjistila, že Backus ve skutečnosti nebyl za McCalebovu smrt zodpovědný, ale nic mu o tom neřekli. McCaleb se zabil sám a provedl to tak aby jeho smrt vypadala jako nehoda, protože jeho transplantované srdce přestávalo fungovat správně a nechtěl zatěžovat svou ženu a děti neúnosnými výdaji nutnými pro další náročnou operaci.\n"}
{"id": "1269794", "url": "https://cs.wikipedia.org/wiki?curid=1269794", "title": "Seznam medailistů na mistrovství Evropy ve volném stylu – ženy do 65 kg", "text": "Seznam medailistů na mistrovství Evropy ve volném stylu – ženy do 65 kg\n\nSeznam medailistek na mistrovství Evropy v zápasu žen ve váhové kategorii do 65 kg. \n"}
{"id": "1269802", "url": "https://cs.wikipedia.org/wiki?curid=1269802", "title": "Seznam medailistů na mistrovství Evropy ve volném stylu – ženy do 68 kg", "text": "Seznam medailistů na mistrovství Evropy ve volném stylu – ženy do 68 kg\n\nSeznam medailistek na mistrovství Evropy v zápasu žen ve váhové kategorii do 68 kg. \n"}
{"id": "1269804", "url": "https://cs.wikipedia.org/wiki?curid=1269804", "title": "Prague European Summit", "text": "Prague European Summit\n\nPrague European Summit je platforma pro debatu na nejvyšší úrovni o budoucnosti Evropské unie a o aktuálních evropských tématech. Je konferencí se zaměřením na Evropskou unii ve střední a východní Evropě. \n\nSummit sdružuje politické představitele, státní úředníky, zástupce občanské společnosti, podnikatele, akademiky a žurnalisty. Mezi významné účastníky Prague European Summit se řadí Frans Timmermans, první místopředseda Evropské komise, premiéři zemí Visegrádské čtyřky, Bohuslav Sobotka, Beata Szydłová, Robert Fico a Viktor Orbán nebo bývalá lotyšská prezidentka Vaira Vīķe-Freiberga.\n\nOd roku 2015 se koná každoročně v prostorách Lobkowiczkého paláce na Pražském hradě, jedné z nejvýznamnějších kulturních památek v České republice a jediné soukromě vlastněné části Pražského hradu, jež je zapsán na seznamu světového dědictví UNESCO.\n\nPrague European Summit je organizován konsorciem dvou významných českých think tanků (Ústavem mezinárodních vztahů a Institutem pro evropskou politiku EUROPEUM), ve spolupráci s Ministerstvem zahraničních věcí ČR a Zastoupením Evropské komise v ČR a pod záštitou Úřadu vlády ČR a Hlavním městem Praha. \n\nInstitut pro evropskou politiku EUROPEUM je neziskový, nepolitický a nezávislý think-tank, který se zaměřuje na evropskou integraci a soudržnost. EUROPEUM přispívá k demokracii, bezpečnosti, stabilitě, svobodě a solidaritě napříč Evropou a aktivnímu vystupování České republiky v Evropské unii. EUROPEUM provádí původní výzkum, organizuje veřejné akce a vzdělávací aktivity a formuluje nové názory a doporučení ke zlepšení domácí a evropské politiky. Současným ředitelem Institutu je Vladimír Bartovic. \n\nÚstav mezinárodních vztahů (ÚMV) je nezávislá veřejná výzkumná instituce, která provádí vědecký výzkum v oblasti mezinárodních vztahů, především v oborech evropská, bezpečnostní a teritoriální studia. Od roku 1957 je ÚMV jednou z hlavních výzkumných institucí v České republice a je také aktivním členem několika mezinárodních výzkumných sítí, například TEPSA (Trans European Policy Studies Association), CEEISA (Central and East European International Studies Association) nebo Think Visegrad. Současným ředitelem ÚMV je Ondřej Ditrych. \n\nMezinárodní programová rada je hlavním poradním orgánem pro Prague European Summit. Setkává se pravidelně, alespoň jednou za rok. Rada je složena z předních mezinárodních osobností, které se zabývají budoucností evropské integrace. Rada je nezbytná pro zajištění Prague European Summit a mezi její činnosti patří například formulace programových priorit pro nadcházející konference a předkládání inovativních návrhů, týkajících se organizace, pořádání doprovodných programů a prezentace výstupů Summitu.\n\nDo Mezinárodní programové rady patří:\n\n\n„Vision for Europe“ je každoroční cena udělovaná významným osobnostem, které se podílí na naplňování evropských cílů jako je posilování mírové spolupráce evropských zemí, vytváření spravedlivého institucionálního uspořádání evropské integrace, snahy o přiblížení evropské integrace evropské veřejnosti a překonávání předsudků a nedorozumění týkajících se integračního procesu.\n\n\nKaždoroční konference se skládá z rozmanité škály unikátních formátů, například ministerských panelů, tzv. Night-Owl Sessions, Oxfordských debat, a diskuzních snídaní na pražských velvyslanectvích. \n\nPilotní ročník Prague European Summit se konal 12. - 13. listopadu 2015. Hlavním tématem konference, nazvané „European Union Institutions Fit for External Challenges“, bylo institucionální prostředí Evropské unie a jaký dopad mohou mít rozhodovací procesy EU na Společnou zahraniční a bezpečnostní politiku Evropské unie. \n\nMezi významné účastníky tohoto pilotního ročníku patřil Frans Timmermans, první místopředseda Evropské komise, Thierry Chopin, ředitel výzkumu Robert Schuman Foundation, Tomáš Sedláček, makroekonomický stratég ČSOB, Iryna Solonenko, výzkumnice na European University Viadrina a Robert Bosch Center for Central and Eastern Europe, Russia, and Central Asia, a velvyslankyně Evropské unie v Namibii, Jana Hybášková.\n\nSoučástí konference byl i proslov tehdejšího ministra zahraničních věcí Lubomíra Zaorálka, ve kterém zdůraznil jak důležitá je jednotnost Evropy. Poukázáním na situaci před první světovou válkou varoval před započetím konfliktu kvůli nedostatku důvěry a komunikace. Za opatření nezbytná k řešení migrační krize označil sdílení zdrojů a prostředků a zlepšení ochrany vnější hranice EU. Stavění zdí uvnitř EU označil za nežádoucí.\n\nDruhý ročník konference, který se konal 6. - 8. června 2016 s názvem „EU in a Time of Crisis: Better Together?“, se zaměřil na otázku solidarity a soudružnosti Evropské unie. Konference se zúčastnili premiéři Visegrádské čtyřky, Bohuslav Sobotka za Českou republiku, Beata Szydlo za Polsko, Robert Fico za Slovensko a Viktor Orbán za Maďarsko. \n\nMezi další významné hosty druhého ročníku patřili Kristalina Georgieva, místopředsedkyně Evropské komise, Brian Whitmore, novinář Svobodné Evropy, Tania le Moigne, ředitelka české pobočky Google, Agata Gostynska – Jakubowska, výzkumnice Centre for European Reform, nebo Tim Worstall, výzkumný pracovík Adam Smith Institute. \n\nCenu Vision for Europe, kterou předal tehdejší ministr zahraničí České republiky Lubomír Zaorálek, získal Prof. Dr. Wolfgang Wessels, profesor na Jean-Monnet-Chair Kolínské univerzity. \n\nTřetí ročník Prague European Summit se uskutečnil 13. - 15. června 2017. Diskuze se tentokrát týkaly palčivých problémů, kterým Evropská unie čelí, jako je například vzestup populismu, politické radikalizace a propagandy. Dalšími tématy byly brexit, vztah EU s Ruskem a Čínou, a v neposlední řadě jednotný trh, bankovní unie a evropský digitální trh. Kromě plenárních schůzí se tento rok konaly také tři pracovní a diskusní snídaně na pražských ambasádách, tři tzv. \"Prague talks\" (debaty přístupné pro veřejnost) a každoroční slavnostní předání ceny \"Vision for Europe\".\n\nÚvodní proslov přednesl tehdejší český premiér Bohuslav Sobotka, který se věnoval například hrozbě mezinárodního terorismu, potřebě reformy EU nebo problémům evropské ekonomiky. Ocenil ale snahu Unie stát se více nezávislým mezinárodním aktérem a zdůraznil význam racionálního přístupu při řešení celoevropských problémů týkajících se hospodářství, globalizace a technologického pokroku. Zmínil rovněž migrační krizi, kolaps států na Blízkém východě, ozbrojené konflikty v regionu a terorismus v souvislosti s nutností lépe chránit občany EU, posílit Společnou bezpečnostní a obrannou politiku a s potřebou spolupráce EU a NATO.\n\nDalšími významnými řečníky byli například Eric Maurice, šéfredaktor portálu EUobserver, Massimo D’Alema, bývalý italský předseda vlády, Rudolf Jindrák z Kanceláře prezidenta ČR, Taavi Rõivas, bývalý ministerský předseda Estonska, ministři zahraničních věcí Česka a Slovenska Lubomír Zaorálek a Miroslav Lajčák, guvernér České národní banky Jiří Rusnok a dále odborníci z předních evropských univerzit, výzkumných center a neziskových organizací či novináři zabývající se evropskými tématy a osobnosti businessu.\n\nLubomír Zaorálek hovořil o zločinech západních zemí v koloniální éře i v pozdější době a prohlásil, že lidé v zemích třetího světa si začínají s nárůstem vzdělání tyto zločiny více uvědomovat a to přispívá k protizápadním náladám v těchto zemích a k radikalizaci některých muslimů. Zaorálek připomněl Velké indické povstání proti britské koloniální nadvládě, zacházení s domorodci v Belgickém Kongu nebo Italské Libyi, válku v Alžírsku, válku ve Vietnamu nebo válku v Iráku. Podle Zaorálka „Stejně šokující jako rozsah těchto zločinů je to, jak rychle na ně Západ zapomněl.“\n\nTohoto ročníku se zúčastnili také méně tradiční hosté, nazývaní \"new voices\", tedy lidé, kteří běžně takovéto konference nenavštěvují. Jednalo se o zástupce občanské společnosti, aktivisty nebo budoucí lídry. Název \"new voices\" vychází ze záměru rozšířit obzory Summitu díky účasti lidí, kteří přinášejí nové nápady a vymykají se mainstreamovému smýšlení o evropských záležitostech.\n\nOcenění \"Vision for Europe\" obdržel historik, spisovatel a komentátor Timothy Garton Ash. Na univerzitě v Oxfordu vyučuje evropská studia a je autorem několika publikací o historii moderní Evropy a její transformaci za posledních 30 let.\n\nČtvrtý ročník Prague European Summit se konal 19. - 21. června 2018. Témata jednotlivých panelů se týkala mimo jiné budoucnosti EU (například jejího rozšíření, reformy, integrace nebo brexitu), zahraniční politiky Unie, evropské obranné spolupráce a evropského hospodářství.\n\n"}
{"id": "1269805", "url": "https://cs.wikipedia.org/wiki?curid=1269805", "title": "Dračí příběh", "text": "Dračí příběh\n\nDračí příběh (v anglickém originále Fire & Ice: The Dragon Chronicles, též vydáno jako The Dragon Chronicles: Fire & Ice) je rumunsko-americký fantastický televizní film z roku 2008, který natočil režisér Jean C. Comar. Hlavní postavou je princezna Luisa (Amy Acker), která vyhledá pomoc mladého bojovníka Gabriela (Tom Wisdom), aby společně ochránili království před drakem, který její zemi sužuje.\n\nKrálovství Carpia je malá mírumilovná země, které vládne král Augustin se svou manželkou Remini a rádcem Paxianem. Královský pár má jediného dědice, neohroženou princeznu Luisu, která jezdí na lovy s otcem namísto toho, aby sedávala na hradě s matkou a čekala na vdavky. Jednoho dne však zemi napadne ohnivý drak, který se objevil naposledy před 20 lety a jehož útoky se opakují po mnoho dalších týdnů. Během tří měsíců tak zůstane království v troskách. Augustin dostane nabídku od krále Quiloka, že Carpii a jejímu lidu pomůže, ovšem musí se mu podrobit. Augustin bere nabídku jako vydírání, i když v případě nutnosti by byl nakonec ochoten ji přijmout, aby zachránil svůj lid.\n\nDalší možností je vyhnaný rytíř Alodor, který kdysi jako jediný zabil draka. Luisa se proto vydá jej najít. V Izmském lese ji před nebezpečnými místními lidmi zachrání Sangimel, který ji seznámí s mladým Gabrielem, synem již nežijícího Alodora a zároveň svým chráněncem, se nímž se v lesích skrývá. Princezna mladíka, který nemá s královstvími dobrý vztah, nakonec přemluví a společně všichni tři dorazí do Carpie. Gabriel zažene útočícího draka pomocí Sangimelova vynálezu a díky tomu jim král nabídne, i přes Paxianovu neochotu, práci a odměnu – zabití draka a pasování Gabriela na rytíře. Sangimel zároveň vysvětlí, že Quilok musí mít na svém hradě tzv. drakon, dračí vejce, které ho chrání před útoky. Samotného draka však člověk nedokáže zabít, proto musí najít jiného draka – ledového.\n\nGabriel se se Sangimelem vydá na výpravu, potají je však sleduje Luisa, která se k nim nakonec přidá. Sangimel vyrazí sám do hor, kde má za úkol z ledu vysvobodit ledového draka. Gabriel s Luisou mezitím zamíří ke Quilokovu hradu. Princezna musí počkat venku, zatímco mladík se dostane dovnitř a z vrcholu věže ukradne drakon. Luisu mezitím zajme Paxian s vojáky, který ji prozradí, že se spojil s Quilokem, aby mohli zničit Augustina a ve svém plánu využili ohnivého draka, kterého vzbudili. Gabriel jí však včas pomůže, Paxian ale zmizí. Ledový drak, osvobozený Sangimelem, je přitahován drakonem a Gabriel ho schválně navede k ohnivému drakovi, takže se oba tvorové ve vzduchu střetnou. Sangimel se opět setká s Gabrielem a Luisou a nakonec se obětuje při souboji s ledovým drakem, aby mohla princezna s mladíkem utéct zpět do Carpie.\n\nNa hradě řekne Luisa otci, že Paxian je zrádce a Augustin se rozhodne, že se mu sám postaví. Krále ovšem zabije přímo Quilok, který stále chce převzít vládu nad jeho královstvím. V souboji draků skutečně mezitím zvítězí ledový, zatímco ohnivý zahyne. Quilok se svěří Paxianovi, že svůj trůn od otce získal jen díky tomu, že je jeho synem, neboť rytíř Alodor, Gabrielův otec, jenž mu sloužil, byl mnohem schopnější. Toho proto po převzetí trůnu vypudil. Pověří Paxiana, aby společně s rytířem Pontierem zabil Gabriela a získal tak drakon. Gabriel se mezitím připravuje na souboj s drakem, který zpustošil zbytek království. Pontiero, kdysi sloužící pod Alodorem, se se svými rytíři přidá ke Gabrielovi, který je jedinou možností, jak stvůru zabít. Zamíří k solným dolům, kam vylákají i draka. Mladík vyleze na horu a uprostřed dolu odpálí pomocí Sangimelovy výbušniny draka i s drakonem. Královna Remini mezitím zabije na svém hradě Quiloka a Paxian je zabit lidmi v Izmském lese. Gabriel, který se sblížil s princeznou Luisou, je královnou pasován na rytíře, jenž přijme do svých služeb i Pontiera. Pod vládou Remini byla zahájena obnova obou království.\n\n\nSnímek natočil francouzský režisér Jean C. Comar, rozpočet činil 3 miliony dolarů. Natáčení proběhlo během čtyř týdnů v listopadu a prosinci 2007 v Rumunsku ve studiích ve městě Buftea. Jednalo se o první film rumunské společnosti MediaPro Pictures produkovaný pro americký trh a také první rumunský snímek, který využil CGI. Kromě tří protagonistů ztvárnili ostatní role rumunští herci. V postprodukci vyrobil tým 41 osob během osmi měsíců celkem 532 záběrů vizuálních efektů.\n\nFilm \"Dračí příběh\" byl premiérově vysílán v USA na stanici Sci Fi dne 18. října 2008. V Česku byl snímek odvysílán v roce 2009 televizí Nova.\n\nNa DVD byl film vydán nejprve v Rumunsku (\"Fire & Ice: Cronica Dragonilor\") dne 23. ledna 2009, mezinárodní verze vyšla o několik měsíců později, 7. září 2009.\n\nRežisér Jean C. Comar popsal film jako „příběh o lásce mezi princeznou a lovcem draků“ a také jako „moderní pohádku, ve které princezna hledá rytíře, který zachrání království“.\n\nPodle kritiky jde o slušný, ale neoriginální dobrodružný akční příběh s převahou archetypálních postav a řadou klišé žánru fantasy. Vytýkány byly průměrné, nepřesvědčivé televizní efekty a kostýmy, špatné herectví (zejména Toma Wisdoma, pochváleni byli naopak John Rhys-Davies a Arnold Vosloo). Snímku rovněž chybí složky, jako je uvěřitelný a hezký hlavní hrdina, realistické akční sekvence, či vzrušující finále s draky. Vzhled draků někteří recenzenti kritizovali („vypadají jako trnuchy“), jiným připadal originální. Ve scénáři se však dle kritiky také nacházely logické mezery a kvalitě nepomohly ani strojené dialogy.\n\n"}
{"id": "1269842", "url": "https://cs.wikipedia.org/wiki?curid=1269842", "title": "Mária Čírová", "text": "Mária Čírová\n\nMária Čírová (* 20. listopad 1988, Trnava) je slovenská zpěvačka.\n\nMária se stala známou 31. května 2008, když vyhrála osmý ročník soutěže Coca-Cola PopStar 2008.\n\n5. listopadu 2008 pokřtila Mária Čírová své debutové album s názvem \"Búrka\". Kmotrem alba se stal lídr skupiny Komajota Martin Husovský. Album pokřtili ledovými kostkami, a to kvůli tomu, že první píseň, kterou Mária Čírová složila, má název \"Doba ľadová\". Zpěvačka představila i sedm z třinácti skladeb, které se na CD nacházejí, včetně hitu \"Búrka\".\nAlbum vznikal od července do října 2008 ve studiích Creative Music House v Bratislavě. Producentem se stal Maroš Kachút. Mária ještě spolupracovala i s Petrem Grausem, Slavia Solovič a Tomášem Zubákem. Většina písní je ve slovenštině, kromě české \"Rulety lásky\" a anglické \"One\", kterou napsali Zoli Tóth a Ivo Bič.\n\nMária Čírová se zapojila do národního kola soutěže Velká cena Eurovize 2009 se skladbou \"Búrka\". Představila se v druhém semifinále z pěti, které se konalo 20. února 2009, a ve kterém se úspěšně probojovala do finále z druhého místa, hned po Tomáši Bezdedovi.\n\nVe finále 8. března 2009 se téměř neobjevila, když ještě ráno před přenosem dostala virózu a musela jít do nemocnice na infuze. Nakonec se skladbou \"Búrka\" vystupovala jako 12. v pořadí ze šestnácti finalistů. Dlouhý čas se držela na třetím místě, které zaručovalo naději, že ji porota do finále v Rusku nominuje. Nakonec se od ní štěstí odvrátilo a se ziskem 14,60 % hlasů skončila těsně čtvrtá, když zaostala jen o 0,13 % hlasů za třetí skupinou Mukatado, kterou porota vybrala za prvního náhradníka. Tím její naděje na postup na světové finále do Moskvy definitivně skončily.\n\n\n\n\n\n"}
{"id": "1269857", "url": "https://cs.wikipedia.org/wiki?curid=1269857", "title": "Řízená dokumentace", "text": "Řízená dokumentace\n\nŘízená dokumentace je soubor pravidel a postupů, které řídí procesy návrhů, tvorby, schvalování, evidování, stav a vyřazení dokumentů, které jsou vytvořeny na základě příručky jakosti a v souladu s normami kvality (jako například ISO 9001). \n\n\n\nNení efektivní provádět činnosti uvnitř firmy neřízeně a bez existence důvodu. Doložení podkladů jasně zdůvodňuje potřebu vykonat konkrétní pracovní proces. Právě proto vyžaduje většina firemních procesů pro své vykonání podklady ve formě informací, na jejichž základě dochází k rozhodování a vykonávání těchto firemních činností. Od používání pouze tištěné dokumentace se upouští a namísto toho se užívají dokumentace jak v tištěné, tak v elektronické podobě. Protože různorodost formátů a množství dokumentů přináší komplikace v podobě zpomalení celého systému. Neboť většina používaných informací se nachází v nestrukturalizované podobě, což komplikuje jejich vyhledávání. \n\nMnoho dokumentů má omezenou platnost, potřebujeme jej jen po nějakou dobu, potom již informace zastarává. Podoba dokumentů se taktéž vyvíjí a v průběhu času dochází k jejich aktualizaci. Mění se potřeba některých dokumentů a tak se přestávají používat. Avšak je stanoveno zákonem č. 499/2004 Sb. a vyhláškou č. 645/2004 Sb. po jakou dobu musí podnik vyřazené dokumenty archivovat a jak za jak dlouho je může skartovat. Proto je vhodné vytvořit životní cyklus dokumentů a řídit ho. \n"}
{"id": "1269858", "url": "https://cs.wikipedia.org/wiki?curid=1269858", "title": "Lewicki", "text": "Lewicki\n\nPříjmení Lewicki nosí více významných osobností:\n\n"}
{"id": "1269861", "url": "https://cs.wikipedia.org/wiki?curid=1269861", "title": "Malczewski", "text": "Malczewski\n\nPříjmení Malczewski nosí více významných osobností:\n\n"}
{"id": "1269871", "url": "https://cs.wikipedia.org/wiki?curid=1269871", "title": "Tyszkowski", "text": "Tyszkowski\n\nPříjmení Tyszkowski nosí více významných osobností:\n\n"}
{"id": "1269873", "url": "https://cs.wikipedia.org/wiki?curid=1269873", "title": "Wodzicki", "text": "Wodzicki\n\nPříjmení Wodzicki nosí více významných osobností:\n\n"}
{"id": "1269883", "url": "https://cs.wikipedia.org/wiki?curid=1269883", "title": "Oáza (rozcestník)", "text": "Oáza (rozcestník)\n\nOáza může označovat:\n"}
{"id": "1269886", "url": "https://cs.wikipedia.org/wiki?curid=1269886", "title": "Izotopy vodíku", "text": "Izotopy vodíku\n\nVodík (H) má tři přírodní izotopy označované H, H a H. První dva jsou stabilní, H má poločas přeměny 12,32 let. Všechny těžší izotopy byly připraveny uměle a mají poločas kratší než 1 zeptosekunda (10 s). Z nich je nejstabilnější H a nejméně stabilní H.\n\nVodík je jediný prvek, jehož izotopy mají „triviální“ názvy, které jsou stále běžně používány. H je často nazýván deuterium nebo \"těžký vodík\" a H má pojmenování tritium nebo \"velmi těžký vodík\". Nejjednodušší izotop vodíku, který nemá v jádru neutrony, se nazývá protium.\n\nH (hmotnost atomu 1,007 825 04(7) u) je nejběžnější izotop vodíku, zaujímá více než 99,98 % vodíkových atomů v přírodě. Protože se jeho jádro skládá pouze z protonu, nazývá se také \"protium\".\n\nRozpad protonu nebyl nikdy pozorován a vodík-1 je tedy považován za stabilní nuklid. Podle některých teorií velkého sjednocení navržených v 70. letech 20 století by se měl rozpadat s poločasem 10 až 10 let. Pokud je tato předpověď pravdivá, pak by byl vodík-1 (a všechna další atomová jádra) pouze \"pozorovatelně stabilní\".\n\nH (hmotnost atomu 2,013 553 212 724(78) u), další stabilní izotop, je známý jako \"deuterium\" a v jádru má jeden proton a jeden neutron. Jádro deuteria se nazývá deuteron. Deuterium zaujímá 0,002 6 až 0,018 4 procent přírodního vodíku (podle počtu atomů), největší výskyt bývá obvykle v mořské vodě. Toto zastoupení je větší, než je ve vesmíru obvyklé (kolem 27 ppm). Jeho vyšší koncentrace ve vnitřní sluneční soustavě je způsobena nižší těkavostí H a jeho sloučenin oproti H; kvůli vyšší molární hmotnosti se totiž pomaleji vypařovaly působením slunečního záření.\n\nPro tento izotop se někdy používá chemická značka D.\n\nDeuterium není radioaktivní ani toxické. Voda obohacená o molekuly s deuteriem místo protia se nazývá těžká voda (DO). Existuje rovněž \"polotěžká voda\" (HDO), jejíž molekula má deuteriem nahrazený jen jeden atom protia. Sloučeniny deuteria se používají jako rozpouštědla v NMR spektroskopii. Těžká voda slouží jako moderátor neutronů a chladivo jaderných reaktorů. Deuterium je také možným zdrojem energie v komerční jaderné fúzi.\n\nH (hmotnost atomu 3,016 049 2  u) se také nazývá \"tritium\" a v jeho jádru (nazývaném \"triton\") se nachází proton a dva neutrony. Někdy se pro něj používá značka T. Je radioaktivní, podléhá beta minus přeměně s poločasem 12,32 let.\n\nV malém množství se vyskytuje v přírodě, neboť vzniká reakcí kosmického záření s plyny v atmosféře. Tritium bylo rovněž uvolněno při testech jaderných zbraní. Použití nalézá v izotopové geochemii, termonukleárních zbraních a jako trvalý zdroj světla. S kyslíkem vytváří tritiovou (supertěžkou) vodu.\n\nNejčastěji se tritium vyrábí z přírodního izotopu lithia, lithia-6 reakcí s neutrony v jaderném reaktoru.\n\nV deuterium-tritiové fúzi se tritium společně s deuteriem využívá k získávání energie skrz úbytek hmotnosti při srážce a následné fúzi za vysoké teploty.\n\nH (hmotnost atomu 4,026 43(11) u) má v jádru tři neutrony. Jedná se o velmi nestabilní izotop, který byl připraven v laboratoři bombardováním tritia rychlými jádry deuteria. V tomto experimentu tritiové jádro zachytilo neutron z rychlého deuteronu. Přítomnost vodíku-4 byla odvozena z detekce zbylého protonu.\n\nH se rozpadá vyzářením neutronu za vzniku tritia, s poločasem 1,39±0,10×10 s.\n\nH je vysoce nestabilní izotop vodíku, jeho jádro obsahuje 4 neutrony. Byl připraven v laboratoři bombardováním tritia rychlými jádry tritia. V tomto experimentu tritiové jádro zachytilo dva neutrony z rychlého tritonu. Přítomnost vodíku-5 byla odvozena z detekce zbylého protonu.\n\nH se rozpadá dvojitým vyzářením neutronu za vzniku tritia, s poločasem nejméně 9,1×10 s.\n\nH se rozpadá trojitým vyzářením neutronu na tritium nebo čtyřnásobným na deuterium s poločasem 2,9×10 s.\n\nH se skládá z protonu a šesti neutronů. Poprvé byl syntetizován roku 2003 skupinou ruských, japonských a francouzských vědců v laboratořích RIKEN bombardováním vodíku atomy helia-8, kdy všech 6 neutronů bylo předáno vodíku.\nVodík-7 má poločas přeměny 2,3×10 s.\n\nVětšina radioizotopů vodíku se přeměňuje přímo na tritium, jež se následně mění na stabilní helium-3.\n"}
{"id": "1269887", "url": "https://cs.wikipedia.org/wiki?curid=1269887", "title": "Fránek", "text": "Fránek\n\nPříjmení Fránek nosí více významných osobností:\n\n"}
{"id": "1269889", "url": "https://cs.wikipedia.org/wiki?curid=1269889", "title": "Gerber (příjmení)", "text": "Gerber (příjmení)\n\nPříjmení Gerber nosí více významných osobností:\n\n"}
{"id": "1269891", "url": "https://cs.wikipedia.org/wiki?curid=1269891", "title": "Hubka (rozcestník)", "text": "Hubka (rozcestník)\n\nHubka může být:\n\n\n"}
{"id": "1269901", "url": "https://cs.wikipedia.org/wiki?curid=1269901", "title": "Jemelka", "text": "Jemelka\n\nPříjmení Jemelka nosí více významných osobností:\n\n"}
{"id": "1269904", "url": "https://cs.wikipedia.org/wiki?curid=1269904", "title": "Wikipedia Monument", "text": "Wikipedia Monument\n\nWikipedia Monument (, ) je pomník, který se nachází v polské Słubici. Sochu navrhl arménský sochař Mihran Hakobyan, aby tím uctil přispěvatele Wikipedie. Materiál na výrobu sochy stál přibližně 50 000 złotych a byl financován městem Słubice. Byla odhalena na Frankfurtském náměstí dne 22. října 2014 při ceremonii, které se zúčastnili zástupci z obou místních poboček Wikimedia a Wikimedia Foundation.\n\nPomník znázorňuje čtyři postavy, které v rukou drží logo Wikipedie. Celá socha je vysoká přes dva metry.\n"}
{"id": "1269927", "url": "https://cs.wikipedia.org/wiki?curid=1269927", "title": "Hrušky (zámek)", "text": "Hrušky (zámek)\n\nBývalý zámek Hrušky stojí v areálu bývalého hospodářského dvora v Hruškách, v okrese Vyškov. Po necitlivé přestavbě dnes již zámeckou budovu nepřipomíná.\n\nPrvní písemná zmínka o vsi pochází z roku 1294 a jako majitel je uváděn jistý \"Hron z Hrušek\". V roce 1317 část vsi získal žďárský klášter, od něhož jej roku 1516 získala starobrněnská johanitská komenda. Johanité zde nechali postavit hospodářský dvůr, jehož součástí byla i budova správce, označovaná také jako zámek. V majetku johanitů zůstal do roku 1948, následně přešel do majetku státu. Po válce zámek využívalo nejprve zemědělské družstvo, posléze státní statek Slavkov u Brna. V 50. letech 20. století prošel razantní přestavbou na kanceláře a byty, při níž ztratil veškeré historické architektonické prvky. Po revoluci byl zprivatizován a patří několika soukromým majitelům.\n\n\n"}
{"id": "1269929", "url": "https://cs.wikipedia.org/wiki?curid=1269929", "title": "Seznam medailistů na mistrovství Evropy ve volném stylu – ženy do 76 kg", "text": "Seznam medailistů na mistrovství Evropy ve volném stylu – ženy do 76 kg\n\nSeznam medailistek na mistrovství Evropy v zápasu žen ve váhové kategorii do 76 kg. \n"}
{"id": "1269932", "url": "https://cs.wikipedia.org/wiki?curid=1269932", "title": "Jaromír Kaňák", "text": "Jaromír Kaňák\n\nJaromír Kaňák (25. prosince 1931, Prostějov−26. března 2004, Olomouc) byl moravský skladatel, textař, muzikant, ekonom a kapelník.\n\nNarodil se v Prostějově jako třetí dítě ředitele prostějovské banky Josefa Kaňáka.\n\nPrvní Kaňákovy pokusy vytvořit orchestr spadají do let 1946–1950. Za své velké muzikantské vzory tehdy považoval americké trumpetisty Leslie Hutchinsona a Harryho Jamese. Zejména pod vlivem nastupujícího be-bopu a Leslie Hutchinsona podnikal Jaromír Kaňák první kroky k založení vlastního orchestru. Za studií na Obchodní akademii v Prostějově se mu podařilo sestavit pouze ze studentů hudební skupinu Buggy boys (1946–1947) a v letech 1948–1950 postupně dva soubory podobného typu. První z roku 1948 hrál v Národním domě v obsazení bicí, kontrabas, kytara, trubka, klarinet, saxofon, akordeon a zpěv.\n\nNa přelomu padesátých a šedesátých let 20. století vedl Jaromír Kaňák souběžně velký orchestr a malou kapelu. V roce 1959 opustil s velkým orchestrem na nějakou dobu obě pódia Národního domu, přenechal je menšímu souboru pod vedením Zdeňka Fišera a vystupoval stále častěji s vlastní malou kapelou v sále restaurace U Kalicha.\n\nOd počátku šedesátých let 20. století vznikaly v Československu festivaly a soutěžní přehlídky populární a taneční hudby a určovaly spolu s televizními pořady trendy, jimiž se hudební scéna ubírala. Jaromír Kaňák je sledoval a snažil se, aby jeho kapela hrála co nejnovější repertoár.\n\nRoku 1970 natočil v kuchyni bytu Boženy Medkové album, kdy bicí zastoupily kuchyňské nástroje, na klavír hrál Jaromír Kaňák a zpívala Božena Medková, kompletní nahrávku zachoval a zdigitalizoval jeho syn Jaromir Kanak.\n\n\n\n"}
{"id": "1269933", "url": "https://cs.wikipedia.org/wiki?curid=1269933", "title": "Krivánsky hrebeň", "text": "Krivánsky hrebeň\n\nKrivánsky hrebeň ( , , ) je boční hřeben ve slovenské části Vysokých Tater. Od rozsochy Kriváně se odděluje v Rameni Kriváňa a směřuje na severozápad, kde klesá do Kôprové doliny. Hřeben odděluje dolinu Nefcerka na severovýchodě a Krivánskou kotlinu na jihozápadě.\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\nPrvní doložené přechody hřebene:\n\n\n"}
{"id": "1269938", "url": "https://cs.wikipedia.org/wiki?curid=1269938", "title": "Leo Belgicus", "text": "Leo Belgicus\n\nLeo Belgicus (\"Belgický lev\") bylo alegorické zobrazení Nizozemí, používané na renesančních mapách. Výraz pochází z pojmenování kmene Belgů, kteří toto území obývali ve starověku. Podoba lva je inspirováno tím, že linie zdejšího mořského pobřeží svým tvarem připomíná lví hřbet, historická území Flandry a Holandsko i Oranžsko-nasavská dynastie mají navíc tradičně jako heraldické zvíře lva. Jako první použil spojení mapy regionu s obrázkem lva roku 1583 kartograf Michael Aitzinger, navázali na něj Jodocus Hondius nebo Famiano Strada. V době osmdesátileté války hrála tato symbolika důležitou roli v boji Nizozemců za vlastní stát. Po třicetileté válce, kdy byla oblast rozdělena mezi Spojené provincie nizozemské a Habsburské Nizozemí, se používal také název \"Leo Hollandicus\". Lev je znázorněn na pomníku obětem Belgické revoluce v Bruselu, mají ho ve znaku moderní státy Belgie, Nizozemsko a Lucembursko, je znázorněn také na neoficiální vlajce Beneluxu. \n\n"}
{"id": "1269939", "url": "https://cs.wikipedia.org/wiki?curid=1269939", "title": "Rehab (píseň, Amy Winehouse)", "text": "Rehab (píseň, Amy Winehouse)\n\n„Rehab“ je píseň britské zpěvačky a textařky Amy Winehouse. Jedná se o první singl z jejího druhého a zároveň posledního studiového alba s názvem \"Back to Black\". Byla nahrána v roce 2006 a jako lead song celého alba byla oficiálně vydána 23. října téhož roku hudebním vydavatelstvím Island Records. Autorkou textu je sama Winehouseová a producentem skladby byl Mark Ronson. V září 2006 byl k písni zveřejněn videoklip, jehož režisérem byl Phil Griffin.\n\nPíseň si získala mezinárodní úspěch a je považována za jeden z nejznámějších hitů této zpěvačky. V roce 2007 za ni získala Ivor Novello Award za nejlepší současnou píseň a na 50. udílení hudebních cen Grammy v roce 2008 píseň zvítězila celkem ve třech kategoriích – Nahrávka roku, Písnička roku a Nejlepší ženský pěvecký popový výkon.\n\nPíseň odkazuje na Winehouseino odmítnutí navštívit protialkoholní léčebna poté, co jí to doporučil její manažer. „Zeptala jsem se táty, jestli si myslí, že bych tam měla jít. Řekl: ‚Ne, ale měla bys to aspoň zkusit.‘ Tak jsem šla, jen na 15 minut. Přišla jsem, pozdravila a vysvětlila, že piju, protože jsem zamilovaná a zpackala jsem si vztah. Potom jsem odešla.“ Brzy nato svého manažera změnila.\n\nProces vzniku písničky Ronson popsal v pondělí 18. července 2011 v jedné z epizod pořadu \"Radio 1's Stories\" na BBC Radio 1:\n\nMitch Winehouse, Amyin otec, Ronsonův příběh o původu písně potvrdil ve své biografii \"Amy, má dcera\". Napsal, že Ronson a Winehouseová se navzájem hudebně inspirovali, přičemž dodal, že onu větu si již Amy do svého poznámkového bloku zapsala před lety a měla v plánu o tom jednou napsat píseň. Potom, co Ronson větu slyšel během jejich konverzace v New Yorku, rozhodl se ji zhudebnit. Kniha to popisuje jako moment, kdy píseň „přišla k životu“.\n\nSeznam skladeb v jednotlivých formátech, ve kterých byl singl vydán:\n\nPíseň si u hudebních kritiků získala velmi pozitivní ohlasy. Americký časopis \"Rolling Stone\" ji zařadil na 7. místo v seznamu 100 nejlepších písní roku 2007 a v aktualizovaném seznamu z roku 2011 jí přidělil 194. místo na seznamu 500 nejlepších písní všech dob. John Dingwall pro britský \"Daily Mirror\" napsal, že „Rehab“ kombinuje podmanivou melodii s chytrým textem. Magazín \"Billboard\" zpěv Amy Winehouse přirovnal k „setkání Shirley Bassey a Elly Fitzgerald“ a píseň zhodnotil jako „lepší bzukot než double-gin martini“. Americký týdeník \"Time\" píseň ohodnotil jako vůbec nejlepší za celý rok 2007: „Je nemožné být nesveden její originalitou. Zkombinujte to s produkcí Marka Ronsona, který za sebou má téměř čtyři desetiletí kvalitní soulové hudby bez jediné poskvrnky, a vyjde vám nejlepší píseň roku 2007.“\n\nV květnu 2007 píseň vyhrála Ivor Novello Award v kategorii Nejlepší současná píseň a v červenci téhož roku Popjustice £20 Music Prize, kterou jsou oceňovány nejlepší britské popové singly za celý uplynulý rok. Na 50. udílení hudebních cen Grammy v roce 2008 píseň zvítězila celkem ve třech kategoriích – Nahrávka roku, Písnička roku a Nejlepší ženský pěvecký popový výkon.\n\n"}
{"id": "1269940", "url": "https://cs.wikipedia.org/wiki?curid=1269940", "title": "Vážany nad Litavou (zámek)", "text": "Vážany nad Litavou (zámek)\n\nBývalý vážanský zámek stojí v areálu bývalého hospodářského dvora ve Vážanech nad Litavou, v okrese Vyškov. Svým vzhledem zámeckou budovu již příliš nepřipomíná.\n\nVážany jsou poprvé uváděny k roku 1287 a až do 70. let 16. století jej držel ženský augustiniánský klášter v Brně. Následně se dostal do majetku jezuitů, kteří zde na konci 16. století nechali postavit hospodářský dvůr a při něm i zámek. Po zrušení řádu v roce 1773 přešel na Moravský studijní fond, jenž jej v roce 1807 prodal svobodnému pánu Antonínu Bedřichu Mayernu. V následujícím roce mění zámek majitele znovu, když jej zakoupil Vincent Feistmantel a od něj v témže roce František Antonín z Linhartů. Linhartové, v jejichž vlastnictví zámek zůstal do roku 1916, jej nechali přestavět v duchu klasicismu. Následně jej získala Cukrovarnická společnost Heřman Redlich ze Slavkova u Brna. Společnosti byl v roce 1945 zkonfiskován a stát do jeho prostor umístil kanceláře národního výboru a zemědělského družstva a byty.\n\n\n"}
{"id": "1269945", "url": "https://cs.wikipedia.org/wiki?curid=1269945", "title": "Mike Reilly", "text": "Mike Reilly\n\nMike Reilly (* 1. ledna 1985, Kennewick, Washington) je profesionální hráč kanadského fotbalu, hrající na pozici Quarterback za tým Edmonton Eskimos. Byl draftován v roce 2009 jako záložník do Pittsburgh Steelers, poté hrával v týmech: Green Bay Packers, St. Louise Rams a Seattle Seahawks. V roce 2010 přestoupil do týmu Kanadské fotbalové ligy BC Lions, kde působil v letech 2010-2012, v roce 2013 začal hrát v týmu Edmonton Eskimos, kde hraje dodnes, jako hlavní Quarterback.\n"}
{"id": "1269947", "url": "https://cs.wikipedia.org/wiki?curid=1269947", "title": "Tres Cruces", "text": "Tres Cruces\n\nTres Cruces je horský masiv vulkanického původu v Andách. Leží ve střední části chilsko-argentinských And, na argentinsko-chilské státní hranici, přibližně 20 kilometrů východně od hory Ojos del Salado. Západně od horského masivu se nachází chilský národní park \"Nevado Tres Cruces\". Tres Cruces je šestá nejvyšší hora Ameriky.\n\nTres Cruces má dva hlavní vrcholy - jižní \"Tres Cruces Sur\" (6 748 m) a centrální \"Tres Cruces Centro\" (6 629 m) a jeden vedlejší \"Tres Cruces Norte\" (6 206 m). Na svazích hory se nachází řada sopečných dómů a kráterů. Vulkán byl aktivní v období před 1,5 miliónů lety. Poslední erupce nastala pravděpodobně před 28 000 lety.\n"}
{"id": "1269951", "url": "https://cs.wikipedia.org/wiki?curid=1269951", "title": "When It's Dark Out", "text": "When It's Dark Out\n\nWhen It's Dark Out je třetí studiové album od amerického rappera G-Eazyho. Nejprve bylo uvolněno na iTunes 27. listopadu 2015. Vydáno bylo 4. prosince 2015 vydavatelstvím RCA Records. Nahráváno bylo v letech 2014 a 2015. Kromě G-Eazyho se na albu objevil hudební producent Christoph Andersson nebo také rappeři E-40 a Big Sean.\n\nNahrávání probíhala od roku 2014 do roku 2015. Hudební produkci řídil sám G-Eazy sám, přesto mu pomáhali například Christoph Andersson nebo Soutshisde. G-Eazy albem vyjadřuje svoje pocity směrem k fanouškům a je s ním sám spokojený. \"When It’s Dark Out\" bylo tvořeno tak, aby klidně mohlo být soundtrackem k hororovému filmu. Během nahrávání G-Eazy uvedl, že byl ovlivněn Wesem Cravenem a Timem Burtonem, což je také důvod proč se na albu objevilo mnoho pianových smyček.\n\n\"When It's Dark Out\" se setkalo ve většině případů s pozitivními ohlasy. Časopis Billboard ho ohodnotil 3,5 hvězdami z 5. Sheldon Pearce z Pitchfork Media řekl, že album \"When It's Dark Out\" je pro něj zlepšení od předchozího alba \"These Things Happen\" (2014). Podle něj se G-Eazy snažil přenést svůj zvuk do něčeho dynamického.\n"}
{"id": "1269952", "url": "https://cs.wikipedia.org/wiki?curid=1269952", "title": "Smrk (tvrz)", "text": "Smrk (tvrz)\n\nSmrk (též \"Šance\") je zaniklá tvrz, která stávala asi jeden kilometr severně od stejnojmenné vesnice u Čisté v okrese Rakovník. Tvrziště se však nachází poblíž Čočkova rybníku v katastrálním území obce Drahouš přibližně dva kilometry jihovýchodně od loveckého zámečku Svatý Hubert. Od roku 1965 je chráněno jako kulturní památka.\n\nTvrz existovala ve třináctém až patnáctém století. První písemná zmínka o vesnici pochází z roku 1275, kdy patřila vladykovi Sulislavovi. V roce 1428 zemřel další majitel, kterým byl Jan ze Šlovic a po něm se majiteli stali Bartoloměj a Kuneš ze Šlovic. Ještě roku 1454 se vesnice Smrk připomíná jako manství hradu Křivoklátu, ale již roku 1483 se uvádí jako pustá. Samotná tvrz byla zmíněna pouze roku 1555, kdy po ní zůstávalo pouze tvrziště.\n\nTvrziště patří mezi objekty typu motte tvořené centrálním pahorkem obklopeném příkopem a vnějším valem. Celková šířka dosahuje padesáti metrů, samotný středový pahorek má průměr asi dvacet metrů. Okružní příkop je 2–2,5 metru hluboký. Na vnitřní straně valu se na dvou třetinách obvodu dochoval terénní stupeň, který je pravděpodobně pozůstatkem přístupové cesty, na kterou navazoval most v severovýchodní části tvrziště. Vedení cesty tímto způsobem umožňovalo obráncům účinně kontrolovat a bránit přístup do jádra tvrze. Nedochovaly se žádné stavby, ale předpokládá se, že hlavní stavbou na tvrzišti bývala čtverhranná dřevěná věž, která mohla stát na kamenné podezdívce.\n\n\n"}
{"id": "1269953", "url": "https://cs.wikipedia.org/wiki?curid=1269953", "title": "Kirk Maltby", "text": "Kirk Maltby\n\nKirk Frederick Maltby (* 22. prosince 1972 v Guelphu, Ontario) je bývalý kanadský hokejový útočník.\n\nSvou juniorskou kariéru začínal v roce 1988 v kanadském týmu Cambridge Winterhawks působící v lize OHA. Ve Winterhawks strávil jeden rok. Poté přešel do juniorské ligy OHL, za Owen Sound platers hrával tři roky. V roce 1992 byl vybrán ze vstupního draftu NHL týmem Edmonton Oilers ve třetím kole ze 65., pozice. Jeho první sezóna mezi dospělé odehrál v 1992/93 za tým Cape Breton Oilers působící v lize AHL, farma Edmonton Oilers. S Cape Breton Oilers získal historický úspěch, vyhráli soutěž AHL a zisk Calderova pohárů. Na podzimu 1993 byl povolán do NHL k Oilers. 8. října 1993 odehrál svůj první zápas v NHL, proti New York Islanders dokonce vstřelil branku. V Edmonton Oilers zůstal dva a půl roku. 20. března 1996 byl vyměněn do týmu Detroit Red Wings za kanadského obránce Dana McGillise. Během několika let v organizaci Red Wings vytvořili formaci \"Grind Line\" s Darrenem McCartym a Krisem Draperem. V jeho první plné sezoně v Detroitu, oslavoval na konci ročníku 1996/97 zisk Stanley Cupu. O následující rok s týmem zopakovali úspěch.\n\nVzhledem ke své tvrdé hře, trpěl často zraněním, všech 82 zápasů v základní části NHL odehrál za sezonu celkem 4 krát. Třetí zisk Stanley Cupu slavil opět s týmem v roce 2002. V následujících letech byl do značné míry bez zranění a v ročníku 2002/03 měl nejlepší sezónu s produktivitou, nastřádal 37 kanadských bodů. Hranici třiceti bodů za sezonu překonal i v následující sezoně, o čtyři body míň než předchozí. Vedle Krise Drapera a Daniela Clearyho byl důležitou součástí lajny Red Wings. 4. května 2007 prodloužil s Detroitem Red Wings o další tři roky. Maltby byl s Nicklasem Lidströmem a Krisem Draperem věkově starší v klubu. 8. září 2010 naposled prodloužil smlouvu s Detroitem o jeden rok. Do základní sestavy se však nevešel a následně odmítal hrát na jejich farmě v Grand Rapids Griffins. 12. října 2010 se rozhodl ukončit hokejovou kariéru, v organizaci Red Wings dále pokračuje jako skaut. \n\n\n"}
{"id": "1269954", "url": "https://cs.wikipedia.org/wiki?curid=1269954", "title": "Tupungato", "text": "Tupungato\n\nTupungato\nje stratovulkán z období pleistocénu v Andách. Leží ve střední části chilsko-argentinských And, na argentinsko-chilské státní hranici, přibližně 85 kilometrů jižně od nejvyšší hory And Aconcaguy a 80 kilometrů východně od hlavního města Chile Santiaga. Tupungato je dvanáctou nejvyšší horou Ameriky.\n"}
{"id": "1269955", "url": "https://cs.wikipedia.org/wiki?curid=1269955", "title": "Kostel svatého Jiljí (Ruda)", "text": "Kostel svatého Jiljí (Ruda)\n\nKostel svatého Jiljí se nachází v centru obce Ruda. Kostel je farním kostelem římskokatolické farnosti Ruda. Jde o stavbu v obyčejném slohu s klenutým presbytářem z konce 18. století, původní kostel se stejným zasvěcením stál na místě budovy školy a v roce 1784 byl zbořen.\n\nPrvní zmínky o knězi ve farnosti Ruda pochází z roku 1398. Kostel stojí na novém místě, dřívější kostel také zasvěcený svatému Jiljí stál na místě, kde byla po jeho zboření v roce 1784 postavena budova školy, nový kostel pak byl postaven mezi lety 1792 a 1795, kdy základní kámen byl položen 25. května 1792 a byl ten samý den požehnán knězem z Velkého Meziříčí Josefem Karlem Pahnostem. Kostel pak byl vysvěcen 4. září 1795, světitelem byl stejný kněz. Kostel v tu dobu měl věž, na kterou byly pověšeny tři zvony. Dva z nich pak byly během druhé světové války rekvírovány, stalo se to 26. března 1942, jeden ze zvonů byl roztaven a posloužil německé armádě, druhý se našel v roce 1945 ve vojenských skladech. Nové zvony byly pořízeny v roce 1970, vysvěceny pak byly 4. října téhož roku. Od roku 1970 pak na kostelní věži visí 4 zvony, dva původní a dva nové. V roce 2006 farnost získala za roztavený zvon finanční náhradu. \n\nNejvětší zvon pochází z roku 1709 a je zasvěcen svatému Václavovi, původně se nacházel v kostele svatého Václava v Tasově, nejstarší zvon svatého Jiljí je z roku 1516. Nové zvony z roku 1970 jsou zasvěceny Panně Marii resp. svatému Josefovi. V kostele je oltář s oltářním obrazem svatého Jiljí od Josefa Škody, dřevořezba Poslední večeře Páně na oltáři je od Heřmana Kotrby z Brna, vitráže v kostele byly vytvořeny mezi lety 1929 a 1967.\n\n\n"}
{"id": "1269958", "url": "https://cs.wikipedia.org/wiki?curid=1269958", "title": "Saribus", "text": "Saribus\n\nSaribus je rod palem, zahrnující 9 druhů. Rod byl v roce 2011 vyčleněn z rodu livistona, od něhož se odlišuje zejména stavbou květenství a barvou plodů. Byl do něj též vřazen monotypický rod \"Pritchardiopsis\". Je rozšířen v jihovýchodní Asii a Tichomoří. Jsou to poměrně vysoké, solitérní palmy s dlanitozpeřenými listy a přímým kmenem. Plody jsou oranžové až červené. Nejvíce rozšířeným druhem je \"Saribus rotundifolius\", pěstovaný v tropech jako okrasná palma. Novokaledonský druh \"Saribus jeanneneyi\" se do současnosti dochoval v jediném dospělém exempláři a je kriticky ohroženým druhem.\n\nZástupci rodu \"Saribus\" jsou solitérní, jednodomé, poměrně vysoké palmy. Nejvyšším druhem je \"S. rotundifolia\", dorůstající výšky až 45 metrů.\nKmen je přímý.\nListy jsou dlanitozpeřené, induplikátní, členěné na jednoduše přeložené, na vrcholu dvouklané segmenty.\nNa líci listu je vyvinuta \"hastula\".\nŘapíky jsou na okraji většinou ostnité, u některých druhů pouze v mládí.\nKvětenství vyrůstají mezi bázemi listů a jsou tvořena 3 hlavními větvemi vyrůstajícími ze společného listenu.\nKvěty jsou oboupohlavné.\nKalich je trojčetný, na bázi srostlý, korunní lístky jsou volné.\nTyčinek je 6 a jsou přirostlé ke koruně.\nGyneceum je složeno ze 3 plodolistů. Plodolisty jsou na bázi volné, v horní části srostlé v jedinou tenkou čnělku. Blizna je drobná, trojlaločná. Plody jsou oranžové, oranžovohnědé nebo červené, až 43 mm velké.\n\nRod \"Saribus\" zahrnuje 9 druhů. Je rozšířen v tropické Asii od Bornea a Filipín přes Novou Guineu až po Novou Kaledonii. Centrum druhové diverzity je na Nové Guineji. Největší areál má druh \"S. rotundifolius\", rozšířený od Filipín po ostrovy západně od Nové Guineje.\n\nRod \"Saribus\" byl popsán Blumem již v roce 1838, později byly druhy přeřazeny do jiných rodů a na scéně se opět objevil až v roce 2011.\nMolekulárními výzkumy bylo zjištěno, že rod \"Livistona\" není v klasickém pojetí monofyletický a je tvořen dvěma samostatnými větvemi, které nejsou bezprostředně příbuzné. Proto bylo celkem 8 druhů přeřazeno do rodu \"Saribus\". Navíc byl do tohoto rodu vřazen i druh \"Pritchardiopsis jeanneneyi\" z Nové Kaledonie, řazený dosud do monotypického rodu \"Pritchardiopsis\".\n\nRod \"Saribus\" je ve kvetoucím či plodném stavu od palem rodu \"Livistona\" snadno rozlišitelný. Charakteristické je trifurkátní květenství, v němž ze společného listenu vyrůstají 3 hlavní větve květenství. \"Livistona\" má květenství jednoduchá. Plody \"Saribus\" jsou oranžové, oranžovohnědé nebo červené, zatímco u \"Livistona\" jsou zelené, modré, purpurové, hnědé nebo černé.\n\n\nDruh \"Saribus jeanneneyi\" je kriticky ohroženým druhem a náleží mezi nejvíce ohrožené palmy světa. Roste na jihozápadě Nové Kaledonie a do současnosti se dochoval pouze jediný dospělý exemplář.\n\nDruh \"S. rotundifolius\" je pěstován v tropech jako okrasná palma, která je zvlášť dekorativní v době plodu. Forma z filipínského ostrova Luzon, známá jako var. \"luzonensis\", se vyznačuje štíhlým kmenem dekorovaným nápadnými a velmi ozdobnými bělavými kroužky. Růstové vrcholy tohoto druhu jsou lokálně vyhledávány jako zdroj palmového zelí. Plody jsou rovněž jedlé.\n\n"}
{"id": "1269964", "url": "https://cs.wikipedia.org/wiki?curid=1269964", "title": "Life RESCUE – záchranáři Praha", "text": "Life RESCUE – záchranáři Praha\n\nLife RESCUE – záchranáři Praha (oficiální název je Life RESCUE – záchranáři Praha školicí středisko první pomoci, někdy uváděno krátce jako Life RESCUE) je český zapsaný spolek působící jako školicí středisko první pomoci a v této oblasti také provádí osvětu. Byl založen v roce 2001 a sídlí v Praze. Působí převážně na území České republiky.\n\n13. července 2001 bylo rozhodnuto o založení občanského sdružení. K zápisu došlo o měsíc později do rejstříku ministerstva vnitra. V roce 2015 bylo nutno registrovat sdružení dle nového Občanského zákoníku u rejstříkového soudu a došlo ke změně názvu právnické osoby na zapsaný spolek. Sídlo spolku je v Praze. Působnost je na území České republiky zejména v hlavním městě a středočeském kraji. Life RESCUE zajišťuje osvětovou činnost v oblasti první pomoci. Od svého založení pořádalo celorepublikové cvičení dobrovolných záchranářů a jednotek Českého červeného kříže v první pomoci s názvem \"Crossing RESCUE\" (záštitu převzala ZZS hl. m. Prahy). Později došlo k transformaci na celorepublikové metodické cvičení s názvem \"Save RESCUE\". Toto cvičení probíhalo nejdříve v lokalitách Praha-západ (záštitu převzala tehdy ZZS Praha-západ) a později v okolí Svatošských skal na Karlovarsku pod záštitou ZZS Karlovarského kraje.\n\nDůležitým prvkem po celou dobu činnosti, je předávat informace nutné k poskytování první pomoci profesionální formou a za využití řady výukových a tréninkových pomůcek. Dále se spolek soustřeďuje na osvětovou činnost laické veřejnosti provozováním školení zaměstnanců firem a podniků. Osvětové akce také probíhají u dětských posluchačů, zejména na základních školách nebo táborech s možnou ukázkou záchranné techniky. Spolek je součástí krizového odboru Městské části Praha 6, pro který zajišťuje veškerou činnost spojenou s prevencí a výcvikem první pomoci. Každoročně se účastní tzv. Dnů IZS nebo akcí pro veřejnost jako je Den dětí či Fresh senior.\n\nV roce 2017 došlo k dalšímu výraznému partnerství a to s tvůrci aplikace Záchranka, která se stala významným pomocníkem nejen laiků při volání na operační středisko zdravotnické záchranné služby. Dalším pokrokem bylo navázání spolupráce s oddělením krizového řízení fakultní nemocnice Motol, kde se spolupráce odvíjí zejména při přípravě a organizaci nácviků aktivace traumaplánu. V roce 2017 došlo k prověření spolupráce při příležitosti cvičení jednotek záchranných služeb „Pražská 155“, kde byla část figurantů převezena do FN Motol a využita k nácviku aktivace traumaplánu. Koncem roku již spolek plně organizoval a připravoval nácvik traumaplánu pro dětskou část nemocnice.\n\n"}
{"id": "1269967", "url": "https://cs.wikipedia.org/wiki?curid=1269967", "title": "Fredegildus", "text": "Fredegildus\n\nFredegildus také Fridegildus či Frigeridus (4. století - ) byl markomanský král, který vládl v době římských císařů Valentiana a Gratiana. Během jeho vlády kmen Markomanů svedl mnoho krvavých bojů s moravskými Kvády, kteří se v roce 358 podrobili Římanům, ale po vraždě kvádského krále Gabinia v roce 374 napadli následující rok Panonii. Markomaní kromě toho vedli vleklé boje s kmeny Gótů, Vandalů a s prvními příchozími Huny. Po příchodů Hunů se část Markomanů přidala k ustupujícím Vandalům a odešla s nimi ze střední Evropy na západ na Pyrenejský poloostrov do okolí dnešního města Braga, tím nastal úpadek kmene Markomanů. Podle některých zdrojů byla markomanská královna Fritigil Fredegildova dcera. \n"}
{"id": "1269968", "url": "https://cs.wikipedia.org/wiki?curid=1269968", "title": "Pavlov chrbát", "text": "Pavlov chrbát\n\nPavlov chrbát ( , , ) je boční hřeben ve slovenské části Vysokých Tater. Od rozsochy Kriváně se odděluje v Kriváni a směřuje přímo na jih. Odděluje od sebe Važeckou dolinu na východě a Veľký žľab na západě.\n\n\n"}
{"id": "1269969", "url": "https://cs.wikipedia.org/wiki?curid=1269969", "title": "Bališ", "text": "Bališ\n\nPříjmení Bališ nosí více významných osobností:\n\n"}
{"id": "1269972", "url": "https://cs.wikipedia.org/wiki?curid=1269972", "title": "Nižněnovgorodský kreml", "text": "Nižněnovgorodský kreml\n\nNižněnovgorodský kreml () je historický kreml na soutoku řek Volhy a Oky v Nižném Novgorodu. Je nejenom cenným historickým objektem, ale také důležitým administrativním centrem. Sídlí zde zplnomocněný představitel prezidenta Ruské federace v Povolžském federálním okruhu, gubernátor Nižněnovgorodské oblasti a starosta Nižného Novgorodu.\n\nNižnij Novgorod byl založen roku 1221 vladimirským velkoknížetem Jurijem II. Vsevolodovičem jako dřevěná pevnost. Prvním kamenným prvkem kremlu byla Dmitrijova věž, zbudovaná roku 1374 na popud knížete Dmitrije Konstantinoviče Suzdalského (nedochovala se).\n\nZa panování velkoknížete Ivana III. začal hrát Nižnij Novgorod roli pohraniční bašty a byl také místem, kde se shromažďovala vojska Moskevského velkoknížectví na tažení proti Kazaňskému chanátu. Je proto pochopitelné, že vyvstala potřeba zbudovat odolnou kamennou pevnost. Roku 1500 se tak v horní části města začalo výstavbou Tverské (dnes Skladové) věže. Práce však byly přerušeny roku 1505 nájezdem kazaňského chána Muhammada Amina. Stavba byla potom obnovena roku 1508, přičemž v jejím průběhu došlo roku 1513 k velkému požáru, který zničil starý dubový kreml. Rozsáhlá kamenná pevnost byla hotova roku 1515. Významný podíl na její podobě měl architekt italského původu Pietro Francesco, který vstoupil do služeb Ivana III.\n\nDvoukilometrová hradba byla zpevněna 13 věžemi, z nichž bylo 5 věžových bran čtvercového půdorysu a 8 obyčejných kulatých. Ve vrchní části byl vyhlouben 2,5–4 m hluboký suchý příkop, široký 25–30 m. Uprostřed byl pravděpodobně vyhlouben ještě druhý užší příkop, naplněný vodou (tedy vodní příkop v suchém příkopu).\n\nV 16. století byl kreml mnohokrát napaden a obléhán (1521, 1536, 1574), avšak ani jednou nebyl dobyt. Po pádu Kazaně a anexi Kazaňského chanátu Ruskem roku 1552 ovšem ztratil svůj vojenský význam.\n\nO síle vojenské posádky v 16. století není nic známo, dochované údaje pochází až z 17. století, kdy již měla malý význam. Tehdy zde bylo okolo 20 děl, převážně malého kalibru (píšťaly a hákovnice).\n\nV lednu 1714 byla na příkaz Petra I. Velikého založena Nižněnovgorodská gubernie. Tehdy se stal Nižněnovgorodský kreml jejím administrativním centrem i administrativním centrem celého města.\n\nZa vlády Kateřiny II. Veliké proběhla rekonstrukce kremlu, při které byla rozebrána střecha zakrývající cimbuří, následkem čehož došlo postupně k narušení hradeb vlivem srážek. Samotné ozubení cimbuří bylo zkráceno více než na polovinu. Vnější opevnění hlavní věže bylo odstraněno a v letech 1834–1837 byl zasypán příkop, což snížilo výšku kremelských hradeb o 4 metry. Došlo tím také k zasypání nejnižších pater věží, do kterých vnikala střílnami vlhkost, a stavby tak ničila. V tomto období byl také celý kreml natřen na bílo, střechy získaly červenou barvu.\n\nCelé 19. století kreml spíše chátral. Roku 1812 se z kremelského areálu vypravily jednotky dobrovolníků pro boj s Napoleonem. V té době už ale neplnil obrannou funkci.\n\nK první řádné rekonstrukci bylo přistoupeno až roku 1894, kdy byla opravena Dmitrijevská věž, aby zde mohlo být roku 1896 otevřeno muzeum. Věž přitom změnila svůj vzhled, na její vrchol byl umístěn dvouhlavý orel (symbol Ruského impéria). Zároveň byl obnoven bílý nátěr kremlu. Přístup do kremlu od řeky byl usnadněn výstavbou lanové dráhy roku 1896, ta však sloužila pouze 30 let, poté ztratila význam v souvislosti s výstavbou tramvajové linky a byla zrušena.\n\nS nástupem bolševiků k moci doznal Nižněnovgorodský kreml značných změn. Jeho hradby získaly znovu červenou barvu, střechy zelenou. Dvouhlavý orel na Dmitrijevské věži byl nahrazen vlajkou SSSR a muzeum ve věži bylo zrušeno. Nejcitelnějším zásahem bylo zbourání Spaso-Preobraženského chrámu, na jehož místě vyrostl konstruktivistický Dům sovětů (dnes sídlo městského zastupitelstva). Na konci 30. let existovaly reálné plány na zbourání části kremlu, aby bylo možno rozšířit Sovětské náměstí (dnes náměstí Minina a Požarského). Tyto plány však naštěstí překazila 2. světová válka.\n\nBěhem války hrál Nižněnovgorodský kreml důležitou vojenskou i symbolickou roli. Přímo v kremlu či na náměstí před ním se formovaly vojenské jednotky, vysílané na fronty 2. světové války – obdobně jako se zde kdysi v roce 1611 formovali pod vedením Kuzmy Minina a Dmitrije Požarského povstalci na pomoc okupované Moskvě. Zároveň kreml sloužil jako důležitý bod protiletecké obrany – na třech věžích byla sňata krytina a byly zde instalovány protiletecké baterie, chránící Gorkij (jak se tehdy město jmenovalo) před nálety německé Luftwaffe.\n\nV roce 1949 započala generální rekonstrukce kremlu, završená až roku 1981. Během ní byly na všech věžích (kromě Dmitrijevské) obnoveny dřevěné jehlanovité střechy, byla obnovena Borisoglebská věž, která se dříve zřítila kvůli sesuvu půdy, cimbuří byla opět zastřešena. 8. května 1975 byl otevřen památník \"Gorkované — frontě\", připomínající výstavou bojové techniky obrovské nasazení místních obyvatel při výrobě zbraní pro Rudou armádu pro obranu před nacisty.\n\nPo pádu SSSR si Nižněnovgorodský kreml udržel status městského i oblastního administrativního centra. Objevily se obchody se suvenýry, zbouraný chrám připomíná nová kaple a především byla roku 2012 dostavěna Věž Početí a přilehlá část zdi, které byly po požáru na konci 18. století rozebrány na stavební materiál. Areál kremlu se tak stal po dlouhé době opět kompletní.\n\nS Koromyslovou věží Nižněnovgorodského kremlu jsou spojeny dvě pověsti. První z nich vypráví o tom, jak astrachaňští Tataři v čele s Sahibem I. Girejem oblehli město. Tataři chtěli získat kreml lstí, a v noci se proto nepozorovaně přiblížili k jeho hradbám. Avšak brzy ráno vyšla jedna z nižněnovgorodských žen pro vodu. Když spatřila Tatary, svedla s nimi nerovný boj, přičemž než jí stačili nájezdníci zasadit smrtelnou ránu šavlí, 10 z nich zabila váhou na nošení věder. Tataři se zamysleli: Jestliže jsou zde tak statečná děvčata, jacípak asi budou bojovníci? Raději proto odtáhli bez boje pryč. Věž, u které se tato událost odehrála, se potom začala nazývat podle váhy na nošení věder (rusky \"koromyslo\"), kterým chrabrá žena zachránila město.\n\nJiná pověst vysvětluje původ názvu Koromyslové věže takto: Aby byla stavba úspěšná, bývalo zvykem zakopat do jejích základů tu živou bytost, která jako první přijde na místo stavby. Tehdy přišla s vědry na váze dívka, která mířila do nedaleké říčky Počajny pro vodu. Zakopali ji tedy na místě i s váhou a vědry. Jiná verze této pověsti praví, že stavitelům se zželelo dívky, proto do základů namísto ní zakopali vážku, připomínající váhu na nošení věder, aby tak dostáli starému obyčeji.\n\n\nV průběhu historie se v areálu kremlu nacházela celá řada svatostánků, do dnešních dnů se však dochoval pouze chrám Archanděla Michaela. Ten stojí na místě původního dřevěného chrámu z roku 1221. Současnou podobu získal v letech 1628–1631, je tak nejstarším objektem v kremelských hradbách. Roku 1962 zde byly uloženy ostatky Kuzmy Minina, jež byly původně uloženy v bolševiky zbouraném Spaso-preobraženském chrámu.\n\nV roce 2012 byla poblíž Domu sovětů zbudována Spasská kaple, která připomíná zničený Spaso-preobraženký chrám (s jehož obnovou se již nepočítá).\n\n"}
{"id": "1269973", "url": "https://cs.wikipedia.org/wiki?curid=1269973", "title": "Sara Sandeva", "text": "Sara Sandeva\n\nSara Sandeva (* 25. června 1997, Skopje) je česká herečka makedonského původu.\n\nSara Sandeva se narodila ve Skopje v dnešní severní Makedonii. Když jí byly dva roky, přestěhovala se svými rodiči Slobodankou a Antoniem Sandevovými do Česka. Má mladšího bratra Tea a s rodinou žije v Praze.\n\nHrát začala v šesti letech, studuje herectví na Pražské konzervatoři a působí v televizi a v divadle La Fabrika.\n\n\n\nV roce 2018 natočila klip na písničku \"Hvězda důvěrná\" od textařky Patricie Fuxové. Písničku také zazpívala ve filmu \"Po čem muži touží\".\n\n"}
{"id": "1269974", "url": "https://cs.wikipedia.org/wiki?curid=1269974", "title": "Toivo Hyytiäinen", "text": "Toivo Hyytiäinen\n\nToivo Hyytiäinen (12. listopadu 1925 Saarijärvi – 21. října 1978) byl finský atlet, mistr Evropy v hodu oštěpem z roku 1950.\nJeho největším úspěchem byla bronzová medaile na olympiádě v Helsinkách v roce 1952. O dva roky dříve se stal rovněž mistrem Evropy v hodu oštěpem. Jeho osobní rekord 78,98 m pochází z roku 1954.\n\n"}
{"id": "1269977", "url": "https://cs.wikipedia.org/wiki?curid=1269977", "title": "Haruka Tačimotová", "text": "Haruka Tačimotová\n\nHaruka Tačimotová (* 3. srpna 1990 Imizu, Japonsko) je japonská zápasnice–judistka, olympijská vítězka z roku 2016.\n\nS judem začínala v rodném Izumi na základní škole po boku své o rok starší sestry Megumi. V japonské seniorské reprezentaci se poprvé objevila v roce 2009 jako studentka Tókaiské univerzity v Tokiu. V roce 2012 vybojovala nominaci na olympijské hry v Londýně na úkor Joriko Kuniharaové. V prvním kole si poradila s obávanou soupeřkou Kubánkou Onix Cortésovou na praporky. Ve čtvrtfinále však v závěru zápasu s Číňankou Čchen Fej ztratila vedení na dvě juka a po prodloužení rozhodčí obrátili praporky proti ní. Obsadila sedmé místo. Od roku 2014 je zaměstnankyní bezpečnostní agentury Sogho. V únoru 2015 měla problémy s dopingem, kdy jí a její týmové kolegyni Akari Ogatové podal týmový lékař kvůli nachlazení lék obsahující látku methylephedrine. Z původně navrhovaného ročního zákazu startu jim byl trest zkrácen na minimum a již v květnu mohla startovat ve světovém poháru v Ťumeni.\n\nV roce 2016 si na úkor Čizuru Araiové zajistila nominaci na olympijské hry v Riu, kde startovala jako nenasazená judistka. Ve druhém kole, v jednom z nejkrásnějších zápasu ženského turnaje v judu, porazila ve druhé minutě nastavení technikou o-soto-gari nasazenou jedničku Nizozemku Kim Pollingovou. Ve finále se utkala s Kolumbijkou Yuri Alvearovou. Ve druhé minutě okontrovala pokus Alvearové o o-goši na juko a následně ji dostala do osae-komi (držení). Získala zlatou olympijskou medaili.\n\nHaruka Tačimotová je levoruká judistka, představitelka klasické japonské školy juda s nádhernými technikami aši-waza — levé o-soto-gari a o-uči-gari.\n\n\n\n"}
{"id": "1269978", "url": "https://cs.wikipedia.org/wiki?curid=1269978", "title": "Kostel Nejsvětější Trojice (Zátor)", "text": "Kostel Nejsvětější Trojice (Zátor)\n\nKostel Nejsvětější Trojice v obci Zátor (okres Bruntál) je filiální kostel postavený v roce 1753–1755 a kulturní památka České republiky.\n\nPrvní písemné zmínky o Zátoru pocházejí z roku 1377. Původní luteránský kostel byl dřevěný s kamennou věží a byl koncem třicetileté války vypálen Švédy. V letech 1753–1755 byl kostel pod patronací Václava knížete Liechtensteina přestavěn. Rekonstruován v roce 2014–2015 nákladem cca 5,7 milionu korun. Zadávací částka činila cca čtyři a půl milionu korun (bez DPH). Kolem hřbitova byla v roce 1783 postavena hřbitovní zeď. V areálu hřbitova se nacházejí čtyři klasicistní kaple Božího těla, které patří obcím Zátoru, Loučce, Heřmínovy a Čaková. Fara byla postavena v roce 1783.\n\nFarní kostel naleží k Děkanátu Krnov.\n\nBarokní jednolodní zděná klenutá stavba. Stupňovitá předsazená věž. V roce 1900 byla opravena střecha věže a postaveny schody na místo žebříku. Barokní báň věže byla pomocí jeřábu sundána k opravě v roce 2014.\n\nKostelní hodiny od firmy Joh. Manhart v Mnichově, byly instalovány v roce 1885.\n\nDo kostela vede pět vchodů. V kostele se nachází před presbytářem je kaple naproti sakristie, nad kaplí a sakristií se nacházejí oratoře. Hlavní oltář a pět oltářů vedlejších, oltáře jsou polychromované. Dva vedlejší oltáře sv. Hedviky a Dušiček byly postaveny v roce 1871. V roce 1890 byly opraveny oltáře Božského srdce Páně a Matky Boží Lurdské. V roce 1891 byla položena nová podlaha.\n\nKruchta má dvě patra. V roce 1897 byly zakoupeny nové varhany u varhanářské firmy Rieger z Krnova.\n\nZvon z roku 1597, který byl ulit v Opavě zvonařem Zachariášem Milnerem, váží 510 kg, průměr 95 cm. Nese nápis \"Ich bin eine Rufferin zur Predigt und Gotteswort, welche da rein lauth an manchem Ort, allhie auf dieser Erden allen Menschen, die da wollen selig werden. Meister Zacharias Milner 1597.\" V roce 1916 byl sundán z věže a odevzdán pro válečné účely. Po jednání faráře, c. k. konzervátora a armády byl zvon vyňat z rekvizice a vrácen se sběrného místa na severním nádraží v Opavě zpět a znovu zavěšen do věže.\n\nDruhý zvon z roku 1651, který byl ulit v Opavě u zvonaře Hanze Knaufa, vážil 344 kg. Nese nápis \"Hans Knaupf in Troppau hat mich gegossen im Jahre 1651\" a obraz Maria Hilf a jména \"Andreas Fischer, Matthes Weinmann,\" a nápis „\"Gottes Heil ist unser Theil.\" Na druhé straně obraz Ukřižovaného spasitele a nápis \"Die 4 Herrn Erbrichter. Michael Schwarz in Seifersdorf, Georgi Englisch zur Wiese, Georgi Glose zu Friedersdorf, Melcher Iauernig zu Erbersdorf. Unser Amt regier Gottes Hand.\"\n\nSanktusníkový zvon je z roku 1734 o váze 50 liber (asi 25 kg) a nese text \"S.Crucis, S.Ioanni, S.Franc. Xav., S. Barbara, Benefactor Joann. Kunrath, Müller in Erbersdorf A. 1734.\"\n\nVšechny tři zvony byly v roce 1916 označeny \"C\" \"z důvodů památkové péče vyloučit z předání\", proto nebyly v době první světové války rekvírovány.\n\n"}
{"id": "1269980", "url": "https://cs.wikipedia.org/wiki?curid=1269980", "title": "Hannu Siitonen", "text": "Hannu Siitonen\n\nHannu Siitonen (* 18. března 1949 Parikkali) je bývalý finský atlet, mistr Evropy v hodu oštěpem z roku 1974.\nV olympijském finále v Mnichově v roce 1972 skončil na čtvrtém místě. Jeho největším úspěchem byla stříbrná medaile na olympiádě v Montrealu v roce 1976. O dva roky dříve se stal rovněž mistrem Evropy v hodu oštěpem. Jeho osobní rekord 93,90 m pochází z roku 1973. V letech 1970–1974 se stal celkem pětkrát mistrem Finska v hodu oštěpem.\n\n"}
{"id": "1269981", "url": "https://cs.wikipedia.org/wiki?curid=1269981", "title": "Lennart Atterwall", "text": "Lennart Atterwall\n\nLennart Atterwall (12. listopadu 1925 Perstorp – 23. dubna 2001) byl švédský atlet, mistr Evropy v hodu oštěpem z roku 1946.\nÚčastnil se olympiády v Berlíně v roce 1936, kde skončil v soutěži oštěpařů čtvrtý. O rok později vytvořil svůj osobní rekord 75,10 m. V roce 1946 se stal mistrem Evropy v Oslo výkonem 68,74 m.\n\n"}
{"id": "1269982", "url": "https://cs.wikipedia.org/wiki?curid=1269982", "title": "Fridrich Vilém ze Sommersbergu", "text": "Fridrich Vilém ze Sommersbergu\n\nFridrich Vilém ze Sommersbergu (; 11. července 1698 Vratislav – 25. září 1756 Vratislav) byl slezský historik a básník. \n\nNarodil se ve Vratislavi v rodině místního obchodníka. Navštěvoval zdejší gymnázium a poté v letech 1716–1719 univerzitu v Lipsku. Svá studia ukončil předčasně. V roce 1719 se ve Vídni oženil s Annou Kateřinou Schirrovou, praneteří Melchiora Goldasta, sběratele středověkých písemností Svaté Říše Římské.\n\nJiž od roku 1720 byl radním Olešnického knížectví. V roce 1723 se stal členem rady města Vratislavi. V této funkci působil po celý svůj život, mezi lety 1740–1747 byl dokonce starostou.\n\n\n"}
{"id": "1269983", "url": "https://cs.wikipedia.org/wiki?curid=1269983", "title": "BMI Regional", "text": "BMI Regional\n\nBritish Midland Regional Limited (obchodní značka BMI Regional či flybmi) byla skotská regionální letecká společnost. Operovala pravidelné lety s cestujícími ve Spojeném království a po Evropě. Sídlila na letišti v East Midlands, nacházející se v hrabství Leicestershire. Byla založena v roce 1987 zanikla v únoru 2019, kvůli finančním problémům které byly částečně způsobené odchodem Spojeného království z EU. Aerolinie měla letecké základny na letiších v Aberdeenu, Bristolu, East Midlands (East Midlands), Karlstadu (Karlstad), Mnichově a v Newcastlu (Newcastle). Provozovala flotilu Embraerů 135 a 145, v únoru 2017 jich bylo celkem 18. \n\nMezi lety 2015 až do ukončení provozu společnosti v roce 2019 společnost létala z Mnichova pravidelně na české letiště Brno-Tuřany. Frekvence byly postupně navyšovány až na jedenáct letů týdně. \n\n"}
{"id": "1269985", "url": "https://cs.wikipedia.org/wiki?curid=1269985", "title": "Spyker (automobilka)", "text": "Spyker (automobilka)\n\nSpyker [] byla nizozemská automobilka, založená v roce 1880, původně jako firma vyrábějící kočáry. Společnost zanikla v roce 1926.\n\nNejznámějším vozidlem firmy je takzvaný „Zlatý kočár“ (), používaný nizozemskou královskou rodinou. Zlatý kočár je užíván při jízdě z Královského paláce v Haagu do rytířského sálu (Ridderzaal) v Binnenhofu, kde má představitel královské rodiny každoročně projev při zahajovacím zasedání nizozemského parlamentu. Tento kočár dostala královna Vilemína darem od občanů Amsterdamu u příležitosti její intronizace v roce 1898. \n\nManufakturu s názvem \"Spijker\" založili v Hilversumu v roce 1880 bratři Jacobus a Hendrik-Jan Spijkerovi, kováři a stavitelé kočárů. Jejich úspěch jim v roce 1886 dovolil přesídlit do Amsterdamu. V roce 1898 koupili bratři vůz německé firmy Benz a již o rok později dostali povolení k sestavování vozů Benz v licenci pod obchodním názvem \"Spijker-Benz\". Pro tento účel postavili novou továrnu v Amsteldijku na místě bývalé usedlosti Trompenburg Cornelise Trompa. Firma nesla název \"N.V. Industriële Maatschappij Trompenburg\".\n\nZačali se zabývat vývojem vlastního automobilu. Po skončení výroby vozů podobných Benzovým tak vznikl v roce 1900 první vlastní automobil \"Spyker 5 H.P.\". Šlo o vůz typu voiturette poháněný vzduchem chlazeným dvouválcovým motorem o výkonu 2 nebo 5 koní. Pokroková konstrukce užívala k pohonu zadní nápravy kardan, ozubené kolo a pastorek. S ohledem na mezinárodní trh ale bratři v roce 1903 změnili původní jméno firmy Spijker (hřebík) na „lépe znějící“ Spyker.\n\nV zimě 1903/1904 představila firma na Pařížském autosalonu model Spyker 60 HP, původně navržený pro závod z Paříže do Madridu v létě 1903. Šlo o první vůz osazený šestiválcem a první automobil s jediným Ottovým motorem a trvalým pohonem všech kol na světě vůbec. Spyker 60 HP měl také brzdy na všech čtyřech kolech. Hendrik-Jan Spijker s ním v roce 1906, také díky pohonu na všechna kola, zaznamenal první úspěch v jízdě do z vrchu ve Velké Británii. Motor vozu měl objem 8686 cm³. Automobil je společně s dalšími vozy firmy vystaven v Louwmanově muzeu v Haagu. \n\nHendrik-Jan Spijker zahynul při nehodě parníku SS Berlin 21. února 1907. Po úpadku, reorganizaci a záchraně skupinou investorů výroba pokračovala, ale jeho bratr Jacobus se z firmy stáhl. V roce 1907 se Charles Goddard se sériovým vozem \"14/18 HP Tourer\" úspěšně účastnil závodu Peking-Paříž, kde dojel na druhém místě za vozem Itala knížete Borgheseho. Společnost vyráběla kromě osobních automobilů i speciální vozy jako ambulance nebo vozy taxislužby, ve spolupráci se Scotland Yardem navržené pro Londýn. Pro královnu Vilemínu vyrobila i automobil vybavený polohovatelnými sedačkami a vytápěním. \n\nUž na začátku první světové války se trh s luxusními automobily v neutrálním Nizozemsku zhroutil a finančně vyčerpaná firma Spyker se pro diverzifikaci výroby spojila s výrobcem letadel \"N.V. Aviation\". Vznikla společnost \"Nederlandsche Automobiel- en Vliegtuigfabriek „Trompenburg“\". Ředitelem firmy byl nizozemský průkopník letectví Henri Wijnmalen. Z této doby pochází i logo firmy – paprskové kolo s vrtulí. V letech 1914 až 1918 bylo vyrobeno téměř 100 stíhacích letadel a kolem 200 leteckých motorů Spyker. Dodány byly předchůdci Nizozemského královského letectva, oddílu \"Luchtvaartafdeeling\" a Nizozemskému námořnímu letectvu.\nBrzy po válce se Spyker opět vrátil k výrobě automobilů. Vznikl model \"Spyker C4\", osazený motorem Maybach, navrženým Wilhelmem Maybachem. \nOd roku 1920 vyráběl Spyker kromě osobních automobilů také nákladní automobily a autobusy. Firma se svými vozy zaznamenala mnoho sportovních úspěchů a rekordů, měla rozsáhlý a ambiciózní program, inspirovaný Henri Wijnmalenem a Frederickem Koolhovenem, kteří tak soutěžili se svými přáteli z nově vzniklé společnosti KLM. Pro překonání rekordu vozu Rolls-Royce, který na trase z Londýna o Edinburghu a zpět, ujel při nonstop jízdě 24 000 kilometrů průměrnou rychlostí 32 km/h zahájil 27. listopadu 1920 vůz Spyker C4, pokřtěný „Tenax“, nonstop jízdu z Nijmegenu do města Sittard a zpět, vzdálenost byla 119,3 km. Čtyři řidiči s vozem Tenax během 36 dní ujeli vzdálenost 30 000 kilometrů průměrnou rychlostí 35 km/h. Poslední jízda, konaná 2. ledna 1921 proběhla za velkého zájmu diváků. Jak doba jízdy, tak i ujetá vzdálenost, byly novými světovými rekordy. \n\nS vozem C4 zvítězil Hugo, baron van Pallandt v roce 1922 v závodě do vrchu v \"La Turbie\" u Monte Carla. \n\nPřes všechny úspěchy a vynikající pověst značky (typ \"C4\" byl například ve Spojeném království označován jako „kontinentální Rolls-Royce“) byla v roce 1925 výroba automobilů kvůli nedostatku zakázek ukončena a 26. května 1926 společnost zanikla. Její majetek byl prodán v dražbě. Celkem bylo vyrobeno asi 1500 automobilů značky. Firma k nim vlastnila více než 100 patentů.\nv roce 1999 získali dva nizozemští obchodníci práva ke značce Spyker a založili novou společnost Spyker Cars, vyrábějící sportovní automobily.\n\n"}
{"id": "1269989", "url": "https://cs.wikipedia.org/wiki?curid=1269989", "title": "Mistrovství světa v krasobruslení", "text": "Mistrovství světa v krasobruslení\n\nMistrovství světa v krasobruslení je každoročně pořádaná soutěž v krasobruslení o titul \"Mistra světa\" ve čtyřech kategoriích. Dvou z nich se účastní jednotlivci \"muži\" a \"ženy\", dalších dvou páry – \"sportovní dvojice\" a \"taneční dvojice\" (\"tance na ledě\"). Šampionáty jsou pořádány Mezinárodní bruslařskou unií (ISU). Soutěž se zpravidla uskutečňuje v březnu.\n\nV roce 1895 byl přijat návrh pořádat mistrovství světa v krasobruslení. První mistrovství světa uspořádala Mezinárodní bruslařská unie v únoru 1896 v ruském Petrohradu a soutěžili zde jen 4 sportovci.\n\nAž do roku 1906 byla mistrovství světa chápána pouze jako mužská soutěž, protože i samotné krasobruslení bylo zpočátku považováno za mužský sport. Každopádně neexistovalo žádné oficiální pravidlo týkající se pohlaví soutěžících. Tak se stalo, že v roce 1902 se soutěže zúčastnila Florence Madeline Syersová a vyhrála stříbrnou medaili. Proto se na kongresu ISU v roce 1903 projednávala problematika pohlaví, ale nebylo přijato žádné nové pravidlo. Až kongres v roce 1905 založil soutěž žen jako událost druhé třídy - označovala se jako „šampionát ISU“, zatímco mužská soutěž byla „mistrovstvím světa“ (vítězky měly být označeny jako „ISU šampionky“, ne titulem „mistryně světa“). Mužská a ženská soutěž se měly konat odděleně. První soutěž žen se konala v roce 1906 v Davosu.\n\nSoutěž sportovních dvojic se poprvé konala v Petrohradu v roce 1908, i když v některých zemích byly přesto nadále soutěže párů nezákonné a považovány za neslušné. Jednou z takových zemí bylo i Japonsko. I soutěž sportovních dvojic byla označována (podobně jako soutěž žen) jako „šampionát ISU“. Až v roce 1924 jim byl přiznán status \"Mistrovství světa\".\n\nBěhem prvních let krasobruslařských soutěží platilo, že soutěž rozhodovali většinou rozhodčí z hostitelské země. Na mistrovství světa žen v roce 1927, které se konalo v norském Oslu, byli tři z pěti rozhodčích Norové. Tři norští rozhodčí přisoudili prvenství Norce Sonji Henieové, i když rakouský a německý rozhodčí na první místo umístili obhájkyni titulu Hermu Szabóovou. Kontroverzní vítězství Henieové způsobilo, že ISU přijala pravidlo povolující ne více než jednoho zástupce ze stejné země v panelu rozhodčích.\n\nPoprvé se společně všechny tři soutěže (mužská, ženská i soutěž sportovních dvojic) konaly v rámci jedné akce na Mistrovství světa 1930 v New Yorku. Také to bylo první mistrovství, které se konalo mimo území Evropy.\n\nSoutěž tanečních párů se stala součástí programu mistrovství světa v roce 1952. V roce 1960 omezila Mezinárodní bruslařská unie maximální počet reprezentantů jedné země na třech v každé disciplíně. Tzv. povinné figury byly na soutěžích mistrovství světa zrušeny v roce 1991 a tzv. 6.0 systém se používal v rozhodování do roku 2004. Nový tzv. ISU rozhodčí systém se začal používat od Mistrovství světa 2005.\n\nDlouhodobým problémem mistrovství světa se ukázalo jejich načasování. V letech, kdy se konají zimní olympijské hry se mistrovství světa konala krátce po olympijské soutěži. A proto se konají až v březnu.\n\nSvětové šampionáty v krasobruslení se nekonaly od roku 1915 do 1921 a od roku 1940 do 1946, kvůli První a Druhé světové válce a taky v roce 1961, kdy spadlo letadlo letu Sabena 548 s americkým krasobruslařským týmem. V roce 2011 se původně mluvilo, že šampionát, který se má konat v Tokiu, se zruší kvůli zemětřesení a tsunami v Japonsku, ale šampionát byl raději přesunut do Moskvy.\n\n"}
{"id": "1269993", "url": "https://cs.wikipedia.org/wiki?curid=1269993", "title": "Fojtka (potok)", "text": "Fojtka (potok)\n\nFojtka je levostranný přítok Jeřice v okrese Liberec v Libereckém kraji. Délka toku měří 6,8 km. Plocha povodí činí 7,07 km².\n\nHlavní pramen se nachází necelý kilometr západně od vodní nádrže Bedřichov v katastrálním území obce Fojtka v nadmořské výšce 824 m. Potok dále teče asi 1,5 km jihozápadním směrem. Poté se stáčí k západu. Ve chvíli, kdy potok vtéká do obce Fojtka, se potok stáčí k severozápadu. V obci Fojtka potok přijímá zprava několik menších bezejmenných potoků. Na rozhraní obcí Fojtka a Mníšek potok vtéká do vodní nádrže Fojtka. Po zhruba 500 m od výtoku potoka z nádrže se v obci Mníšek v nadmořské výšce 373 m Fojtka vlévá zleva do Jeřice.\n\n"}
{"id": "1270003", "url": "https://cs.wikipedia.org/wiki?curid=1270003", "title": "Seznam medailistů na mistrovství Evropy v zápasu řecko-římském – muži do 82 kg", "text": "Seznam medailistů na mistrovství Evropy v zápasu řecko-římském – muži do 82 kg\n\nSeznam medailistů na mistrovství Evropy v zápasu řecko-římském ve váhové kategorii do 82 kg. Jde o mladou váhovou kategorii, která nese označení lehká střední váha. V roce 2014 lehká střední váha vrátila do povědomí tradiční váhový limit z období největší slávy olympijského zápasu. Jde o váhu neolympijskou.\n"}
{"id": "1270004", "url": "https://cs.wikipedia.org/wiki?curid=1270004", "title": "Seznam medailistů na mistrovství Evropy v zápasu řecko-římském – muži do 87 kg", "text": "Seznam medailistů na mistrovství Evropy v zápasu řecko-římském – muži do 87 kg\n\nSeznam medailistů na mistrovství Evropy v zápasu řecko-římském ve váhové kategorii do 87 kg. Tato váhová kategorie nese tradiční označení střední váha. V průběhu let došlo k časté změně limitů. Váhové limity reguluje Mezinárodní zápasnická federace.\n"}
{"id": "1270006", "url": "https://cs.wikipedia.org/wiki?curid=1270006", "title": "Hans Bronsart von Schellendorff", "text": "Hans Bronsart von Schellendorff\n\nHans Bronsart von Schellendorff (také uváděný jako Hans von Bronsart; 11. února 1830, Berlín – 3. listopadu 1913, Mnichov) byl německý hudební skladatel, dirigent a klavírista, žák a přítel Franze Liszta.\n\nPocházel z pruské vojenské šlechtické rodiny. Vystudoval Berlínskou univerzitu a klavír u Adolpha Jullacka. Roku 1853 se setkal s Lizstem a stal se jeho žákem a členem jeho okruhu přátel, kam tehdy patřili také Hector Berlioz a Johannes Brahms. Lizst mu věnoval svůj 2. klavírní koncert, při jehož premiéře hrál Bronsart von Schellendorff klavírní part.\n\nPo skončení studií Hans Bronsart von Schellendorff pracoval jako dirigent v Lipsku a Berlíně. Poté v letech 1867 až 1887 byl ředitelem Královského divadla v Hannoveru a podobný post zastával ve Výmaru od roku 1887 do odchodu na odpočinek v roce 1895.\n\nRoku 1861 se Bronsart oženil s Ingeborg Bronsartovou von Schellendorfovou, rozenou Starckovou (1840–1913), rovněž hudební skladatelkou.\n\nHans Bronsart von Schellendorff je mimo jiné autorem klavírního koncertu, jehož si velmi cenil Hans von Bülow, klavírního tria, opery \"Korsár\", kantáty \"Štědrovečerní noc\", dvou nedochovaných symfonií a řady komorních skladeb.\n"}
{"id": "1270007", "url": "https://cs.wikipedia.org/wiki?curid=1270007", "title": "Letectvo a protivzdušná obrana Turkmenistánu", "text": "Letectvo a protivzdušná obrana Turkmenistánu\n\nLetectvo a protivzdušná obrana Turkmenistánu je letecká složka ozbrojených sil Turkmenistánu.\n\nTabulka obsahuje přehled letecké techniky ozbrojených sil Turkmenistánu podle Flightglobal.com.\n"}
{"id": "1270011", "url": "https://cs.wikipedia.org/wiki?curid=1270011", "title": "Letecké křídlo ozbrojených sil Belize", "text": "Letecké křídlo ozbrojených sil Belize\n\nLetecké křídlo obranných sil Belize () je letecká složka ozbrojených sil Belize. Vzniklo roku 1983 a jeho základnou je Philip S. W. Goldson International Airport v Ladyville.\n\nTabulka obsahuje přehled letecké techniky ozbrojených sil Belize podle Flightglobal.com.\n"}
{"id": "1270014", "url": "https://cs.wikipedia.org/wiki?curid=1270014", "title": "Surinamské letectvo", "text": "Surinamské letectvo\n\nSurinamské letectvo (, zkratkou LUMA) je letecká složka ozbrojených sil Surinamu.\nTabulka obsahuje přehled letecké techniky vzdušných sil Surinamu podle Flightglobal.com.\n\n"}
{"id": "1270020", "url": "https://cs.wikipedia.org/wiki?curid=1270020", "title": "John Weaver", "text": "John Weaver\n\nJohn Reginald Homer Weaver (28. ledna 1882 – 22. března 1965) byl britský historik, prezident Trinity College v Oxfordu v letech 1938 až 1954.\n\nStudoval na Felstedské škole v Essexu. Na univerzitu v Oxfordu nastoupil v roce 1905, jako člen Keble College, a získal titul první třídy v historii v roce 1909. Během svého působení na vysoké školle byl prezidentem Junior Common Room a vysokoškolské debatního společnosti. Byl profesorem historie na Trinity College v Dublinu od roku 1911 do roku 1913 a poté působil na Trinity College v Oxfordu od roku 1914 do roku 1938 (sloužil ve zpravodajského odboru v letech 1915 až 1919 během první světové války). V roce 1938 byl jmenován prezidentem Trinity College v Oxfordu, post zastával až do roku 1954. \n\nByl editorem Dictionary of National Biography (DNB) v letech 1928 až 1937. Byl jmenován čestným členem Trinity College v Dublinu a Keble College. Jeho spisy obsahovaly paměti Henryho Williama Carlesse Davise, historika a editora DNB a vydání \"The Chronicle of John of Worcester, 1118-1140: being the continuation of the 'Chronicon ex chronicis' of Florence of Worcester\" (Oxford : Clarendon Press, 1908).\n"}
{"id": "1270036", "url": "https://cs.wikipedia.org/wiki?curid=1270036", "title": "Six Degrees of Inner Turbulence", "text": "Six Degrees of Inner Turbulence\n\nSix Degrees of Inner Turbulence je šesté studiové album progresivní metalové kapely Dream Theater, vydané jako dvojalbum 29. 1. 2002 od Elektra Records. Je to první studiové album Dream Theater, které má titulní skladbu.\n\nAlbum je typ koncepčního alba, přičemž prvních pět písní, které jsou na prvním disku, obsahují témata celoživotního boje, jako je například alkoholismus, ztráta víry, sebeizolace, posvátnost života a smrti. Šestá píseň, která svojí délkou 42 minut je na druhém disku a je rozdělená do osmi částí, zkoumá příběhy šesti jedinců, kteří trpí různými duševními chorobami. Jsou zde zmiňované bipolární a posttraumatické stresové poruchy, schizofrenie, poporodní deprese, autismus a disociativní porucha osobnosti. Kromě toho, název alba může také znamenat, že každá píseň na albu může být považována za jinou formu vnitřní turbulence. Hudební styly, každé části titulní skladby jsou přímými odkazy na širokou škálu vlivů kapely. Můžeme zde slyšet vlivy klasické hudby, folku, jazzu a metalové styly.\n\nPrvní skladba alba \"\"The Glass Prison\"\", je první částí skladeb známých jako Twelve-step Suite, kde se Mike Portnoy zabývá příběhem o rehabilitaci z alkoholismu. Někdy se k těmto skladbám také přidává i píseň Mirror z alba Awake. Další skladby Twelve-step Suite se objevují na dalších albech. \"\"The Glass Prison\"\" se skládá ze tří částí: \"Reflection, Restoration a Revelation\". Mike Portnoy se inspiroval dvanácti krokama v programu od Billa W. pro obnovu alkoholiků, kterým si sám prošel. Navíc skladba začíná gramofonovým šumem, kterým skončila skladba \"\"Finally Free\" \" z předešlé desky . \n\n„\"Blind Faith\"\" se zabívá otázkami náboženské víry. Text ke skladbě napsal James Labrie, což bylo také poprvé, kdy napsal texty pro více než jednu píseň na albu. \n\nV písni \"\"Misunderstood\"\" John Petrucci napsal a nahrál kytarové sólo, a poté jej obrátil. Pak se naučil, jak hrát tuto obrácenou verzi, a po jeho nahrání, ji obrátil ještě jednou. To mělo za následek sólo jako na původní nahrávce, ale s jedinečným zvukem. Takovou techniku můžeme slyšet také od George Harrisona v písni \"I'm Only Sleeping\" od Beatles. Jonh Petrucci také napsat text k písni.\n\n\"\"The Great Debate\"\" byla původně zamýšlena jako píseň zabývající se tématem výzkumu kmenových buněk pod názvem \"Conflict at Ground Zero\". Název byl ale změněn na poslední chvíli z důvodu teroristického útoku 9/11 v New Yorku. John Petrucci a Mike Portnoy byly v té době ve studiu na Manhattanu, provádějící konečné mixy alba a na poslední chvíli udělali změnu, protože všechny zpravodajství začali nazývat místo útoku jako \"Ground Zero\".\n\nDruhý text na albu od Jamese LaBrie. Píseň se je o tématu smrti. Původní název byl \"Move On\".\n\nŠestá píseň \"\"Six Degrees of Inner Turbulence\"\", která tvoří celý druhý disk, je nejdelší píseň Dream Theater. Během nahrávání chtěli vytvořit 20. minutovou píseň, ale přicházelo stále více a více nápadů což mělo za následek zdvojnásobení délky. Uvědomil si, že budou muset zkrátit písně \"Disappear \" a \"Misunderstood \" aby se vešli na jedno CD. Jejich nahrávací společnost byla ale nyní otevřena k myšlence dvojalba, což bylo před tím kapele odepřeno při nahrávání Images and Words a Falling into Infinity. Skladba je rozdělená do osmi částí, zkoumá příběhy šesti jedinců, kteří trpí různými duševními chorobami. Jsou zde zmiňované bipolární a posttraumatické stresové poruchy, schizofrenie, poporodní deprese, autismus a disociativní porucha osobnosti.\n\nPoslední akord \"\"Six Degrees of Inner Turbulence\"\" je ten samý akord, který otevírá píseň \"\"As I Am\"\" na dalším albu Train of Thought, což hudebně propojuje již třetí album v řadě.\n\n"}
{"id": "1270039", "url": "https://cs.wikipedia.org/wiki?curid=1270039", "title": "Muzeum pražského vodárenství", "text": "Muzeum pražského vodárenství\n\nMuzeum pražského vodárenství sídlí v prostorách Podolské vodárny v Podolí v Praze 4. Muzeum bylo otevřeno v roce 1952, a sice v suterénu tehdejší ústřední budovy Pražských vodáren na Národní třídě v Praze 1. Současná expozice v podolské úpravně vody byla otevřena v roce 1997.\n\nOtevření celé expozice předcházela práce několika vodárenských generací. Základem celé muzejní sbírky jsou exponáty, kterých bylo použito v expozici pražského vodárenství na Jubilejní zemské výstavě v Praze v roce 1891 uspořádané v rámci pražského pavilonu ing. Václavem Feiglem. Po ukončení výstavy byl materiál uložen do depozitáře a tehdejší vodárenští technici v čele s přednostou Vodárenského úřadu ing. Josefem Bubákem pokračovali v dalším shromažďování vodárenských památek. Zásluhou systematické sběratelské činnosti vodárenských zaměstnanců bylo, že při prestižní výstavě konané v Praze roku 1937 sdružením „Plyn, voda a zdravotní technika“, byla vodárenská expozice nejobsáhlejší. Zájem o sbírání dokumentů a artefaktů nepolevil ani v dalším období. Tato činnost vyvrcholila výstavou „600 let pražského vodovodu“, uspořádané v roce 1948 v budově ředitelství Vodáren hlavního města Prahy na pražské malostranské Kampě. Výstava měla mimořádný ohlas, a proto byla provedena její půlroční reinstalace v prostorách Národního technického muzea na pražské Letné. Po dobu osmi měsíců se tato výstava těšila velké přízni široké veřejnosti.\n\nPoté co byla ředitelství Vodáren hlavního města Prahy přidělena budova na Starém Městě pražském, na Národní třídě 13, byly adaptovány suterénní prostory pro stálou vodárenskou výstavu. Adaptací byli pověřeni arch. Vratislav Mayer a stavitel František Duda, instalací výstavy pak Otta Müller. Expozice byla slavnostně otevřena 26. června 1952 za účasti pražského primátora. V té době šlo o evropský unikát. Podobná vodárenská muzea v belgickém Gentu, rakouském Wildalpenu, berlínském Friedrichshagenu, v Lisabonu, v maďarské Ostřihomi či v Bratislavě byla otevřena teprve později. Sbírky, jež byly nadále průběžně doplňovány a zpracovávány, se těšily značnému zájmu návštěvníků z domova i z ciziny. Suterénní prostory však postupně chátraly, a proto vyvstala nutnost zajistit pro instalaci unikátních sbírek důstojnější podmínky.\n\nV roce 1984 rozhodlo vedení Pražských vodáren adaptovat bývalou čerpací stanice Václavka na Smíchově pro potřeby muzea. Projekt přestavby byl podnikem DRUPOS Praha dokončen až v roce 1987 a stavební povolení vydáno o rok později. Nenašel se však podnik, který by byl ochoten stavbu realizovat a záměr odezněl.\n\nV roce 1992 začala generální rekonstrukce staré filtrace vodárny v Podolí, stavby arch. Antonína Engela z 20. let 20. století. Ve volném místě, které vzniklo po vybourání starého chemického hospodářství, byly vybudovány prostory pro novou expozici Muzea pražského vodárenství. Pro generálního projektanta Hydroprojekt, a. s. Praha vypracoval návrh nového interiéru tým architektů ČVUT Navrátil – Páv – Frýdecký. Stavební práce provedl IDOS Praha se svými dodavateli. V březnu 1996 byla celá výstavba interiéru dokončena. Vznikl dvoupodlažní výstavní prostor o ploše cca 800 m s depozitáři a přednáškovým sálem pro cca 40 návštěvníků. Interiér filtrační stanice je od výstavních prostor oddělen skleněnou stěnou, a tak se zájemcům naskýtá neuvěřitelný výhled do Engelovy „vodní katedrály“. Bezbariérové řešení zajišťuje přístupnost i pro tělesně postižené návštěvníky. Scénář expozice vypracoval tehdejší vedoucí archivu a muzea Jaroslav Jásek ve spolupráci s archivářkou Magdalenou Undasovou a fotografem Jaroslavem Benešem. Architektonické řešení expozice velmi citlivě k nově vytvořenému interiéru vyprojektoval ing. arch. Martin Tröster, grafické řešení navrhl ak. mal. Jiří Hanžlík. Nová expozice byla slavnostně otevřena 19. října 1997.\n\nCelá expozice zachovává chronologické členění historického vývoje pražského vodárenství od prvních soukromých vodovodů z 12. století, přes vltavské vodárny renesančního období, vodárenské snahy konce 19. století po současné zásobování hlavního města Prahy vodou. Vše doplňují unikátní artefakty. Např. čerpací stroj klatovské vodárny z roku 1833, vodovodní potrubí z antického období, část hradního vodovodu z doby Rudolfa II., model čerpacího soustrojí z rukou českého vynálezce Josefa Božka, atd. Trojrozměrné předměty doplňuje řada kopií cenného archivního materiálu a množství historických fotografií. Velmi cenné jsou sbírky druhů vodovodního potrubí, uzavíracích elementů a dalších historických přístrojů a nástrojů. Samostatně je prezentována unikátní sbírka vodoměrů.\n\nSbírky i expozice jsou péčí PhDr. Jiřího Dejmka a jeho spolupracovníků jsou stále doplňovány různými historickými artefakty vodárenských zařízení i z mimopražského prostředí. Mimo některých pražských čerpadel, např. čerpadlo firmy Janka Radotín s elektromotorem ČKD sloužící v petřínské čerpací stanici od roku 1929, přibyl trkač z roku 1897 z Nových Dvorů u Kutné hory, železobetonové trubky ze západočeských Prášil a také nadzemní hydrant ze severočeské Havraně či nadzemní hydrant pro napájení kropicích tramvají původně osazený v pražských Vinohradech.\n\nZa upozornění stojí další unikátní exponáty. Jsou jimi dřevěná potrubí s kovovými spojkami ze 17. a 18. století, keramické roury používané v Praze od 15. do 19. století, či ukázky litinového potrubí používaného v Praze od roku 1830, někdy narušené různými podzemními vlivy. Zajímavé jsou výřezy z olověných rour používaných na domovní instalace. Vystavené jsou olověné roury poškozené mrazem, vodními rázy a téměř zarostlé usazeninami po desetiletí provozu. Vše doplňují i ukázky skleněného potrubí. Pokusně se v 50. letech v Praze užívalo i plastového potrubí z Gaboduru dovážené z Německa. Také osinkocementové potrubí se spojkami není bez zajímavosti. Kuriozitou jsou i modely poruch nejstaršího káranského řadu průměru 1100 mm, které sloužily jako dokumentace prasklin tohoto litinového potrubí.\n\nMuzeum pražského vodárenství navštíví ročně cca 8000 zájemců nejen z České republiky, ale i ze světa. Ve svých prostorách přivítalo velké množství odborných i politických osobností, vč. prezidenta Václava Klause s chotí. Pro žáky a studenty českých i zahraničních škol jsou určeny komentované prohlídky a prostory jsou využívány pro různé odborné i společenské akce. Každý rok na jaře při příležitosti „Světového dny vody“ a na podzim ke „Dnům evropského dědictví“ se konají dny otevřených dveří, kdy je po celý víkend muzeum volně přístupné veřejnosti. Tyto akce se těší stálému zájmu návštěvníků nejen z Prahy či České republiky, ale i z jiných zemí.\n\n"}
{"id": "1270043", "url": "https://cs.wikipedia.org/wiki?curid=1270043", "title": "Mezinárodní stálá komise pro zkoušky ručních palných zbraní", "text": "Mezinárodní stálá komise pro zkoušky ručních palných zbraní\n\nPodle úmluvy z roku 1969 musí každá malá zbraň a všechny její tlakem namáhané komponenty projít zákonným testováním zkušebnou schválenou C.I.P. Toto platí pro členské státy ve kterých se nachází výrobce zbraně, nebo u dovážených zbraní ve zkušebně členského státu do něhož byla zbraň dovezena poprvé. Stejné pravidlo platí i pro komerční munici.\nZa tímto účelem C.I.P. provádí zejména následující činnosti:\n\nStanovy C.I.P. určují:\nČinnost je rozdělena do pěti podkomisí a schválování výsledků je prováděno plenárním zasedáním.\n\n\nPodle oficiálních stránek C.I.P. (2017)\n\n"}
{"id": "1270050", "url": "https://cs.wikipedia.org/wiki?curid=1270050", "title": "Inlandsvägen", "text": "Inlandsvägen\n\nInlandsvägen (v překladu „vnitrozemská cesta“) je hlavní silniční trasa, která prochází vnitrozemím Švédska od severu na jih. Spojuje obec Karesuando při hranicích s Finskem na severu s městem Mora, kde se větví a pokračuje do Göteborgu a Halmstadu na jihozápadním pobřeží Kattegatu.\n\nTrasa je v hlavní větvi (Göteborg – Mora – Karesuando) shodná s evropskou silnicí E45. Jižní větev (\"Inlandsvägen Syd\"), spojující Moru s Halmstadem, vede po státní silnici č. 26 (\"Riksväg 26\").\n\nOznačení Inlandsvägen souvisí s označením vnitrozemské železniční dráhy Inlandsbaban, jejíž trasu v úseku Kristinehamn (při jižní větvi) – Gällivare (na severu v Laponsku) silnice kopíruje.\n\nV úseku Mora – Karesuando je Inlandsvägen jednou ze dvou hlavních silničních tras, které spojují hustěji obydlenou jižní část země s řídce zalidněným severem. Druhou možností je silnice E4, vedoucí podél pobřeží Botnického zálivu.\n\nOznačení silnice financovaly obce a města ležící na trase. Chtěly tímto krokem přesvědčit řidiče (především turisty), aby volili tuto trasu namísto cesty podél pobřeží.\n\nInlandsvägen vede mezi městy Göteborg a Trollhättan po dálnici. Mezi městy Trollhättan a Säffle jsou některé úseky v provedení 2+1 s bariérou oddělující oba směry. Většina trasy je však vedena po běžné silnici se dvěma pruhy a šířkou 6–8 metrů. Na sever od města Torsby prochází trasa zalesněnou a řídce obydlenou krajinou. Jižně od Jokkmokku protíná severní polární kruh.\n\nGöteborg – Surte – Lilla Edet – Trollhättan – Vänersborg – Mellerud – Åmål – Säffle – Grums – Sunne – Torsby – Malung – Mora – Orsa – Sveg – Åsarna – Svenstavik – Östersund – Strömsund – Dorotea – Vilhelmina – Storuman – Sorsele – Arvidsjaur – Jokkmokk – Gällivare – Karesuando\n\nHalmstad – Hilte – Gislaved – Jönköping – Mullsjö – Tidaholm – Skövde – Mariestad – Gullspång – Kristinehamn – Filipstad – Vansbro – Mora\n\n"}
{"id": "1270058", "url": "https://cs.wikipedia.org/wiki?curid=1270058", "title": "Anton Arenskij", "text": "Anton Arenskij\n\nAnton Stěpanovič Arenskij, rusky Антoн Степaнович Аренский (12. červenec 1861, Novgorod – 25. únor 1906, Kirillovskoje) byl ruský hudební skladatel, klavírista, představitel romantismu pod silným vlivem Čajkovského hudby.\n\nVyrostl v hudební rodině. Skládal již od devíti let. Roku 1879 se rodina přestěhovala do Petrohradu, kde Anton začal záhy studovat konzervatoř, kde ho vedl Nikolaj Rimskij-Korsakov. \n\nAbsolvoval roku 1882, následně začal učit na Moskevské státní konzervatoři. Jeho žáky zde byli například Alexandr Skrjabin nebo Sergej Rachmaninov. V letech 1895-1901 vedl petrohradský Carský sbor. \n\nPůsobil také jako skladatel, dirigent a klavírista. K jeho nejznámějším dílům patří opera \"Rafael\" a balet \"Noc v Egyptě (Noc Kleopatry)\". \n\nZemřel na tuberkulózu ve věku 44 let. Dle svědectví Rimského-Korsakova k jeho zdravotním problémům přispěla nadměrná konzumace alkoholu a hraní hazardních her. \n\n"}
{"id": "1270060", "url": "https://cs.wikipedia.org/wiki?curid=1270060", "title": "Pražský posel", "text": "Pražský posel\n\nNázev Pražský posel měly v historii dvě různé tiskoviny:\n\n\n"}
{"id": "1270063", "url": "https://cs.wikipedia.org/wiki?curid=1270063", "title": "Asadovo jezero", "text": "Asadovo jezero\n\nAsadovo jezero, též Eufratská přehrada či přehrada Tabka, je přehradní nádrž na řece Eufrat v severní Sýrii. Asadovo jezero se rozprostírá mezi guvernorátem Rakka a Aleppo. Hráz leží 40 km proti proudu Eufratu od města Rakka. Proti proudu Eufratu je postavena Tišrínská přehrada, po proudu řeky je přehrada Baas. Jméno nese po Háfizi al-Asadovi.\n\nVýstavba přehrady měla zajistit Sýrii soběstačnost ve výrobě elektrické energie. Probíhala v letech 1968–1973, v roce 1974 byla nádrž zaplavena. Během stavby přehrady bylo přesídleno obyvatelstvo z údolí do nově postaveného města Saura. Při výstavbě byly přemístěny nejvzácnější historické památky. \n\nHráz leží u města Saura v blízkosti letecké základny Tabka. Je 4500 metrů dlouhá a 60 metrů vysoká.\n\n"}
{"id": "1270065", "url": "https://cs.wikipedia.org/wiki?curid=1270065", "title": "Forró", "text": "Forró\n\nForró je vesnice, která se rozkládá v okrese Encs, v župě Borsod-Abaúj-Zemplén, na severovýchodě Maďarska. Rozloha této obce je 19,03 km² a v lednu 2011 zde žilo 2 466 obyvatel.\n\nVesnice leží při hlavní silnici č.3/E71 v bezprostředním sousedství s okresním městem Encs. Od Miskolce, hlavního města župy je vzdáleno zhruba 34 km. Nadmořská výška je zhruba od 150 do 250 m n. m.\nV obci je mateřská škola, kulturní dům, muzeum, pošta a hotel s restaurací.\n\nKatolický gotický kostel Panny Marie ze 14. století, který byl v roce 1729 barokně upraven.\n"}
{"id": "1270066", "url": "https://cs.wikipedia.org/wiki?curid=1270066", "title": "Sergej Tanějev", "text": "Sergej Tanějev\n\nSergej Ivanovič Tanějev, rusky Сергей Иванович Танеев (25. listopad 1856, Vladimir – 19. červen 1915, Djudkovo) byl ruský hudební skladatel, klavírista a hudební teoretik.\n\nNarodil se ve šlechtické rodině. Jeho bratranec Alexandr Tanějev byl rovněž hudebním skladatelem. Roku 1865 se rodina přestěhovala do Moskvy. V devíti letech začal Sergej studovat na Moskevské státní konzervatoři. Skladbu ho zde učil Petr Iljič Čajkovskij, hru na klavír Nikolaj Rubinstein. Absolvoval roku 1875. Záhy začal koncertovat, nejprve spolu s Rubinsteinem, posléze s Leopoldem Auerem. V letech 1876–1877 cestoval po Evropě, kde se setkal mj. s Emilem Zolou a Gustavem Flaubertem. Roku 1878 začal učit na Moskevské konzervatoři. V letech 1885–1889 byl jejím ředitelem. Působil zde do roku 1905. Svým pojetím polyfonie ovlivnil zejména Alexandra Skrjabina a Sergeje Rachmaninova. V letních měsících roku 1895 a 1896 pobýval v Jasné Poljaně jako host Lva Tolstého a jeho ženy Sofie. Ta se do něj zamilovala a vzbudila Tolstého žárlivost. Roku 1915 se Tanějev nachladil na Skrjabinově pohřbu a krátce na to zemřel. \n\nK jeho vrcholným dílům patří operní trilogie \"Oresteia\". \n"}
{"id": "1270071", "url": "https://cs.wikipedia.org/wiki?curid=1270071", "title": "Panamerický turnaj v ledním hokeji", "text": "Panamerický turnaj v ledním hokeji\n\nPanamerický turnaj v ledním hokeji se koná od roku 2014 v Mexiku, účastní se ho hokejové týmy amerických zemí. Hraje se pod záštitou Mezinárodní federace ledního hokeje, ale mohou v něm startovat i státy, které nejsou jejími členy. První ročník vyhráli Kanaďané, které v mužské kategorii reprezentoval výběr hráčů bez angažmá v National Hockey League a v ženské klub Sudbury Lady Wolves. Výrazná výkonnostní převaha kanadských týmů vedla k tomu, že na další ročníky už nebyly pozvány, v letech 2015 i 2016 vyhrála v mužské části kolumbijská hokejová reprezentace před domácím týmem a v ženské Mexičanky. Pořadatelé se snaží propagovat hokej na celém americkém kontinentu, proto oslovili s nabídkou na účast i další země, jako je Jamajka, Kostarika, Panama, Chile, Ekvádor, Venezuela, Uruguay a dokonce i africké Maroko, nikde však dosud nebyli schopni postavit reprezentační tým. \n\n\n"}
{"id": "1270075", "url": "https://cs.wikipedia.org/wiki?curid=1270075", "title": "Pražský posel (1846-1852)", "text": "Pražský posel (1846-1852)\n\nPražský posel (úplný název \"Pražský Posel: Sbjrka užitečného i kratochwilného čtenj pro lid gazyka českého\") je časopis, který v letech 1846–1852 vydával pražský nakladatel Jaroslav Pospíšil. Zpočátku vycházel \"Pražský posel\" jako neperiodický – v roce 1846 a 1847 vyšly dva díly po šesti svazcích. V roce 1848 byl změněn na politický týdeník.\nRedaktorem \"Pražského posla\" byl od března 1846 do dubna 1849 J. K.Tyl, po něm převzal tuto činnost Josef Vojtěch Houška (1826–1875).\nK angažování Josefa Kajetána Tyla jako redaktora \"Pražského posla\" se uvádí, že vydavatel Pospíšil ho ke konci roku 1845 odvolal z redakční práce v časopisu Květy (důvodem byly obavy o řádné dodávání rukopisů), přesto mu vzhledem k jeho nepochybným kvalitám navrhl, aby vedl nový časopis. Jiný zdroj uvádí, že na odklon Josefa Kajetána Tyla od volné literární tvorby k práci na \"Pražském poslu\" měla vliv kritika Karla Havlíčka Borovského, který se nepříznivě vyjádřil o jeho díle \"Poslední Čech\".\n\nV článku Posel z Prahy jsou uvedena periodika s podobným názvem, se kterými bývá \"Pražský posel\" zaměňován.\n\n\n"}
{"id": "1270077", "url": "https://cs.wikipedia.org/wiki?curid=1270077", "title": "Seznam medailistů na mistrovství Evropy v zápasu řecko-římském – muži do 90 kg", "text": "Seznam medailistů na mistrovství Evropy v zápasu řecko-římském – muži do 90 kg\n\nSeznam medailistů na mistrovství Evropy v zápasu řecko-římském ve váhové kategorii do 90 kg. Tato váhová kategorie nese tradiční označení lehká těžká váha. Od roku 1997 není již na programu mistrovství Evropy.\n"}
{"id": "1270078", "url": "https://cs.wikipedia.org/wiki?curid=1270078", "title": "Státní svátky Lucemburska", "text": "Státní svátky Lucemburska\n\nToto je seznam státních svátků v Lucembursku.\n"}
{"id": "1270091", "url": "https://cs.wikipedia.org/wiki?curid=1270091", "title": "Václav Titl", "text": "Václav Titl\n\nVáclav Titl (11. května 1889, Praha – 21. prosince 1923) byl český fotbalový brankář.\n\nHrál za AC Sparta Praha v předligové éře. Za českou reprezentaci chytal 5. 4. 1908 při prohře 2:5 s Uherskem.\n\n\n"}
{"id": "1270095", "url": "https://cs.wikipedia.org/wiki?curid=1270095", "title": "Grahamovo číslo", "text": "Grahamovo číslo\n\nGrahamovo číslo, pojmenované po Ronaldu Grahamovi, je velké číslo, které je horní hranicí řešení určitého problému v Ramseyově větě.\n\nČíslo získalo velkou popularitu, když ho Martin Gardner popsal v sekci \"Mathematical Games\" magazínu \"Scientific American\" v listopadu 1977, popisující, \"V nepublikovaném důkazu Graham nedávno ustanovil ... hranici tak rozsáhlou, že drží rekord za největší číslo, které bylo kdy použito v matematickém důkazu. \" \"Guinnessova kniha rekordů\" z roku 1980 zopakovala Gardenerovo prohlášení, což přidalo na popularitě tohoto čísla.\n\nGrahamovo číslo je nepředstavitelně větší než ostatní známá velká čísla jako Googol, googolplex, a dokonce větší než Skewesovo číslo a Moserovo číslo. Ve skutečnosti je pozorovatelný vesmír příliš malý, aby obsahoval běžnou digitální reprezentaci Grahamova čísla, za předpokladu, že každé číslo okupuje alespoň jednu planckovu délku krychlovou. Dokonce umocňování ve formě formula_1 je nepoužitelné pro tento záměr. Pro definici Grahamova čísla je nutno použít rekurzivní Knuthův zápis. \n\nPosledních 10 číslic Grahamova čísla je ... 2464195387.\n\nSpecifická celá čísla považovaná za daleko větší než Grahamové číslo se od té doby objevila v množství seriózních matematických důkazech (např. ve spojitosti s Friedmanovými různými konečnými formami Kruskalova algoritmu).\n\nGrahamovo číslo je spojeno s tímto problémem v Ramseyově větě: vezměte v úvahu n-dimenzionální nadkrychli a spojte každý pár vrcholů, abyste získali kompletní graf 2 vrcholů. Pak vybarvěte každou z hran tohoto grafu buď modře, nebo červeně. Jaká je nejmenší hodnota n, pro kterou každé takové vybarvení obsahuje alespoň 1 jednobarevný kompletní podgraf 4 koplanárních vrcholů?\n\nV roce 1971 Graham a Rothschild dokázali, že tento problém má řešení, N *, a dali mu ohraničení 6 ≤ N * ≤ N, kde N je definováno výlučně jako velmi velké číslo. Spodní hranice 6 byla později zdokonalena na 11 Geoffem Exooomem v roce 2003 a na 13 Jerome Barkleyomem v roce 2008. Tedy, nejznámější hranice pro N * jsou 13 ≤ N * ≤ N.\n\nGrahamovo číslo, G, je mnohem větší než N. Tato horní hranice byla nakonec publikována a pojmenována Martinem Gardnerem v Scientific American v listopadu 1977.\n\nPro definici Grahamova čísla je nutno použít Knuthův zápis. Nejprve definujeme g jako 3 ↑↑↑↑ 3 = 3↑3. Dále definujeme\n\ng=3↑3\n\nTedy:\n\ng = 3 ↑3 = 3↑3\n\ng = 3 ↑3\n\ng = 3 ↑ 3 = Grahamovo číslo\n\nJiž g je větší než jakékoliv číslo rozumně zapsatelné ve formě mocninové věže formula_1. Vzhledem k tomu, že g se v iteraci g používá jako počet šipek, roste funkce g nepředstavitelně rychle.\n "}
{"id": "1270105", "url": "https://cs.wikipedia.org/wiki?curid=1270105", "title": "Seznam medailistů na mistrovství Evropy v zápasu řecko-římském – muži do 97 kg", "text": "Seznam medailistů na mistrovství Evropy v zápasu řecko-římském – muži do 97 kg\n\nSeznam medailistů na mistrovství Evropy v zápasu řecko-římském ve váhové kategorii do 97 kg. Tato váhová kategorie nese tradiční označení těžká váha. V průběhu let došlo k časté změně limitů. Váhové limity reguluje Mezinárodní zápasnická federace. Do roku 1962 byla váha ze shora neomezená.\n"}
{"id": "1270107", "url": "https://cs.wikipedia.org/wiki?curid=1270107", "title": "Cologne Centurions", "text": "Cologne Centurions\n\nCologne Centurions byl profesionální tým amerického fotbalu, který vznikl v roce 2004 v Kolíně nad Rýnem, jako nový tým do NFL Europe League a zároveň jako náhrada za tým Barcelona Dragons. První sezónu Centurions odehráli v roce 2004 na stadiónu Rhein Energie Stadion, kde odehrávali své domácí zápasy. Působili také jako rival týmu Rhein Fire. Sezónu 2004 zakončili s bilancí 4 výher a 6 porážek. V roce 2007 tým zanikl a s ním celá NFL Europe.\n"}
{"id": "1270109", "url": "https://cs.wikipedia.org/wiki?curid=1270109", "title": "Mechthilda z Magdeburku", "text": "Mechthilda z Magdeburku\n\nMechthilda z Magdeburku (také Mechtilda, Mechtild, Matilda nebo Matelda, německy Mechthild von Magdeburg, kolem 1207 na území Magdeburského arcibiskupství – 1282 klášter Helfta) byla německá řeholnice a mystička.\n\nPravděpodobně pocházela z urozené rodiny a měla dobré vzdělání. Ve 12 letech prodělala mystickou zkušenost. Později opustila rodný dům, připojila se k bekyním z Magdeburku a stala se terciářkou dominikánského řádu, působila zde asi 40 let.\n\nŽila hlubokým kontemplativním životem. Kolem roku 1250 začala na popud svého zpovědníka, dominikána Jindřicha z Halle, zapisovat své mystické zkušenosti. Celkem je autorkou sedmi knih, zejména proslula německy psanou knihou \"Tekoucí světlo Božství\" (v originále \"Ein vliessende lieht miner gotheit\"), která byla v roce 1345 přeložena do latiny. Jádrem jejího učení je, že „duše“ se musí zbavit všeho, co přichází skrze smysly, paměť a představivost, dokonce i svých ctností, aby dosáhla spojení s Bohem. Toto proměňující spojení se odehrává v samé podstatě bytí duše, v jejím nejčistším stavu. Mechtildino dílo je v rámci tradice sv. Bernarda výsostně kristologické, ale zároveň utváří „mystiku bytí“ (Eckhart).\n\nKolem roku 1270 odešla do kláštera v Helftě, kde také zemřela.\n\nMechtilda Magdeburská ve svém duchovním díle sleduje asketickou cestu o sedmi stupních, které vedou k mystickému sjednocení, jež je pojednáno jako substanciální jednota duše s Bohem. Je představitelkou snubní mystiky a byla též vizionářkou a prorokyní, tak jako řada velkých postav kláštera v Helftě. Ve své mystice lásky zdůrazňuje vzájemnost touhy mezi duší a Bohem, což nachází svůj výraz v radosti a veselí mystického tance.\n\nPamátka Mechthildy z Magdeburku se vzpomíná v katolické církvi 15. srpna (není zde však počítána ke svatým a blahoslaveným), v luteránství 26. února (německý luteránský Evangelischer Namenkalender) a v anglikánství 19. listopadu (podle Book of Common Worship).\n\nV Magdeburku Mechthildu od roku 2010 připomíná socha \"Svatá Mechthilda z Magdeburku\" (\"Die heilige Mechthild von Magdeburg\"), jejíž autorkou je Susan Turcotová, a Mechthildino jméno nese také asteroid 873 Mechthild.\n\n\n\n\n"}
{"id": "1270110", "url": "https://cs.wikipedia.org/wiki?curid=1270110", "title": "Miloš Uher", "text": "Miloš Uher\n\nMiloš Uher (27. červenec 1914 Lubina – 27. únor 1945 Cetuna, část Bzinec pod Javorinou) v meziválečném období se živil jako kovář a příležitostný dělník. Během Slovenského národního povstání významný organizátor partyzánského hnutí na západním Slovensku.\n\nKoncem roku 1939 se pokusil utéct přes Maďarsko do Jugoslávie, byl však zatčen a 3 měsíce vězněn v Budapešti. Po návratu se zapojil do protifašistického hnutí v Myjavě. Udržoval spojení s uprchlíky ze zajateckých a koncentračních táborů. Roku 1943 založil spolu s Valentin Medvedev-Furmanovem sovětsko-česko-slovenskou partyzánskou skupinu. Zanedlouho navázal spojení s pionýrským praporem v Novém Městě nad Váhom, odkud získal zbraně. V den vypuknutí Slovenského národního povstání 29. srpna 1944 tuto jednotku (400 mužů) v Lubině vyzbrojil. Od září 1944 velel oddílu Hurban 2. československé partyzánské brigády J.V. Stalina. 27. února 1945 byla tato jednotka v Cetuni napadena oddílem Abwehrgruppe 218-Edelweiss a POHG. Po celodenním boji partyzáni zlikvidovali asi 100 fašistů, padlo i nejméně 15 partyzánů, mezi nimi i Miloš Uher. Okolnosti jeho smrti nebyly objasněneny, byl zastřelený zezadu během léčky, ve stodole u bývalé hospody \"U Gašparýkov\" v Cetuni, zrádcem jiné politické orientace z vlastních řad. Byl pohřbený ve společném hrobu na vrchu Roh nedaleko jeho rodiště v obci Lubina, kde mu také po válce vybudovali pomník. Památník partizánů je také v Cetuni. Je po něm pojmenována ulice v Košicích v městské části Západ (Terasa) a v Popradu v městské části Jih III, také v Novém Městě nad Váhom a na Myjavě.\n\nIn memoriam vyznamenán Řádem SNP I. třídy a Řádem červené hvězdy.\n\n"}
{"id": "1270112", "url": "https://cs.wikipedia.org/wiki?curid=1270112", "title": "Bělá (přítok Borovského potoka)", "text": "Bělá (přítok Borovského potoka)\n\nBělá je pravostranný přítok Borovského potoka v okrese Havlíčkův Brod v Kraji Vysočina. Délka toku činí 8,8 km. Plocha povodí měří 18,6 km².\n\nPotok pramení v Počátkách v nadmořské výšce okolo 580 m. Od vsi, kde napájí tři rybníky, směřuje na jih k České Bělé. Zde zadržuje vody potoka nejprve \"Horní rybník\" a poté \"Prokšův rybník\", pod nímž se Bělá postupně stáčí na jihovýchod. Na jihovýchodním okraji České Bělé překonává údolí potoka silnice I/34. Na dolním toku, zhruba na 2,2 říčním kilometru, přijímá z levé strany přítok Březinu. Do Borovského potoka se vlévá u Macourova, na 6,0 říčním kilometru, v nadmořské výšce okolo 460 m.\n\nPrůměrný průtok Bělé u ústí činí 0,13 m³/s.\n\nM-denní průtoky u ústí:\n"}
{"id": "1270114", "url": "https://cs.wikipedia.org/wiki?curid=1270114", "title": "Dmitrij Ivanovskij", "text": "Dmitrij Ivanovskij\n\nDmitrij Iosifovič Ivanovskij (; , vesnice Nizy u Petrohradu, Ruské impérium – 20. duben 1920, Rostov na Donu) byl ruský biolog a zakladatel moderní virologie. Dokázal existenci infekčních původců - virů. Vypracoval metody na rozlišení onemocnění způsobených viry od onemocnění nevirových. V roce 1892 objevil shluky viru tabákové mozaiky v listu tabáku.\n\n"}
{"id": "1270117", "url": "https://cs.wikipedia.org/wiki?curid=1270117", "title": "Raná (potok)", "text": "Raná (potok)\n\nRaná je levostranný přítok říčky Žejbro v okrese Chrudim v Pardubickém kraji. Délka toku činí 9,2 km. Plocha povodí měří 19,8 km².\n\nPotok pramení západně od Dědové v nadmořské výšce okolo 670 m. Na horním toku se klikatí převážně severním směrem z větší části zalesněným údolím. Po opuštění lesa, severozápadně od Kladna, podtéká silnici I/34 spojující Hlinsko s Poličkou. Mezi pátým a šestým říčním kilometrem protéká Vojtěchovem, kde se obloukem stáčí na severozápad. V tomto úseku je přes potok vedena železniční trať č. 238. Zhruba na pátém říčním kilometru se obrací na sever a protéká Ranou. Pod obcí se tok postupně stáčí na severovýchod. Mezi druhým a třetím říčním kilometrem proudí napřímeným korytem přes Oldřetice. Na západním okraji vesnice protéká potok opět pod železniční tratí č. 238. Pod Oldřeticemi přijímá zprava \"Dolský potok\". Na dolním toku, přibližně jeden kilometr od ústí, teče Radčicemi. Zde přibírá zprava \"Kotelský potok\". Pod Radčicemi vede přes údolí potoka železniční trať č. 261. Do Žejbra se Raná vlévá ve Žďárci u Skutče, na 22,3 říčním kilometru, v nadmořské výšce okolo 415 m.\n\n"}
{"id": "1270118", "url": "https://cs.wikipedia.org/wiki?curid=1270118", "title": "Francie na Zimních olympijských hrách 1956", "text": "Francie na Zimních olympijských hrách 1956\n\nFrancii na Zimních olympijských hrách v roce 1956 reprezentovala výprava 32 sportovců (25 mužů a 7 žen) v 6 sportech.\n\n"}
{"id": "1270126", "url": "https://cs.wikipedia.org/wiki?curid=1270126", "title": "Státní svátky Andorry", "text": "Státní svátky Andorry\n\nToto je seznam státních svátků v Andoře.\n"}
{"id": "1270130", "url": "https://cs.wikipedia.org/wiki?curid=1270130", "title": "Stitches (rapper)", "text": "Stitches (rapper)\n\nPhillip Nickolas Katsabanis (* 17. června 1995), známý pod pseudonymem Stitches, je americký hip hopový umělec z Miami, Florida. Je znám díky písni „Brick In Yo Face“. Dříve, než začal vystupovat pod přezdívkou Stitches, byl znám jako Lil Phill. Jeho debutové album, \"For Drug Dealers Only\", bylo vydáno 24. listopadu 2015. Začátkem roku 2015 mu byla diagnostikována rakovinu hrtanu, z které se už v květnu dokázal vyléčit.\n\nSvůj první mixtape „No Snitching Is My Statement“ vydal v roce 2014, následovaný debutovým albem v roce 2015 \"For Drug Dealers Only\". Rapper byl kritizován za předčasné ukončování koncertů v roce 2014. Jeho žena údajně předčasně ukončila koncert, protože Stitches poskytoval drogy svým divákům.\n\nPhillip Nickolas Katsabanis byl narozen 17. června 1995 v Miami Ester a Alexanderovi Katsabanisovým, kteří se rozvedli když mu byl 1 rok. Katsabanis je kubánsko-řeckého původu. Zpěvák potvrdil že začal prodávat drogy, aby sám sebe zajistil po přestěhování do South Beach a toto tvrzení bylo doloženo jeho sourozenci. Katsabanis je ženatý a má 3 děti. V lednu 2016, zpravodajství oznámilo, že byl vyhnán z domu, který pronajímal, protože několik měsíců nezaplacený nájem přesahoval částku 8000$.\n\n25. ledna 2017 byl Katsabanis zadržen v Miami za zločin s drogami a za nelegální držení zbraně, poté co zaparkoval auto na místo pro handicapované. Když ho policie zadržela byl stále v autě, odevzdal strážníkovi joint a popřel že v autě nejsou žádné zbraně. Při prohledávání vozidla strážníci našli zbraň a sklenici plnou marihuany na zadním sedadle. V kapse měl pilulku oxykodonu bez platného předpisu.\n\n\n"}
{"id": "1270137", "url": "https://cs.wikipedia.org/wiki?curid=1270137", "title": "Itálie na Zimních olympijských hrách 1932", "text": "Itálie na Zimních olympijských hrách 1932\n\nItálii na Zimních olympijských hrách 1932 reprezentovalo 12 sportovců ve 4 sportech.\n\n"}
{"id": "1270146", "url": "https://cs.wikipedia.org/wiki?curid=1270146", "title": "Seznam leteckých společností Česka", "text": "Seznam leteckých společností Česka\n\nToto je seznam současných českých leteckých společností, aktualizován v lednu 2020.\n\n"}
{"id": "1270153", "url": "https://cs.wikipedia.org/wiki?curid=1270153", "title": "Italo Cassini", "text": "Italo Cassini\n\nItalo Cassini (9. března 1892 Soiana, Itálie – 16. listopadu 1937 Londýn, Spojené království) byl italský bobista. V roce 1932 startoval na olympijských hrách v Lake Placid. V jízdě na dvojbobu vybojoval s Teofilo Rossim šesté místo, s italským čtyřbobem pak obsadil páté místo.\n\n"}
{"id": "1270155", "url": "https://cs.wikipedia.org/wiki?curid=1270155", "title": "Orel páskovaný", "text": "Orel páskovaný\n\nOrel páskovaný (\"Haliaeetus leucoryphus\") je druh jestřábovitého ptáka patřícího do rodu orel (\"Haliaeetus\"). Tvoří klad společně s druhy orel mořský (\"Haliaeetus albicilla\"), orel bělohlavý (\"Haliaeetus leucocephalus\") a orel východní (\"Haliaeetus pelagicus\"). Popsal jej Peter Simon Pallas v roce 1771 a nejsou známy žádné poddruhy.\nOrel páskovaný má velký areál rozšíření o rozloze 6 430 000 km ve střední, jižní a východní Asii, v němž žije v počtu 2 500 až 9 999 jedinců. Obývá například Kazachstán, Tádžikistán, Turkmenistán, jižní část Ruska, Uzbekistán, Mongolsko a Čínu, na jih se táhne areál například až po Pákistán, Indii či Myanmar (Barmu). K životu dává přednost sladkovodním oblastem, například mokřadům, jezerům či řekám. Lze jej najít až do nadmořské výšky 5 000 m n. m.\nOrel páskovaný je velký druh orla, měří 76 až 84 cm a váží 2,0 až 3,7 kg, rozpětí křídel činí 180 až 205 cm. Dosahuje o něco menší velikosti než příbuzný orel mořský, od kterého se také odlišuje delším ocasem, krkem a tmavším zbarvením, které je téměř na celém těle tmavohnědé s černobílým zaobleným ocasem, břicho má hnědé odstíny a hlava s krkem mohou mít zbarvení od světlehnědé až po bílou. Zobák i s ozobím jsou šedé, oči žluté. Mladí jedinci jsou až na bílé odstíny z vnitřní strany křídel celí hnědí. Orel páskovaný létá pomalu.\n\nOrel páskovaný se na hnízdišti ozývá hlasitými zvuky \"kuok-kuok-kuok\" (nejčastější volání), \"kyowkyow-kyow\", \"kha-kha-kha-kha\" a \"gao-gao-gao-gao\". Doba rozmnožování orla páskovaného se liší podle místa, kde se vyskytuje; zatímco na severu areálu výskytu probíhá v březnu, na jihu až v listopadu. Druh je monogamní, oba rodiče postaví na stromech hnízdo z větví (v Mongolsku a Kazachstánu však není výjimka ani postavení hnízda na zem), do kterého naskládají například listy, menší větvičky nebo seno. Používáno je i několik let. Samička do takto upraveného hnízda naklade jedno až tři vejce, ze kterých se po inkubační době, jež činí 40 až 45 dní, vylíhnou mláďata, z nichž nejmladší obvykle zahyne. O potomstvo se starají oba rodiče, ale aktivnější je v tomto směru samice. Mláďata se opeří za 70 až 105 dní. Orel páskovaný se dožívá 17,2 let.\nDruh je stěhovavý a na zimu se z oblastí, ve kterých mohou zamrznout řeky, může přesunovat jižněji. Migrace probíhají například ze středu Mongolska a čínské provincie Chej-lung-ťiang do provincie Ťiang-su. Někteří ptáci jsou však stálí a přes zimu v těchto částech zůstávají, proč se tak děje, není známo.\n\nOrel páskovaný loví v párech a kořistí se stávají nejčastěji ryby, které loví z vodní hladiny, ale také želvy, žáby, savci či holátka ptáků, loví i vodní ptactvo a složky potravy se liší podle místa výskytu. Nepohrdne ani mršinou nebo sebere ostatním dravcům, jako je orlovec říční (\"Pandion haliaetus\") nebo luňák brahmínský (\"Haliastur indus\"), jejich kořist. Někdy obírá i rybáře o jejich úlovky.\nNebezpečí pro tento druh představuje ztráta přirozeného prostředí. Mokřady jsou vysoušeny či znečišťovány, velké stromy, na nichž si orli stavějí hnízda, káceny, navíc řady oblastí byly uzpůsobeny pro zemědělství nebo je osídlili lidé. Na některých místech kvůli rybolovu klesl počet ryb, čímž orli přicházejí o potravu, v Indii jim zase při lovu ryb brání invazní tokozelka nadmutá (\"Eichhornia crassipes\"). V Myanmaru (Barmě) pak představuje nebezpečí těžba ropy a zemního plynu. Druh je navíc, například v Číně, loven.\n\nPopulace má klesající tendenci a kvůli menší populaci a ničením přirozeného prostředí Mezinárodní svaz ochrany přírody považuje orla páskovaného za zranitelný druh, který je zapsán na Úmluvu o mezinárodním obchodu s ohroženými druhy volně žijících živočichů a rostlin ve druhé příloze a v první příloze The Convention on the Conservation of Migratory Species (CMS). Druh se vyskytuje v některých národních parcích (Národní park Jima Corbetta v Indii) a jsou navrženy další ochranné akce.\n"}
{"id": "1270159", "url": "https://cs.wikipedia.org/wiki?curid=1270159", "title": "Pilatus P-3", "text": "Pilatus P-3\n\nPilatus P-3 byl vojenský cvičný letoun švýcarské společnosti Pilatus Aircraft.\nPilatus P-3 byl navržen jako letoun pro základní i pokračovací pilotní výcvik, včetně létání v noci, za pomoci přístrojů, a letecké akrobacie. Vojenská varianta nesla označení P-3-03. Jednalo se o stroj celokovové konstrukce se zatažitelným příďovým podvozkem a tandemovým kokpitem osádky. Pod křídla bylo možno zavěsit lehké cvičné pumy nebo rakety, a pod levým křídlem mohl být nesen kontejner s kulometem.\nPrvní prototyp vznikal v roce 1956 a poprvé vzlétl 3. září téhož roku. Švýcarské vzdušné síly obdržely 72 exemplářů stroje, zatímco Brazilské námořnictvo získalo šest. Švýcarské ozbrojené síly typ až do roku 1983 užívaly jako cvičný, a v následujícím desetiletí ještě pokračovaly v jeho využití jako spojovacího letounu. V letech 1993 až 1995 bylo 65 letounů ze švýcarské výzbroje odprodáno soukromým vlastníkům. Například v roce 1996 ve Švýcarsku vznikla civilní akrobatická skupina P3 Flyers s pěti letouny tohoto typu.\n\nÚdaje podle publikace \"Jane's All the World's Aircraft 1956-57\"\n\n\n\n"}
{"id": "1270171", "url": "https://cs.wikipedia.org/wiki?curid=1270171", "title": "Trobriandovy ostrovy", "text": "Trobriandovy ostrovy\n\nTrobriandovy ostrovy (\"Trobriand Island\") je souostroví v Šalomounově moři, které patří k provincii Milne Bay státu Papua-Nová Guinea. Má rozlohu 440 km² a je tvořeno osmadvaceti plochými korálovými ostrovy porostlými tropickým deštným lesem. Největší ostrov je Kiriwina (280 km²), dalšími obydlenými jsou Kaileuna, Kitava, Vakuta a Bomapau. Hlavním zdrojem obživy obyvatel je pěstování smldince, rozvíjí se také turistický ruch.\n\nOstrovy objevil v roce 1793 francouzský kapitán Joseph Bruny d’Entrecasteaux a nazval je podle člena své výpravy Denise de Trobriand. Souostroví proslavil polský etnograf Bronisław Malinowski, který zde pobýval v letech 1915 a 1918 a ve svých knihách popsal domorodé zvyky, jako je víra v ducha baloma, který způsobuje těhotenství, a s tím související velmi liberální přístup k předmanželskému sexu, matrilinearita nebo složitý systém vzájemné výměny darů kula.\n\nMisionáři zavedli na ostrovy kriket, jehož upravená varianta nahradila tradiční války mezi domorodými vesnicemi. O tomto rituálu natočili Gary Kildea a Jerry Leach dokumentární film.\n\n"}
{"id": "1270175", "url": "https://cs.wikipedia.org/wiki?curid=1270175", "title": "Trobriand", "text": "Trobriand\n\nTrobriand může být:\n"}
{"id": "1270177", "url": "https://cs.wikipedia.org/wiki?curid=1270177", "title": "Isle Royale", "text": "Isle Royale\n\nIsle Royale (v překladu \"Královský ostrov\") je největším ostrovem v Hořejším jezeře a po ostrovu Manitoulin v Hurónském jezeře druhým největším ostrovem v severoamerických Velkých jezerech a zároveň třetím největším ostrovem kontinentální části Spojených států. Z geopolitického hlediska je Isle Royale součástí státu Michigan ve Spojených státech amerických. Isle Royale, který není trvale obydlený, zároveň představuje spolu s více než 450 menšími přilehlými ostrovy chráněné přírodní území – Národní park Isle Royale (\"Isle Royale National Park\"). Sídlo správy národního parku je ve městě Houghton na poloostrově Keweenaw na adrese 800 East Lakeshore Drive, Houghton, MI 49931.\n\nOstrov, který je obklopený stovkami menších ostrůvků, se nachází v severozápadní části Hořejšího jezera, největšího z pěti Velkých jezer.\n\nAsi 10 km severněji od Isle Royale prochází americko - kanadská státní hranice. Pobřeží kanadské provincie Ontario je od ostrova vzdáleno přibližně 24 km, nejzazší výběžek poloostrova Keweenaw (stát Michigan) je vzdálen cca 88,5 km. Isle Royale má dlouhý protáhlý tvar ve směru od jihozápadu k severovýchodu. Ostrov je 72 km dlouhý a v nejširším místě dosahuje 14 kilometrů. Celková rozloha Isle Royale činí 535,43 km².\n\nKlima odpovídá geografické poloze ostrova. Zimy jsou zde přiměřeně dlouhé, od prosince do března se průměrná teplota pohybuje v rozpětí -10 až -14 °C. V tomto období byly zaznamenány teplotní rekordy, dosahující -30 až -34 °C. Nejteplejšími měsíci jsou červenec a srpen, kdy se průměrná teplota pohybuje kolem 21 °C. Nejvíce srážek je vykazováno v září, nejméně v prosinci.\n\nGeomorfologické členění ostrova je velmi specifické - tvoří jej rovnoběžné pásy vyvýšenin, dosahujících maximálně výšky kolem 420 metrů, přičemž nižší polohy mezi těmito hřebeny jsou na mnoha místech vyplněny vnitřními jezery. V těchto jezerech, z nichž největší je Siskiwit Lake s velmi chladnou a čistou vodou, se nacházejí opět další menší ostrůvky. Jeden z ostrovů v jezeře Siskiwit, Ryan Island, má vnitřní jezírko \"Mosse Flats\", v němž je skála \"Moose Boulder\". Toto místo bývá uváděno coby kuriozita mezi světovými geografickými rekordy jako \"\"největší ostrov v největším\" \"jezeře na největším ostrově v největším jezeře, které se nachází na největším ostrově v největším jezeře na světě\"\". Dalšími významnějšími vnitřními jezery Isle Royale jsou Chicken Bone Lake, Lake Desor, Feldtmann Lake, Intermediate Lake, Lake Ritchie, Hatchet Lake, Angleworm Lake, Lake Harwey, Lesage Lake a Sargent Lake. Na ostrově je též mnoho místních řek; mezi největší z nich patří Big Siskiwit River a Little Siskiwit River, pramenící na jižních svazích Sugar Mountain a Mount Desor. Převýšení nejvyššího vrcholu ostrova Mount Desor (425 m n. m.) od hladiny Hořejšího jezera činí 240 metrů.\n\nGeologické podloží ostrova, nacházejícího se v oblasti tzv. \"Středokontinentálního\" neboli \"Keweenawanského riftu\" (anglicky \"Midcontinent Rift System\" nebo \"Keweenawan Rift\") uprostřed severoamerického kontinentu, je tvořeno magmatickými i sedimentárními horninami, zejména čedičem a pískovcem. Hlavní hřeben ostrova tvoří pás (tzv. \"Greenstone belt\") metamorfovaných mafických a ultramafických hornin. \n\nNa povrchu Isle Royale se vyskytují kameny a balvany, které sem byly zavlečeny kontinentálním ledovcem. Na ostrově, zejména v oblasti hřebene Minong (\"Minong Ridge\"), se nacházejí ložiska mědi, která se zde často vyskytovala v ryzí podobě a byla těžena již od prehistorických dob.\n\nIsle Royale je známý výskytem zvláštního místního minerálu chlorastolitu, kterému se přezdívá \"Isle Royale Greenstone\". Nálezy chlorastolitu jsou zaznamenány též z dolů na poloostrově Keweenaw a z michiganského Horního poloostrova (\"Upper Peninsula\"), kde bývá nazýván \"Green Starstone\" nebo \"Turtle Back\". Tento minerál zelené či modrozelené barvy s typickou \"kresbou\", připomínající želví krunýř, je označován za odrůdu minerálu pumpellyitu Ca(Mg,Fe)Al(SiO)(SiO)(OH)·HO. (Minerál podobný chlorastolitu, který je nazýván uigit, se vyskytuje v lokalitě Uig na ostrově Skye ve skotském souostroví Vnitřní Hebridy.) Minerál chlorastolit je oficiálním symbolem amerického státu Michigan.\n\nIsle Royale, stejně jako celá oblast Hořejšího jezera, býval kmenovým územím Odžibvejů. V místech, kde se dochovaly až 6 metrů hluboké pinky, jámy a příkopy po těžbě mědi, byly nalezeno mnoho měděných a kamenných předmětů a nástrojů, například 5–15 kg těžká kamenná kladiva, měděné nože a hroty šípů. Celkem bylo na ostrově Royale identifikováno více než 1000 lokalit, v nichž původní obyvatelé získávali cenný kov. Podle radiokarbonové metody datování nalezených nástrojů a keramiky je období osídlení ostrova a využívání jeho zdrojů původními obyvateli odhadováno na cca 4500 let.\n\nOdžibvejové používali měď nejen pro výrobu nástrojů, ale bylo doloženo, že kusy ryzí mědi, nalezené v lesích ostrova Royale a poloostrova Keweenaw, nosili také ve svých medicínových váčcích. Tyto kusy kovu se dědily z otců na syny a byla jim přisuzována magická moc, která jejich majitelům měla pomáhat zvítězit v boji a dožít se dlouhého věku.\n\nK prvním kontaktům původních obyvatel s Evropany začalo docházet v 17. století. První období \"měděné horečky\" na Isle Royale propuklo v polovině 19. století, v letech 1843–1855. Intenzívnější snahy o těžbu mědi na ostrově se opakovaly ještě v letech 1873–1881 a 1889–1893. Zdejší ložiska mědi však z hlediska průmyslové těžby nebyla dostatečně výnosná a tak se ekonomické aktivity obyvatel regionu postupně soustředily na rybolov a turismus. Od počátku 20. století bylo na ostrově postaveno mnoho letních chat a ubytovacích zařízení pro rekreanty. V období intenzívnějšího využití ekonomického potenciálu ostrova byla na Isle Royale vybudována i potřebná infrastruktura, včetně majáků a přístavů. Pozůstatkem této doby jsou též četné vraky lodí, které v nebezpečných vodách kolem Isle Royale v minulosti ztroskotaly.\n\nOd 20. let 20. století se začala prosazovat myšlenka na zřízení národního parku. Národní park Isle Royale byl vyhlášen 3. dubna 1940, definitivně statut národního parku získal až 27. 8. 1946. Do nejpřísněji chráněné kategorie jako \"divočina\" (\"Wilderness\") byl zařazen 20. 10. 1976. Unikátní ekosystém ostrova Royale byl v roce 1980 zapsán na seznam mezinárodních biosférických rezervací.\n\n"}
{"id": "1270178", "url": "https://cs.wikipedia.org/wiki?curid=1270178", "title": "Ludvík Nábělek (1896)", "text": "Ludvík Nábělek (1896)\n\nLudvík Nábělek, též \"Ludevít\" (10. května 1896 Kroměříž – 14. října 1982 Banská Bystrica) byl slovenský lékař a protifašistický bojovník českého původu.\n\nV roce 1904 maturoval na gymnáziu v Kroměříži a pokračoval v dalším studiu na Lékařské fakultě Univerzity Karlovy v Praze, v roce 1920 získal titul MUDr. V letech 1924-1929 byl lékařem okresní nemocenské pojišťovny, v období 1948-1971 pracoval v Okresním ústavu národního zdraví v Banské Bystrici. V letech 1945-1946 byl expertem ministerstva národní obrany 1946-1948 v hodnosti plukovníka, přednostou zdravotního oddělení divize v Banské Bystrici. Spolupracoval s občanskými skupinami v armádě a s Vojenským ústředím Slovenského národního povstání, zúčastnil příprav Slovenského národního povstání. Jako osobní přítel Vavro Šrobára, s ním 30. srpna 1944 zkoncipoval proklamace vojenského revolučního vedení a proklamace předsednictva Ústředního národního výboru, kterou vysílal SSV v Banské Bystrici.\n\nBěhem Slovenského národního povstání byl zástupcem vedoucího politické zprávy Milana Vesela, po přechodu SNP do hor lékařem v 1. čs. partyzánské brigádě. Po osvobození byl expertem ministerstva národní obrany při identifikování obětí masových hrobů.\n\n"}
{"id": "1270183", "url": "https://cs.wikipedia.org/wiki?curid=1270183", "title": "A. Ackermann", "text": "A. Ackermann\n\nA. Ackermann ( pravděpodobně okolo 1900 – pravděpodobně 1944 Osvětim) byl pražský německy hovořící architekt, představitel vrcholného funkcionalismu 30. let 20. století.\n\nJeho první jméno není jisté. Studoval na pražské německé technice. Koncem 30. let 20. století působil jako pražský architekt a projektant. Mezi jeho počiny patřily například činžovní domy v Holešovicích či na Vinohradech). Projektoval v duchu funkcionalismu a konstruktivismu, stylově velmi podobné např. Erwinu Katonovi. Další jeho osudy nejsou dosud známy, velmi pravděpodobně zahynul v roce 1944 v Osvětimi.\n"}
{"id": "1270185", "url": "https://cs.wikipedia.org/wiki?curid=1270185", "title": "Walda Gang", "text": "Walda Gang\n\nWalda Gang je česká rocková skupina, kterou založil zpěvák skupiny Harlej Vláďa Šafránek po smrti Waldemara Matušky. Je zaměřená na rockové předělávky skladeb Waldemara Matušky a dalších známých českých i zahraničních písní.\n\nSkupina přezpívala nejen písně od Waldemara Matušky (Eldorádo, Slavíci z Madridu, Čert ví), ale také píseň \"Hudsonské šify\" od Wabiho Daňka, \"Pověste ho vejš\" od Michala Tučného a také píseň \"Bad Touch\" od Bloodhound Gang (v českém originále pod názvem Opičáci).\n\nOd června 2016 měl Vláďa Šafránek zdravotní problémy, pro které ho nahradil zpěvák Miro Šmajda. Vláďa Šafránek v září 2018 zemřel.\n\n"}
{"id": "1270198", "url": "https://cs.wikipedia.org/wiki?curid=1270198", "title": "Zwrot", "text": "Zwrot\n\nZwrot je literární měsíčník určený polské menšině na Těšínsku. Jeho vydavatelem je Polský kulturně-osvětový svaz v České republice.\n\nVychází v nákladu 1550 výtisku s finanční podporou Ministerstva kultury České republiky a Ministerstvem zahraničí Polské republiky. Sídlem vydavatelství je Český Těšín.\n\nJedná se o časopis věnující se, osvětě, historii, cestování, umění a kultuře se zaměřením na Těšínské Slezsko a polskou menšinu. Jsou zde publikovány články cestopisné, historické, eseje, fejetony, poezie, reportáže a diskuzní články. První číslo časopisu se objevilo dne 24. prosince 1949. Prvním šéfredaktorem byl Paweł Kubisz. V průběhu let se měnil formát i vzhled časopisu. Střídavě do roku 1967 byl to formát A4, do roku 2007 A a nyní opět formát A4. Taktéž se výrazně k lepšímu změnila kvalita papíru, tisku a barevnost stránek.\n\nSeznam redaktorů podle zdroje\n\n\n\n"}
{"id": "1270205", "url": "https://cs.wikipedia.org/wiki?curid=1270205", "title": "Mount Massive", "text": "Mount Massive\n\nMount Massive je s nadmořskou výškou 4 396 m druhá nejvyšší hora Skalnatých hor a státu Colorado.\nZároveň je patnáctou nejvyšší horou Spojených států a dvacátou osmou nejvyšší horou Severní Ameriky. Mount Massive leží v centrální části Colorada, v Lake County, v pohoří Sawatch Range, necelých 10 kilometrů od nejvyšší hory Skalnatých hor Mount Elbert.\n\nNázev hory vychází z jejího podlouhlého tvaru. Mount Massive má celkem pět vrcholů, celý hřeben leží v nadmořské výšce vyšší než 4 300 metrů a délka hřebene je téměř 5 km.\nV oblasti se nachází několik ledovcových jezer. Hranice lesa je v nadmořské výšce 3 650 metrů. Níže rostou borové lesy, které postupně přechází v jedlové a smrkové lesy (zastoupen je především smrk Engelmannův). Z fauny zde žijí kamzík bělák, jelen wapiti, jelenec ušatý nebo los.\n"}
{"id": "1270245", "url": "https://cs.wikipedia.org/wiki?curid=1270245", "title": "Teplice (zámek)", "text": "Teplice (zámek)\n\nTeplický zámek stojí na Zámeckém náměstí v Teplicích. Jeho areál vznikl složitým stavebním vývojem na místě středověkého kláštera přestavěného v patnáctém století na hrad. Od roku 1958 je chráněn jako kulturní památka ČR.\n\nŽenský benediktýnský klášter v Teplicích založila mezi roky 1156 a 1164 královna Judita Durynská. Podle zprávy Kanovníka vyšehradského roku 1278 ho vyplenilo spojené braniborské, durynské a míšeňské vojsko, které se vracelo z bitvy na Moravském poli. Abatyše Alžběta musela z klášterního majetku prodat dvě vesnice, aby získala prostředky na opravu. Další dvě vesnice prodala v roce 1343 abatyše Perchta. Teprve ve druhé polovině čtrnáctého století se díky četným měšťanským a šlechtickým darům hospodářská situace kláštera zlepšila.\n\nVýznamný zlom v dějinách kláštera způsobily husitské války. Podle některých zpráv byl již v roce 1421 vypálen husity, ale nadále existoval. Teprve v roce 1426 ho před bitvou u Ústí poškodilo míšeňské vojsko natolik, že z něj benediktýnky musely odejít. Právně sice nadále existoval, ale jeptišky natrvalo odešly do pražského kláštera svatého Jiří. Klášterního majetku se zmocnil husitský hejtman Jakoubek z Vřesovic, kterému císař Zikmund roku 1436 celá panství zastavil. Poslední zmínka o klášteru je z roku 1435.\n\nDalší majitelkou se stala královna Johana z Rožmitálu, která nechala klášterní areál přestavět na hrad výslovně zmíněný roku 1467. Po královnině smrti teplické panství zdědil syn Hynek z Poděbrad, za kterého se v roce 1478 uvádí Teplice jako \"„tvrz a město“.\" V roce 1482 se majiteli stali bratři Purkart, Kryštof a Felix Fictumové. Panství nakonec zůstalo Felixovi, po kterém jej získal Opl z Fictumu a ten Teplice vyměnil v roce 1508 s Albrechtem Libštejnským z Kolovrat. Mezi lety 1511–1524 hrad patřil Janovi a Albrechtovi z Valdštejna, kteří teplické panství dostali od krále Vladislava Jagellonského do dědičného držení. Po nich se o panství dělil Zikmund ze Smiřic s pány z Malcánu.\n\nMalcánové rozdělené panství spojili a vzápětí ho prodali za 64 tisíc rýnských zlatých králi Ferdinandovi I. Během následujících let se panstvo rychle střídalo. Roku 1529 to byl Albrecht z Valdštejna, 1529–1530 Jáchym Malcán a od roku 1530 Zdeněk Lev z Rožmitálu, který zde jako hejtmana ustanovil Václava z Dobrovítova. Zdeňkův syn Adam z Rožmitálu prodal zámek, dvůr a město s vesnicemi Šimonu Třeštíkovi z Hyršova, po kterém je zdědila vdova Kateřina. Kateřina panství buď postoupila králi, nebo jej získal Šimonův bratr. V každém případě se od roku 1543 novým majitelem Teplic stal hejtman Pražského hradu a podkomoří Volf z Vřesovic.\n\nVolf z Vřesovic zahájil přestavbu starého hradu na zámek a po smrti byl pohřben v zámecké kapli svatého Kříže. Panství po něm zdědil Bernart z Vřesovic, ale i on brzy zemřel, a majetku se proto chopily Volfovy dcery Anna a Magdaléna. V té době bylo panství velmi zadlužené, a přes prodej některých částí nedokázaly sestry shromáždit dostatek peněz k vyplacení věřitelů. Vystřídalo se zde několik majitelů a v roce 1585 teplické panství koupil Radslav Kinský z Vchynic, za kterého byl zámek výrazně přestavěn.\n\nRadslav byl během stavovského povstání jedním z třiceti direktorů, ale protože při povstání nebyl příliš aktivní a později půjčil císaři peníze, nepřišel o majetek. Musel pouze přijmout katolickou víru, což odmítl, a odešel ze země. Majetek mu přesto zůstal. Do Teplic se krátce vrátil roku 1631 a při saském vpádu se ukrýval na Doubravské hoře, kterou ovládala císařská posádka, ale po jejím dobytí byl zajat. V Drážďanech se znovu přidal na stranu českých stavů a pokusil se pro ni získat také Albrechta z Valdštejna. Při jednání v Chebu roku 1634 byl spolu s ním zavražděn. Vzápětí mu byl zkonfiskován veškerý majetek, který se marně snažila zachránit jeho manželka Alžběta Trčková z Lípy.\n\nNovým majitelem Teplic se 4. května 1634 stal císařský polní maršál Jan Aldringen, který ještě téhož roku zemřel v bitvě u Landshutu. Ve stejném roce zámek vyplenilo saské a švédské vojsko. Mezi dědici několikrát došlo k dělení majetku a teplické panství začala spravovat Janova sestra Anna, která se provdala za plukovníka Jeronýma de Claryho. Veškerý majetek zdědil v roce 1666 jejich syn Jan, který spojil jména obou rodů. V držení Teplic se potom střídali jeho potomci: v letech 1700–1751 syn Františtě Karel a po něm do roku 1788 vnuk František Václav povýšený císařem Josefem II. do knížecího stavu.\n\nV letech 1778–1826 panství patřilo synovi Františka Václava Janu Nepomukovi Clary-Aldringenovi, za kterého bylo kromě jiných přestaveb upraveno průčelí v klasicistním a novogotickém slohu. Jan Nepomuk udržoval styky u císařského dvora, a do Teplic proto často přijížděli významní diplomaté, členové panovnických rodin a umělci, ke kterým patřili Johann Wolfgang von Goethe, Ludwig van Beethoven, Fryderyk Chopin nebo Giacomo Casanova. Od roku 1788 hostům sloužilo zámecké divadlo pro 268 diváků s empírovým vestibulem.\n\nTeplice patřily Clary-Aldringenům až do května roku 1945. Ve správě panství a zámku se postupně vystřídali Karel Josef Clary-Aldringen (1775–1831), Edmund Clary-Aldringen (do roku 1894), Carlos Clary-Aldringen (1844–1920), Siegmund Clary-Aldringen a naposledy Alphons Clary-Aldringen. Za jejich působení byly v zámku shromážděny umělecké sbírky s velkou knihovnou a samotný zámek byl opakovaně stavebně upravován. V roce 1835 se na zámku setkali rakouský císař Ferdinand I., pruský král Fridrich Vilém III. a ruský car Mikuláš I., kteří přijeli do Čech u příležitosti odhalení památníku bitvy u Chlumce. Roku 1938 zde Alphons Clary-Aldringen hostil anglického diplomata Waltera Runcimana na jeho tzv. Runcimanově misi. Od roku 1947 v zámku sídlí teplické vlastivědné muzeum.\n\nZ nejstarší románské fáze kláštera se z původního kláštera dochovalo do výše druhého patra zdivo východního zámeckého křídla. Stavebním průzkumem bylo odkryto kvádříkové zdivo a zjištěna zazděná sdružená okna nebo polokruhový portál. K románské budově byla na západní straně přistavěna renesanční budova s vlastní střechou a sgrafitem na fasádě. Na severní straně nádvoří stával klášterní kostel, jehož základy odkryl archeologický výzkum pod vedením Antonína Hejny. Zbytky trojlodní baziliky byly zakonzervovány a zpřístupněny jako park. Pod chrámem se nachází krypta uzavřená odsazenou půlkruhovou apsidou s oknem. Dochovala se část původních sloupů s krychlovými hlavicemi, které nesly zaniklou klenbu. O opevnění kláštera a podobě mladšího hradu nic nevíme, ale z vojenského hlediska pravděpodobně nešlo o příliš kvalitní objekt.\n\nNa nejstarší východní křídlo v pravém úhlu navazuje jednopatrové jižní křídlo s klenutým přízemím. Zatímco zahradní průčelí je upravené v novogotickém stylu, nádvorní strana je klasicistní. Na straně nádvoří jsou v obou patrech arkády, v prvním patře zasklené. Arkádovou chodbu zdobí sgrafita a hřebínková klenba. Třetí stranu nádvoří tvoří střední trakt se zbytkem románského zdiva ve východní zdi. Jeho východní fasádu pokrývají jednoduchá sgrafita. Jižní průčelí je novogotické a k severním je připojena zámecká kaple.\n\nHlavní křídlo zámku se napojuje v pravém úhlu na střední trakt. Tvoří ho dvoupatrový palác s otevřenou arkádovou chodbou v přízemí jižní strany a se zasklenými arkádami v prvním a druhém patře. Patra jsou propojená pilastry, které podpírají kladí. Vrchol budovy lemuje korunní římsa, nad kterou se nachází vysoké kladí. Na severní straně obrácené do náměstí je vstupní portál umístěný ve středovém rizalitu. Po stranách portálu stojí dórské sloupy, které podpírají balkón. Obě nároží jsou zdůrazněná rizality s půlkruhovými okny v přízemí. Empírovou severní fasádu zdobí přízemní bosování a lizény. U bočních rizalitů jsou lizény bosované. Nad korunní římsou je vysoká atika, na které je na středovém rizalitu umístěna zdobená kartuš. Přízemní prostory jsou zaklenuté křížovými a valenými klenbami. V prvním patře se nachází patrový sál s rokokovými štuky a dochovaly se také dva pokoje s původním vybavením.\n\nPoslední částí zámku je západní jednopatrové křídlo, které se v tupém úhlu napojuje na hlavní trakt. Uvnitř se nacházely stáje později upravené na klenutou výstavní síň a v jižní části je zámecké divadlo navržené J. A. Gieselem roku 1787. Původní výzdoba divadla se dochovala pouze v boční chodbě a samotné divadlo bylo přestavěné na knihovnu.\n\nK zámku patří tzv. \"Kolostůjovy věžičky\" postavené v roce 1600 jako renesanční altán. Jeho budovu s obdélným půdorysem zastřešují dvě jehlancové střechy, ze kterých vybíhají štíhlé osmiboké jehlance kryté prejzy. Vedle altánu se nachází barokní dvouramenné schodiště, které spojuje zámek s parkem.\n\n\n"}
{"id": "1270261", "url": "https://cs.wikipedia.org/wiki?curid=1270261", "title": "Hamilton Tiger-Cats", "text": "Hamilton Tiger-Cats\n\nHamilton Tiger-Cats je profesionální tým kanadského fotbalu, který byl založen v roce 1950. Tým vznikl se spojením dvou týmů,což byli Hamilton Tigers a Hamilton Wild Cats. Tiger-Cats hrají domácí kanadskou fotbalovou ligu ve východní divizi. Domácí zápasy odehrávají na stadionu Tim Hortons Field, jehož kapacita dosahuje až 40 000 diváků. Za svou existenci dokázal vyhrát 8 ligových titulů.\n"}
{"id": "1270263", "url": "https://cs.wikipedia.org/wiki?curid=1270263", "title": "Longs Peak", "text": "Longs Peak\n\nLongs Peak je horský vrchol na severu Colorada, ve Spojených státech amerických.\nHora leží v severní části pohoří Front Range, v jižních Skalnatých horách, přibližně 70 km severozápadně od Denveru. Nachází se na území Národní parku Skalnaté hory.\nLongs Peak je třetím nejvyšším vrcholem Front Range, třináctým nejvyšším vrcholem Skalnatých hor, dvacátým osmým nejvyšším vrcholem Spojených států a čtyřicátým druhým nejvyšším vrcholem Severní Ameriky.\n\nHora vystupuje ze západního výběžku Velkých rovin. Na východním svahu v nadmořské výšce 3 900 metrů se nachází ledovec.\n"}
{"id": "1270267", "url": "https://cs.wikipedia.org/wiki?curid=1270267", "title": "Horní Grunt", "text": "Horní Grunt\n\nHorní Grunt může být dřívější název pro:\n\n"}
{"id": "1270268", "url": "https://cs.wikipedia.org/wiki?curid=1270268", "title": "E499", "text": "E499\n\nE499 může být:\n"}
{"id": "1270274", "url": "https://cs.wikipedia.org/wiki?curid=1270274", "title": "Německá vysoká škola technická v Praze", "text": "Německá vysoká škola technická v Praze\n\nNěmecká vysoká škola technická v Praze () byla německá vysoká technická škola působící v Praze. Vznikla v roce 1869 rozdělením původní pražské polytechniky na německou a českou část, zrušena byla po druhé světové válce roku 1945. \n\nInženýrská výuka byla v Praze zavedena reskriptem císaře Josefa I. v roce 1707, ale až od roku 1718 začal přednášet první profesor Christian Josef Willenberg. Výuka byla zaměřena zejména na vojenství (kromě opevňování se vyučovalo zeměměřictví, kartografie, odvodňování či mechanismy zvedání těžkých břemen). Jeho nástupcem se stal Jan Ferdinand Schor, vyučoval také optiku, perspektivu, technické kreslení a geografii, třetím profesorem byl František Antonín Herget, tehdy se již škola zaměřovala hlavně na civilní inženýrství, zejména stavební. V roce 1786 se \"Stavovská inženýrská škola\" přestěhovala do budovy bývalého jezuitského Svatováclavského semináře v Dominikánské (dnešní Husově) ulici.\n\nV roce 1787 byla škola na základě dekretu císaře Josefa II. spojena s pražskou univerzitou, dne 10. listopadu 1806 se z ní stala moderní polytechnika s názvem \"Královské české stavovské technické učiliště v Praze\" (\"Königliche böhmische ständische technische Lehranstalt zu Prag\"), ale od univerzity se osamostnila až 8. září 1815. V roce 1863 schválil císař František Josef I. \"Organický statut Polytechnického ústavu\", čímž byla provedena reforma, v rámci které se představitelem školy stal volený rektor. Studenti byli rozděleni do čtyř odborů: pozemní stavitelství, vodní a silniční stavitelství, strojnictví a technická lučba (chemie). Jako rovnoprávný vyučovací jazyk byla tehdy k němčině uznána čeština, avšak rozpory mezi českou a německou částí nakonec vedly 8. dubna 1869 k rozdělení na český a německý ústav. Česká část, zvaná \"Český polytechnický ústav\", se v roce 1874 přestěhovala do nově postavené budovy na Karlově náměstí. Roku 1875 byly do té doby zemské ústavy zestátněny. Na základě zákona z roku 1878 směli ti, kteří složili na technice dvě státní zkoušky, používat tehdy ještě stavovské označení inženýr, a zákonem z roku 1901 škola získala právo udělovat doktoráty technických věd. \n\nPo německé okupaci byla spolu s německou univerzitou a brněnskou německou technikou převedena do přímé správy Říše, proto ani nebyla po 17. listopadu 1939 uzavřena jako české vysoké školy. Zrušena byla dekretem prezidenta republiky č.  ze dne 18. října 1945.\n\n"}
{"id": "1270275", "url": "https://cs.wikipedia.org/wiki?curid=1270275", "title": "Hlavinka horská", "text": "Hlavinka horská\n\nHlavinka horská (\"Traunsteinera globosa\") je pozemní, hlíznatá orchidej, jediný druh rodu hlavinka, který se v evropské přírodě vyskytuje. Tato bylina s neobvyklým narůžovělým květenstvím připomínajícím spíše česnek roste v přírodě Česka jen ojediněle a je přísně chráněna. Lze ji s jinou rostlinou nesnadno zaměnit, neboť další druh téhož rodu, \"Traunsteinera sphaerica\", má květy nažloutlé a roste až v jihozápadní Asii.\n\nRoste ve středoevropských a jihoevropských pohořích, na východ zasahuje až na Krym, do Turecka a na Kavkaz. V Česku je poměrně vzácná a roste pouze na několika místech. V Čechách, kde se dříve vyskytovala v Českém středohoří a v Orlických horách, pravděpodobně vymizela. Na Moravě nyní roste v Hrubém Jeseníku a na okraji Karpat, v Beskydech, Javorníkách, Hostýnských vrších a v Bílých Karpatech.\n\nTento geofyt je vázán na slunné, luční biotopy, vyskytuje se na loukách, pastvinách či otevřených prameništích, kde jsou vlhčí humózní či kamenitohlinité půdy. Její stanoviště, která mohou být zásaditá nebo i slabě kyselá, se nacházejí od podhůří do hor.\nVytrvalá bylina s přímou, nevětvenou, chudě olistěnou lodyhou vysokou 30 až 70 cm. V době kvetení jsou v zemi dvě hlízy a z větší, loňské vyrůstá lodyha s květy. Lodyha bez listové růžice má u báze dva až tři objímavé, hnědé, zakrslé, šupinaté listy. Výše pak vyrůstají čtyři a více listů bylinných, šikmo odstávajících, které jsou podlouhle až obkopinaté, na bázi objímavé a na vrcholu mají kápovitou špičku. Spodní listy bývají dlouhé 5 až 13 cm a 1 až 3 cm široké, směrem vzhůru se však zmenšují, poslední úzký list nedosahuje ani k počátku květenství.\n\nKvětenství je hustý klas (někdy považovaný za hlávku), který má v době před rozkvětem kulovitě jehlancovitý tvar, v době květu je spíše kulovitý a po odkvětu se prodlužuje. Je v něm nahloučeno až 100 květů, které jsou světle růžové nebo světle purpurové s nachovými tečkami a mají drobné listeny. Okvětní lístky jsou vejčité, asi 7 mm dlouhé, vnější se ke konci zužují a na vrcholu mají kyjovitý přívěsek. Široce klínovitý pysk s nachovými tečkami je do poloviny třílaločný a prostřední lalok je delší než postranní, ostruha je svislá, válcovitá a prohnutá. Květy se otevírají jen ve dne, příjemně voní a bývají opylovány převážně motýly. Kvetou v závislosti na poloze od května do srpna. Brylky pylu jsou světle žluté. Ploidie druhu je 2n = 42.\n\nPlodem je přisedlá, eliptická tobolka směřující šikmo vzhůru, obsahuje množství velmi drobných semen. Semena nemají zcela vyvinutá embrya a jsou v rané fázi vývoje závislá na mykorhizních houbách, patřících pravděpodobně do čeledí \"Tulasnellaceae\" nebo \"Ceratatobasidiaceae\".\n\nHlavinka horská je velmi citlivá na minerální i organické hnojení půdy, ve které roste, stejně jako na meliorační úpravy mající za cíl odvodnit lokalitu. Pro svůj estetický vzhled je též ohrožována trháním kvetoucích jedinců a sběrem hlíz. Ustupuje z obhospodařovaných pozemků, hlavně z lučních lokalit v nižších polohách, a vytratila se také z blízkosti turistických cest. Stejně nebezpečné je pro ni upuštění od obhospodařování luk a pastvin, které následně zarostou nepůvodními travinami a dřevinami.\n\nJe v České republice chráněným druhem a byla zařazena k silně ohroženým druhům naší květeny, jak ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb\" (§2), tak i v \"Červeném seznam cévnatých rostlin České republiky z roku 2012\" (C2b).\n\n"}
{"id": "1270293", "url": "https://cs.wikipedia.org/wiki?curid=1270293", "title": "Tacuzó Išikawa", "text": "Tacuzó Išikawa\n\nTacuzó Išikawa (japonsky: 石川 達三; 2. července 1905 v Jokote (横手市) (prefektura Akita) - 31. ledna 1985 v Tokiu) byl japonský spisovatel, první nositel Akutagawovy ceny, která mu byla udělena v roce 1935 za román „Sóbó ( Publikum)“, který v roce 1937 Hisatora Kumagai zfilmoval.\n\nTacuzó Išikawa se narodil v městysu Jokote v okrese Hiraka (平鹿郡) (nyní město Jokote (横手市)). Otec (v době narození Tacuzóa) vyučoval angličtinu na Jokotské střední škole. Jak bývalo v Japonsku zvykem, učitelé bývali překládáni na různá místa, a tak rodina postupně přesidlovala dále do Ói-mači v okrese Ebara (nyní spadá pod čtvrť Šinagawa (品川) v Tokiu, dále do městysu (nyní velkoměsto) Takahaši (高梁) v okrese Džóbó v prefektuře Okajama, do samotné Okajamy a tak dále. V roce 1914 (když mu bylo 9 let) mu zemřela maminka. V roce 1915 se jeho otec podruhé oženil. Střední školu začal studovat na okajamské prefekturní střední škole v Takahaši, ale kvůli stěhování maturoval na střední škole „Kansai“ v Okajamě. V roce 1927 nastoupil do Fakulty literatury Univerzity Waseda, kde studoval obor anglické literatury, kvůli špatnému prospěchu předčasně studia opustil a měl zaplatit odstupné. V té době získal v soutěži cenu za román; tuto cenu vyhlásila Ósacká redakce novin Asahi šimbun (朝日新聞). Kvůli tomu odstupnému v roce 1930 odcestoval do Brazílie, kde pracoval na farmě. Po vícero měsících se vrátil zpět do Japonska a opakovaně nastoupil studium na Univerzitě Waseda. Tehdy napsal další román. Tacuzó Išikawa získal Akutagawovu cenu za román \"Sóbó\" ( Publikum), který napsal pod dojmem zkušeností z Brazílie; napsal jej anonymně, když byl román nominován na cenu, k autorství se přihlásil a jako první v roce 1935 Akutagawovu cenu získal. V roce 1936 se oženil. \n\nIshikawa Tatsuzō, Soldiers Alive. Translated by Željko Cipriš. University of Hawaii Press, 2003.\n"}
{"id": "1270305", "url": "https://cs.wikipedia.org/wiki?curid=1270305", "title": "Hlavní osa severního hřebene Rysů", "text": "Hlavní osa severního hřebene Rysů\n\nHlavní osa severního hřebene Rysů (, ) je boční hřeben ve Vysokých Tatrách na slovensko-polské státní hranici. Od hlavního hřebene se odděluje v Rysech a směřuje přímo na sever, kde se ve Vyšné Kamzičie štrbině dělí na dvě větve: severovýchodní Žabí hrebeň a severozápadní Hlavný hrebeň Mlynára. Hřeben od sebe odděluje slovenskou Ťažkou dolinu na východě a polskou Dolinu Rybiego Potoku na západě. \n\n\n"}
{"id": "1270314", "url": "https://cs.wikipedia.org/wiki?curid=1270314", "title": "Kostel Všech svatých (Dobročkovice)", "text": "Kostel Všech svatých (Dobročkovice)\n\nKostel Všech svatých je římskokatolický chrám v obci Dobročkovice v okrese Vyškov. Je chráněn jako kulturní památka České republiky. Jde o farní kostel farnosti Dobročkovice.\n\nKostel pochází ze začátku 14. století. Zřejmě v polovině 17. století byla loď prodloužena k východu a přistavěna věž. V závěru 18. století bylo zbudováno nové kněžiště a sakristie, rovněž vestavěna nová kruchta.\nJde o jednolodní stavbu s odsazeným kněžištěm, ke kterému přiléhá čtyřboká sakristie. V hladkých fasádách jsou prolomena velmi nízká, půlkruhem završená okna. Hlavní vstup do kostela je mírně lomným portálem s kamenným ostěním. Kněžiště je zaklenuté valenou klenbou s výsečemi. Sakristie a loď mají ploché stropy. V západní části lodi je kruchta s rovným podhledem. Její parapet spočívá na hranolových pilířích.\nOltářní obraz Všech svatých pochází z roku 1877, zvon zavěšený ve věži byl ulitý roku 1716.\n"}
{"id": "1270319", "url": "https://cs.wikipedia.org/wiki?curid=1270319", "title": "Otcovská dovolená", "text": "Otcovská dovolená\n\nOtcovská dovolená je dovolená pro otce na několik dní v prvních týdnech života jeho novorozeného dítěte. Otci je v době otcovské dovolené vyplácena peněžitá dávka a dovolená slouží k posílení jeho vazeb s dítětem a rodinou a ke zvětšení jeho podílu na péči o dítě.\n\nV Česku probíhá debata ohledně zavedení otcovské dovolené v podobě jednoho týdne v prvních 6 týdnech života potomka. Novelu navrhuje levice, přičemž pravice je proti ní a nevěří v slibovaný užitek posílení rodiny a podpoření otcova podílu na péči o dítě. Na konci února 2017 schválili novelu poslanci a pravice ji hodlá smést ze stolu v Senátu.\n\n"}
{"id": "1270324", "url": "https://cs.wikipedia.org/wiki?curid=1270324", "title": "Mount Harvard", "text": "Mount Harvard\n\nMount Harvard je s výškou 4 395 m třetí nejvyšší hora Skalnatých hor.\nLeží v pohoří Sawatch Range, ve střední části Colorada, v Chaffee County,\npřibližně 25 kilometrů jihovýchodně od nejvyšší hory Skalnatých hor Mount Elbert. Hora je pojmenovaná podle Harvardovy univerzity.\n"}
{"id": "1270327", "url": "https://cs.wikipedia.org/wiki?curid=1270327", "title": "Maurizio Nichetti", "text": "Maurizio Nichetti\n\nMaurizio Nichetti (* 8. května 1948 Milán) je italský herec, scenárista a režisér.\n\nVystudoval architekturu na milánské polytechnice, při studiích hrál v divadle a psal scénáře animovaných filmů pro Bruna Bozzetta. V roce 1974 byl jedním ze zakladatelů skupiny komiků \"Quelli di Grock\". Roku 1977 hrál hlavní roli v Bozzettově filmu \"Allegro Non Troppo\" a roku 1979 režíroval první vlastní snímek \"Ratataplan\". Bývá srovnáván s Woody Allenem pro své autorské pojetí filmu: zpravidla zároveň tvoří scénář, režíruje, produkuje a je představitelem hlavní role. Pro jeho filmy je charakteristické spojení civilismu, satiry a lyriky, hlavní hrdina je nepraktický outsider, který se díky své bujné fantazii dostává do řady absurdně komických situací. \n\nByl členem poroty na festivalu v Cannes roku 1999, přednášel na Centro Sperimentale di Cinematografia a Katolické univerzitě Nejsvětějšího Srdce, od roku 2010 je docentem soukromé Univerzity IULM v Miláně.\n\n\n\n"}
{"id": "1270328", "url": "https://cs.wikipedia.org/wiki?curid=1270328", "title": "Rebecca Šramková", "text": "Rebecca Šramková\n\nRebecca Šramková (* 19. října 1996 Bratislava) je slovenská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2018 sedm titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v květnu 2017 na 111. místě a ve čtyřhře pak v únoru téhož roku na 401. místě. Trénuje ji otec Jozef Šramka.\n\nVe slovenském fedcupovém týmu debutovala v roce 2017 forlìským utkáním druhé světové skupiny proti Itálii, v němž jako hráčka mimo elitní stovku vyhrála obě dvouhry nad Sarou Erraniovou i Francescou Schiavoneovou. Za rozhodnutého stavu pak po boku Anny Karolíny Schmiedlové skrečovaly během úvodní sady čtyřhru. Slovenky zvítězily 3:2 na zápasy. Do dubna 2017 v soutěži nastoupila k jedinému mezistátnímu utkání s bilancí 2–0 ve dvouhře a 0–1 ve čtyřhře.\n\nV rámci hlavních soutěží událostí okruhu ITF debutovala v květnu 2012, když na turnaji ve slovinském Velenje s dotací 10 tisíc dolarů postoupila z kvalifikace. Ve druhém kole podlehla Slovince Anje Prislanové. Premiérový singlový titul v této úrovni tenisu vybojovala v srbské Vrnjačce Banje. Na události s rozpočtem deset tisíc dolarů, jež se konala v září 2013, přehrála ve finále Srbku Dunju Stamenkovićovou. Ze zářijového Engie Open de Biarritz 2016 si odvezla premiérovou trofej z turnaje s maximální dotací sto tisíc dolarů. V závěrečném duelu zdolala Italku Martinu Trevisanovou ve třech setech. Jednalo se o její pátý titul na túře ITF.\n\nV kvalifikaci singlu okruhu WTA Tour debutovala na červnovém AEGON Open Nottingham 2015. Na úvod travnaté kvalifikační soutěže ji vyřadila druhá nasazená Číňanka Ču Lin.\n\nDebut v hlavní soutěži nejvyšší grandslamové kategorie zaznamenala v ženském singlu Australian Open 2017. Jednalo se také o její rvní utkání odehrané v hlavní soutěži kalendáře okruhu WTA Tour. Do turnaje postoupila po zvládnutém tříkolovém kvalifikačním sítu, kde si v rozhodujícím utkání poradila s Francouzkou Virginií Razzanovou. V úvodním kole dvouhry pak nenašla recept na čínskou tenistku Tuan Jing-jing po dvousetovém průběhu.\n\n"}
{"id": "1270330", "url": "https://cs.wikipedia.org/wiki?curid=1270330", "title": "OEL manga", "text": "OEL manga\n\nOEL manga (z anglického Original English-language manga), někdy také amerimanga, je označení pro komiks inspirovaný stylem japonských komiksů, jenž byl původně vydán v angličtině.\nMezi obecnější termíny pro nejaponské komiksy, které byly inspirovány stylem japonských mang, ovšem neimplikují jako původní jazyk díla nutně angličtinu, patří \"western manga\", \"world manga\", \"global manga\", \"MIC\" (z anglického \"manga-influenced comics\"), \"neo-manga\" nebo \"nissei comi\".\n\nMezi OEL mangy vydané v Česku patří například mangy z edice \"Manga Shakespeare\" nakladatelství Albatros/CooBoo (\"Romeo a Julie\", \"Richard III.\", \"Hamlet\", \"Sen noci svatojánské\") a \"Noční škola\" Svetlany Chmakové, jejíž první díl vydalo nakladatelství Zoner Press.\n\n"}
{"id": "1270344", "url": "https://cs.wikipedia.org/wiki?curid=1270344", "title": "Francouzská (usedlost)", "text": "Francouzská (usedlost)\n\nFrancouzská (Francauska) je zaniklá usedlost v Praze 8-Libni v místní části Holešovičky. Stála jihovýchodně od Hercovky, v parku mezi ulicemi V Holešovičkách, Nad Rokoskou a Na Úbočí.\n\nDrobná usedlost byla tvořena pouze jednou budovou na půdorysu písmene L. Nacházela se ve svahu na pravém břehu potoka v rohu zahrady. První zmínky jsou z počátku 18. století, kdy ji roku 1724 držel František Ukoster. Dalším doloženým majitelem byl v 1. polovině 19. století Jindřich Lendeke.\n\nUsedlost zanikla ve 2. polovině 19. století.\n\n\n"}
{"id": "1270349", "url": "https://cs.wikipedia.org/wiki?curid=1270349", "title": "Onix Cortésová", "text": "Onix Cortésová\n\nOnix Cortésová Aldamaová (* 12. prosince 1988) je kubánská zápasnice–judistka.\n\nV kubánské ženské reprezentaci se pohybuje od roku 2006 ve střední váze. V roce 2008 prohrála olympijskou nominaci na olympijské hry v Pekingu s krajankou Anaysi Hernándezovou. Kubánskou jedničkou ve střední váze se stala od roku 2010 a v roce 2012 se bez potíží kvalifikovala na olympijské hry v Londýně. Ve druhém kole jí však vrátila porážku z předchozího mistrovství světa v Paříži Japonka Haruka Tačimotová. V roce 2016 jí kvalifikace na olympijské hry v Riu o několik bodů utekla.\n\n\n\n"}
{"id": "1270352", "url": "https://cs.wikipedia.org/wiki?curid=1270352", "title": "Soize", "text": "Soize\n\nSoize je francouzská obec v departementu Aisne v regionu Hauts-de-France. V roce 2014 zde žilo 97 obyvatel.\n\nSousední obce jsou: Chéry-lès-Rozoy, Montcornet, Montloué, Noircourt, Rozoy-sur-Serre, Sainte-Geneviève a Vincy-Reuil-et-Magny.\n\n\"Počet obyvatel\"\n\n"}
{"id": "1270353", "url": "https://cs.wikipedia.org/wiki?curid=1270353", "title": "Karlínská kasárna", "text": "Karlínská kasárna\n\nKarlínská kasárna (také Kasárna Karlín, Ferdinandova kasárna nebo Karlínská kasárna Jana Žižky z Trocnova, v období druhé světové války Hindenburgova kasárna) jsou historickou klasicistní pětipodlažní budovou, která stojí v Praze 8 ve čtvrti Karlín. Vchody mají z ulic Prvního pluku, Křižíkova a Vítkova, těsně sousedí s vrchem Vítkov a Negrelliho viaduktem. Před rokem 2008 zde sídlily různé útvary a zařízení pražské vojenské posádky jako posádková hudba, vojenská policie, velitelství nebo ošetřovna. Jsou chráněna jako kulturní památka České republiky.\n\nVe 40. letech 19. století se množily stížnosti na nízkou kvalitu ubytování vojáků v hlavním městě českého království. Vojáci byli často ubytováni v budovách bývalých klášterů, které potřebám armády nevyhovovaly. Proto se dvorská válečná rada roku 1842 rozhodla, že budou v Praze postavena nová kasárna s kapacitou 2000 mužů. Expertní skupina vybrala pozemek za městskými hradbami v blízkosti Poříčské brány. Při jeho výběru hrál roli i fakt, že se nacházel nad tehdy dobře zaznamenaným nejvyšším stavem Vltavy.\n\nRozpočet karlínské novostavby byl určen na 400 000 zlatých. Výkup pozemků byl proveden v roce 1844 a stavba byla zahájena na jaře o rok později. Kasárna Karlín postavil podnikatel Vojtěch Lanna v letech 1846–1849 a ve své době se jednalo o největší objekt tohoto druhu v celé Praze. Ke kolaudaci došlo v roce 1848, poté budova začala sloužit svému účelu, k oficiálnímu odevzdání stavby bez nedodělků došlo o tři roky později.\n\nBěhem existence rakousko-uherské monarchie nesly název Ferdinandova kasárna (podle císaře Ferdinanda I. Dobrotivého), po roce 1918 došlo k přejmenování na Karlínská kasárna Jana Žižky z Trocnova.\n\nV období druhé světové války sloužila kasárna (stejně jako třeba Základní škola na Lyčkově náměstí) pro potřeby wehrmachtu. Během okupace vojsky Varšavské smlouvy v roce 1968 zde na krátký čas sídlilo provizorní protiokupační vysílání nezávislého Československého rozhlasu. Herečka a hlasatelka Ludmila Stambolieva tu hlásila v bulharštině a srbochorvatštině.\n\nV 19. století zde postupně sídlil 8. sapérský prapor, v roce 1906 c.k. pěší pluk č. 91 polního zbrojmistra rytíře Huberta von Czibulky (jednalo se o mateřský útvar literární postavy Josefa Švejka). Od roku 1920 zde byl umístěn 5. ženijní pluk a ve 30. letech také vojenská hudební škola, které velel major Jan Uhlíř. Ve druhé polovině 20. století zde sídlily útvary pražské posádky – posádková hudba, posádkové velitelství, posádková ošetřovna, vojenská policie, nebo také Dělostřelecký pluk, Velitelské stanoviště PVOS (Protivzdušné obrany státu), Hlavní letecké povětrnostní ústředí, 17. spojovací pluk, 7. armádní spojovací dílny nebo hlavní středisko řízení letového provozu.\n\nV roce 1993 pak zde sídlil 6. strážní prapor, který byl v létě 1995 přejmenován na prapor Čestné stráže AČR, který v letech 1997–2000 spadal pod VÚ 1411 – Posádka Praha. Po zrušení základní vojenské služby zde měla sídlo Územní vojenská správa, klub důstojníků v záloze, vojenská policie a cizinecká policie.\n\nV listopadu 2013 (těsně po volbách do PSP v době, kdy ministerstvo řídil končící Vlastimil Picek) se tehdejší správce – Ministerstvo obrany ČR – pokusil o privatizaci kasáren.\n\nV soutěži vyhrála společnost Griva Art manželky miliardáře Pavla Tykače Ivany, která nabídla 590 milionů korun. Vítězství firmy provázelo podezření o propojení jednotlivých soutěžících subjektů. Mimo jiné z těchto důvodů nový ministr obrany Martin Stropnický v únoru 2014 (jmenovaný do funkce měsíc před tím) výsledek soutěže zrušil. Později ministerstvo vydalo prohlášení, že informace o majetkovém propojení firem není pravdivá a vyhlásilo nové kolo soutěže za vyšší cenu 620 milionů korun. Do tohoto výběrového řízení se nikdo nepřihlásil.\n\nBudova byla po neúspěšném pokusu o prodej převedena na podzim 2016 do správy Ministerstva spravedlnosti. Podle slov tehdejšího ministra Roberta Pelikána zde ministerstvo připravuje přestavbu areálu na justiční palác, obdobu soudní budovy Na Míčankách ve Vršovicích. Připravuje se projekt dočasného využití do doby zahájení rekonstrukce.\n\n10. 4. 2017 se v médiích objevila informace, že ministerstvo spravedlnosti podepsalo tříletou smlouvu o zápůjčce se skupinou lidí sdružených okolo „kulturního developera“ Matěje Velka v organizaci Pražské centrum z.s. (stejní lidé, kteří v minulosti provozovali projekt oživení Nákladového nádraží Žižkov). Zápůjčku kasáren prosadil ministr Robert Pelikán, zástupce starosty Prahy 8 Petr Vilgus a místní aktivista Štěpán Klimeš. V budově kasáren bude do doby zahájení přestavby na justiční palác provozováno kulturní a společenské centrum. Součástí projektu je i přesídlení galerie Karlin Studios.\n\nNa jaře 2017 začíná Pražské centrum s pomocí dalších dobrovolníků upravovat venkovní části, bývalé vojenské garáže a další prostory. Ke slavnostnímu znovuotevření Kasáren veřejnosti dochází v červnu 2017. Areál po renovaci disponuje mimo jiné letním i vnitřním kinem, několika sty míst k venkovnímu sezení, dvěma ohništi, hřištěm pro děti i na beach volleybal a barem. Do areálu byly také umístěny sochy významných českých sochařů Františka Skály jr., Čestmíra Sušky, Josefíny Jonášové. Vedle dekorativních soch je mimo zimu používán i Skálův Prastánek – malý bar v kmenu dubu.\n\nNa konci první sezóny proběhla rekonstrukce bývalého armádního bazénu v tzv. Nové budově a přilehlé místnosti pro sprchy – na tomto místě je nyní kavárna a ve vypuštěném bazénu probíhají přednášky nebo divadelní představení. Kasárna jsou otevřena každý den veřejnosti. Krom toho zde probíhá celá řada akcí: v roce 2019 tu například hrála open-air koncert PKF – Prague Philharmonia, a pravidelně tu mají program organizace jako Lékaři bez hranic nebo Asistence. \n\n"}
{"id": "1270364", "url": "https://cs.wikipedia.org/wiki?curid=1270364", "title": "Luisa Karolina Hesensko-Kasselská", "text": "Luisa Karolina Hesensko-Kasselská\n\nLuisa Karolina Hesensko-Kasselská (28. září 1789, Gottorp - 13. března 1867, Ballenstedt) byla manželkou Fridricha Viléma Šlesvicko-Holštýnsko-Sonderbursko-Glücksburského a matriarcha glücksburského rodu, který se stal nakonec vládnoucím domem Dánska, Řecka a Norska.\n\nLuisa Karolina se narodila ve městě Gottorp ve Šlesvicku jako dcera Karla Hesensko-Kasselského a jeho manželky Luisy Dánské a Norské. Její starší sestrou byla manželka dánského krále Frederika VI., Marie Hesensko-Kasselská.\n\nLuisa Karolina se provdala za Fridricha Viléma, s nímž měla deset dětíː\n\nLuisin syn, princ Kristián, byl v roce 1847 jmenován třetí v linii následnictví dánského trůnu Kristiána VIII. Na trůn nakonec nastoupil 15. listopadu 1863 po svém bezdětném bratranci, Frederikovi VII., protože dědičný princ Ferdinand zemřel již o něco dříve.\n\nMezi její vnoučata patřil mimo jiné dánský král Frederik VIII., britská královna Alexandra, ruská carevna Marie Fjodorovna, král Řeků Jiří I. a hanoverská korunní princezna Thyra.\n\nV době své smrti byla Luisa Karolina posledním žijícím vnoučetem dánského krále Frederika V.\n\n"}
{"id": "1270365", "url": "https://cs.wikipedia.org/wiki?curid=1270365", "title": "Kozlovka", "text": "Kozlovka\n\nKozlovka (\"Tatkovská\") je bývalá usedlost v Praze 8-Libni v místní části Holešovičky v ulici Na Jabloňce.\n\nUsedlost s původním čp. 111 stála na jedné z nejstarších vinic na území Libně. Své jméno získala po Janu Kozlovi, který ji držel na konci 16. století. Tvořila ji pouze malá obytná budova.\n\nDalším majitelem Kozlovky byl novoměstský konšel Eliáš starší Rozýn z Javorníka. Ten jako účastník stavovského povstání byl odsouzen k trestu smrti a propadnutí majetku, rozsudek byl nakonec zmírněn na doživotní žalář. Rozýnova manželka měla možnost vinici získat zpět, ale rozhodla se kvůli své víře opustit Čechy. Vinici poté roku 1630 koupil adjunkt královského prokurátora Jiří Rovenský z Libanhory.\n\nRoku 1840 vlastnil pozemky se stavbou Václav Jung. Na konci 19. století zde Josef Musil provozoval hostinec.\n\n\n"}
{"id": "1270366", "url": "https://cs.wikipedia.org/wiki?curid=1270366", "title": "David Gunnarsson", "text": "David Gunnarsson\n\nDavid Peter Villiam Gunnarsson (* 18. května 1976 Vrigstad, Švédsko) je švédský umělec, který se specializuje na design masek hokejových brankářů. K malování používá tzv. airbrush.\n\nDavid se narodil na farmě v jižním Švédsku, ve městě Vrigstad. Během dětství si stále kreslil, až si nakonec v 16 letech založil vlastní firmu DaveArt. Už tehdy používal airbrush a také chtěl zdobit brankářské masky. Po skončení školy měl tolik zakázek, že se mohl stát umělcem na plný úvazek. Od roku 1996 pracoval pro lokální hokejový tým HV71, pak pro další švédská mužstva a díky Johanu Hedbergovi, jehož maska s losem se stala roku 2001 pověstnou, začal dostávat zakázky od NHL. Mezi jeho další zákazníky patří například Peter Budaj, Michal Neuvirth, Petr Mrázek, Ondřej Pavelec, Braden Holtby nebo Henrik Lundqvist.\n\nVedle toho ilustroval například knihy populárního psychologa Alfa B. Svenssona \"Håll kärleken levande\" a \"Våga vara förälder\".\n\n"}
{"id": "1270367", "url": "https://cs.wikipedia.org/wiki?curid=1270367", "title": "Kanton Colmar-2", "text": "Kanton Colmar-2\n\nKanton Colmar-2 (fr. \"Canton de Colmar-2 \") je francouzský kanton v departementu Haut-Rhin v regionu Grand Est. Tvoří ho 12 obcí a část města Colmar.\n\n"}
{"id": "1270370", "url": "https://cs.wikipedia.org/wiki?curid=1270370", "title": "Ahmet Hromadžić", "text": "Ahmet Hromadžić\n\nAhmet Hromadžić (11. října 1923 Bjelaj, okres Bosanski Petrovac, Království Srbů, Chorvatů a Slovinců – 1. ledna 2003 Sarajevo, Bosna a Hercegovina) byl bosenskohercegovský novinář a spisovatel bosňáckého původu.\n\nZákladní školu navštěvoval v rodné vsi, měšťanku v Bosenském Petrovci a střední technickou školu v Sarajevu. Již v mladickém věku jej oslovily levicové myšlenky, a proto se po německé invazi do Jugoslávie roku 1941 přidal ke komunistickým partyzánům. Koncem války začal pracovat pro nově založený deník \"Oslobođenje\" (Osvobození, od 1944), v němž uveřejňoval válečné reportáže a články. Následně působil v redakci mládežnického časopisu \"Zora\" (Sarajevo 1948–1951). Po zániku \"Zory\" se zaměstnal v sarajevském nakladatelství Veselin Masleša (otevřeno 1952), kde založil a dlouho vedl edici dětské literatury \"Lastavica\" (Vlaštovka).\n\nJeho autorská tvorba nebyla nijak rozsáhlá, všeho všudy dva romány a několik málo novel a sbírek pohádek, nicméně mezi dětskými čtenáři se těšila mimořádné oblibě. Světového ohlasu se dostalo jeho novele \"Okamenjeni vukovi\" (Zkamenělí vlci, 1964).\n\n"}
{"id": "1270383", "url": "https://cs.wikipedia.org/wiki?curid=1270383", "title": "Ledová silnice", "text": "Ledová silnice\n\nLedová silnice, případně ledový most nebo ledová cesta je označení pro dopravní cestu vedoucí po zamrzlé řece, jezeru, moři nebo jiné vodní ploše. Jedná se o poměrně běžnou sezónní záležitost v severských zemích, v Kanadě, Spojených státech amerických, Rusku, Finsku a Švédsku. Často se jedná o náhradu trajektových tras.\n\nV Evropě dříve vedla jedna z nejdelších ledových silnic přes Botnický záliv ze Švédska do Finska přes souostroví Kvarken, v moderní době má ovšem přednost lodní doprava a led v této oblasti rozbíjejí ledoborce. Nejdelší ledovou silnicí v Baltském moři tak bývá silnice na estonský ostrov Hiiumaa dlouhá 25 kilometrů.\n\nHistoricky významná ledová silnice byla takzvaná „Cesta života“, po které byl přes Ladožské jezero zásobován obležený Leningrad za druhé světové války.\n\nExistence ledových silnic může v důsledku znamenat, že některá místa jsou nebo byla pozemní dopravou přístupná jen v zimě, zatímco v létě přes bažiny a mělké řeky nelze projet. Například Tuktoyaktuk v Kanadě je v létě přístupný pouze letecky a lodí z oceánu; z kanadského vnitrozemí tam cesta nevede (koncem roku 2017 ovšem má být uvedena do provozu celoroční silnice). Podobně město Kirensk v Rusku je v létě přístupné jen lodí nebo letecky, i když silniční síť začíná hned na druhém břehu Leny.\n\nV místech, kde jsou oficiální ledové silnice, platí ohledně těchto silnic zvláštní pravidla silničního provozu a správce dané silnice se stará o aktualizaci značení, zejména povolené hmotnosti a rychlosti vozidel, v závislosti na podmínkách, zejména na aktuální tloušťce ledu. Především těžká nákladní vozidla musí také dodržovat předepsaný odstup.\n\nTelevizní stanice History natočila o jízdě po ledových silnicích v Kanadě a na Aljašce seriál \"Trucky na ledě\".\n"}
{"id": "1270384", "url": "https://cs.wikipedia.org/wiki?curid=1270384", "title": "Seznam medailistů na mistrovství Evropy v zápasu řecko-římském – muži do 130 kg", "text": "Seznam medailistů na mistrovství Evropy v zápasu řecko-římském – muži do 130 kg\n\nSeznam medailistů na mistrovství Evropy v zápasu řecko-římském v nejtěžší váhové kategorii do 130 kg. Tato váhová kategorie nese tradiční označení supertěžká váha. V průběhu let došlo k časté změně limitů. Váhové limity reguluje Mezinárodní zápasnická federace. Do roku 1985 byla váha ze shora neomezená.\n"}
{"id": "1270386", "url": "https://cs.wikipedia.org/wiki?curid=1270386", "title": "Marek Langhamer", "text": "Marek Langhamer\n\nMarek Langhamer (* 22. července 1994, Moravská Třebová, ČR) je český hokejový brankář, hrající v klubu Amur Chabarovsk. \n\nMarek se narodil v Moravské Třebové, kde také v mládí hrál, ale později začal nastupovat za HC Pardubice. Za ty nastupoval 4 roky s občasným hostováním v HC Chrudim. Na konci sezony 2011/12 byl draftován NHL týmem Arizona Coyotes. V sezoně 2012/13 začal hrál v Americe, konkrétněji v juniorské WHL. O pár let později, během sezony 2015/16 už nastupoval jako dospělý hráč v ECHL i AHL, dokonce byl jednou povolán do NHL týmu, ale na svůj debut si musel počkat. V probíhající sezoně hraje stále v obou nižších ligách, ale tentokrát se mu povedlo probojovat i do NHL zápasu, když 20. února naskočil v průběhu místo Mika Smithe. K začátku prosince 2017 přestoupil do Komety Brno. V základní části extraligy odchytal devět utkání a připsal si dvě čistá konta. Byl u úspěchu Komety, která získala podruhé v řadě mistrovský titul.\n\nSvou premiéru za seniorskou reprezentaci si odbyl v sezoně 2018–19, kdy byl v prosinci nominován v dubnu na přátelské utkání proti Rakousku. Zápas se odehrál ve Znojmě a Češi vyhráli 3:1. Oblékal také dresy českých juniorských reprezentací. Nastupoval za všechny kategorie od U16 do U20 a dosud odehrál celkem 45 zápasů. \n\n"}
{"id": "1270387", "url": "https://cs.wikipedia.org/wiki?curid=1270387", "title": "Marie Bečvářová", "text": "Marie Bečvářová\n\nMarie Bečvářová, rozená Wintrová (psáno též Vintrová) (13. února 1878, Choceň – 30. května 1936, Praha) byla česká herečka.\n\nNarodila se jako nemanželská dcera herečky Anny Wintrové (zemř. 1904), členky kočovné divadelní společnosti\n\nV mládí prošla řadou kočovných divadelních společností, od roku 1895 byla ve společnost L. Chmelenského, v letech 1897–8 u společnosti Antoše Frýby. V roce 1898 působila po dobu výstavy architektury a inženýrství v divadle na výstavišti (Uranie, později budova přestěhována do pivovarské zahrady v Holešovicích). Vendelín Budil ji následně přijal na dva roky do svého souboru, působícího v Plzni. V Plzni setrvala pak až do roku 1902 v souboru F. Trnky.\n\nV. Budilem byla angažována v novém Městském divadle v Plzni v roce 1902. Působila zde až do roku 1922, později byla vedena jako stálý host. V roce 1922 byla angažována do Divadla na Vinohradech, kde pak působila až do roku 1936.\n\nV roce 1931 utrpěla ve Vinohradském divadle vážný úraz, v roce 1934 dostala výpověď z divadla, po mediální kritice později odvolanou.\n\nProvdala se v září roku 1904 za Karla Bečváře, pokladníka plzeňské Občanské záložny. S ním měla děti Vilemínu (* 1905) a Jindřicha (* 1912).\n\nMarie Bečvářová zemřela na mrtvici v květnu roku 1936.\n\n\n\n\n\n"}
{"id": "1270388", "url": "https://cs.wikipedia.org/wiki?curid=1270388", "title": "Karolina Vilemína Dánská", "text": "Karolina Vilemína Dánská\n\nKarolina Vilemína Dánská (10. července 1747, Christiansborg - 14. ledna 1820, Kassel) byla hesensko-kasselskou kurfiřtkou.\n\nNarodila se jako jedna z dcer dánského krále Frederika V. a jeho první manželky Luisy, dcery Jiřího II. Britského.\n\n1. září 1764 se v Christiansborgu provdala za prince Viléma Hesenského, hraběte z Hanau, jednoho z nejbohatších vládců období. Vilemína Karolina a Vilém spolu vyrůstali a jako děti si spolu hráli, když byl Vilém za Sedmileté války evakuován na dánském dvoře. Když dospěli, rozhodlo se, že by se měli vzít. Pár se usadil v Hanau.\n\nVilém se stal v roce 1785 hesensko-kasselským lankrabětem a roku 1803 byl povýšen na kurfiřta. Manželství bylo nešťastnéː její manžel byl nevěrný a měl mnoho milenek, zejména Karolinu von Schlotheim, kterou jmenoval hraběnkou z Hessensteinu. Vilemína Karolina byla popisována jako krásná, odměřená, milá a sympatická. Ještě v roce 1804 mluvila stále dánsky bez přízvuku a měla silnou vazbu k rodné zemi.\n\nV roce 1806 bylo Hesensko obsazeno Francií. Její manžel a syn prchli k jejímu švagrovi Karlovi Hesenskému do Šlesvicka, Karolina však zůstala dokud nebyl dosazen francouzský místodržitel, poté se přestěhovala za dcerou Amálií do Gothajska. Celou dobu trvání Vestfálského království strávila v exilu, mimo jiné ve Šlesviku a Praze. V roce 1813 se manželé vrátili do Hesenska.\n\n"}
{"id": "1270392", "url": "https://cs.wikipedia.org/wiki?curid=1270392", "title": "Franz Reindl", "text": "Franz Reindl\n\nFranz Reindl (* 24. listopadu 1954, Garmisch-Partenkirchen, Německo) je bývalý německý lední hokejista hrající na pozici útočníka.\n\nReprezentoval Německo na třech zimních olympijských hrách (1976, 1980 a 1984). V roce 1976 na olympiádě v Innsbrucku získal bronzovou olympijskou medaili. Osmkrát též reprezentoval Německo na Mistrovství světa v ledním hokeji. Zúčastnil se také Kanadského poháru 1984.\n\nPo skončení hráčské kariéry působil jako trenér a manažer.\n\n"}
{"id": "1270402", "url": "https://cs.wikipedia.org/wiki?curid=1270402", "title": "Milan Puzrla", "text": "Milan Puzrla\n\nMilan Puzrla (* 18. dubna 1946 Veselí nad Moravou) je bývalý československý reprezentant v dráhové i silniční cyklistice. Trenér Pavel Doležel ho charakterizoval slovy: „Byl vynikající tempař i časovkář. V týmu tvrdil morálku i dobré klima.“\n\nVyučil se opravářem lokomotiv, závodil za Slovnaft Bratislava a TJ Favorit Brno. Získal dvě bronzové medaile ve stíhačce družstev na mistrovství světa v dráhové cyklistice: v roce 1965 s ním byli v týmu Jiří Daler, František Řezáč a Miloš Jelínek, v roce 1974 Michal Klasa, Petr Kocek a Jaromír Doležal. V roce 1970 se podílel na historicky první medaili pro Československo na mistrovství světa v silniční cyklistice, když spolu s Petrem Matouškem, Františkem Řezáčem a Jiřím Mainušem obsadili v časovce družstev na sto kilometrů druhé místo za čtveřicí SSSR. Puzrla startoval také na třech olympiádách: v roce 1968 byl pátý ve stíhačce družstev, v roce 1972 v individuální stíhačce po defektu vypadl v osmifinále a v roce 1976 byl členem družstva v silniční časovce, které obsadilo páté místo. Také vyhrál spolu s Jiřím Mikšíkem mezinárodní šestidenní závod dvojic na brněnském velodromu v letech 1972 a 1973.\n\nPo ukončení aktivní kariéry působil jako trenér v Trenčíně, poté pracoval v JZD Slušovice a živil se také provozováním taxislužby. Žije v Lanžhotě.\n\n"}
{"id": "1270406", "url": "https://cs.wikipedia.org/wiki?curid=1270406", "title": "Eduard Šabatka", "text": "Eduard Šabatka\n\nEduard Šabatka (30. července 1921 Kroměříž – 20. července 2007 tamtéž) byl český fotbalista a lední hokejista. Ve fotbale hrál ve středu pole nebo v útoku a později byl trenérem. Zemřel krátce před svými 86. narozeninami a je pohřben na kroměřížském hřbitově.\n\nZa účast v odboji ve druhé světové válce byl vězněn v Breslau. Byl členem Českého svazu bojovníků za svobodu. Zastupitelstvo města Kroměříže mu v roce 1995 udělilo u příležitosti 50. výročí osvobození města a ukončení II. světové války Poděkování města Kroměříže. V roce 2000 mu ministr obrany ČR udělil Pamětní medaili k 55. výročí ukončení II. světové války za účast v boji za národní osvobození v letech 1939–1945.\n\nKroměřížský rodák a odchovanec Hanácké Slavie začínal s fotbalem v roce 1930. V žákovském dresu si vyzkoušel všechny posty od brankáře po útočníka. Jako dorostenec hrával na pravém křídle a začal se objevovat v divizním (tehdy II. liga) A-mužstvu po boku svého idolu Jožky Silného – po němž byl druhým odchovancem v historii Hanácké Slavie, který hrál nejvyšší soutěž. V Teplicích se setkal s reprezentanty a pozdějšími soupeři Josefem Vostrým, Miloslavem Malým, Josefem Masopustem a Ladislavem Novákem.\n\nV ročníku 1952 hrál I. ligu za MEZ Židenice (tento klub nemá nic společného s SK Židenice/Zbrojovkou) a vstřelil čtyři prvoligové branky.\n\nNa sklonku své fotbalové kariéry se vrátil zpět do mateřského klubu, kde se stal dirigentem útoku a plnil roli „špílmachra“. Uplatňoval svou skvělou techniku, nápaditou hru s využitím bohatých zkušeností z nejvyšších soutěží. Vzhledem ke své fyzické kondici mohl hrát až do svých 44 let.\n\nV sobotu 24. března 2012 byli společně s Josefem Silným posmrtně vyznamenáni za zásluhy o rozvoj kroměřížské kopané.\n\nPo skončení aktivní činnosti se věnoval trenérské práci. V roce 1963 získal po absolvování kurzu v Bratislavě diplom trenéra II. třídy. Postupně trénoval kroměřížský ligový dorost, kde získával ostruhy nadějný kapitán Petr Uličný, první mužstvo Slavie Kroměříž, divizní OP Prostějov, Duklu Kroměříž a Technoplast Chropyně. Dlouhodobě zastával funkci člena krajské trenérské rady fotbalové sekce v Brně. Za svou obětavou práci pro kopanou obdržel od Československého fotbalového svazu zlatý odznak. Českomoravský fotbalový svaz mu udělil Zlatou plaketu k 70. výročí československé kopané. Českomoravský fotbalový svaz jej znovu odměnil Pamětním listem při příležitosti 100. výročí trvání kopané.\n\nVěnoval se rovněž lednímu hokeji, vrcholově jej hrál v Pardubicích. Byl členem vítězné sestavy Sokola Pardubice, která v roce 1950 vybojovala v kvalifikaci postup do první ligy.\n\nU příležitosti 80. výročí trvání ledního hokeje v Kroměříži obdržel od SK Haná jubilejní stříbrný odznak. Ještě ve svých 42 letech oblékal hokejový dres Spartaku Kroměříž. Pomáhal nově se tvořícímu mužstvu, když oddíl ledního hokeje obnovil činnost po\ntříleté přestávce.\n\n\n"}
{"id": "1270409", "url": "https://cs.wikipedia.org/wiki?curid=1270409", "title": "Expanded memory", "text": "Expanded memory\n\nExpanded memory (EMS) je v informatice označení pro přístup k operační paměti počítače v reálném režimu v systému DOS. Procesory Intel 8086 a kompatibilní mohly přímo adresovat pouze 1 MiB RAM, protože používaly 20 adresních linek (2 = 1048576 bajtů). Standard EMS umožnil v počítači používat další přídavnou paměť a používal se pro paměťově náročnější programy, jako například tabulkový procesor Lotus 1-2-3 nebo starší řadu Microsoft Windows.\n\nPaměť EMS byla k dispozici pomocí rozšiřujících karet, které se zasouvaly do slotů sběrnice ISA. Programátor přistupoval k této rozšiřující paměti nepřímo. Rozšiřující paměť se promítala po částech do malého okénka v paměti nad hranicí 640 KiB, kde byl rezervován prostor pro rozšiřující karty. Úsek rozšiřující paměti, který se do okénka promítal, šlo měnit pomocí pokynů předávaných rozšiřující kartě.\n\nS příchodem novějších procesorů (Intel 80286), které mohly přímo adresovat větší rozsah paměti, byla paměť EMS emulována v běžné operační paměti (kvůli zpětné kompatibilitě s existujícími programy) a též zpřístupněna pomocí standardu extended memory.\n\n"}
{"id": "1270410", "url": "https://cs.wikipedia.org/wiki?curid=1270410", "title": "Dassault Mystère IV", "text": "Dassault Mystère IV\n\nDassault MD.454 Mystère IV byl francouzský stíhací-bombardovací letoun a také první transonický letoun, který vstoupil do služby u francouzského letectva.\n\nAž do počátku 60. let byl hlavním stíhacím letounem francouzských vzdušných sil, dokud nebyl nahrazen stíhačkou Mirage IIIC. Až do roku 1975 zůstal ve službě jako bitevní letoun určený k útokům na pozemní cíle. V této roli ho nahradil dvoumotorový nadzvukový SEPECAT Jaguar. Francouzskými piloty byl však nadále využíván jako cvičné letadlo, a to až do příchodu strojů Alpha Jet. \n\n2. srpna 1951 byla se společností Dassault uzavřena smlouva na výrobu letadla MD 452 Mystère IV, odvozeného ze stíhačky Dassault Mystère II. První prototyp, poháněný motorem Rolls-Royce Tay s odstředivým kompresorem, vzlétl 28. září 1952. M.D.452-01 pilotoval Konstantin Rozanov a let trval 25 minut. Ačkoli si byl se starším letadlem podobný, byl Mystère IV ve skutečnosti nové konstrukce s aerodynamickými vylepšení pro nadzvukový let. Se stejným motorem jaký byl použit v Mystère II dosáhl nový stroj při horizontálním letu maximální rychlosti 0,92 Mach. 17. ledna 1953 se dokonce při střemhlavém letu podařilo pokořit zvukovou bariéru. \n\nUž 25. dubna téhož roku bylo objednáno 225 letounů, které byly všechny dodány do června 1956. Prvních 50 ks Mystère IVA bylo poháněno britskými proudovými motory Rolls-Royce Tay, zatímco zbytek používal ve Francii vyráběný motor Hispano-Suiza Verdon 350, který byl variantou motoru Tay. Francouzské letectvo získalo první Mystère IVA 14. července 1955 a už o měsíc později přeletěla nad Champs Elysées formace složená z dvanácti strojů. Vedle \"áčkové\" verze se od roku 1953 vyvíjela i aerodynamicky vylepšená varianta Mystère IVB, na které se testoval motor Atar 101 s axiálním kompresorem. Bylo však vyrobeno pouze 10 testovacích kusů a program byl nakonec zrušen ve prospěch stroje Super-Mystère B2.\n\nParalelně s verzí IVB probíhal i vývoj dvoumístné noční stíhačky Mystère IVN. Trup tohoto letadla byl prodloužen o 1,4 m, aby v kokpitu vznikl prostor pro druhého pilota. Stroj byl poháněn výkonnějším motorem Rolls-Royce Avon RA 7R, avšak nejvýznamnějšími změnou bylo osazení palubního radiolokátoru APG 33. Jediný vyrobený prototyp vzlétl 19. července 1954, ale pak byl program ukončen z důvodu nedostatku financí. Francie v té době již financovala vývoj letadla Vautour, jehož verze Vautour IIN se později stala hlavní noční stíhačkou francouzského letectva. \n\nMystère IVA měl na rozdíl od Mystère IIC robustnější trup, nové ocasní plochy a křídla s tenčím profilem. V porovnání s Mystère IIC měla křídla \"čtyřky\" větší šípovitost, 38° oproti 30°.\n\nPohon letadla zajišťoval jeden proudový motor Hispano-Suiza Verdon 350 s radiálním kompresorem, jehož maximální tah byl 34 kN. Letadlo dosahovalo rychlost až 1120 km/h a mělo dostup 15 000 m. Mystere IV měl stoupavost 40 m/s, čímž výrazně převyšovalo svého předchůdce.\n\nZákladní výzbroj tvořily dva kanóny DEFA ráže 30mm. Pro útoky na pozemní cíle mohlo být letadlo vyzbrojené 12 neřízenými střelami vzduch-země ráže 105 mm. Alternativní municí byly 2 volně padající pumy o hmotnosti 250 kg/500 kg nebo 4 pumy o hmotnosti 70 kg.\n\n30. října 1956 se šest izraelských stíhaček Mystère IV dostalo do vzdušného souboje s asi 20 egyptskými MiGy-15. Izraelcům se podařilo jeden MiG sestřelit a další egyptské stroje poškodit. Jedno z izraelských letadel se vrátilo na základnu s poškozeným křídlem. Následující den narazily dva Mystère IV na čtyři egyptské stíhačky Vampire. Po krátkém leteckém souboji se izraelským pilotům podařilo všechny čtyři stroje sestřelit.\n\nV šestidenní válce sehrály Mystère IV významnou roli na všech frontách, od náletů na egyptské základny až po operace na syrském bojišti. V průběhu bojů sestřelili Mystère IV dva syrské MiGy-17 a jeden jordánský Hunter. Izrael přiznal, že 8 letadel Mystère IV bylo zničeno nepřátelskou střelbou protivzdušné obrany.\n\nV roce 1965 se indické letadlo Mystère IV dostalo do vzdušného souboje s pákistánským strojem F-104 Starfighter, který ho značně poškodil. Předtím než se však Mystère IV zřítil k zemi, stihl indický pilot stíhačku Starfighter sestřelit.\n\n Francie\n\n\n\n\n"}
{"id": "1270412", "url": "https://cs.wikipedia.org/wiki?curid=1270412", "title": "Antineutron", "text": "Antineutron\n\nAntineutron je antičástice neutronu, má stejnou hmotnost a žádný elektrický náboj tak jako \"klasický\" neutron. Antineutron je schopný za určitých podmínek tvořit jádro s antiprotonem, s normálním neutronem však dochází k prudké anihilaci za uvolnění velkého množství energie. Antineutron byl objeven v roce 1956. Uvnitř antineutronu se nachází jeden antikvark d a dva antikvarky u, zatímco v \"klasickém\" neutronu se jedná o normální kvarky.\n"}
{"id": "1270413", "url": "https://cs.wikipedia.org/wiki?curid=1270413", "title": "Žofie Oranžsko-Nasavská", "text": "Žofie Oranžsko-Nasavská\n\nŽofie Oranžsko-Nasavská (8. dubna 1824 – 23. března 1897) byla jedinou dcerou nizozemského krále Viléma II. a jeho manželky Anny Pavlovny Ruské.\n\nPrincezna Žofie se 8. října 1842 v Haagu provdala za svého bratrance, Karla Alexandra Sasko-Výmarsko-Eisenašského. Jejich matky byly sestry, dcery Pavla I. Ruského.\n\nŽofiina současnice Kateřina Radziwillová poznamenala, že…\n\nŽofie měla s Karlem Alexandrem čtyři dětiː\n"}
{"id": "1270415", "url": "https://cs.wikipedia.org/wiki?curid=1270415", "title": "Kostel Archanděla Michaela (Moravskoslezský Kočov)", "text": "Kostel Archanděla Michaela (Moravskoslezský Kočov)\n\nKostel Archanděla Michaela v obci Moravskoslezský Kočov (okres Bruntál) je farní kostel přestavěn v roce 1793–1795 a kulturní památka České republiky.\n\nPrvní písemné zmínky pocházejí z roku 1377. Původní jádro kostela\n\nje starší, z této doby se dochovala renesanční věž s fragmenty sgrafity. V roce 1658 byl kostel opraven. V letech 1793–1795 byl kostel přestavěn a empírově upraven v roce 1823. V roce 1883 a v polovině 20. století byl kostel opravován. V roce 2010 byly opraveny na náklady obce věžní hodiny.\n\nKolem hřbitova byla postavena kamenná hřbitovní zeď.\n\nFarní kostel patří Děkanátu Bruntál.\n\nKlasicistní jednolodní zděná stavba s hranolovou věží vtaženou do západního průčelí. Loď má téměř čtvercový půdorys. Kněžiště, ke kterému přiléhá čtyřboká sakristie, je mírně odsazené. Vstup do kostela prochází plochostropým podvěžím. Po bocích věže vede schodiště na tribuny.\n\nVarhany pocházeji pravděpodobně z 19. století, které vyrobila je firma Rieger v Krnově.\n\n"}
{"id": "1270429", "url": "https://cs.wikipedia.org/wiki?curid=1270429", "title": "Livistona", "text": "Livistona\n\nLivistona (\"Livistona\") je rod palem, zahrnující celkem 28 druhů. Jsou to solitérní, spíše vyšší palmy s vějířovitými listy a přímými kmeny. Jednotlivé segmenty listů jsou na konci často rozštěpené a charakteristicky převislé. Rod je rozšířen v tropické Asii a Austrálii, jeden druh roste v severovýchodní Africe a přilehlé oblasti Arábie. V roce 2011 bylo celkem 8 druhů z jihovýchodní Asie a Tichomoří přeřazeno do rodu \"Saribus\". Livistony jsou v tropech a subtropech často pěstovány jako okrasné palmy. Nejznámějším zástupcem je livistona čínská.\n\nLivistony jsou solitérní, většinou jednodomé nebo řidčeji funkčně dvoudomé palmy, dorůstající výšky od 5 až do 40 metrů.\nKmen je přímý, 5 až 60 cm tlustý, zprvu pokrytý vláknitými listovými pochvami, později holý a drsný nebo pokrytý listovými bázemi. Nejdrobnějším druhem je \"L. exigua\", mezi mohutné druhy patří např. \"L. nasmophila\" a \"L. saribus\".\nListy jsou dlanitozpeřené nebo výjimečně dlanité (\"L. exigua\"), induplikátní, asi do poloviny až téměř k bázi členěné na na jednoduše přeložené segmenty. Jednotlivé segmenty jsou na vrcholu dvouklané a často se hlouběji rozštěpují. Na konci jsou často převislé. Listy jsou po odumření opadavé nebo vytrvávají na rostlině.\nNa líci listové čepele je vyvinuta \"hastula\".\nŘapíky nesou na okraji až 6 cm dlouhé ostny (téměř chybějí u \"L. inermis\").\nListové pochvy jsou otevřené a brzy se přeměňují v rezavě hnědou vláknitou změť.\n\nKvětenství vyrůstají mezi bázemi listů a jsou větvená až do 5. řádu\nKvěty jsou oboupohlavné nebo řidčeji funkčně jednopohlavné, v rámci květenství jednotlivé nebo sdružené do malých skupin. Kalich je trojčetný, na bázi srostlý, korunní lístky jsou volné. Tyčinek je 6 a jsou přirostlé ke koruně. Gyneceum je složeno ze 3 plodolistů. Plodolisty jsou na bázi volné, v horní části srostlé v jedinou tenkou čnělku. Blizna je drobná, trojlaločná.\nPlody jsou kulovité, elipsoidní až hruškovité, rozličně zbarvené (zelené, modré, purpurové, hnědé nebo černé), jednosemenné a zpravidla krátce stopkaté, 9 až 40 mm velké.\n\nRod livistona zahrnuje v současném pojetí 28 druhů. Je rozšířen v tropické Asii, Austrálii a severovýchodní Africe. Areál rozšíření v Asii sahá od severovýchodní Indie a jižní Číny po jižní Japonsko a přes Indočínu a Filipíny po Sumatru a Borneo. Druh \"Livistona carinensis\" se vyskytuje v jižní části Arabského poloostrova v oblasti Jemenu a v Africe v severovýchodním Somálsku a Džíbútí. V Austrálii je rod livistona rozšířen v severní a východní části kontinentu a zasahuje i na jih Nové Guineji.\n\nLivistony rostou v tropech a subtropech na široké škále stanovišť, v nížinných i horských deštných lesích, podmáčených rašelinných lesích i na savanách.\n\nKvěty liviston vytvářejí nektar v septálních nektáriích v semeníku. Opylují je zejména včely. Plody vyhledávají někteří savci včetně netopýrů a ptáci.\n\nRod \"Livistona\" je v současné taxonomii palem řazen do podčeledi \"Coryphoideae\", tribu \"Livistoneae\" a subtribu \"Livistoninae\". V roce 2011 z něj bylo na základě výsledků molekulárních studií vyjmuto 8 druhů a byly přeřazeny do rodu \"Saribus\". Ovšem druh \"Livistona saribus\" zůstal v rodu \"Livistona\".\n\n\nLivistona čínská (\"Livistona chinensis\") je v tropech a subtropech celého světa pěstována jako okrasná palma. Mladé rostliny jsou pěstovány také jako pokojové palmy a snášejí i silnější zastínění. Australský druh \"Livistona australis\" je tolerantní k mrazu a pěstuje se i v chladnějších oblastech světa.\nKmen \"Livistona benthamii\" je velmi ozdobný, s pravidelně rozmístěnými vytrvalými bázemi listů. Z dalších druhů se pěstují např. \"L. decipiens\", \"L. jenkinsiana\", \"L. loriphylla\" a \"L. saribus\".\n\nListy některých druhů jsou používány jako střešní krytina, kmeny jsou zdrojem dřeva. Růstové vrcholy \"L. australis\" jsou jedlé (palmové zelí).\n\n"}
{"id": "1270430", "url": "https://cs.wikipedia.org/wiki?curid=1270430", "title": "Juraj Šimek", "text": "Juraj Šimek\n\nJuraj Šimek (* 29. září 1987, Prešov) je švýcarský hokejový útočník slovenského původu. V současnosti je hráčem klubu HC Servette Ženeva ve švýcarské National League A (NLA).\n\nV roce 2006 ho draftoval tým Vancouver Canucks z 166. místa. Následně odešel do zámoří, kde v sezoně 2006/07 působil v týmu WHL Brandon Wheat Kings, za který nasbíral v 67 utkáních 63 bodů (29 + 34). Po úspěšné sezóně podepsal s klubem hokejové NHL Vancouver Canucks dvoucestnou smlouvu. Po tom, co se v sezóně 2007/08 nedostal do prvního týmu Canucks, hrál na farmě v Manitobě (AHL). Následující dvě kompletní sezóny strávil v Norfolku a v prosinci ho vyměnili do Providence Bruins, kde odehrál 11 zápasů, ve kterých nebodoval. Po pěti sezónách v zámoří se rozhodl pro návrat do Evropy. S účastníkem švýcarské NLA Servette Ženeva se dohodl na smlouvě do roku 2014. \n\nŠvýcarsko reprezentoval na mládežnických šampionátech. V seniorské reprezentaci dosud odehrál 9 zápasů a vstřelil jeden gól.\n\n"}
{"id": "1270434", "url": "https://cs.wikipedia.org/wiki?curid=1270434", "title": "Kindlovka", "text": "Kindlovka\n\nKindlovka je zaniklá usedlost v Praze 8-Libni v místní části Holešovičky poblíž Pelc-Tyrolky.\n\nNení známo, kdy byla usedlost postavena, první zmínky o ní jsou až po roce 1840. Tato malá stavba přestavěná kolem roku 1860 se dostala na konci 19. století do vlastnictví Marie a Antonína Miňovských. Po 2. světové válce bylo na části jejího pozemku založeno zahradnictví.\n\nUsedlost byla zbořena v 70. letech 20. století při výstavbě mimoúrovňové křižovatky na pravobřežní straně Mostu Barikádníků.\n\n\n\n"}
{"id": "1270465", "url": "https://cs.wikipedia.org/wiki?curid=1270465", "title": "Poslední šance (kniha)", "text": "Poslední šance (kniha)\n\nPoslední šance je patnáctým románem amerického spisovatele detektivních knih Michaela Connellyho a zároveň jedenáctou knihou s losangeleským detektivem Hieronymem \"Harrym\" Boschem v hlavní roli. Tato kniha se vrací zpátky k vyprávění ve třetí osobě, poté co předchozí dvě knihy z období Boschova života ve výslužbě (Ztracené světlo a Temné proudy) používaly vyprávění v první osobě.\n\nDetektiv Harry Bosch se vrací po třech letech ve výslužbě zpátky do losangeleského policejního sboru a je přiřazen na oddělení nevyřešených otevřených případů do dvojice s bývalou parťačkou Kizmin \"Kiz\" Riderovou. Harryho první přidělený případ se týká vraždy šestnáctileté středoškolačky Rebeccy Verlorenové z roku 1988. Případ byl otevřen po nalezení shody u DNA ze vzorku krve nalezené na vražedné zbrani. Krev na zbrani patří Rolandu Mackeyovi, muži s bohatou kriminální minulostí a rasistickými názory, což v tomto případě představuje jistou spojitost, protože oběť zločinu pocházela ze smíšeného manželství. Avšak krev nalezená na vražedné zbrani pouze dokazuje, že ji Mackey někdy držel v ruce. Jak ale prokázat jeho účast na vraždě? Connelly pečlivě provádí čtenáře případem společně s Boschem a Riderovou, kteří postupně odhalují napojení na Mackeye a u původního policejního vyšetřování odhalí konspiraci, kterou zosnoval sám Boschův úhlavní nepřítel v řadách policie Irvin Irving, aby zakryl napojení syna velícího důstojníka na neonacistickou skupinu. Kniha se pouští do náročných a znepokojivých morálních témat, když se hlavní dvojice ponoří do vyšetřování, a zjišťuje, jak tento starý zločin zničil dívčinu rodinu - její matka zůstala uvězněna v minulosti a z jejího otce se stal bezdomovec a propadl alkoholu. Riderová a obzvláště Bosch také během vyšetřování docházejí k lepšímu porozumění smyslu vlastního života.\n\nHarry Bosch: Harry Bosch je hlavním detektivem v tomto příběhu. Bosch se vrátil do losangeleského policejního sboru po třech letech ve výslužbě, kde byl přidělen na oddělení otevřených nevyřešených případů. Bosch je velice inteligentní detektiv, kterému neunikne žádný detail. Je jediným ze svého ročníku na policejní akademii, který ještě stále pracuje pro LAPD.\n\nKizmin Riderová: Kizmin \"Kiz\" Riderová je detektiv afroamerického původu pracující pro losangeleský policejní sbor. Dříve působila v oddělení loupeží na Pacifické divizi a později byla přeřazena na oddělení vražd na Hollywoodskou divizi, kde působila v týmu s Harrym Boschem a Jerrym Edgarem. Přesvědčila policejního náčelníka, aby Harrymu umožnil vrátit se zpátky do služby.\n"}
{"id": "1270467", "url": "https://cs.wikipedia.org/wiki?curid=1270467", "title": "Ladislav Sysala", "text": "Ladislav Sysala\n\nLadislav Sysala (9. ledna 1930 Moravská Ostrava – 13. června 2007 Ostrava) byl český lední hokejista a fotbalista, patřil k tzv. „obojživelníkům“. V hokeji hrál v útoku, ve fotbale hrál ve středu pole nebo v útoku. Nejvyšší československou soutěž hrál jak ve fotbale (po boku Pepiho Bicana či Vladimíra Bouzka), tak v ledním hokeji. V sezoně 1951/52 se stal s Vítkovicemi hokejovým mistrem Československa (pod vedením hrajícího trenéra V. Bouzka).\n\nPoslední rozloučení s Ladislavem Sysalou se konalo ve středu 20. června 2007 od 15 hodin v Kostele Navštívení Panny Marie v Ostravě-Zábřehu.\n\nV ledním hokeji hrál I. ligu za Vítkovické železárny. Byl útočníkem prvního mistrovského mužstva Vítkovic ze sezony 1951/52.\nTakřka okamžitě po zakončení aktivní hráčské kariéry se stal trenérem vítkovické mládeže a v klubu vydržel 27 let. Starší žáci Vítkovic pod jeho vedením získali sedm titulů a celou řadu stříbrných a bronzových medailí. Se zadostiučiněním na něj vzpomíná plejáda chlapců, kteří pod jeho vedením vyrostli nejenom v ligové hráče, ale i reprezentanty, olympijské medailisty a mistry světa (mj. brankář Jaromír Šindel nebo František Černík).\n\nVrcholově se věnoval rovněž kopané, v ročníku 1950 hrál I. ligu za Vítkovické železárny, aniž by skóroval.\n\n\n"}
{"id": "1270468", "url": "https://cs.wikipedia.org/wiki?curid=1270468", "title": "Alfred Hoppe (spisovatel)", "text": "Alfred Hoppe (spisovatel)\n\nAlfred Hoppe (6. března 1869 Piła – 6. července 1929 Vídeň) byl rakouský římskokatolický duchovní, spisovatel a autor publikací z oboru teologie.\n\nNarodil se v Schneidemühl (dnešní Piła v Polsku). Vystudoval teologii na univerzitě ve Vídni. Nejdříve byl farním kooperátorem v Mariabrunn a od roku 1896 farářem v dolnorakouském Winzendorfu. Brzy však na místo faráře rezignoval a stal se vedoucím účetního oddělení na arcibiskupském ordinariátu ve Vídni. Zde se stal odborníkem na se stal odborníkem na poutní svatyně a pouti v rakousko-uherské monarchii. Napsal pak řadu knih. K jeho aktivitě patřilo také častější používání promítacích přístrojů při výuce a k dosažení vzdělávacích cílů. Jeho práce o poutích a poutních místech se staly důležitými literárními zdroji mapující poutní aktivity.\n\na další.\n"}
{"id": "1270469", "url": "https://cs.wikipedia.org/wiki?curid=1270469", "title": "Džívan Nedunčežijan", "text": "Džívan Nedunčežijan\n\nDžívan Nedunčežijan (* 20. října 1988 Čennaí) je indický levoruký profesionální tenista. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do března 2017 sedm titulů ve dvouhře a dvacet pět ve čtyřhře.\n\nNa žebříčku ATP byl ve dvouhře nejvýše klasifikován v srpnu 2014 na 293. místě a ve čtyřhře pak v březnu 2017 na 75. místě.\n\nV indickém daviscupovém týmu neodehrál k lednu 2018 žádné utkání.\n\nJeho dědem byl V. R. Nedunčežijan, bývalý ministr financí indického svazového státu Tamilnádu, jenž přibližně po tři týdny, v letech 1969 a 1987/1988, také sloužil jako zastupující předseda vlády.\n\nV rámci hlavních soutěží událostí okruhu Futures debutoval v září 2004, když na satelit v pákistánském Karáčí obdržel divokou kartu. V úvodním kole neuhrál na Japonce Tošiaki Sakaje ani jeden game. Premiérový singlový titul v této úrovni tenisu vybojoval na listopadové události Futures v Puné, kde z pozice kvalifikanta prošel až do finále. V něm zdolal krajana Vishnu Vardhana po dvousetovém průběhu.\n\nVe dvouhře okruhu ATP World Tour debutoval na lednovém Aircel Chennai Open 2014 v rodném Čennaí. Do soutěže obdržel divokou kartu od pořadatelů. V prvním kole však nestačil na českého hráče Jiřího Veselého ve dvou setech. Do premiérového finále na okruhu ATP Tour postoupil na témže turnaji, když v deblové soutěži Aircel Chennai Open 2017, hrál po boku krajana Rohana Bopanny. Ve finálovém duelu porazili indickou dvojici Purav Radža a Diviž Šaran ve dvou sadách.\n\n"}
{"id": "1270476", "url": "https://cs.wikipedia.org/wiki?curid=1270476", "title": "Valentina Zenere", "text": "Valentina Zenere\n\nValentina Zenere (* 15. ledna 1997 Buenos Aires) je argentinská herečka, známá také jako zpěvačka a modelka. Slavnou se stala díky roli Ámbar Smith v oblíbeném Disney Channel seriálu Soy Luna.\n\nNarodila se v Buenos Aires v Argentině 15. ledna 1997. Střední školu dokončila v roce 2014, ve věku 17 let. Mezitím pracovala v různých televizních projektech.\n\nJednou z prvních rolí které se zhostila byla ve čtvrté sérii argentinského seriálu Casi Angeles v roce 2010, kde ztvárnila roli Alai Inchausti. Později pracovala jako modelka pro různé značky, v roce 2014 byla součástí televizního románu Aliados. V roce 2016 se stala součástí Disney seriálu Soy Luna, kde hrála hlavní záporačku.\n\nJejí pěvecká kariéra se odstartovala v roce 2013, kdy vystoupila s písní I Dreamed a Dream od Susan Boyle. Její zpěvecký um se projevil v již zmiňovaném seriálu Soy Luna, kde si zazpívala sóla jako Cómo me ves, Mírame a mí, Claroscuro a Catch me if you can. Podílela se také na písni Alas, která se dočkala velkého úspěchu (přes 270 mil. zhlédnutí), dále také Vuelo, Valiente, Sobre ruedas, Chicas así, I've got feeling, Solos a další.\n\nVystupovala na koncertních show: Soy Luna ne concierto (Amerika), Soy Luna live (Evropa), Soy Luna en vivo (Amerika).\n\nV článku byl použit upravený překlad z angličtiny (Wikipedia)\n\n"}
{"id": "1270480", "url": "https://cs.wikipedia.org/wiki?curid=1270480", "title": "Obr (rozcestník)", "text": "Obr (rozcestník)\n\nObr může označovat:\n\n"}
{"id": "1270481", "url": "https://cs.wikipedia.org/wiki?curid=1270481", "title": "Stan Ioan Pătraş", "text": "Stan Ioan Pătraş\n\nStan Ioan Pătraş (1908, Săpânța, Rumunsko – 1977, Săpânţa) byl rumunský tesař a lidový umělec, autor známých náhrobků na tzv. „Veselém hřbitově“ () v obci Săpânța, v rumunské župě Maramureş.\n\nStan Ioan Pătraş se narodil v roce 1908 ve vesničce Săpânța v Maramurešské župě v tehdejším Rakousko-Uhersku. V jeho rodině bylo tesařství tradičním řemeslem a on sám se mu začal věnovat od svých 14 let. Zpočátku vytvářel zejména brány a náhrobní dřevěné kříže, ale od roku 1935 se začal zaměřovat na ploché náhrobky s figurální a textovou reliéfní výzdobou. Tesal na ně i stručné epitafy, v podstatě krátké básničky v lokálním žargonu.\n\nOd roku 1936 vytvářel náhrobky ve stylu, který je pro něj charakteristický: dřevěné náhrobky jsou úzké, tvořené křížem pod stříškou a dubovou deskou s figurální a textovou výzdobu. Na deskách jsou vyobrazena zejména povolání zemřelých a dominuje na nich modrá barva, která získala přívlastek \"săpânţská modrá\". Modrá barva symbolizovala naději a svobodu, zelená byla symbolem života, žlutá symbolem plodnosti a mládí, červená barva symbolizovala vášeň. Jako zdobný motiv Pătraş používal i bílého holuba – symbol duše, nebo černého ptáka – symbol smrti.\n\nDo roku 1977 patřil vytvořil téměř 700 náhrobků na dvou hřbitovech v rodné obci, které dostaly pojmenování „veselé hřbitovy“. Stan Ioan Pătraş vytvořil i svůj vlastní náhrobek. Pokračovatelem jeho díla je tesař a sochař Dumitru Pop, který žije v domě svého mistra.. Část domu slouží jako malé muzeum. Veselý hřbitov je muzeem pod širým nebem a turistickou atrakcí.\n\n"}
{"id": "1270485", "url": "https://cs.wikipedia.org/wiki?curid=1270485", "title": "Vedra", "text": "Vedra\n\nVedra je pátým románem Leeho Childa ze série knih s Jackem Reacherem v hlavní roli. V roce 2001 jej vydalo nakladatelství Putnam ve Spojených státech a nakladatelství Bantam ve Velké Británii.\n\nJack se dostane do potyčky s místním rváčem v texaském baru a zlomí mu nos a prst poté co jej opakovaně provokoval. Druhý den se ukáže, že se jedná o místního šerifa, který se chystá společně se svými třemi kolegy Reachera zatknout, a tak se Reacher rozhodne přesunout se o kus dál. Jako nejrychlejší způsob zvolí stopování a setká se tak s řidičkou mexického původu Carmen Greerovou. Reacher se brzy dozví, že mu zastavila jen proto, že má opravdu velký problém. Její manžel Sloop, který byl usvědčen z daňových podvodů, bude brzy propuštěn z vězení, a nevyhnutelně ji začne znovu fyzicky týrat, jako to udělal už mnohokrát v minulosti. Carmen záměrně hledala člověka, který by ho zabil, a Reacherova vojenská minulost z něj podle ní dělá vhodného kandidáta. Reacher to zprvu zcela odmítá a dokonce vyskočí z auta ven do 45stupňového vedra. Pak se ale vrátí zpátky a souhlasí, že s ní pojede na ranč, kde Carmen žije se svým manželem Sloopem a zbytkem jeho rodiny. Reacher jí slíbí jen to, že obhlédne situaci a v případě nutnosti ji před manželem ochrání. Carmen s Jackem pak po cestě vyzvednou její dceru Ellii, která si s Reacherem hned dobře porozumí.\n\nV této sekci knihy jsou čtenářům představeny dvě nájemné tříčlenné skupiny lidí. První skupina zvaná \"Hlídači\" sestává z dvou mužů a jednoho chlapce a dohlíží na bezpečnost ranče, na kterém Greerovi žijí. Tahle trojice je později zlikvidována skupinou chladnokrevných nájemných vrahů zvaných \"Zabijáci\". Ti se také postarali o likvidaci Sloopova právního obhájce Ala Eugenea.\n\nKdyž Carmen s Reacherem dorazí na ranč, nedostane se Jackovi právě vřelého uvítání od Sloopovy matky, jeho bratra a dvou rančerů, kteří tam pracují. I přesto se Reacherovi podaří nechat se najmout na práce ve stáji. V následujících dnech před Sloopovým návratem z vězení naučí Jack Carmen střílet z pistole a také se dostane do rvačky s již zmíněnými rančery. Když se Sloop vrátí domů, okamžitě má výhrady k Jackově přítomnosti a brzy se domluví s Texaskými rangery, aby ho vyprovodili z města.\n\nRangeři nacpou Reachera do auta a chtějí ho odvést až do Pecos, ale jsou zavoláni zpátky na Greerův ranč ještě dříve než ho tam stihnou odvézt. Sloop byl zastřelen a vyšetřovatelé si myslí, že ho zabila Carmen. Poté co je vzata do vazby se k vraždě přizná a odmítne právní pomoc od Alice Amandy Aaronové, právní obhájkyně, kterou jí zajistil Reacher.\n\nAlice s Jackem však stále věří v Carmeninu nevinu a tvrdohlavě se ji snaží prokázat navzdory velice přesvědčivým a zničujícím tvrzením Hacka Walkera, státního návladního okresu Pecos a také Sloopova nejstaršího přítele. Objevují se mnohé komplikace (např. Elliin únos) a mnoho klamů, které nutí čtenáře přemýšlet, kam se budou jednotlivé dějové linie ubírat.\n\nChild knihu Vedra dokončil v březnu 2000. Ve Velké Británii byla vydána 2. dubna 2001 a americké vydání následovalo 25. června 2001.\n\nTéma knihy Vedra pochází ze dvou nápadů. Za prvé se zde Child zabývá myšlenkou jaké to je, když se k ženě vrací manžel z vězení, ale ona by byla radši, kdyby se už nevrátil. Další inspirací mu byla návštěva hrobu slavného pistolníka Claye Allisona, \"který nikdy nezabil chlapa, jehož nebylo třeba zabít\". Zajímalo ho, jak by to vypadalo kdyby Reacher narazil na muže, u něhož by mu řekli, že je třeba jej zabít.\n\nChild chtěl, aby Carmen Greerová vystupovala jako postava, u které čtenáři nebudou vědět jestli jí mají nebo nemají věřit. Taky chtěl, aby Alice Amanda Aaronová, absolventka Harvardu, vegetariánka a lesbička, kterou si Reacher najme jako právního obhájce, byla ukázkou toho, jak různorodá dokáže Amerika být. Doslova řekl, že v New Yorku by bez problémů zapadla, kdežto v Texasu je naprostý podivín.\n\nVedra sklidily pozitivní ohlas od kritiků. V kritice žurnálu Kirkus ji nazvali \"senzačně napínavou\" a dodali, že \"Child buduje napětí až k neúnosným extrémům a pak na vás vše ostře vybalí.\" Denver Post knihu nazval \"příběhem, do kterého se můžete lehce ponořit.\" Mnoho kritiků Vedra považovalo za nejlepší knihu roku a Boston Globe dokonce napsal: \"Je to nejlepší mysteriózní kniha, kterou jsem [jako kritik] letos četl.\" Kniha byla dobře přijata také ve Velké Británii, kde Daily Mail napsal: \"Během méně než pěti let se Child zařadil mezi nejúspěšnější komerční spisovatele. Vedra se zařadily mezi největší současné bestsellery. Child je opravdu tak dobrý.\"\n\n"}
{"id": "1270487", "url": "https://cs.wikipedia.org/wiki?curid=1270487", "title": "Frederika Luisa Hesensko-Darmstadtská", "text": "Frederika Luisa Hesensko-Darmstadtská\n\nFrederika Luisa Hesensko-Darmstadtská (16. října 1751 - 25. února 1805) byla sňatkem s Fridrichem Vilémem II. pruskou královnou.\n\nFrederika Luisa se narodila v Prenzlau jako dcera Ludvíka IX. Hesensko-Darmstadtského a Karolíny Zweibrückenské. Byla sestrou sasko-výmarsko-eisenašské velkovévodkyně Luisy a velkovévody Ludvíka I. Hesenského.\n\nFrederika se za Fridricha Viléma provdala v zámku Charlottenburg 14. července 1769, ihned po jeho rozvodu s Alžbětou Kristýnou Ulrikou Brunšvicko-Wolfenbüttelskou. Fridrich Vilém jí říkal \"\"Hessische Lieschen\"\", nebo \"\"Hessian Lizzie\"\".\n\nKrálovnou Pruska se Frederika stala po manželově nástupu na trůn v roce 1786 a byla jí po dobu jedenácti let. Manželství nebylo šťastné, Fridrich Vilém měl spoustu milenek, zejména Wilhelmine von Lichtenau, se kterou měl vztah od téhož roku, kdy se oženil s Frederikou Luisou až do své smrti. V roce 1787 se Frederičin manžel dopustil bigamie, když se oženil s její dvorní dámou Julie von Voß, a v roce 1790 znovu svým sňatkem s další dvorní dámou Sophie von Dönhoff. Frederika Luisa byla známa svou velkorysostí, a to zejména vůči těm, kteří ji potřebují.\n\nOd roku 1788 trávila léta v Bad Freienwalde, kde byla často navštěvována svými dětmi a vnoučaty. Tím výrazně přispěla k hospodářském a kulturnímu rozvoji města. V roce 1799 jí tam postavil letní palác David Gilly.\n\nV roce 1797 ovdověla. Frederika Luisa byla popisována jako výstřední, a to zejména v průběhu vdovství. Tvrdilo se, že vídá přízraky a duchy, a z toho důvodu spala ve dne a probouzela se v noci.\n\nŠvédská princezna Hedvika Šlesvicko-Holštýnsko-Gottorpská ji při své návštěvě v roce 1798 popsala taktoː\n\nFrederika Luisa zemřela 25. února 1805 v Berlíně po prodělání mrtvice.\n\n\n"}
{"id": "1270489", "url": "https://cs.wikipedia.org/wiki?curid=1270489", "title": "Highland Rim", "text": "Highland Rim\n\nHighland Rim je rozsáhlá vápencová plošina ve státech Tennessee a Kentucky, na jihovýchodě Spojených států amerických. Rozkládá se od Appalačských plošin až k Centrálním rovinám. Highland Rim také tvoří samostatnou oblast v rámci fyzické geografie Spojených států.\n\nVápencová souvrství pochází z karbonu. Povrch vápencových plošin byl překryt fluvioglaciálními sedimenty, nachází se zde půdy typu terra rossa, v místech bez půd jsou škrapová pole. Oblast je známá krasovými jevy. Nejvýznamnější část na řece \"Green River\" je součástí Národního parku Mammoth Cave.\n\nNadmořská výška oblasti se pohybuje od 150 do 430 metrů, nejčastěji okolo 300 m. Krajina má ráz pahorkatiny, s nízkými hřbety a údolími. Rostou zde listnaté opadavé lesy mírného pásma. V oblasti je řada meších vodních toků.\n\n"}
{"id": "1270491", "url": "https://cs.wikipedia.org/wiki?curid=1270491", "title": "Gogulové", "text": "Gogulové\n\nGogulové byl zřejmě tunguzský národ žijící do poloviny 17. století na středním toku Amuru, přibližně od ústí Bureji po ústí Sungari.\n\nGogulové byli příbuzní Ďučerům, nebo jejich část. Poprvé o nich psal ruský průkopník Jerofej Chabarov ve své zprávě z roku 1651. Jeho předchůdce Vasilij Pojarkov na stejné území umisťuje Ďučery. Žili v malých vesnicích, zabývali se zemědělstvím. Bylo jich kolem 4 tisíc. \n\nKozáci Chabarova a jeho nástupce Onufrije Stěpanova od nich silou vymáhali potraviny a jasak, do roku 1658 proto Gogulové přesídlili na řeku Mudan, kde splynuli s Mandžuy.\n"}
{"id": "1270492", "url": "https://cs.wikipedia.org/wiki?curid=1270492", "title": "Coccothrinax", "text": "Coccothrinax\n\nCoccothrinax je velký rod palem, zahrnující asi 50 druhů. Převážná většina druhů roste na Karibských ostrovech, zejména na Kubě. V malé míře je rozšířen i na Floridě, v Mexiku a Kolumbii. Jsou to malé až středně vysoké palmy s vějířovitými listy a svěšenými květenstvími. Kmen některých zástupců je pokryt síťovitými vlákny. Plody jsou purpurově černé, kulovité. Některé druhy jsou v tropech a subtropech pěstovány jako okrasné palmy.\n\nZástupci rodu \"Coccothrinax\" jsou malé až středně vysoké, jednodomé palmy s přímými, poměrně útlými, solitérními nebo řidčeji vícečetnými kmeny. Kmen je zprvu pokrytý vláknitými listovými pochvami, později pravidelnou vláknitou sítí, vláknitou masou nebo tuhými ostny. Ve stáří může být kmen holý, hladký nebo rozbrázděný. Listy jsou dlanité, induplikátní, asi do poloviny rozčleněné na úzké, kopinaté, na špici zpravidla dvouklané segmenty. Řapík je u většiny druhů dlouhý a tenký, bez ostnů, na bázi nerozštěpený. \"Hastula\" je na líci listu vyvinutá, výrazná, trojúhelníkovitá nebo zaokrouhlená.\n\nKvětenství jsou větvená do 2. řádu, vyrůstají mezi bázemi listů a jsou sehnutá dolů. Květy jsou oboupohlavné, krátce stopkaté, v rámci květenství jednotlivé. Okvětí je miskovité, zakončené 5 až 9 krátkými laloky. Tyčinek je obvykle 9, případně 6 až 13, a mají tenké ploché nitky. Gyneceum je tvořené jediným plodolistem a obsahuje jediné vajíčko. Na vrcholu nese dlouhou čnělku zakončenou miskovitou, ze stran smáčknutou bliznou. Plody jsou kulovité, hladké, za zralosti většinou purpurově černé, výjimečně růžové nebo i bílé. Na vrcholu mají zbytky vytrvalé čnělky. Mezokarp je tenký nebo poněkud dužnatý.\n\nRod \"Coccothrinax\" zahrnuje asi 50 druhů. Je rozšířen s výjimkou 2 druhů výhradně na Karibských ostrovech. Druh \"Coccothrinax argentata\" roste také na Floridě a v Kolumbii. \"Coccothrinax readii\" je endemit mexického Yucatánu. Největší počet druhů, celkem 34, se vyskytuje na Kubě.\nPalmy rodu \"Coccothrinax\" jsou svým výskytem omezeny na skalnatá stanoviště na vápencových nebo hadcových podkladech. Často rostou na suchých a exponovaných stanovištích, někdy i v údolích nebo na pobřeží.\n\nKvěty těchto palem jsou opylovány větrem.\nPlody \"C. argentata\" jsou na Floridě jednou z hlavních složek potravy jelence mangrovového (\"Odocoileus virginianus clavium\").\n\nRod \"Coccothrinax\" je je v rámci systému palem řazen do podčeledi \"Coryphoideae\" a tribu \"Cryosophileae\". Příbuzenské vztahy k ostatním zástupcům tohoto tribu nejsou dosud dořešeny. Od příbuzného rodu \"Thrinax\" se liší zejména černě zbarvenými plody (\"Thrinax\" má plody bílé).\n\nRůzné druhy jsou pěstovány v tropech a subtropech jako okrasné palmy. Vyžadují slunné stanoviště a dobře propustnou půdu. Některé druhy je možno pěstovat i na mořském pobřeží podobně jako kokosovník. Velmi pěkným, avšak v kultuře vzácným druhem je \"C. crinita\", vyznačující se dlouze a hustě vláknitým kmenem. Kmen \"C. miraguama\" je pokryt ozdobnými síťovitými vlákny. Z dalších druhů se pěstuje zejména \"C. argentea\", \"C. argentata\" a \"C. barbadensis\".\n\n"}
{"id": "1270493", "url": "https://cs.wikipedia.org/wiki?curid=1270493", "title": "Ammoxenus amphalodes", "text": "Ammoxenus amphalodes\n\nAmmoxenus amphalodes je endemický druh pavouka žijící pouze v Jižní Africe. Dosahuje délky asi 5 mm a je úzkým potravním specialistou, neboť požírá pouze jeden druh termitů.\n\n\"Ammoxenus amphalodes\" má převážně hnědou barvu doplněnou světlými proužky. Jeho klepítka disponují ostny a slouží především k hrabání a k uchvácení kořisti. Je to velmi rychlý, běhavý pavouk žijící na a v písčitých půdách v blízkosti termitišť všekazů savanových (\"Hodotermes mossambicus\"). Na povrch vylézá jen v případě termití aktivity, jinak je zahrabán asi 1 až 2 centimetry hluboko v půdě. Jakmile zjistí přítomnost všekazů poblíž svého doupěte, a to zřejmě pomocí vibrací či pachových stop, které termiti vydávají, vyleze na povrch a začne mezi nimi svižně pobíhat. Někdy si vybere vhodnou kořist a pak na ní zaútočí. Kousne všekaze z boku za hlavičku do relativně měkké tkáně. Většinou trvá několik desítek sekund (30 až 80), než toto kousnutí termita zcela paralyzuje či usmrtí. Pavouk si následně oběť odtáhne k hnízdní dutině, zahrabe se s ní pod zem a vysaje jí. Někdy mrtvého termita pavouk uskladní v hedvábném kokonu.\n\nPodle dosud zjištěných faktů jde o jediného monofágního predátora na Zemi, neboli o jediného masožravce, který loví pouze jeden druh kořisti. Pokud byla pavoukovi nabídnuta jakákoliv jiná možná kořist, včetně dalších druhů termitů, nikdy na ni nezaútočil, a když neměl přístup k všekazům savanovým, vždy nakonec uhynul hlady. \n\nPavoučí samičky kladou svá vajíčka v počtu 8 až 12 kusů do hedvábného kokonu, který pak umístí do kopečků písčité půdy vytvořených všekazy. V jednom kopečku může být najednou až 15 kokonů. Rozmnožování probíhá od května do července, tedy v pozdně podzimních resp. zimních měsících. Samice se o kokon dále nestará. Po 30 dnech se začnou líhnout malí pavouci. Již od narození se živí výhradně termity všekazy savanovými, přestože jsou zpočátku výrazně menší než oni.\n"}
{"id": "1270495", "url": "https://cs.wikipedia.org/wiki?curid=1270495", "title": "Kora et le Mechanix", "text": "Kora et le Mechanix\n\nSkupinu založili v roce 2004 Michal Kořán a Filip Homola. Společně se dlouhodobě věnují ambientní a experimentální elektronické hudbě. Projekt Kora et le Mechanix poprvé představili na kompilaci výběru české a slovenské elektronické hudby \"V/A: Out Of Place Artefacts\" (Mufonic rec.). V následujícím roce vychází skupině na značce Blue Lizard Records singl \"Cape Canaveral\".\n\nVeřejnou premiéru Kora et le Mechanix absolvovali v roce 2006 jako support norskému projektu Biosphere na festivalu Music Infinity v pražském Paláci Akropolis. \n\nZ jejich studiové práce vzešlo na značce Nextera ryze elektronické album \"Excursin\", jehož křtu se na festivalu Stimul v pražském Divadle Archa ujal rakouský kytarista a laptopový král Christian Fennesz. Na konci téhož roku připravili pro festival Alternativa společné vystoupení s Irenou a Vojtěchem Havlovými pod názvem \"Excursin Animato\", které následně bude mít řadu repríz. \n\nAlbum \"Excursin\" se po roce dočkalo remixové verze pod názvem \"Excursin Forte\", na něž přispěly špičky současné elektroscény z Česka (Hypnotix, Miou Miou, Sonority, DJ Blue, Josef Sedloň, Nika77 & Elektrabel, Jaroslav Kořán…) i ze Slovenska (Blue M, Oskar Rozsa aka The Hermit & The Ferryman…). \n\nV roce 2009 navazují Kora et le Mechanix spolupráci s výtvarníkem Ivem Pelichovským (autor obalů \"Excursin Forte a\" kompilace \"Le Décade (2007–2017\") a připravují společně DVD katalog k výstavě Ivo Pelichovského – \"Metropolis\". Stejnojmenný soundtrack vyšel v limitované edici 222 kusů ve vydavatelství Poli5. \n\nKoncepční práce je pro skupinu charakteristická i v roce 2012, kdy vydávají album \"300 měsíců\", inspirované československou sci-fi literaturou padesátých a šedesátých let. Album je prezentováno na třídenní multimediální instalaci v Divadle Archa opět v rámci festivalu Stimul. Název alba (300 měsíců = 25 let) zároveň oslavuje tak dlouho trvající hudební spolupráci obou členů souboru.\n\nTaké následující deska, nazvaná \"10 000 žárovek\" (Polí5), je koncepční. Album je inspirováno experimentálním básnickým eposem německého spisovatele Hanse Magnuse Ensensbergera \"Zánik Titaniku\". Křest CD proběhl 12. listopadu 2015 v libereckém Naivním divadle a je prezentováno formou literárně hudební montáže za spolupráce překladatele knihy Pavla Novotného. \n\nV roce 2016 Kora et le Mechanix nahráli hudbu k lyrickodramatické rozhlasové hře Jiřího Ortena a Zdeňka Urbánka \"Blahoslaveni tiší\" (režie Radim Nejedlý).\n\nZačátkem roku 2017 vystupují Kora et le Mechanix v Divadle Ponec na Silent Night #9 v režii Radia Wave a kolektivu Genot Centre, kde odehrají pětihodinový noční set rekapitulující jejich dosavadní diskografii. V únoru téhož roku komponují hudbu pro Naivní divadlo Liberec k představení \"Jsou místa oblíbená tmou, kde nikdy a nic na ostrovech se skrývá odlehlých\". Scénická hudba vychází na CD jako příloha divadelního programu i samostatně na CD na značce Blue Lizard. \n\nNa začátku roku 2018 přijmou Kora et le Mechanix nabídku od vydavatelství Blue Lizard a zremixují album skupiny Die Archa – Das eine neue remixes (Drone Translation by Kora et le Mechanix). Následně jim na stejné značce vychází rekapitulace jejich desetileté tvorby na kompilaci nazvané \"Le Décade (2007–2017\"). Do třetice s témže roce připravují ještě CD s dlouhým názvem Soundscapes Eternity, Landscape Anthropology and Evening Gods of Railroad Crossings, kterým složili poctu otevřené krajině. Čerpají přitom z atmosféry vlastní autorské nahrávky pořízené okolo středočeského Mukařova v roce 1988. Filip Homola a Michal Kořán se na albu nechali inspirovat geniem loci místa, na němž původní záznam před 30 lety nahrávali, a začátkem července 2018 se na inkriminovaná místa znovu vypravili, aby tu natočili nové terénní nahrávky pro aktuální album. Kromě již zmíněných terénních nahrávek, použili oba hudebníci pro ně typickou jemnou elektroniku, efekty modulované elektrické kytary, ale i řadu dalších, akustických nástrojů. Vedle gongu tak zazní metalofon nebo preparovaná kytara. Ve třech rozsáhlých kompozicích přitom nejde ani tak o písničkovou formu, jako spíš o pocity a emoce, které člověk vnímá v krajině, když nikam nespěchá a je otevřený novým vjemům. \n„Taková hudba je neuchopitelná. Když ji chcete někomu popsat, tak si každý představí něco jiného, něco, co je utvořeno jeho představou, jeho zkušenostmi. Hudba existuje, jen když je hrána, je dílem okamžiku. Dohrajete a ona zmizí, zůstane vám jen vzpomínka. Není jako socha nebo obraz, na který se díváte, jak dlouho potřebujete k jeho pochopení. Hudba plyne společně s časem. To má společné s filmem. A pokud ji opravdu chcete soustředěně vnímat, tak jelikož vás svět okolo rozptyluje, měli byste mít při poslechu zavřené oči. A teprve pak nastane ten pravý okamžik, že se do hudby ponoříte a vnímáte celý její prostor, barvy, hloubku. Zkuste to a budete překvapeni, co vše se tam ukrývá,“ popisuje album Michal Kořán. \n\nKora et le Mechanix• \n\n• Excursin (2006, Next Era)\n\n• Excursin Forte / 16:9 progressive remixes (2007, Next Era)\n\n• Metropolis (2009, Poli5, limitovaná edice 222 ks)\n\n• 300 měsíců (2012, Poli5)\n\n• 10 000 žárovek (2015, Poli5)\n\n• Jsou místa oblíbená tmou, kde nikdy a nic na ostrovech se skrývá odlehlých (2017, Blue Lizard)\n\n• Das eine neue remixes / Drone Translation by Kora et le Mechanix (2018, Blue Lizard)\n\n• Le Décade (2007—2017) (2018, Blue Lizard)\n\n• Soundscapes Eternity, Landscape Anthropology and Evening Gods of Railroad Crossings (2018, Blue Lizard)\n\nHudbu si můžete poslechnout na https://koraetlemechanix2.bandcamp.com/\n\nKora et le Mechanix jako support vystoupili se zahraničními umělci, jako jsou Biosphere, Christian Fennesz, Triosk, Philip Jeck či Eric Ross. Na svém kontě mají remixy pro Gurun Gurun, Katsa.theo, Sato-San To, Prof. Neutrina, Moimira Papaleska a projekt Papalescu2.\n"}
{"id": "1270496", "url": "https://cs.wikipedia.org/wiki?curid=1270496", "title": "Daurové", "text": "Daurové\n\nDaurové, Dagurové, Dachurové (, ) je národ žijící v severních regionech Čínské lidové republiky, většinou ve Vnitřním Mongolsku a Chej-lung-ťiangu, menší počet též v Sin-ťiangu. jsou jedním z 56 oficiálně uznaných menšinových národů Čínské lidové republiky\n\nPodle sčítání lidu roku 2010 jich je 131 ,992.\n\nJejich jazykem je daurština, jeden z mongolských jazyků z altajské jazykové rodiny. Daurština má čtyři nářečí – butchaské, cicikarské, sinťiangské a chajlarské. Daurština nemá písmo, v minulosti byla zapisována různými způsoby, v čchingském období mandžuským písmem, ve 20. století byly vytvořeny daurské abecedy na základě cyrilice (roku 1956) a latinky (v 20. a znova v 80. letech, vycházely z pchin-jinu), neujaly se však.\n\nDaurové z většiny žijí v Daurské autonomní korouhvi Morin Dawa na severovýchodě Vnitřního Mongolska (necelých 80 tisíc), v Daurském obvodu Mej-li-s’ v Cicikaru v provincii Chej-lung-ťiang (přes 40 tisíc). Několik tisíc jich žije v severozápadní čínské autonomní oblasti Sin-ťiang v okrese Tcha-čcheng, kam byli přesídleni čchingskou vládou.\n\nGenetické výzkumy ukázaly, že Daurové jsou potomky Kitanů..\n\nDo poloviny 17. století žili Daurové v údolí řeky Šilky a na horním a středním toku Amuru včetně povodí Zeji až k Bureji. Jihovýchodně od nich na Amuru žili Gogulové a Ďučeři. Podle Daurů začali Rusové region horního a středního Poamuří nazývat daurská země, Daurie.\n\nVe 30. letech 17. století k Daurům pořádali nájezdy vojska mandžuské říše Čching, odpor Daurů Mandžuové zlomili roku 1640 po porážce spojených daursko-evenckých sil vedených náčelníkem Bombogorem.\n\nUž roku 1643 se v Poamuří objevili ruští kozáci, kteří se snažili podrobit si amurské kmeny a přimět je k poddanství ruskému carovi a placení jasaku. Násilné chování kozáků (zejména Jerofeje Chabarova) vyvolalo konflikty mezi nimi a Daury, pod tlakem Rusů a podporou čchingských úřadů se Daurové stáhli na jih na řeku Non (v okolí pozdějšího Cicikaru), kde byli pod kontrolou Čchingů.\n\n"}
{"id": "1270501", "url": "https://cs.wikipedia.org/wiki?curid=1270501", "title": "Šinagawa", "text": "Šinagawa\n\nVlastní název Šinagawa může znamenat:\n\n"}
{"id": "1270503", "url": "https://cs.wikipedia.org/wiki?curid=1270503", "title": "Nashvillská pánev", "text": "Nashvillská pánev\n\nNashvillská pánev (), také Centrální pánev je pánev ve státě Tennessee, ve Spojených státech amerických. Jedná se také o jednu z fyzicko-geografických oblastí ve Spojených státech. Pánev je obklopena vápencovou plošinou Highland Rim, na východě leží Cumberlandská plošina, část Alleghenské plošiny. Nashvillská pánev má délku 200 km, šířku okolo 100 km. Nadmořská výška se pohybuje od 150 do 220 metrů. Pánev je tvořena vápencem z období ordoviku.\n"}
{"id": "1270504", "url": "https://cs.wikipedia.org/wiki?curid=1270504", "title": "Misa Egučiová", "text": "Misa Egučiová\n\nMisa Egučiová, japonsky: 江口 実沙, (* 18. dubna 1992 Ogóri (小郡), Fukuoka) je japonská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do března 2017 šest titulů ve dvouhře a pět ve čtyřhře.\n\nNa žebříčku WTA byla ve dvouhře nejvýše klasifikována v září 2016 na 109. místě a ve čtyřhře pak v listopadu 2014 na 185. místě.\n\nV japonském fedcupovém týmu neodehrála k dubnu 2017 žádné utkání.\n\nV rámci hlavních soutěží událostí okruhu ITF debutovala v květnu 2008, když na turnaj v Naganu s dotací 25 tisíc dolarů obdržela divokou kartu. V úvodním kole podlehla krajance Mari Tanakové, když na ni uhrála jen dva gamy. Premiérový titul v této úrovni tenisu vybojovala během dubna 2013 na bangkocké události s rozpočtem deset tisíc dolarů. Ve finále přehrála Číňanku Lu Ťia-ťing.\n\nV singlu okruhu WTA Tour debutovala na zářijovém Toray Pan Pacific Open 2011 v Tokiu. Na úvod kvalifikace podlehla krajance Erice Semaové. Hlavní soutěž dvouhry si pak poprvé zahrála na červencovém Baku Cupu 2014, kde po zvládnuté kvalifikaci postoupila do čtvrtfinále. Na její raketě zůstaly třetí nasazená Magdaléna Rybáriková a poté Urszula Radwańská. Mezi poslední osmičkou hráček ji vyřadila Srbka Bojana Jovanovská.\n\nDebut v kvalifikační soutěži nejvyšší grandslamové kategorie zaznamenala v singlu Australian Open 2012. V prvním kole nenašla recept na italskou hráčku Annu Florisovou po třísetovém průběhu.\n\nV rámci série WTA 125s odešla v sezóně sezóně 2016 jako poražená finalistka z dvouhry Dalian Women's Tennis Open v čínském Ta-lienu. V závěrečném střetnutí turnaje skrečovala během třetí sady Kristýně Plíškové. Již v roce 2014 prohrála v páru Eri Hozumiové finále čtyřhry čínské události Suzhou Ladies Open v Su-čou. V soutěži zvítězila tchajwanská dvojice Čan Ťin-wej a Čuang Ťia-žung.\n\nNa Asijských hrách 2014 získala pro Japonsko dvě bronzové medaile, jako členka týmové souteže a z dvouhry, kde ji v semifinále zastavila pozdější vítězka Wang Čchiang.\n\n"}
{"id": "1270508", "url": "https://cs.wikipedia.org/wiki?curid=1270508", "title": "Jaroslav Slušný", "text": "Jaroslav Slušný\n\nJaroslav Slušný (* 29. května 1941) je bývalý český fotbalový útočník. Žije ve Znojmě, kde se věnuje komunální politice a podnikání.\n\nV československé nejvyšší soutěži zasáhl do 1 utkání v dresu Spartaku ZJŠ Brno (dobový název Zbrojovky), v němž neskóroval. Nastupoval převážně v druholigovém zbrojováckém B-mužstvu. Do Zbrojovky přišel po sezoně 1961/62 jako nejlepší střelec Rudé hvězdy Znojmo v I. A třídě Jihomoravského kraje (tehdy 4. nejvyšší soutěž, 2. nejvyšší krajská).\n\n\n"}
{"id": "1270509", "url": "https://cs.wikipedia.org/wiki?curid=1270509", "title": "Quark (rozcestník)", "text": "Quark (rozcestník)\n\nQuark může znamenat: \n"}
{"id": "1270512", "url": "https://cs.wikipedia.org/wiki?curid=1270512", "title": "Augusta Pruská", "text": "Augusta Pruská\n\nAugusta Pruská (1. května 1780 - 19. února 1841) byla německou salonistkou a hesenskou kurfiřtkou. Narodila se jako dcera Fridricha Viléma II. a jeho druhé manželky Frederiky Luisy Hesensko-Darmstadtské. Byla první manželkou Viléma II. Hesenského a talentovanou malířkou.\n\nAugustino politické manželství bylo nešťastné. Augusta a Vilém spolu měli časté konflikty, což vedlo k agresivním střetům. V roce 1806 bylo Hesensko obsazeno Francií. Tou dobou byla Augusta s dětmi v Berlíně, a když Napoleonova armáda dorazila k Berlínu, musela zde Augusta kvůli svému těhotenství zůstat. Napoleon dal stráže kolem jejího domu a vydal rozkaz, že nesmí být zneklidněna. Hesensko i Prusko bylo obsazeno a rodina byla v Exilu, takže Augustě chyběly peníze, a tak po porodu požádala o setkání s Napoleonem. Objevila se před ním s novorozenětem v náruči a s jedním ze svých dětí za ruku a požádala ho o příspěvek. Napoleon jí ho udělil.\n\nPo narození posledního dítěte v roce 1806 byl vztah mezi Augustou a Vilémem neoficiálně ukončen a v roce 1815 souhlasili s oddělením domácností. Auguata žila v paláci Schoenfeld, kde se stala proslulou salonistkou a centrem romantického \"Schoenfelder-circle\", kam patřil Ludwig Hassenpflug, Joseph von Radowitz bratři Grimmové, a Vilém žil v jiné rezidenci s Emilií Ortlöppovou. Augusta uzavřela svůj salon v roce 1823 a v letech 1826 až 1831 žila v Haagu, Koblenzi, Bonnu a Fuldě. Do Kasselu se vrátila v roce 1831. augusta byla považována za dovednou malířku.\n\n13. února 1797 se Augusta v Berlíně provdala za prince Viléma Hesensko-Kasselského, nejstaršího syna lantkraběte Viléma IX. Hesensko-Kasselského. V roce 1803 bylo lantkrabství povýšeno na hesenské kurfiřtství a princ Vilém se stal v roce 1821 Vilémem II. Hesenským. Krátce po Augustině smrti se Vilém oženil se svou dlouhodobou milenkou, Emilií Ortlöppovou, hraběnkou z Reichenbach-Lessonitz, se kterou měl dalších osm dětí.\n\nAugusta měla s Vilémem šest dětíː\n\n\n"}
{"id": "1270514", "url": "https://cs.wikipedia.org/wiki?curid=1270514", "title": "Sebastian Brant", "text": "Sebastian Brant\n\nSebastian Brant, též Brandt (1457 Štrasburk – 10. května 1521 Štrasburk), byl německý humanista a satirik. Nejznámějším jeho dílem je satira \"Loď bláznů\" (\"Das Narrenschiff\", 1494).\n\nBrant pocházel z rodiny hostinského a vystudoval práva na univerzitě v Basileji, kde pak učil. Doktorát práv získal roku 1489. Roku 1485 se jeho manželkou stala Elisabeth Bürgová, která mu porodila sedm dětí. Svou poezii psal zprvu latinsky, později však začal uveřejňovat svá díla v němčině. Kromě toho publikoval odborné právní spisy. Roku 1500 se vrátil do rodného Štrasburku, kde setrval do konce života a působil i v místní politice, od roku 1503 jako městský tajemník. V tomto období však již přestal významněji literárně tvořit. \n"}
{"id": "1270527", "url": "https://cs.wikipedia.org/wiki?curid=1270527", "title": "Borys Taščy", "text": "Borys Taščy\n\nBorys Borysovyč Taščy (ukrajinsky Борис Борисович Тащи, * 26. července 1993, Oděsa, Ukrajina) je ukrajinský fotbalový útočník a bývalý mládežnický reprezentant, v současné době hráč německého klubu VfB Stuttgart od července 2017 hráč klubu MSV Duisburg. Může nastoupit i v záložní řadě.\n\n\nNastupoval za ukrajinské mládežnické reprezentace včetně U21.\n\n"}
{"id": "1270533", "url": "https://cs.wikipedia.org/wiki?curid=1270533", "title": "Vojtěch Mixa", "text": "Vojtěch Mixa\n\nVojtěch Mixa (14. března 1887, Dolní Kralovice - 13. února 1953, Praha) byl český spisovatel a novinář.\n\nPo absolvování střední školy studoval na pražské technice v letech 1906-1910. Od roku 1934 působil ve Svazu průmyslníků. Drobnými prácemi a články přispíval do časopisů Červen, Země a do novin Lidová demokracie. \n\nV prvním tvůrčím období psal povídky s postavami dospívajících dívek. V pozdější době píše o hospodářských a sociálních problémech měšťácké společnosti po 1. světové válce.\n\n\n"}
{"id": "1270534", "url": "https://cs.wikipedia.org/wiki?curid=1270534", "title": "Ivo Kraus", "text": "Ivo Kraus\n\nIvo Kraus (* 29. ledna 1936 Náchod) je český experimentální fyzik, vysokoškolský pedagog, popularizátor přírodních a technických věd a autor několika desítek knižních publikací z fyziky a jejích dějin.\n\nPo maturitě na gymnáziu v Nové Pace (1954) absolvoval v letech 1954−1959 Matematicko-fyzikální fakultu Univerzity Karlovy, obor fyzika, specializace jaderná fyzika. Od roku 1960 byl zaměstnán na ČVUT (Fakulta technické a jaderné fyziky resp. Fakulta jaderná a fyzikálně inženýrská) jako asistent 1959−1962, odborný asistent 1962−1973, docent experimentální fyziky 1973−1991, profesor pro obor fyzika kondenzovaných látek a akustika 1991. V letech 1980−1992 vedl na FJFI katedru inženýrství pevných látek. Na ČVUT mu byly uděleny vědecké hodnosti CSc. (matematicko-fyzikální vědy, obor experimentální fyzika, 1966) a DrSc. (matematicko-fyzikální vědy, 1989), na MFF UK akademický titul RNDr. (1966).\n\nVe fyzice pevných látek se specializoval na využití difrakce rentgenového záření k diagnostice zbytkové napjatosti technických materiálů. Této vědní oblasti byla věnována kandidátská práce \"Studium struktury slinutých karbidů wolframu pomocí rentgenografického měření vnitřních pnutí\", vypracovaná pod vedením prof. Adély Kochanovské, habilitační spis \"Aplikace rentgenové tenzometrie na výlisky z kovových prášků\" i disertace \"Rentgenografie nehomogenních napěťových polí\" předložená k udělení hodnosti DrSc. Teorie a aplikaci rentgenové tenzometrie se týkala převážná většina článků, které publikoval sám nebo se spolupracovníky v domácích i zahraničních odborných časopisech, konferenčních sbornících, českých monografiích a samostatných kapitolách v příručkách \"Defects and Microstructure Analysis by Diffraction\" (Oxford University Press Inc., N. York, 1999) a \"Industrial Applications of X-ray Diffraction\" (Marcel Dekker, Inc., N. York, 2000).\n\nPro posluchače bakalářského, magisterského a doktorského studijního programu FJFI zajišťoval výuku v předmětech \"Úvod do fyziky pevných látek\", \"Struktura a vlastnosti krystalů\", \"Fyzika kovů\", \"Difrakční analýza mechanických napětí\", \"Stavba pevných látek\" a byl školitelem 7 doktorandů. Kromě pedagogické činnosti na ČVUT měl pro odbornou i širší veřejnost pravidelné přednášky o dějinách fyziky i techniky (univerzita 3. věku aj.). Působil jako předseda nebo člen různých odborných hodnotících komisí (oborová rada pro studium v doktorském studijním programu; komise pro státní závěrečné zkoušky v bakalářském, magisterském a doktorském programu; Grantová agentura ČVUT, Fond rozvoje vysokých škol MŠMT, Grantová agentura ČR, porota pro ceny Magnesia Litera), redakčních rad (nakladatelství Academia, časopisy Pražská technika, Rozhledy matematicko-fyzikální, Biografický slovník českých zemí, Dějiny věd a techniky, Siberian Journal of Science and Technology), byl členem propagační komise JČMF, členem vědecké rady FJFI ČVUT, vědecké rady Národního technického muzea a rady Národní technické knihovny, Komise pro etiku vědecké práce ČVUT, absolvoval několik desítek studijních a přednáškových pobytů v Německu (Westsächsische Hochschule Zwickau – stipendium DAAD, smlouvy o spolupráci mezi WHZ a ČVUT) a Rusku (Siberian State Aerospace University in Krasnoyarsk, Peter the Great St. Petersburg Polytechnic University, Novosibirsk State Technical University, North-Eastern Federal University in Yakutsk).\n\nUveřejnil více než sedm set vědeckých, odborných, cestopisných a populárně-naučných článků a řadu skript a knižních titulů z fyziky pevných látek a z dějin exaktních věd.\n\n\n\nNa ČRo Vltava připravil cyklus třinácti pořadů \"Příběhy učených žen\", pět pořadů o tradicích rakouské fyziky v cyklu \"Rakouský rok: Na vědecké bázi II.\" a pětidílný cyklus rozhlasových vzpomínek \"Osudy\".\n\n\n"}
{"id": "1270539", "url": "https://cs.wikipedia.org/wiki?curid=1270539", "title": "Marie Frederika Hesensko-Kasselská", "text": "Marie Frederika Hesensko-Kasselská\n\nMarie Frederika Hesensko-Kasselská (6. září 1804 - 1. ledna 1888) byla dcerou Viléma II. Hesenského a Augusty Pruské. Sňatkem s Bernardem II. Sasko-Meiningenským se stala sasko-meiningenskou vévodkyní.\n\nMarie Frederika se narodila jako dcera Viléma II. Hesenského a jeho první manželky Augusty Pruské. Měla několik vlastních sourozenců a osm nevlastních z otcova druhého manželství s Emilií Ortlöppovou, hraběnkou z Reichenbach-Lessonitz.\n\nJejími prarodiči z otcovy strany byli Vilém I. Hesenský a Karolina Vilemína Dánská. Prarodiči ze strany matky byli Fridrich Vilém II. a Frederika Luisa Hesensko-Darmstadtská.\n\nV roce 1822 byla Marie na popud matčiny přítelkyně, švédské hraběnky Charlotty Aurory De Geer, považována za možnou nevěstu pro Oskara I. Švédského, ten se však následujícího roku oženil s Joséphine de Beauharnais mladší.\n\nMarie Frederika se 23. března 1825 provdala za Bernarda II. Sasko-Meiningenského, syna Jiřího I. Sasko-Meiningenského a Luisy Eleonory z Hohenlohe-Langenburg. Bernard byl tedy bratrem britské královny Adelheid. Marie Frederika měla s Bernardem dva přeživší potomkyː\n\nSyn Jiří byl sedmnáct let až do narození Augusty v roce 1843 jedináčkem. Marie Frederika zemřela 1. ledna 1888, šest let po svém manželovi.\n"}
{"id": "1270540", "url": "https://cs.wikipedia.org/wiki?curid=1270540", "title": "Jang Čao-süan", "text": "Jang Čao-süan\n\nJang Čao-süan, , (* 11. února 1995) je čínská profesionální tenistka. Ve své dosavadní kariéře na okruhu WTA Tour vyhrála dva deblové turnaje. V rámci okruhu ITF získala do března 2017 tři tituly ve dvouhře a deset ve čtyřhře.\n\nNa žebříčku WTA byla ve dvouhře nejvýše klasifikována v září 2015 na 151. místě a ve čtyřhře pak v lednu 2017 na 47. místě.\n\nV čínském fedcupovém týmu debutovala v roce 2017 utkáním základního bloku 1. skupiny asijské zóny proti Filipínám, v němž vyhrála čtyřhru v páru s Čang Kchaj-lin. Číňanky zvítězily 3:0 na zápasy. Do dubna 2017 v soutěži nastoupila ke čtyřem mezistátním utkáním s bilancí 1–0 ve dvouhře a 2–1 ve čtyřhře.\n\nV rámci hlavních soutěží událostí okruhu ITF debutovala v srpnu 2009, když na turnaji v čínském Čchien-šanu s dotací 10 tisíc dolarů postoupila z kvalifikace. V úvodním kole podlehla tchajwanské hráčce Kchao Šao-jüan Premiérový titul z dvouhry v této úrovni tenisu vybojovala na novodillíském turnaji s rozpočtem deset tisíc dolarů. Ve finále události, probíhající v červnu 2011, přehrála Korejku Hae-sung Kimovou, která ji odebrala jen dva gamy.\n\nNa okruhu WTA Tour debutovala kantonským Guangzhou International Women's Open 2013, kde ve čtyřhře odehrála první zápas v hlavní soutěži. S krajankou Tchang Chao Čchen do ní obdržely divokou kartu, aby skončily v úvodním zápasu na raketách třetích nasazených Vanii Kingové a Galiny Voskobojevové. Kvalifikací dvouhry také debutovala v singlových soutěžích WTA. V otevíracím duelu ji však vyřadila Kazaška Zarina Dijasová po dvousetovém průběhu. Kvalifikačním sítem naopak premiérově prošla na letním Baku Cupu 2015, kde ji na úvod hlavní soutěže skrečovala Ukrajinka Julia Bejgelzimerová. Následně nenašla recept na ruskou tenistku Margaritu Gasparjanovou.\n\nPremiérové finále na okruhu WTA Tour odehrála během březnového Malaysian Open 2016 v malajsijské metropoli Kuala Lumpuru. Po boku Thajky Varatčaji Vongteančajové porazily ve finále čtyřhry čínský pár Liang Čchen a Wang Ja-fan až v supertiebreaku. Jako poražená finalistka také odešla ze závěrečného turnaje sezóny, když po boku krajanky Jou Siao-ti podlehly v deblu čuchajského WTA Elite Trophy 2016 páru İpek Soyluová a Sü I-fan.\n\nDebut v hlavní soutěži nejvyšší grandslamové kategorie zaznamenala v ženském deblu Australian Open 2015. Do turnaje nastoupila s krajankou Jie Čchiou-jü na divokou kartu. V úvodním kole je vyřadila španělsko-rumunská dvojice Lara Arruabarrenová a Irina-Camelia Beguová.\n\n"}
{"id": "1270546", "url": "https://cs.wikipedia.org/wiki?curid=1270546", "title": "Reverzní výživné", "text": "Reverzní výživné\n\nReverzní výživné je projekt kladoucí si za cíl zamezit ukládání povinnosti platit takové výživné, které je na úkor styku, péče a kontaktu povinného rodiče s dítětem, a které rodič nezvládá ze svého příjmu dlouhodobě hradit. \"Reverzní výživné\" ani \"hraničně stanovené výživné\" se v občanském zákoníku (č. 89/2012 Sb., dále \"OZ\") nenachází, přesto se v médiích v souvislosti s výživným začíná objevovat. Zavádí jej do praxe Ing. Veronika Mindlová na základě zkušeností získaných ve finančním a daňovém poradenství se specializací na rodinné právo. Projekt upozorňuje na systémovou nevyváženost či opomíjení jednoho z rodičů nebo skupiny dětí (rozdíly mezi sourozenci). \n\nJednotlivé termíny se definují následovně:\n\nProjekt \"Reverzní výživné\" upozorňuje na devět bodů, které jinak působí finanční nestabilitu domácnosti, nerovnost mezi rodiči, nerovnost mezi polorodými sourozenci či neúměrně prohlubuje krizi rodičů:\n\n\n\n"}
{"id": "1270550", "url": "https://cs.wikipedia.org/wiki?curid=1270550", "title": "Seznam medailistů na mistrovství Evropy ve volném stylu – muži do 48 kg", "text": "Seznam medailistů na mistrovství Evropy ve volném stylu – muži do 48 kg\n\nSeznam medailistů na mistrovství Evropy v zápasu ve volném stylu ve váhové kategorii do 48 kg. Tato váhová kategorie nese tradiční označení papírová váha. Od roku 1997 není již na programu mistrovství Evropy\n"}
{"id": "1270551", "url": "https://cs.wikipedia.org/wiki?curid=1270551", "title": "Seznam medailistů na mistrovství Evropy ve volném stylu – muži do 55 kg", "text": "Seznam medailistů na mistrovství Evropy ve volném stylu – muži do 55 kg\n\nSeznam medailistů na mistrovství Evropy v zápasu ve volném stylu ve váhové kategorii do 55 kg. Tato váhová kategorie nese tradiční označení Muší váha. Od roku 2013 není již na programu mistrovství Evropy.\n"}
{"id": "1270558", "url": "https://cs.wikipedia.org/wiki?curid=1270558", "title": "Chelyocarpus", "text": "Chelyocarpus\n\nChelyocarpus je nevelký rod palem, zahrnující 4 druhy. Jsou to nevelké palmy s vějířovitými listy a přímým nebo poléhavým kmenem. Vyskytují se pouze v Jižní Americe. Nejznámějším a nejrozšířenějším druhem je \"Chelyocarpus ulei\", rostoucí v Amazonii.\n\nZástupci rodu \"Chelyocarpus\" jsou malé palmy, dorůstající max. výšky do 5 metrů. Kmen je přímý (u druhu \"Ch. repens\" poléhavý), tenký a holý, s tenkými kroužky listových jizev. Listy jsou dlanité nebo krátce dlanitozpeřené (\"Ch. chuco\"), induplikátní, řapík je bez ostnů. Listové pochvy jsou vláknité. Čepel listů je členěná na jednoduše nebo vícekrát přeložené segmenty.\nKvětenství vyrůstají mezi bázemi listů a jsou převislá, jednoduše nebo 2x větvená. Kalich a koruna jsou dvou až čtyřčetné. Tyčinek je 5 až 9. Gyneceum je složeno nejčastěji ze 2 až 3 plodolistů. Čnělka je krátká. Plody jsou jednosemenné, kulovité a u vrcholu mají zbytky vytrvalé čnělky. Mezokarp je tlustý a suchý, endokarp blanitý.\n\nRod \"Chelyocarpus\" zahrnuje 4 druhy a je rozšířen výhradně v Jižní Americe. \"Chelyocarpus ulei\" má rozsáhlý areál rozšíření v Amazonii, kde roste v nadmořských výškách do 500 metrů. \"Ch. chuco\" roste v Brazílii a Bolívii. \"Ch. dianeurus\" je endemit západní Kolumbie, \"Ch. repens\" je endemit Peru.\n\nRod \"Chelyocarpus\" je je v rámci systému palem řazen do podčeledi \"Coryphoideae\" a tribu \"Cryosophileae\". Příbuzenské vztahy k ostatním zástupcům tohoto tribu nejsou dosud dořešeny. Druh \"Ch. ulei\" byl popsán v roce 1920, ostatní druhy až v letech 1972 a 1988.\n\nNení známo žádné využití.\n\n"}
{"id": "1270566", "url": "https://cs.wikipedia.org/wiki?curid=1270566", "title": "Mississippská nížina", "text": "Mississippská nížina\n\nMississippská nížina () je rozlehlá aluviální nížina, kterou protéká řeka Mississippi. Leží na jihovýchodě Spojených států amerických. Rozkládá se od soutoku s řekou Ohio až k Mississippské deltě a ústí do Mexického zálivu. Mississippská nížina leží ve státech Illinois, Missouri, Kentucky, Tennessee, Arkansas, Mississippi a Louisiana.\n\nSeverní část Mississippské nížiny je úzká, má šířku pouze 25 km, směrem k jihu se dále rozšiřuje. V místech soutoku s řekou Arkansas je šířka nížiny 200 km, při pobřeží Mexického zálivu dosahuje šířky až 400 km. Délka aluviální nížiny je okolo 750 km, celkem se rozkládá na ploše okolo 95 000 km.\n\nRozlišuje se delší a rozsáhlejší horní část nížiny – \"Mississippi Embayment\" a nížinná oblast samotné \"delty řeky Mississippi\".\n"}
{"id": "1270567", "url": "https://cs.wikipedia.org/wiki?curid=1270567", "title": "Mate. Feed. Kill. Repeat.", "text": "Mate. Feed. Kill. Repeat.\n\nMate. Feed. Kill. Repeat. je první album metalové skupiny Slipknot. Vydáno bylo 31. října 1996, ale pouze v omezeném nákladu 1000 kusů. Kapela původně distribuovala některé z těchto kopií sama, ale posledních několik kusů vydala za pomoci -ismist Recordings v roce 1997. Vzhledem k tomu, že album vyšlo pouze v limitovaném množství, tak se po vzestupu kapely stalo velmi vyhledávané fanoušky.\n\nI přes to, že deska byla brána za první studiové album, kapela ji považuje za demo a většinu z písní vydala na budoucích albech, byť obvykle v radikálně pozměněných verzích. Album bylo nahráno v Des Moines ve státě Iowa během čtyř měsíců. Hudba na něm byla značně ovlivněna mnoha jinými hudebními žánry, jako funk, jazz a disco, což už není tak patrné na novějších albech. Mnoho textů a názvů písní je odvozeno ze hry \"Werewolf: The Apocalypse\". Písně se, více než na následujících deskách, vyznačují důrazem na melodičnost.\n\n"}
{"id": "1270568", "url": "https://cs.wikipedia.org/wiki?curid=1270568", "title": "Karolína Falcko-Zweibrückenská", "text": "Karolína Falcko-Zweibrückenská\n\nKarolína Falcko-Zweibrückenská (9. března 1721, Štrasburk – 30. března 1774, Darmstadt) byla manželkou hesensko-darmstadtského lantkraběte a jednou z nejučenějších žen své doby.\n\nKarolína se narodila jako dcera Kristiána III. Falcko-Zweibrückenského a jeho manželky Karolíny Nasavsko-Saarbrückenské.\n\nDne 12. srpna 1741 se ve Zweibrückenu provdala za Ludvíka IX. Hesensko-Darmstadtského. Sjednané manželství bylo nešťastnéː Karolína se zajímala o hudbu a literaturu, zatímco jejího manžela zajímaly vojenské záležitosti. Žila od něj odděleně v Buchsweileru. K ulehčení státní ekonomiky založila továrnu. V roce 1772 podpořila politika Karla Friedricha von Moser.\n\nKarolína byla známější jako Velká lantkraběnka, jak ji nazval Johann Wolfgang von Goethe. Ujala se několika spisovatelů a filozofů své doby, jako Johanna Gottfrieda Herdera, Christopha Martina Wielanda a Goethe. Wieland si přál, aby měl sílu učinit ji \"Královnou Evropy\". Byla také v kontaktu s Fridrichem II. Pruským a byla jednou z mála žen, které \"Alte Fritz\" respektoval. Kdysi ji nazval \"Slávou a zázrakem našeho století\" a po její smrti poslal do Darmstadtu urnu s textem \"femina sexo, ingenio vir\" (Žena pohlavím, muž duchem).\n"}
{"id": "1270572", "url": "https://cs.wikipedia.org/wiki?curid=1270572", "title": "-ismist Recordings", "text": "-ismist Recordings\n\n-ismist Recordings je hudební vydavatelství, které bylo založeno, tehdy ještě pod názvem -ism Recordings, v roce 1992 Danem Schlisselem.\n\nVýznamní umělci:\n"}
{"id": "1270576", "url": "https://cs.wikipedia.org/wiki?curid=1270576", "title": "Hemithrinax", "text": "Hemithrinax\n\nHemithrinax je malý rod palem, zahrnující 3 druhy. Je rozšířen výhradně na Kubě. Jsou to nevysoké solitérní palmy s vějířovitými listy a přímým, někdy velmi krátkým kmenem. Rostou na vápencových výchozech nebo na ultramafitech podél vodních toků. \"Hemithrinax ekmaniana\" je kriticky ohrožený druh. Tyto palmy se pěstují jen vzácně.\n\nZástupci rodu \"Hemithrinax\" jsou malé až středně vysoké, jednodomé palmy s přímým, někdy velmi krátkým kmenem. Kmen je hladký nebo pokrytý vlákny, někdy schovaný pod vytrvalými odumřelými listy. Na bázi je často věnec vláknitých kořenů. Listy jsou dlanité, induplikátní, často nepravidelné, s vláknitým okrajem. Čepel listů je asi do poloviny až dvou třetin členěná na jednoduše přeložené, kopinaté, na vrcholu dvouklané segmenty. Řapíky jsou krátké až středně dlouhé, s ostrým okrajem. \"Hastula\" je na líci listu výrazná, trojúhlá nebo zaokrouhlená.\nKvětenství je řídké nebo stěsnané, krátké, vyrůstající mezi bázemi listů. Květy jsou přisedlé nebo spočívají na nízkých hrbolcích. Okvětí je miskovité, zakončené 6 trojúhelníkovitými laloky. Tyčinek je 6 až 8 a mají krátké, na bázi do kruhu srostlé nitky. Gyneceum je tvořeno jediným plodolistem a obsahuje jediné vajíčko. Čnělka je krátká.\nPlody jsou drobné až středně velké, za zralosti bílé, s vytrvalým okvětím a zbytky čnělky na vrcholu. Mezokarp je tenký a moučnatý, endokarp je papírovitý a velmi tenký. Semena jsou zploštěle kulovitá.\n\nRod \"Hemithrinax\" zahrnuje 3 druhy, které jsou všechny endemity Kuby. Druhy \"H. compacta\" a \"H. ekmaniana\" rostou na vápencových výchozech v nadmořských výškách do 400 metrů, \"H. rivularis\" podél nížinných vodních toků na ultramafických podkladech.\n\nRod \"Hemithrinax\" je je v rámci systému palem řazen do podčeledi \"Coryphoideae\" a tribu \"Cryosophileae\". Příbuzenské vztahy k ostatním zástupcům tohoto tribu nejsou dosud dořešeny.\n\n\"Hemithrinax ekmaniana\" je kriticky ohrožený druh. Je známa pouze jediná populace čítající okolo 100 exemplářů. \"H. rivularis\" je v Červeném seznamu ohrožených druhů IUCN veden jako zranitelný. Druh \"H. compacta\" není v tomto seznamu uveden.\n\nTyto palmy jsou pěstovány jen ojediněle.\n\n"}
{"id": "1270580", "url": "https://cs.wikipedia.org/wiki?curid=1270580", "title": "Sherlock Holmes: Jak prosté", "text": "Sherlock Holmes: Jak prosté\n\nSherlock Holmes: Jak prosté (též Jak prosté, v anglickém originále Elementary) je americký kriminální seriál, jehož úvodní díl měl premiéru 27. září 2012 na americké televizní stanici CBS. Je to drama o detektivní dvojici, která pomáhá newyorské policii řešit i ty nejbizarnější případy. Dne 2. října 2016 měla premiéru pátá řada. Dne 13. května 2017 byla objednaná řada šestá, která měla premiéru 30. dubna 2018. Finalová sedma řada měla premiéru 23. května 2019 a byla ukončená 15. srpna 2019 svou 154 epizodou.\n\nPo pobytu v léčebně pro drogově závislé uteče excentrický Sherlock (Jonny Lee Miller) na Manhattan, kde ho jeho zámožný otec donutí bydlet se společnicí, která mu má pomoci, aby zůstal čistý – doktorkou Watsonovou (Lucy Liu). Tato žena byla kdysi úspěšným chirurgem, zemřel jí však pacient a následně ztratila licenci. V tomto vidí příležitost, jak pomoci lidem a zároveň udělat zadostiučinění. Neklidný Sherlock je ale úplně jiný než pacienti, které měla dosud. Řekne jí, že žádná její pomoc mu nepomůže, protože si vymyslel svůj vlastní plán, který mu má pomoci nesklouznout znovu k drogám, a to pomoc jako konzultační detektiv pro newyorskou policii. Sherlockův kontakt, kapitán Tommy Gregson, jehož zná z bývalé práce ve Scotland Yardu, ho ochotně přijme do svého týmu. Sherlock ale bude potřebovat někoho, kdo ho bude držet při zemi během svého pobytu v New Yorku, a tato osoba je Joan Watsonová.\n\n\n\nSeriál byl nominován na cenu People's Choice Awards v kategorii Nejoblíbenější nový dramatický seriál.\n\nJonny Lee Miller byl nominován na cenu Satellite Awards v kategorii Herec v televizním dramatickém seriálu.\n"}
{"id": "1270584", "url": "https://cs.wikipedia.org/wiki?curid=1270584", "title": "Karsten Ayong", "text": "Karsten Ayong\n\nBastian Karsten Ayong (* 20. ledna 1998) je český fotbalový útočník kamerunského původu, hráč klubu 1. FK Příbram.\n\nAyong působil v mládí v klubu SK Slavia Praha, odkud odešel v roce 2012 do Dynama České Budějovice. Zde jej vedl trenér Radim Pouzar. V roce 2014 opět změnil klub, šel do 1. FK Příbram. S juniorským týmem Příbrami si zahrál UEFA Youth League.\nV 1. české lize debutoval 4. prosince 2016 pod trenérem Petrem Radou proti FK Mladá Boleslav (remíza 2:2). V sezóně 2016/17 zažil s Příbramí sestup do 2. ligy. Po roce se vrátily do 1.ligy.\n\n"}
{"id": "1270586", "url": "https://cs.wikipedia.org/wiki?curid=1270586", "title": "Berry (rozcestník)", "text": "Berry (rozcestník)\n\nBerry může znamenat:\n\n\n\n\n\n\n"}
{"id": "1270589", "url": "https://cs.wikipedia.org/wiki?curid=1270589", "title": "Seznam dílů seriálu Sherlock Holmes: Jak prosté", "text": "Seznam dílů seriálu Sherlock Holmes: Jak prosté\n\nToto je seznam dílů seriálu \"Sherlock Holmes: Jak prosté\". Americký kriminální seriál \"\" měl premiéru 27. září 2012 stanici CBS. Dne 23. května 2019 měl premiéru první díl finální sedmé řady.\n\n<onlyinclude></onlyinclude>\n\n"}
{"id": "1270590", "url": "https://cs.wikipedia.org/wiki?curid=1270590", "title": "The Arrangement", "text": "The Arrangement\n\nThe Arrangement je americký dramatický televizní seriál vysílaný stanicí E!. Tvůrcem seriálu je Jonathan Abrahams. Hlavní role hrají Christine Evangelista, Josh Henderson, Michael Vartan, Lexa Doig, Autumn Reeser a Katharine Isabelle. Pilotní díl byl odvysílán 5. března 2017. Druhá řada, která se bude skládat z deseti dílů, byla potvrzena 13. dubna 2017. Druhá řada měla premiéru 11. března 2018. Dne 29. května 2018 byl seriál po dvou odvysílaných řadách zrušen.\n\nMladá začínající herečka Megan Morrison (Christine Evangelista) se chystá na konkurz do filmu, ve kterém má hlavní roli hrát hollywoodská hvězda Kyle West (Josh Henderson). Její Popelkovský příběh se však rozplyne, když poznává Terrence Andersona (Michael Vartan), vedoucího Institutu vyšší mysli a je jí předložena smlouva, která jí změní život.\n"}
{"id": "1270592", "url": "https://cs.wikipedia.org/wiki?curid=1270592", "title": "Itálie na Zimních olympijských hrách 1928", "text": "Itálie na Zimních olympijských hrách 1928\n\nItálii na Zimních olympijských hrách 1928 reprezentovalo 13 sportovců v 5 sportech.\n\n"}
{"id": "1270593", "url": "https://cs.wikipedia.org/wiki?curid=1270593", "title": "Seznam medailistů na mistrovství Evropy ve volném stylu – muži do 57 kg", "text": "Seznam medailistů na mistrovství Evropy ve volném stylu – muži do 57 kg\n\nSeznam medailistů na mistrovství Evropy v zápasu ve volném stylu ve váhové kategorii do 57 kg. Tato váhová kategorie nese tradiční označení Bantamová váha. \n"}
{"id": "1270594", "url": "https://cs.wikipedia.org/wiki?curid=1270594", "title": "Roman Květ", "text": "Roman Květ\n\nRoman Květ (* 17. prosince 1997) je český fotbalový záložník, hráč klubu 1. FK Příbram. Hraje na postu defenzivního středopolaře.\n\nRoman Květ působil v juniorce 1. FK Příbram. S juniorským týmem Příbrami si zahrál UEFA Youth League.\nV 1. české lize debutoval 5. listopadu 2016 pod trenérem Petrem Radou proti FK Dukla Praha (výhra 3:1).\n\n"}
{"id": "1270595", "url": "https://cs.wikipedia.org/wiki?curid=1270595", "title": "Seznam medailistů na mistrovství Evropy ve volném stylu – muži do 61 kg", "text": "Seznam medailistů na mistrovství Evropy ve volném stylu – muži do 61 kg\n\nSeznam medailistů na mistrovství Evropy v zápasu ve volném stylu ve váhové kategorii do 61 kg. Tato váhová kategorie nese tradiční označení Pérová váha. Váhové limity reguluje Mezinárodní zápasnická federace. Mezi lety 2002-2013 se ve váze nezápasilo.\n"}
{"id": "1270596", "url": "https://cs.wikipedia.org/wiki?curid=1270596", "title": "Christine Evangelista", "text": "Christine Evangelista\n\nChristine Evangelista (* 27. října 1986, Staten Island, New York, Spojené státy americké) je americká herečka. Od roku 2017 hraje v seriálu \"The Arrangement\".\n\nEvangelista se narodila v New Yorku a odmaturovala na herecké škole Herberta Beghofa. Zahrála si v několika mimo-Broadwayských hrách a později se objevila v hostujících seriálech jako \"Právo a pořádek\", \"Dobrá manželka\" a \"Spravedlnost v krvi.\". Hlavní roli získala v roce 2007 v seriálu stanice Spike TV \"The Point\". Vedlejší role si zahrála ve filmech \"Pan Dokonalý\" (2009), \"Jonesovi\" (2009), v nezávislém filmu \"Goodbye Baby\" (2007), \"Escapee\" (2011) a \"Alter Egos\" (2012).\n\nV roce 2013 získala hlavní roli v dramatickém seriálu stanice ABC \"Lucky 7\". V roce 2014 získala vedlejší roli Allison Rafferty v seriálu stanice NBC \"Chicago Fire\". Hlavní roli si zahrála v nezávislém filmu \"Red Butterfly\" v roce 2014 a vedlejší role si zahrála ve filmech \"Stážista\" s Anne Hathaway a \"Bleed For This\" s Milesem Tellerem. V roce 2015 si zahrála v pilotním díle seriálu \"The\" \"Adversaries\", ale seriál nebyl vybrán televizí do vysílání. Později v roce 2015 byla obsazena do hlavní role seriálu stanice E! \"The Arrangement\".\n"}
{"id": "1270597", "url": "https://cs.wikipedia.org/wiki?curid=1270597", "title": "Luisa Hesensko-Darmstadtská (1761–1829)", "text": "Luisa Hesensko-Darmstadtská (1761–1829)\n\nLuisa Hesensko-Darmstadtská (15. února 1761, Darmstadt - 24. října 1829, Bensheim) byla sňatkem první hesenskou velkovévodkyní.\n\nLuisa se narodila jako dcera Jiřího Viléma Hesensko-Darstadtského a jeho manželky Marie Luisy Albertiny Leiningensko-Falkenbursko-Dagsburské.\n\nPrincezna byla v roce 1770 v doprovodu Marie Antoinetty při její cestě na svatbu do Francie. Luisa si poté s francouzskou královnou až do roku 1792 dopisovala.\n\nLuisa se 19. února 1777 v Darmstadtu provdala za svého bratrance, tehdejšího korunního prince Ludvíka Hesensko-Darmstadtského. Její manžel vládl od roku 1790 Hesensko-Darmstadtsku jako lantkrabě Ludvík X. a od roku 1806 jako hesenský velkovévoda Ludvík I.\n\nLuisa od roku 1783 trávila letní měsíce v parku Fürstenlager, kde také v roce 1829 zemřela. Velkovévodkyně byla popisována jako přívětivá a ctěná národem. Johann Wolfgang von Goethe zůstával u jejího dvora a Friedrich Schiller předčítal ze svého Dona Carlose v jejím salonu. Říkalo se, že Napoleon Bonaparte slíbil krásné Luise, která, jak věřil, byla jednou z nejchytřejších žen své doby, že jí dá korunu.\n\nLuisenstraße a Luisenplatz v Darmstadtu jsou pojmenovány po ní.\n\nLuisa měla s Ludvíkem několik dětíː\n\n"}
{"id": "1270598", "url": "https://cs.wikipedia.org/wiki?curid=1270598", "title": "Kunhuta Mensdorff-Pouilly", "text": "Kunhuta Mensdorff-Pouilly\n\nKunhuta Mensdorff-Pouilly provdaná Kunhuta Sternbergová (celým jménem Kunhuta Josefa Marie Felicia Mensdorff-Pouilly, 11. ledna 1899, Vila Kinských, Smíchov, Praha – 19. listopadu 1989, Dírná) byla česká šlechtična, matka současné hlavy rodu Šternberků Zdeňka Sternberga.\n\nKunhuta se narodila do početné rodiny Emanuela Mensdorff-Pouilly a jeho manželky Anny Vestfálské z Fürstenbergu jako pátá z jedenácti dětí. Emanuel, jakožto druhorozený syn, nezdědil hlavní rodovou rezidenci – Boskovice – zato Anna zdědila po svém otci zámek v Chotělicích, kde rodina z větší části od roku 1900 pobývala. Jejich prvorozená dcera Marie Rosina byla dvorní dáma Zity Bourbonsko-Parmské a společně s její rodinou také odešla do exilu. Třetí potomek Emanuela a Anny byl Fridrich, který byl úspěšný voják, a jako další se narodila dcera Viktorie, které šla za kmotru britská královna Viktorie a v dospělosti se stala vychovatelkou císařských dětí. Po ní se narodila Kunhuta a následovalo dalších šest dětí.\n\nKunhuta se narodila ve Vile Kinských na pražském Smíchově jako \"Kunhuta Josefa Marie Felicia\". Tři dny po narození, 14. ledna, byla pokřtěna, za kmotry jí šli Kunhuta Vestfálská z Fürstenbergu (teta, ∞ Alfred Hoyos) a Josef Czernin (prastrýc).\n\nKunhuta měla společně se sestrami domácí učitelku Lotty Balkenhol, jako šlechtické dítě totiž nechodila do běžné školy. Na počátku první světové války ale začala navštěvovat i klášterní školu anglických panen na Malé Straně. Zde strávila dva roky, než ji rodiče přesunuli do klášterní školy nedaleko Vídně. Po krátkém pobytu se navrátila do Prahy, kde zůstala až do své svatby jako kostelnice v kostele sv. Josefa.\n\nKunhuta se se svým budoucím manželem poprvé setkala na zámku v Chotělicích, když Kunhutin starší bratr Fridrich pořádal slavnostní hon a pozval, mimo jiné, i Jiřího Douglase Sternberga. Jiří Douglas následně poslal Fridrichovi dopis, datovaný na 3. prosince 1920, kde ho prosil, zda by se rodičů opatrně nezeptal na možné zásnuby s o deset let mladší Kunhutou. 27. prosince 1920 se Jiří s Kunhutou setkali na Chotělicích a proběhly zásnuby, ve středu 6. dubna 1921 se pak odehrála svatba. Za svědky zde byli Leopold Sternberg (též \"Leopold III. ze Šternberka\"), Vincenc Thurn, Alfons Mensdorff-Pouilly a Otakar Vestfálský z Fürstenbergu.\n\n25. dubna 1921 se pár nastěhoval do Českého Šternberka, hradu, který ale nebyl na celoroční pobyt uzpůsobený. Jiří a Kunhuta tedy krátce po příjezdu začali s rekonstrukcí. Mimo rekonstrukce interiérů nechali přistavět i novou kapli, která byla nakonec roku 1923 vysvěcena.\n\nZ manželství Kunhuty a Jiřího Douglase vzešlo devět dětí:\nNejstarší Anna se narodila asi deset měsíců po svatbě a první jméno dostala po své babičce: Anně Vestfálské z Fürsternbergu. Nejmladší Marie Viktorie je o celých devatenáct let mladší než nejstarší Anna a narodila se Kunhutě v době, kdy jí bylo čtyřicet.\n\nPo druhé světové válce se na Český Šternberk přistěhovala i Kunhutina rodina, které byl zabaven zámek v Chotělicích. Většina Kunhutiných sourozenců byla v cizině, avšak o obydlí přišli její rodiče, Emanuel a Anna, bratr Viktor a manželka Kunhutina bratra Fridricha Gabriela s jejich společnými dětmi – ti všichni se přestěhovali na Český Šternberk. Roku 1948 Jiří Douglas přišel o většinu majetku: rodině tak zůstal jen hrad s nejbližším okolím. V té době navíc zemřel i Kunhutin otec a nejstarší Anna a synové Emanuel a Filip se rozhodli emigrovat.\n\nJiž o rok později, roku 1949, rodina přišla i o Český Šternberk. Jiří Douglas se ale nabídl jako kastelán a byl skutečně zvolen, z majitele hradu se tak stal pouze kastelánem. Během protipožární prohlídky hradu roku 1957 byly ale nalezeny stříbrné předměty a Jiří Douglas se sestrou Terezií byli obviněni z pletich proti státu. Oba byli odsouzeni, ale roku 1960 je zachránila amnestie.\n\nRoku 1965 se rodina rozhodla navštívit příbuzné v Rakousku, kam si sice vyžádali výjezdní doložku, avšak kvůli Jiřího nemoci se nemohli vrátit. Odjeli tedy za dcerou Annou, která v Rakousku vlastnila zámek, a zůstali tam až do Jiřího smrti roku 1965. Kunhuta se pak rozhodla, že v Rakousku zůstane. Avšak roku 1967 ji dcera Karolína přesvědčila, aby se vrátila do Čech a Kunhuta se vydala do Dírné v Jihočeském kraji. Přechod hranic proběhl v pořádku, později se ale ukázalo, že je na Kunhutu vydán zatykač za opuštění republiky. \n\nKunhutě byl přiřazen advokát František Zeman a celá situace vyvrcholila tím, že bylo trestní stíhání zastaveno. Vyšetřující Lejnar uvedl „obviněná Sternbergová trpí již řadu let epilepsií a značnými fyzickými i psychickými obtížemi, a její stav je považován za nevyléčitelný a ona sama není schopna samostatného rozhodování. […] Vzhledem k těmto skutečnostem vznikly pochybnosti o duševním stavu obviněné a její tr. osobnosti ve smyslu ustanovení § 12 tr. zákona.“ Roku 1988 pak Kunhutu kompletně osvobodila prezidentská amnestie.\n\nKunhuta Sternbergová, rozená Mensdorff-Pouilly, trpěla v posledních letech života rakovinou prsu a zemřela dva dny po Sametové revoluci: 19. listopadu 1989. Pohřbena byla vedle svého manžela Jiřího Douglase v jihotyrolské vesnici Aufhofen.\n"}
